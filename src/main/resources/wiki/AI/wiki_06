{"id": "1421518", "url": "https://cs.wikipedia.org/wiki?curid=1421518", "title": "Speculum humanae salvationis", "text": "Speculum humanae salvationis\n\nSpeculum humanae salvationis (česky: \"Zrcadlo lidského spasení\", něm. \"Heilspiegel, Spiegel menschlicher Behaltnis\", fr.: \"Miroir de la salvation humaine\", ang\".:\" \"The Mirroure of Mans Saluacionne\", polsky: \"Zwierciadło ludzkiego zbawienia\") je ilustrované dílo pozdního středověku, obsahující obrazové cykly vysvětlované teologickým komentářem a biblickými texty, které (opírají se o Písmo Svaté) měly čtenáři vysvětlit a přiblížit historii a smysl spasení.\n\nKniha obsahuje výjevy ze Starého i Nového Zákona, světskou historii a legendy. Vznikla kolem roku 1324 v Štrasburku. Autorem byl pravděpodobně dominikán Ludolf Saský. Obsahovala 45 kapitol s 192 miniaturami. Příběh z Nového Zákona (stanovovaly téma každé kapitoly) byl vysvětlen dvěma příběhy ze Starého Zákona a jednou světskou historií nebo legendou. V první polovině 15. století se objevují první překlady mimo jiné do němčiny a francouzštiny.\n\nNejstarší tištěná verze v podobě blokové knihy pochází z Augburgu (vydání kolem roku 1473). Ve své podstatě je podobná dříve vydané v téže formě Biblia pauperum. Ve světě se dochovalo kolem 350 rukopisů \"Spekulum\" a čtyři různé xylografické (blokové) s 58 listy, které jsou tištěny v hnědé barvě a text je černý provedený typograficky. Jedno z latinských vydání obsahuje 20 listů s ilustracemi zpracovanými ručně společně s textem, vše bylo vytvořeno pomocí dřevěných špalíků, z čehož vznikla domněnka, že se vlastně jedná o příklad přechodu od techniky xylografické (blokové) k technice typografické.\n\nPro umění pozdního středověku to byl důležitý pramen ikonografických materiálů. Výjevy obsažené ve Speculum můžeme najít např. ve vitrážích kostelů, chrámového řezbářství (Bladelinův oltář od Rogiera van der Weydena), na freskách (křížová chodba v Brixenu), na tapisériích v klášteře Wienhausen a gobelínech katedrály v Remeši.\n\nSpeculum humanae salvationis se rozšířilo během druhé poloviny 15. století hlavně v severním Německu a Nizozemí.\n"}
{"id": "1421519", "url": "https://cs.wikipedia.org/wiki?curid=1421519", "title": "Akademické mistrovství světa v judu 1998", "text": "Akademické mistrovství světa v judu 1998\n\n14. Akademické mistrovství světa v judu proběhlo v sportovní hale Královka v Praze, Česko v období 16. až 20. prosince 1998. Hlavním organizátorem mistrovství byla Mezinárodní federace univerzitního sportu (FISU).\n\nTurnaje se účastnilo celkem 45 zemí.\n\n\n\"Výsledky českých reprezentantů v judu 1998\n\n\n\nÚčast na univerziádě je podmíněna studiem na vysoké škole a je omezena věkem. Akademického mistrovství světa v roce 1998 se mohli účastnit judisté s ročníkem narození 1970 až 1980.\n\n\n"}
{"id": "1421547", "url": "https://cs.wikipedia.org/wiki?curid=1421547", "title": "Pavel Rejchrt", "text": "Pavel Rejchrt\n\nPavel Rejchrt (20. dubna 1942, Litomyšl) je český básník, prozaik a malíř. Vystudoval Komenského evangelickou bohosloveckou fakultu v Praze (absolvoval 1966), byl přijat za kandidáta Svazu čs. výtvarných umělců a v roce 1969 působil jako neordinovaný seniorátní vikář Českobratrské církve evangelické. V letech 1972–1991 se živil restaurováním nástěnné malby. Maluje obrazy, věnuje se kresbě a grafice, od roku 1970 píše poezii, lyrickou prózu apod., ale až do roku 1995 nikde nepublikuje – kromě drobných příspěvků do evangelických časopisů, později také např. do revui Souvislosti. V roce 1986 mu vychází v londýnských Rozmluvách esej „Umění jakožto konflikt teologický“. Žije v Praze a ve Velichovkách u Jaroměře.\n\nVětšinu z dvaadvaceti knih, jež mu doposud vyšly v letech 1995–2017, si sám ilustroval. Od roku 1975 až do současnosti uspořádal desítky autorských recitací, po roce 1989 několikrát přednesl své básně v rozhlase, byly o něm natočeny dva televizní medailonky. Je uvedený v Antologii české poezie II (Praha, 2007). Soubor literárně kritických esejů o dosud vydaných knihách Pavla Rejchrta, doplněnou několika souhrnnými studiemi, napsal a roku 2017 v nakladatelství Stefanos vydal pod názvem Vírou k tvorbě, tvorbou k víře Vladimír Novotný.\n\n"}
{"id": "1421550", "url": "https://cs.wikipedia.org/wiki?curid=1421550", "title": "Tethydraco regalis", "text": "Tethydraco regalis\n\nTethydraco regalis (\"drak od moře Tethys\") byl druh pteranodontidního pterodaktyloidního ptakoještěra, který žil v období nejpozdnější svrchní křídy (geologický stupeň pozdní maastricht, asi před 66 miliony let) na území pánve Ouled Abdoun v Maroku.\n\nTento ptakoještěr byl formálně popsán v roce 2018 spolu s dalšími novými druhy pterosaurů - \"Barbaridactylus grandis\", \"Alcione elainus\" a \"Simurghia robusta\". Všechny tyto druhy žily na samotném konci křídového období, blízko časovému rozhraní křídy a paleogénu (a tedy i hromadného vymírání druhů na konci křídy). Díky objevům z Maroka se výrazně zvýšil počet globálně známých pterosaurů právě z tohoto kritického období.\nFosilie tohoto ptakoještěra byly objeveny v průběhu vykopávek, probíhajících mezi roky 2015 a 2018, během kterých paleontologové nashromáždili asi 200 exemplářů různých pterosaurů. Materiál s katalogovým označením \" FSAC-OB 1\" (holotyp) představuje dobře zachovanou pažní kost (humerus) o délce 23 cm, která naznačuje, že šlo o blízce příbuzný druh k severoamerickým pteranodontidům (rod \"Pteranodon\"). \"Tethydraco\" byl poměrně velký ptakoještěr s rozpětím křídel činícím asi 5 metrů, žijící krátce před koncem křídy, který je datován na 66,0 milionu let.\n"}
{"id": "1421654", "url": "https://cs.wikipedia.org/wiki?curid=1421654", "title": "Holuša", "text": "Holuša\n\nPříjmení Holuša nosí více významných osobností:\n\n"}
{"id": "1421655", "url": "https://cs.wikipedia.org/wiki?curid=1421655", "title": "Velkopolské povstání (1806)", "text": "Velkopolské povstání (1806)\n\nVelkopolské povstání v roce 1806 vzniklo v té části Polska, kterou při druhém dělení Polska (1793) okupovalo Prusko. Organizoval je generál Jan Henryk Dąbrowski na pomoc francouzské armádě Napoleona Bonaparte, která v rámci tzv. Čtvrté koaliční války bojovala v Prusku. Povstání bylo úspěšné a vedlo ke zřízení Varšavského knížectví pod francouzskou patronací. Po Napoleonově pádu (1814) zřídil Vídeňský kongres z jeho velké části tzv. Kongresové Polsko, zprvu poměrně samostatné.\n\n"}
{"id": "1421670", "url": "https://cs.wikipedia.org/wiki?curid=1421670", "title": "Nepraš", "text": "Nepraš\n\nPříjmení Nepraš nosí více významných osobností:\n\n"}
{"id": "1421673", "url": "https://cs.wikipedia.org/wiki?curid=1421673", "title": "Petrželka", "text": "Petrželka\n\nPříjmení Petrželka nosí více významných osobností:\n\n"}
{"id": "1421682", "url": "https://cs.wikipedia.org/wiki?curid=1421682", "title": "Erik Ondrejička", "text": "Erik Ondrejička\n\nErik Ondrejička (* 1. května 1964, Bratislava) je slovenský geodet, básník a epigramatik.\n\nNarodil se 1. května 1964 v bratislavském Starém Městě, kde dodnes žije a pracuje. Vystudoval Stavební fakultu SVŠT v Bratislavě, obor geodézie a kartografie. Od roku 1986 pracuje v oblasti katastru nemovitostí a tvorby technických předpisů, v letech 2012–2016 vedl katastrální obor ÚGKK SR. Je ženatý, má dvě děti.\n\nJe členem SC PEN a Klubu nezávislých spisovatelů. Od roku 2008 pracuje ve Výboru Sekce pro původní tvorbu Literárního fondu.\n\nV letech 2010–2015 pracoval v grantové komisi Ministerstva kultury SR - Aktivity z oblasti literatury a knižní kultury. V letech 2016 a 2017 působil jako člen expertní komise Fondu na podporu umění.\n\nOd roku 2016 je členem správní rady VŠMU.\n\n\n\nErik Ondrejička napsal poezii pro mnohé mezinárodní projekty:\n\n\nDíla Erika Ondrejičky získala následující ocenění:\n\n\n"}
{"id": "1421683", "url": "https://cs.wikipedia.org/wiki?curid=1421683", "title": "Bejček", "text": "Bejček\n\nBejček či Bejčková jsou příjmení, která nosí více významných osobností:\n\n"}
{"id": "1421687", "url": "https://cs.wikipedia.org/wiki?curid=1421687", "title": "Fritz Kiersch", "text": "Fritz Kiersch\n\nGeorge Keith \"Fritz\" Kiersch (* 23. července 1951, Alpine, Texas) je americký filmový režisér, spisovatel a producent. \n\nProslavil se díky režii kultovního snímku \"Kukuřičné děti\" (1984), natočeného na motivy stejnojmenné povídky Stephena Kinga. Později bylo natočeno ještě několik pokračování, na nich ale Kiersch nespolupracoval. Mezi jeho další známé filmy patří \"Tuff Turf\" (1985), \"Gor\" (1987), \"Superpilot\" (1992) a \"Cizinka\" (1995). Též se podílel na seriálu \"Swamp Thing\" (1990-1993).\n\nV současnosti je Kiersch vedoucím programu Point Arts, který se zabývá filmovým uměním.\n\n1984 \"Kukuřičné děti\": nejlepší film, BIFFF (Bruselský mezinárodní festival fantasy filmů)\n\n"}
{"id": "1421688", "url": "https://cs.wikipedia.org/wiki?curid=1421688", "title": "Vlastimil Uchytil", "text": "Vlastimil Uchytil\n\nVlastimil Uchytil (22. listopadu 1961) je bývalý československý reprezentant v orientačním běhu. Jeho největším úspěchem je stříbrná medaile ze štafetového závodu mistrovství světa v roce 1983, kterou vybojoval spolu s Pavlem Ditrychem, Jozefem Pollákem a Jaroslavem Kačmarčíkem.\n\nVlastimil Uchytil se po skončení sportovní kariéry věnuje politice. Je členem ODS v olomouckém kraji, kde je v regionální kontrolní a revizní komisi a je členem oblastní rady.\n"}
{"id": "1421695", "url": "https://cs.wikipedia.org/wiki?curid=1421695", "title": "Mikulecký", "text": "Mikulecký\n\nPříjmení Mikulecký nosí více významných osobností:\n\n"}
{"id": "1421700", "url": "https://cs.wikipedia.org/wiki?curid=1421700", "title": "Ueda (Nagano)", "text": "Ueda (Nagano)\n\nUeda (japonsky:上田市 \"Ueda-ši\") je japonské město v prefektuře Nagano na ostrově Honšú. Žije zde přes 155 tisíc obyvatel. Ve městě působí 3 vysoké školy a 12 středních škol. Nachází se zde hrad Ueda z 16. století.\n\n\n"}
{"id": "1421708", "url": "https://cs.wikipedia.org/wiki?curid=1421708", "title": "Paulík", "text": "Paulík\n\nPříjmení Paulík nosí více významných osobností:\n\n"}
{"id": "1421712", "url": "https://cs.wikipedia.org/wiki?curid=1421712", "title": "Řežábek", "text": "Řežábek\n\nPříjmení Řežábek nosí více významných osobností:\n\n"}
{"id": "1421716", "url": "https://cs.wikipedia.org/wiki?curid=1421716", "title": "Galerie výtvarného umění v Hodoníně", "text": "Galerie výtvarného umění v Hodoníně\n\nGalerie výtvarného umění v Hodoníně byla založena jako jedna z regionálních galerií roku 1960. Soustřeďuje se především na české a moravské umění 20. a 21. století a tvorbu umělců ze sousedního Slovenska a Rakouska. Spravuje více než 5000 sbírkových předmětů z oblasti malířství, sochařství, kresby, volné a užité grafiky a fotografie. Pořádá pravidelně výtvarná sympozia a přehlídky nejmladší generace výtvarníků (Mladé setkání), ze kterých doplňuje své sbírky. Stálá expozice prezentuje díla zakladatelské generace spolku Sdružení výtvarných umělců moravských a díla výtvarníků regionu jihovýchodní Moravy od konce 19. století po současnost. Galerie je od roku 2001 příspěvkovou organizací Jihomoravského kraje.\nBudova galerie i základ jejích sbírek souvisí s činností Sdružení výtvarných umělců moravských (SVUM), které působilo v Hodoníně v letech 1907 až 1959. Předchůdcem SVUM byl \"Klub přátel umění\", založený roku 1900 v Brně. Jeho členy byli např. Leoš Janáček, Dušan Jurkovič, Joža Uprka, Jan Štursa, Max Švabinský, František Úprka, Stanislav Lolek, Alois Kalvoda, Adolf Kašpar. V prvopočátcích organizačních snah jihomoravských umělců však stojí Národopisná výstava českoslovanská v Praze 1895, která přestavila v převážné většině realisticky tvořící výtvarníky, ovlivněné kladným vztahem k folklorismu a ke svému kraji.\n\nRoku 1902 \"Klub přátel umění\" spolu s \"Učitelským spolkem Komenský\" uspořádal v Hodoníně \"Uměleckou výstavu slovenskou\", na které vystavovali moravští i slovenští autoři, kteří se zajímali o lidové umění a folklór. Výstavu navštívil při příležitosti své pražské výstavy i Auguste Rodin. Po vnitřních rozporech v \"Klubu přátel umění\" část umělců odešla a roku 1907 založila v Hodoníně Sdružení výtvarných umělců moravských. Zakládajícími členy Sdružení byli pozdější předseda Joža Uprka a jeho bratr František, bratři Alois a Bohumír Jaroňkové, Alois Kalvoda, Stanislav Lolek, Adolf Kašpar, Cyril Mandel, Antoš Frolka, Roman Havelka a Jano Köhler. Členové Max Švabinský a Jan Štursa spolek záhy opustili, naopak se k němu z ciziny přihlásil například Alfons Mucha, pocházející z Ivančic. Spolek byl částečně personálně propojen s pražskou Jednotou umělců výtvarných. K zakladatelské generaci se později připojili Jakub Obrovský, Oldřich Blažíček, František Ondrúšek, František Bohumír Zvěřina a slovenský Martin Benka. Kolem roku 1908 členové spolku usilovali o zřízení \"Lidové akademie umělecké v Brně\" či nákup děl do brněnského Františkova muzea. Spolek se scházel v budově hodonínské \"Besedy\".\n\nRoku 1910 se Sdružení výtvarných umělců moravských rozhodlo vybudovat vlastní spolkové prostory a jako architekta vybralo svého člena Antonína Blažka. Autorem sgrafitové a freskové výzdoby budovy, která spojuje typické prvky místní lidové architektury s dobovými uměleckými proudy ovlivněnými secesí, byl Jano Köhler. Dům umělců, vybudovaný s podporou císaře Františka Josefa I. a otevřený jubilejní X. vernisáží SVUM 4. května 1913, je nejstarším spolkovým uměleckým domem na Moravě. Stal se téměř výhradním výstavním prostorem Sdružení, ale byl i centrem osvětové činnosti a pořádal lidové hrnčířské a tkalcovské kursy. SVUM k propagaci činnosti vydával v letech 1919-1921 vlastní dvouměsíčník „Umělecký list“ a poté jako náhradu dvě ročenky „Almanach SVUM“. Pro široký okruh svých příznivců vydával členské prémie (např. grafické listy, medaile, keramické sošky nebo knižní publikace). Součástí činnosti Sdružení bylo budování sbírky výtvarného umění a sběratelství lidového umění, mj. nábytku, keramiky a lidových krojů.\n\nPřístavba přízemí Domu umělců do dvora a prodloužení obou křídel budovy podle návrhu arch. Blažka z roku 1936 byla v pozměněné formě provedena v letech 1940 - 1941. Koncem druhé světové války bylo sídlo SVUM velmi poškozeno při bombardování Hodonína. Umělecké sbírky škody neutrpěly a Umělecký dům byl opraven a znovu slavnostně otevřen 8. června 1947. SVUM snad jako jediná výtvarná organizace nebyla po komunistickém puči v roce 1948 rozpuštěna. Jedním z důvodů byly úzké styky s nejvyššími poúnorovými vládními a stranickými funkcionáři udržované generálním tajemníkem a předsedou prokomunisticky orientovaného Mezinárodního svazu studentstva Jiřím Pelikánem, synem dlouholetého aktivisty a v kritických letech i předsedy hodonínského spolku, sochaře Julia Pelikána. Sekundární roli sehrával popisně realistický způsob tvorby většiny členů spolku vyhovující představám o socialistickém realismu.\n\nRoku 1959 bylo Sdružení výtvarných umělců moravských zrušeno a celý jeho majetek převzal stát. Sbírky i budova byly roku 1960 převedeny do nově založené Galerie výtvarného umění v Hodoníně. Stálá expozice galerie je ve dvou samostatných celcích rozmístěných v přízemních výstavních prostorech i v sálech prvního patra, částečně také ve foyer budovy a podél schodiště vedoucího do prvního patra. V horním patře jsou dva výstavní sály pro krátkodobé výstavy a kabinet pro výstavy grafiky, kreseb nebo fotografií.\nGalerii výtvarného umění v Hodoníně řídil v letech 1961-1967 historik umění Josef Maliva. Po jeho odchodu do Olomouce byl ředitelem Miloslav Lukeš, který po sovětské okupaci Československa emigroval roku 1970 do Německa. Během normalizace řídil galerii do roku 1985 medailér a historik umění Julius Pelikán. V galerii pracoval v letech 1978-1983 Jaromír Míčka, v letech 1981-1983 Petr Nedoma a od roku 1983 zde působí jako odborný pracovník, od roku 1985 jako ředitel Josef Fantura.\n\nDo roku 2018 proběhlo XIV. ročníků trienále tvorby mladých výtvarníků \"Mladé setkání\". Kromě výstav členů Sdružení výtvarných umělců moravských, obnoveného po roce 1989, a výstav ze sbírek českých regionálních galerií, GVU Hodonín recipročně dlouhodobě spolupracuje se Záhorskou galerií v Senici, Galérií Petra Michala Bohůňa a Centrem Kolomana Sokola v Liptovském Mikuláši. Galerie je zapojena do společného česko-rakouského projektu \"Porta culturae\", financovaného od roku 2011 Evropským fondem pro regionální rozvoj a od roku 2014 Jihomoravským krajem.\n\nOd sedmdesátých let působil v Hodoníně \"Klub přátel galerie\" a \"Klub přátel výtvarného umění\" a od sedmdesátých do devadesátých let spolupracoval s galerií \"Kruh přátel hudby\". Po roce 2000 galerie zřídila \"Dětský ateliér\".\n\nGalerie vlastní sbírku českého výtvarného umění 1. poloviny 20. století, zejména malířská a sochařská díla zakladatelské generace Sdružení výtvarných umělců moravských (Joža Uprka, Alois Kalvoda, Alfons Mucha, Stanislav Lolek) a díla 2. poloviny 20. století dokumentující vývoj výtvarného umění v regionu jihovýchodní Moravy (Vladislav Vaculka, Vladimír Vašíček). Součástí sbírek je odkaz Jakuba Obrovského a Franty Úprky.\n\nJádro stálé expozice tvoří přízemní sál bratří Uprků kterému dominuje Jízda králů (1897), zapůjčená ze sbírky Moravské galerie v Brně, a sál zakladatelské generace SVUM (Alfons Mucha, Roman Havelka, Stanislav Lolek, Jakub Obrovský, Bohumír Jaroněk, Alois Kalvoda, Oldřich Blažíček, Max Švabinský, Cyril Mandel). Druhá část stálé expozice v 1. patře je rozdělena do tří menších výstavních celků. Kromě Sdružení výtvarných umělců moravských představuje díla dalších regionálních výtvarníků z období od 30. do 50. let 20. století a umění oblasti jihovýchodní Moravy od 60. let po současnost (Václav Adolf Kovanič, Josef Konečný, Vladimír Vašíček, František Hodonský, Pavel Navrátil, František Cundrla, Ida Vaculková, Ludmila Kováříková a další).\n\nSbírka kresby, vedená ve společném fondu s grafikou, čítá kolem 800 děl od konce 19. století do současnosti a obsahuje větší soubory děl členů Sdružení výtvarných umělců moravských (Jakub Obrovský, Jano Köhler, Oldřich Lasák, Hubert Kovářík, Jaroslav Votruba) a jednotlivé kresby ostatních členů SVUM (Alfons Mucha, Joža Uprka, František B. Zvěřina, Adolf Kašpar, Cyril Mandel, ad.). Z vlastních nákupů a z převodů Ministerstva kultury galerie získala např. díla Jana Zrzavého, Jana Slavíčka, Eduarda Miléna. Z širšího regionu jižní Moravy jsou ve sbírce zastoupeni Miroslav Štolfa, Jaroslav Král, Aleš Lamr, Vladislav Vaculka, Leonid Ochrymčuk, Josef Velčovský, František Cundrla, Jiří Vlach. V posledních letech je sbírka doplňována o díla současných výtvarníků z přehlídek \"Mladé setkání\" a z autorských výstav.\nGrafiky představují asi dvě třetiny z fondu téměř 2 500 děl sbírky grafiky a kresby. Základ sbírky, který tvořilo asi 200 grafických listů členů SVUM (Bohumír Jaroněk, Karel Němec, Arnošt Hrabal, Jaroslav Votruba, Petr Pištělka, Hubert Kovařík) byl zpočátku rozšiřován především převody z nákupů Ministerstva kultury a školství. Galerie získala 122 grafik Ferdiše Duši a vlastní akviziční činností doplnila sbírky o díla výtvarníků z okruhu SVUM (Jano Köhler, Hubert Kovařík, Oldřich Lasák), díla regionálních výtvarníků (Cyril Urban, Miroslav Bravenec, František Hodonský) a grafické listy z uskutečněných výstav (Vladimír Komárek, Pavel Roučka).<br>\nRoku 1963 vznikl základ sbírky slovenského grafického umění (Vincent Hložník, Ján Lebiš, Ernest Zmeták, Orest Dubay, Robert Dúbravec), který byl v 70. letech doplněn (Albín Brunovský, Vlado Gažovič, Emil Sedlák, Viera Gergeĺová, Ondrej Doboš) a po roce 2000 ji rozšířil dar soukromého sběratele o díla významných současných slovenských umělců (Josef Jankovič, Laco Teren, Rudolf Sikora, Marián Mudroch, Dezider Tóth, aj., celkem 224 děl)<br>\nKoncem 60. let ředitel Miloslav Lukeš v souvislosti s pořádáním mezinárodního bienále grafiky získal do sbírky téměř 500 grafických listů předních českých autorů (Vladimír Boudník, Jiří Balcar, Adriena Šimotová, Jiří John, Alena Kučerová, Jaroslav Šerých, Jiří Anderle, Eduard Ovčáček, aj.)\n\nAkviziční činnost galerie zahrnuje současnou fotografii a moderní českou grafiku, včetně tvorby nejmladší generace výtvarníků.\n\n\n"}
{"id": "1421720", "url": "https://cs.wikipedia.org/wiki?curid=1421720", "title": "Brůha", "text": "Brůha\n\nPříjmení Brůha nosí více významných osobností:\n\n"}
{"id": "1421723", "url": "https://cs.wikipedia.org/wiki?curid=1421723", "title": "Kobza", "text": "Kobza\n\nPříjmení Kobza nosí více významných osobností:\n\n\n"}
{"id": "1421725", "url": "https://cs.wikipedia.org/wiki?curid=1421725", "title": "Havlíčkova", "text": "Havlíčkova\n\nHavlíčkova je název ulice v Praze 1 spojující ulici Na Poříčí a Hybernskou. Měří asi 255 m. Mezi ulicemi Na Poříčí a Na Florenci je oboustraně průjezdná pro auta, dál k ulici Hybernská je průjezdná už jen v jednom směru. Ulicí prochází tramvajová trať. Pojmenována byla roku 1896 po Karlu Havlíčku Borovském, který zde v domě č. 3 v roce 1856 zemřel.\n\nUlice začíná na křižovatce s Hybernskou (a Dlážděnou, ta je o trochu dál šikmo) na světelné křižovatce. Vlevo na rohu se nachází Lannův palác vpravo Masarykovo nádraží. Následuje tramvajová zastávka Masarykovo nádraží v obou směrech, vlevo dům 1029/3, místo, kde zemřel český básník a novinář Karel Havlíček Borovský. (Pamětní deska nad vchodem tohoto domu, připomínající Havlíčkovo úmrtí, byla slavnostně odhalena 15. května 1870.) \n\nU další křižovatky V Celnici (vlevo), Na Florenci (vpravo) jsou po obou stranách vstupy do stanice metra B Náměstí Republiky. Další vstup je za křižovatkou vlevo v budově hotelu Hilton Prague Old Town. Naproti vpravo autobusová zastávka nočních linek. Na domě č.p. 11 vlevo je pamětní deska věnovaná narození židovského spisovatele Franze Werfela od sochaře Ladislava Janoucha. Ulice končí ve vyústění do ulice Na Poříčí, kde se dá pokračovat do ulice Zlatnická.\n\nUlice se v této části Nového města nacházela již ve 14. století, ale postupně měnila svůj název. Nejprve se část jmenovala Florenc a druhá část Slaměná ulice, od prodeje slámy, který se zde v té době provozoval. V 18. století došlo ke sloučení a ulice se začala nazývat Blátivá a později Na blátě (od bláta z okolních zahrad). Poté se ulici střídavě říkalo Jezdecká a Havlíčkova; od roku 1945 již natrvalo Havlíčkova.\n\n\n"}
{"id": "1421734", "url": "https://cs.wikipedia.org/wiki?curid=1421734", "title": "Bruno Jungwiert", "text": "Bruno Jungwiert\n\nBruno Jungwiert (* 1970) je český astronom, vědecký pracovník a vysokoškolský pedagog.\n\nVe své odborné činnosti se specializuje zejména na dynamiku a vývoj galaxií. Od roku 2017 je předsedou Rady Astronomického ústavu AV ČR.\n\n"}
{"id": "1421767", "url": "https://cs.wikipedia.org/wiki?curid=1421767", "title": "Holek", "text": "Holek\n\nPříjmení Holek může označovat:\n\n"}
{"id": "1421773", "url": "https://cs.wikipedia.org/wiki?curid=1421773", "title": "Doseděl", "text": "Doseděl\n\nPříjmení Doseděl nosí více významných osobností:\n\n"}
{"id": "1421780", "url": "https://cs.wikipedia.org/wiki?curid=1421780", "title": "Maštalíř", "text": "Maštalíř\n\nPříjmení Maštalíř nosí více významných osobností:\n\n"}
{"id": "1421784", "url": "https://cs.wikipedia.org/wiki?curid=1421784", "title": "Kostelecký", "text": "Kostelecký\n\nPříjmení Kostelecký nosí více významných osobností:\n\n"}
{"id": "1421787", "url": "https://cs.wikipedia.org/wiki?curid=1421787", "title": "Hlavička (příjmení)", "text": "Hlavička (příjmení)\n\nPříjmení Hlavička nosí více významných osobností:\n\n"}
{"id": "1421795", "url": "https://cs.wikipedia.org/wiki?curid=1421795", "title": "Žaloudek", "text": "Žaloudek\n\nPříjmení Žaloudek nosí více významných osobností:\n\n"}
{"id": "1421802", "url": "https://cs.wikipedia.org/wiki?curid=1421802", "title": "Johana z Pernštejna", "text": "Johana z Pernštejna\n\nJohanna (či Jana) z Pernštejna (17. června 1556 –1631), dcera Marie Manrique de Lara y Mendoza a Vratislava II. z Pernštejna, byla česká šlechtična, dvorní dáma císařovny Marie Španělské a od 1. května 1585 manželka Ferdinanda de Gurrea y Aragon, vévody z Villahermosa (1546–1592).\n"}
{"id": "1421803", "url": "https://cs.wikipedia.org/wiki?curid=1421803", "title": "Senovážná", "text": "Senovážná\n\nSenovážná je název ulice v Praze 1 spojující Senovážné náměstí a Hybernskou. Je orientována severo-jižním směrem. Měří asi 137 m. Pro automobily je jednosměrně průjezdná ve směru Hybernská. Jmenuje se dle sena, které se prodávalo na Senovážném náměstí. Vznikla ve 14. století při založení Nového Města pražského.\n\nUlice začíná na Senovážném náměstí a pokračuje na severozápad. Hned na rohu vlevo je nárožní dům bývalé Plodinové burzy, dnes součást České národní banky (ČNB). O kus dál vpravo Boho Hotel Prague. Vlevo po celé délce ulice objekt ČNB. Ulice končí na začátku Hybernské (konci Na Příkopě), poblíž náměstí Republiky. Naproti vyústění v tomto směru se nachází dům U Hybernů.\n"}
{"id": "1421812", "url": "https://cs.wikipedia.org/wiki?curid=1421812", "title": "Jozef Albach", "text": "Jozef Albach\n\nJozef Stanislav Albach (25. ledna 1795, Bratislava – 12. listopadu 1853, Eisenstadt) byl františkánský kněz, přírodovědec a geograf. \n\nV roce 1840 ho uherský palatín arcivévoda Jozef Anton Habsbursko-lotrinský jmenoval kazatelem v říšském sněmu, který se konal v Bratislavě. Později se věnoval botanice a přírodním vědám. Ještě začátkem 20. století byla poměrně oblíbená jeho německá modlitební knížka.\n\n"}
{"id": "1421827", "url": "https://cs.wikipedia.org/wiki?curid=1421827", "title": "64. ročník udílení Oscarů", "text": "64. ročník udílení Oscarů\n\n64. ročník udílení Oscarů proběhl 30. března 1992 v Dorothy Chandler Pavilion (Los Angeles) a udílel ocenění pro nejlepší filmařské počiny roku 1991. Udílely se ceny ve 23 kategoriích a producentem byl Gil Cates († 2011). Večer moderoval Billy Crystal.\n\nVítězové v dané kategorii jsou uvedeni tučně.\n"}
{"id": "1421860", "url": "https://cs.wikipedia.org/wiki?curid=1421860", "title": "Bércoun skvrnitý", "text": "Bércoun skvrnitý\n\nBércoun skvrnitý nebo bércoun tmavý \"(Rhynchocyon cirnei)\" je druh savce z čeledi bércouni (Macroscelididae). Žije ve střední a jihovýchodní Africe. Druh byl objeven a popsán v roce 1840 německým přírodovědcem Wilhelmem Petersem během jeho cesty do Afriky.\n\nBércoun skvrnitý měří 25-30 cm, kromě ocasu. Průměrná délka ocasu je mírně nad 25 centimetrů. Váží okolo 0,5 kg. Srst je obvykle středně hnědá, ale může být i béžová až tmavě hnědá. Záda mají barvu střídavě béžovou.\n\nBércoun skvrnitý se vyskytuje v Demokratické republice Kongo, Malawi, Mosambiku, Tanzanii, Ugandě a Zambii a možná i v Středoafrické republice. Žije v různých typech tropických lesů, travnatých a křovinatých oblastech s dostatkem vody.\n\nBércoun skvrnitý se živí termity, mravenci, brouky, žížalami a stonožkami. K jeho další potravě patří měkkýši, vejce, obojživelníci, ptáci.\n\nVytváří monogamní páry, jež spolu tráví celý život. Množí se čtyři až pětkrát ročně, samice rodí asi 1 až 3 mláďata. Ty se osamostatňují po 5 až 10 týdnech. Dožívají se 4 až 5 let.\n"}
{"id": "1421872", "url": "https://cs.wikipedia.org/wiki?curid=1421872", "title": "65. ročník udílení Oscarů", "text": "65. ročník udílení Oscarů\n\n65. ročník udílení Oscarů proběhl 29. března 1993 v Dorothy Chandler Pavilion (Los Angeles) a udílel ocenění pro nejlepší filmařské počiny roku 1992. Udílely se ceny ve 23 kategoriích a producentem byl Gil Cates († 2011). Večer moderoval Billy Crystal.\n\nVítězové v dané kategorii jsou uvedeni tučně.\n"}
{"id": "1421875", "url": "https://cs.wikipedia.org/wiki?curid=1421875", "title": "Csabrendek", "text": "Csabrendek\n\nCsabrendek je městys v Maďarsku v župě Veszprém, spadající pod okres Sümeg. Město se nachází asi 2 km severovýchodně od Sümegu, 16 km jihozápadně od Devecseru a 17 km jihovýchodně od Jánosházy. V roce 2015 zde žilo 3048 obyvatel, z nichž 85,9 % tvoří Maďaři.\n\nKromě hlavní části k Csabrendeku připadají ještě části Csabpuszta, Darvastó, Kistárkánypuszta, Nagytárkánypuszta, Nyírepuszta, Öreghegy a Újrendek.\n\nCsabrendek leží na silnici 7324. Je přímo silničně spojen s vesnicemi Gyepükaján, Szentimrefalva a Zalagyömörő a městem Sümeg. U Csabrendeku pramení několik malých, nepojmenovaných potůčků, které se vlévají do potoku Meleg. Ten se poté vlévá do řeky Marcal.\n\nV Csabrendeku se nacházejí tři zámky, které se nazývají Bogyay-kúria, Fekete-kastély a Hátzky-kúria. Nachází se zde též katolický kostel Szent Lőrinc-templom. Je zde i škola, čtyři restaurace, obchod, tři fotbalová hřiště a hřbitov.\n\nPoblíže Csabrendeku je kopec Rendeki-hegy, který má výšku 374 m.\n"}
{"id": "1421877", "url": "https://cs.wikipedia.org/wiki?curid=1421877", "title": "Kulturní křesťan", "text": "Kulturní křesťan\n\nPojem kulturní křesťan je označení pro člověka, který uznává křesťanské hodnoty, váží si křesťanského kulturního dědictví a dodržuje křesťanské tradice např. slavení křesťanských svátků, přičemž ale sám není vyznavačem křesťanské víry a nehlásí se k žádné z křesťanských denominací. Kulturním křesťanem tedy může být např. ateista, panteista, deista, agnostik apod., který pochází z křesťanského prostředí, byl vychováván jako křesťan anebo přijal za své zvyky křesťanské země, ve které žije.\n\nK nejvýznamnějším historickým postavám, které se považovaly za součást křesťanské kultury, přestože křesťany v tradičním slova smyslu nebyly, patří zejména deisté 18. a počátku 19. století jako např. francouzský vojevůdce a diktátor Napoleon Bonaparte nebo američtí Otcové zakladatelé Benjamin Franklin, Thomas Jefferson a James Madison.\n\nJednou z nejvýraznějších osobností současnosti označující se za kulturního křesťana je britský evoluční biolog a ateista Richard Dawkins.\n\nV Čínské lidové republice jsou jako kulturní křesťané označováni intelektuálové zabývající se studiem křesťanské teologie, etiky a literatury, kteří zpravidla mají ke křesťanství pozitivní vztah, ovšem sami otevřeně praktikujícími křesťany nejsou.\n"}
{"id": "1421880", "url": "https://cs.wikipedia.org/wiki?curid=1421880", "title": "Srpen 2018", "text": "Srpen 2018\n\n\n\n\n\n\n\n\n\n\n\n"}
{"id": "1421884", "url": "https://cs.wikipedia.org/wiki?curid=1421884", "title": "Retroactive", "text": "Retroactive\n\nRetroactive je americký akční film s prvky sci-fi z roku 1997. Režisérem snímku je Louis Morneau. Účinkovali v něm James Belushi, Kylie Travis, Shannon Whirry, Frank Whaley, M. Emmet Walsh a další.\n\nHudbu k snímku složil Timothy Truman. Premiéra proběhla 1. ledna 1997.\n"}
{"id": "1421915", "url": "https://cs.wikipedia.org/wiki?curid=1421915", "title": "Kerta", "text": "Kerta\n\nKerta je vesnice v Maďarsku v župě Veszprém, spadající pod okres Devecser. Vesnice se nachází asi 15 km severozápadně od Devecseru, 22 km severně od Sümegu a 24 km jihozápadně od Pápy. V roce 2015 zde žilo 624 obyvatel, z nichž 83,7 % tvoří Maďaři.\n\nKromě hlavní části ke Kertě připadá ještě malá část \"Várcsalitpuszta\".\n\nKerta leží na silnicích 8403 a 8414, které se v ní setkávají. Je přímo silničně spojená s obcemi Apácatorna, Iszkáz, Kamond, Karakó, Karakószörcsök, Kisberzseny a Tüskevár. Kertou protéká nepojmenovaný potok, který se vlévá do potoku Hunyor. Ten se vlévá do potoka Fövenyes, který se rovnou poté vlévá do řeky Marcal.\n\nV Kertě se nacházejí dva kostely, jeden evangelický a jeden katolický. Jsou zde též dvě školy, mateřská školka, pošta, policejní stanice, dva obchody, restaurace, bufet a hřbitov.\n"}
{"id": "1421922", "url": "https://cs.wikipedia.org/wiki?curid=1421922", "title": "Johann Lexa von Aehrenthal", "text": "Johann Lexa von Aehrenthal\n\nJohann Aloys Otto Paul Carl Maria Stephan Graf Lexa von Aehrenthal (28. listopadu 1933 Praha - 19. května 2008 Vídeň) pocházel ze šlechtického rodu Lexů z Aehrenthalu a byl důstojníkem a členem Suverénního řádu Maltézských rytířů.\n\nJeho rodiči byli Johann hrabě Lexa von Aehrenthal (1905-1972) a Ernestina hraběnka Harrachová (1903-1990). Johann Lexa von Aehrenthal se v roce 1963 oženil s Alicí von Warsberg se kterou měl syna a dceru.\n\nAehrenthal pocházel z nižšího šlechtického rodu usazeného v Čechách. Byl profesionálním vojákem v rakouské armádě a zde dosáhl hodnosti majora. Byl členem Suverénního řádu Maltézských rytířů a stal se kancléřem vekopřevorství rakouské části řádu. V roce 1989 obdržel Großes Ehrenzeichen für Verdienste um die Republik Österreich\n\n"}
{"id": "1421925", "url": "https://cs.wikipedia.org/wiki?curid=1421925", "title": "Louis Morneau", "text": "Louis Morneau\n\nLouis Morneau (* Hartford, Connecticut, USA) je americký režisér a scenárista, nejlépe známý díky režii hororů a akčních filmů.\n\nZačínal jako asistent režie na různých béčkových snímcích např. \"Pronásledovatelé 2\" (1990). Debutoval téhož roku, když mu byl svěřena režie snímku \"Crackdown\". Roku 1995 natočil svůj první větší film \"Carnosaur 2\".\n\nVíce se však proslavil až následujícími filmy \"Žoldáci\" (1995), \"Retroactive\" (1997), \"Profesionální lhář\" (1999), \"Netopýři\" (1999), \"\" (2003), \"Jízda do pekel 2\" (2008) a \"\" (2012).\n"}
{"id": "1421928", "url": "https://cs.wikipedia.org/wiki?curid=1421928", "title": "Kosmas (knihkupectví)", "text": "Kosmas (knihkupectví)\n\nKosmas je knihkupectví fungující jak na internetu tak ve 34 kamenných prodejnách. Firma vznikla roku 1999. Internetový eshop knihkupectví je jeden z nejstarších knižních eshopů a roku 2016 byl i nejnavštěvovanější. Nabízí tištěné knihy, audioknihy a e-knihy. Kosmas vlastnil před následnou likvidací divadelní knihkupectví Prospero v Praze 1.\n\n"}
{"id": "1421949", "url": "https://cs.wikipedia.org/wiki?curid=1421949", "title": "Národní (Plzeň)", "text": "Národní (Plzeň)\n\nNárodní je ulice v plzeňské městské části Újezd, v městském obvodě Plzeň 4. Spojuje ulici V Brance s ulicí U Smaltovny. Nachází se mezi ulici Dýšinská a Na Drážkách. Z jihu do ulice vstupuje ulice Na Radlici. V polovině ulici leží křižovatka s ulicí V Zápolí. V ulici se nachází házenkářské hřiště a základní škola. Veřejná doprava ulicí neprochází, avšak je situována do zastávek \"Rozcestí Újezd\" a \"Svatojirská\" v ulici V Brance.\n\n"}
{"id": "1421951", "url": "https://cs.wikipedia.org/wiki?curid=1421951", "title": "66. ročník udílení Oscarů", "text": "66. ročník udílení Oscarů\n\n66. ročník udílení Oscarů proběhl 29. března 1994 v Dorothy Chandler Pavilion (Los Angeles) a udílel ocenění pro nejlepší filmařské počiny roku 1993. Udílely se ceny ve 23 kategoriích a producentem byl Gil Cates († 2011). Večer moderovala Whoopi Goldberg.\n\nVítězové v dané kategorii jsou uvedeni tučně.\n"}
{"id": "1421960", "url": "https://cs.wikipedia.org/wiki?curid=1421960", "title": "V Brance (Plzeň)", "text": "V Brance (Plzeň)\n\nV Brance je ulice v plzeňské městské části Újezd, v městském obvodě Plzeň 4. Spojuje Zábělskou ulici s náměstím Karla Panušky. Na západě jde podélně s ulicí Pod Rozhlednou, východně s ulicí Na Radlici. Ze západu do ulici vstupuje ulice Svatojirská, z východu Národní a Na Drážkách. Veřejná doprava prochází celou ulicí, obsluhuje zastávky \"Rozcestí Újezd\" a \"Svatojirská\". Dopravní spoje vedou dále do Košutky, Bukovce, Červeného Hrádku, Chrástu, Doubravky a na centrální autobusové nádraží. V ulici se nachází autoservis.\n"}
{"id": "1421962", "url": "https://cs.wikipedia.org/wiki?curid=1421962", "title": "Azande (náhorní plošina)", "text": "Azande (náhorní plošina)\n\nAzande je náhorní plošina ve sřední Africe. Odděluje od sebe Čadskou pánev na severu a Konžskou pánev na jihu. Na severovýchodě přechází ve Wadajské hory, na jihovýchodě v pohoří Mitumba a na západě v Adamauskou vysočinu.\n\nPlošinou Azande prochází rozvodí mezi bezodtokou oblastí Čadské pánve a povodím Konga. Jižní část je odvodňována přítoky Ubangi, jejíž zdrojnice Uele a Mbomu sbírají své vody ve východní části plošiny.\n\nPlošina Azande je budována horninami prekambria. V oblasti se těží diamanty a zlato.\n\nZ velké části je porostlá lesnatou savanou.\n\n"}
{"id": "1421993", "url": "https://cs.wikipedia.org/wiki?curid=1421993", "title": "67. ročník udílení Oscarů", "text": "67. ročník udílení Oscarů\n\n67. ročník udílení Oscarů proběhl 27. března 1995 v Shrine Auditorium, (Los Angeles) a udílel ocenění pro nejlepší filmařské počiny roku 1994. Udílely se ceny ve 23 kategoriích a producentem byl Gil Cates († 2011). Večer moderoval David Letterman.\n\nVítězové v dané kategorii jsou uvedeni tučně.\n"}
{"id": "1422000", "url": "https://cs.wikipedia.org/wiki?curid=1422000", "title": "Novochochlovskaja (stanice Moskevského centrálního okruhu)", "text": "Novochochlovskaja (stanice Moskevského centrálního okruhu)\n\nNovochochlovskaja () je stanice na Moskevském centrálním okruhu. Je pojmenována podle ulice, se kterou se Moskevský centrální okruh kříží.\n\nStanice Novochochlovskaja se nachází ve čtvrti Nižegorodskij rajon mezi ulicemi Novochochlovskaja a \"Nižnaja Chochlovka\" () severovýchodně od křížení Moskevského centrálního okruhu s Novochochlovskou ulicí i kurským směrem moskevské železnice.\n\nNa této stanici funguje jedno ostrovní nástupiště. Drážní těleso se nachází na náspu, stanice disponuje dvěma vchody do vestibulu z obou stran železnice, jsou laděny do bílé a červené barvy. Jedná se o druhou nejméně vytíženou stanice na Moskevském centrálním okruhu, v roce 2017 ji průměrně využilo 3 tisíce lidí denně.\n\nNa podzim roku 2018 je naplánováno zprovoznění nového dopravně přestupního uzlu Novochochlovskaja, který bude kromě stanice Moskevského centrálního okruhu zahrnovat i zastávku Novochochlovskaja na kurském směru moskevské železnice. Obě dvě stanice budou propojeny krytým přechodem, vzdálenost mezi oběma nástupišti bude činit přibližně 200 metrů. Očekává se, že po zprovoznění celé stavby se počet cestujících zvýší na 12 tisíc denně.\n\n"}
{"id": "1422008", "url": "https://cs.wikipedia.org/wiki?curid=1422008", "title": "Věra Palkovská", "text": "Věra Palkovská\n\nVěra Palkovská (* 2. června 1963 Třinec) je česká politička a pedagožka, v letech 2000 až 2004 zastupitelka Moravskoslezského kraje, od roku 2006 starostka / primátorka města Třinec.\n\nVystudovala Přírodovědeckou fakultu Univerzity Palackého v Olomouci. Promovala v roce 1984, o rok později získala titul RNDr. Sedm let učila na Gymnáziu Třinec matematiku a chemii.\n\nVěra Palkovská žije ve městě Třinec na Frýdecko-Místecku, konkrétně v části Staré Město.\n\nV komunálních volbách v roce 1994 byla zvolena jako členka ODS zastupitelkou města Třinec. Mandát zastupitelky obce pak obhájila ve volbách v roce 1998 jako nezávislá a ve volbách v roce 2002 jako nestraník za Sdružení nezávislých (SNK). V letech 1994 až 1998 byla zároveň radní města, mezi lety 1998 až 2006 pak místostarostkou města (nejprve zodpovědná za školství, sociální a zdravotní oblast a životní prostředí; od roku 2000 zodpovědná za průmyslovou zónu Třinec-Baliny a od roku 2002 zodpovědná za investice).\n\nV komunálních volbách v roce 2006 byla opět zvolena zastupitelkou, když jako nezávislá vedla kandidátku subjektu s názvem \"\"Osobnosti pro Třinec,sdružení nezávislých kandidátů\"\". Dne 1. listopadu 2006 se stala novou starostkou města Třinec. Mandát zastupitelky i funkci starostky pak obhájila jak ve volbách v roce 2010, tak v roce 2014. V obou případech byla jako nezávislá lídryně kandidátky. Na přelomu srpna a září 2018 se stal Třinec statutárním městem a Palkovská primátorkou města.\n\nTaké v komunálních volbách v roce 2018 byla z pozice nezávislé lídryní kandidátky subjektu \"\"OSOBNOSTI PRO TŘINEC\"\" (tj. nezávislí kandidáti a hnutí STAN), mandát zastupitelky města obhájila. Vítězné uskupení \"\"OSOBNOSTI PRO TŘINEC\"\" vytvořilo koalici se třetí KDU-ČSL a Palkovská byla dne 1. listopadu 2018 opět zvolena primátorkou.\n\nV krajských volbách v roce 2000 byla zvolena jako nestraník za Sdružení nezávislých kandidátů (SNK) zastupitelkou Moravskoslezského kraje. Ve volbách v roce 2004 se jí však z pozice členky SNK Sdružení nezávislých (SNK) a lídryně kandidátky mandát krajské zastupitelky obhájit nepodařilo. O návrat se pokusila ve volbách v roce 2012 jako nestraník za TOP 09 na kandidátce subjektu \"\"TOP 09 a Starostové pro Moravskoslezský kraj\"\", ale neuspěla. \n"}
{"id": "1422042", "url": "https://cs.wikipedia.org/wiki?curid=1422042", "title": "Seznam dílů seriálu Nesvá", "text": "Seznam dílů seriálu Nesvá\n\nToto je seznam dílů seriálu \"Nesvá\".\n\n<onlyinclude>\n</onlyinclude>\n\n"}
{"id": "1422084", "url": "https://cs.wikipedia.org/wiki?curid=1422084", "title": "Ugrešskaja (stanice Moskevského centrálního okruhu)", "text": "Ugrešskaja (stanice Moskevského centrálního okruhu)\n\nUgrešskaja () je stanice na Moskevském centrálním okruhu. Je pojmenována podle blízké ulice. Stejné jméno nosí i přiléhlá železniční stanice pro nákladní dopravu.\n\nStanice Ugrešskaja se nachází ve čtvrti Pečatniki jihozápadně od křížení Třetího dopravního kolca a \"Volgogradského prospektu\" ().\n\nNa této stanici funguje jedno ostrovní nástupiště. Nadzemní vestibul, jenž je laděn do bílé a červené barvy, je přístupný z nadchodu nad tratí i Třetím dopravním kolcem. Tento nadchod ústí směrem k Ugrešské ulici na jedné straně a \"Druhé ulici mašinostrojenija\" (). Jedná se o čtvrtou nejméně vytíženou stanice na Moskevském centrálním okruhu, v roce 2017 ji průměrně využilo 4 tisíce lidí denně.\n\nZ této stanice je možné bezplatně přestoupit na 900 metrů vzdálenou stanici metra Volgogradskij prospekt na Tagansko-Krasnopresněnské lince. Dostupné jsou i další druhy městské dopravy - autobusy, trolejbusy a tramvaje. K účelu lépe propojit stanici s těmito druhy dopravy se plánuje postavit dopravně přestupní uzel. \n\n"}
{"id": "1422099", "url": "https://cs.wikipedia.org/wiki?curid=1422099", "title": "68. ročník udílení Oscarů", "text": "68. ročník udílení Oscarů\n\n68. ročník udílení Oscarů proběhl 25. března 1996 v Dorothy Chandler Pavilion, (Los Angeles) a udílel ocenění pro nejlepší filmařské počiny roku 1995. Udílely se ceny ve 24 kategoriích a producentem byl Gil Cates († 2011). Večer moderovala Whoopi Goldberg.\n\nVítězové v dané kategorii jsou uvedeni tučně.\n"}
{"id": "1422133", "url": "https://cs.wikipedia.org/wiki?curid=1422133", "title": "Friends (album, The Beach Boys)", "text": "Friends (album, The Beach Boys)\n\nFriends je čtrnácté studiové album americké skupiny The Beach Boys. vydáno bylo dne 24. června 1968 společností Capitol Records a produkovali jej členové kapely. Nahráno bylo od února do dubna 1968 ve studiích v Los Angeles. V hitparádě Billboard 200 se umístilo na 126. příčce, což bylo do té doby nejhorší umístění alba této kapely v domovské hitparádě. Lépe se mu vedlo ve Spojeném království, kde dosáhlo třinácté pozice.\n\n\n"}
{"id": "1422140", "url": "https://cs.wikipedia.org/wiki?curid=1422140", "title": "Kai Havertz", "text": "Kai Havertz\n\nKai Havertz (* 11. června 1999, Cáchy) je německý fotbalista hrající na postu záložníka za německý celek Bayer 04 Leverkusen.\n\nBěhem ročníku 2016/17 se připojil k prvnímu mančaftu, byť zpočátku rovněž nastupoval za dorost. Jeho premiérové utkání za Leverkusen se odehrálo dne 15. října 2016 proti Werderu Brémy. Během 16. kola proti 1. FC Köln (1-1) a 20. kola proti Eintrachtu Frankfurt (3-0) si připsal po jedné asistenci.\nZačátkem dubna si připsal gól a gólovou asistenci během remízového zápasu s VfL Wolfsburg (3-3). V 60. minutě přišel na hřiště za Admira Mehmediho, nahrál na branku Kevina Vollanda na 2-0, v závěru zápasu v 89. minutě pak srovnal na 3-3, poté co se třemi góly zaskvěl útočník soupeře Mario Gómez.\nV závěru ročníku si ještě připsal další dva góly.\n\nBěhem druhé sezóny za seniorský tým Bayeru Leverkusen si zahrál ve 30 ligových utkáních, ve kterých vstřelil tři góly. Během 9. kola na hřišti Borussie Mönchengladbach zařídil tři přihrávky na gól při vítězství 5-1.\nPrvní ligovou branku tuto sezónu si připsal v 15. kole na hřišti VfB Stuttgart, který Bayer vyhrál 2-0. Havertz se gólově prosadil ve 21. minutě, druhý gól přidal v závěru Lars Bender.\n\nTřetí sezónu ve dresu Leverkusenu zahájil v základní sestavě, Leverkusen ale podlehl Mönchengladbachu venku 0-2.\n\nV listopadu 2014 debutoval za německou reprezentaci do 16 let. Bylo to během přátelského utkání s reprezentací ČR, které se hrálo v Praze a které Němci vyhráli 3-1. Havertz hrál od začátku utkání do 57. minuty, kdy jej vystřídal Tom Baack. V zápase Havertz inkasoval žlutou kartu.\n\nV roce 2016 se zúčastnil ME hráčů do 17 let, které pořádal Ázerbájdžán.\n\nFritz-Walter-Medaille, cena pro nejlepší mladé hráče ročníku\n"}
{"id": "1422144", "url": "https://cs.wikipedia.org/wiki?curid=1422144", "title": "Euchar Albrecht Schmid", "text": "Euchar Albrecht Schmid\n\nEuchar Albrecht Schmid (29. srpna 1884, Gemünden am Main – 15. července 1951, Bad Liebenstein) byl německý právník, spisovatel a nakladatel, spoluzakladatel a výhradní jednatel (generální ředitel) nakladatelství Karl-May-Verlag zaměřené především na vydávání děl německého spisovatele Karla Maye.\n\nVyrůstal v Bamberku kde roku 1903 vystudoval gymnázium. Pak studoval filosofii a právo v Mnichově a v Erlangenu a roku 1907 získal doktorát. Dlouhodobě byl zaměstnán v pojišťovně Stuttgarter Versicherungsverein ve Stuttgartu. Již od roku 1906 velice obdivoval Karla Maye a po vzájemné korespondenci došlo v letech 1910–1911 k několika setkáním, na kterých May vyjádřil přání, aby se Schmid stal jeho vydavatelem.\n\nPo Mayově smrti založil roku 1913 v Radebeulu společně s vdovou po Karlu Mayovi Klárou Mayovou, vlastnící autorská práva na Mayovo dílo, a s dosavadním Mayovým vydavatelem Friedrichem Ernstem Fehsenfeldem nakladatelství Karl-May-Verlag a stal se jeho výhradním jednatelem. Podařilo se mu shromáždit po různých nakladatelstvích roztroušená vydavatelská práva na Mayovy knihy a nakladatelství začalo vydávat \"Sebrané spisy Karla Maye\". Zasadil se o to, aby Mayova díla byla upravována, aby byla zajištěna jejich větší čtivost. Sám tyto úpravy prováděl a k jeho spolupracovníků patřil zejména katolický kněz Franz Kandolf. Zjednodušené texty pravděpodobně přispěly ke stále trvajícímu úspěchu Mayových děl, nakladatelství získalo postupně velkou čtenářskou obec a již roku 1920 byla díla Karla Maye populárnější než kdy jindy.\n\nPo smrti spisovatele Roberta Krafta získal Schmid všechna práva na Kraftova díla a vydával je ve vydavatelství Haupt & Hammon.\n\nRoku 1921 se Schmid oženil se svou spolupracovnicí Katharinou Barthelovou, se kterou měl čtyři syny: Joachima (1921–2003), Wolfganga (1924–1945), Lothara (*1928) a Rolanda (1930–1990).\n\nJako spisovatel patří Schmid k jedním z prvních autorů biografií Karla Maye. Upravoval Mayova díla pro vydání a napsal také celou řadu esejů.\n\nZemřel roku 1951 během pobytu v lázních Bad Liebenstein v Durynsku. Jeho hrob je na hřbitově v Radebeulu. Po jeho smrti převzali nakladatelství jeho tři přeživší synové a dnes je vede jeho vnuk a Lotharův syn Bernhard (*1962).\n\nČesky vyšla Schmidova esej \"Smrt a odkaz Karla Maye\" (\"Tod und Nachlaß\") v překladu Jiřího Stacha jako součást vydání knihy Karla Maye \"Já, náčelník Apačů\", Olympia, Praha 1992\n\n\n"}
{"id": "1422188", "url": "https://cs.wikipedia.org/wiki?curid=1422188", "title": "Kia Stinger", "text": "Kia Stinger\n\nKia Stinger je osobní automobil vyráběný jihokorejskou automobilkou Kia Motors. Jedná se o pětimístný sportovní sedan se zádí typu liftback. Na českém trhu je k dostání od 1. listopadu 2017. Vše bylo navrženo v německém oddělení a otestováno na Nürburgringu. \n\nVidlicový šestiválec 3,3 litru Lambda II s dvojitým přeplňováním má produkovat 370 koní při 6000 ot/min a dosahovat maxima točivého momentu 510 Nm v pásmu od 1300 do 4500 ot/min. S jednotkou V6 twin-turbo má dosáhnout akcelerace z 0 na 100 km za 5,1 sekundy, maximální rychlosti jízdy 269 km/h. Kia Stinger je k dispozici v různých provedeních litých kol a pneumatik. Modely s přeplňovaným čtyřválcem 2,0 litru obsahují sportovní pneumatiky 225/45 R18, vozy poháněné jednotkou 3,3 litru V6 obsahují 19” kola s pneumatikami rozdílných rozměrů: 225/40 R19 vpředu, respektive 255/35 R19 vzadu. V kombinaci s dvojitě přeplňovanou jednotkou 3,3 litru se standardně dodávají odvětrávané brzdové kotouče Brembo se čtveřicí pístů vpředu a dvoupístkovými třmeny na zadních kolech.\n\nStinger používá druhou generaci osmistupňové automatické převodovky v kombinaci s pohonem zadních kol. Převodové ústrojí poprvé v rámci značky Kia používá měnič točivého momentu typu CPA (Centrifugal Pendulum Absorber), tedy konstrukci vídanou více v leteckém průmyslu nebo u závodních automobilů. Použitá konstrukce pomáhá účinně redukovat torzní vibrace v rámci celého hnacího ústrojí. Řidič může ponechat řazení výhradně na samotné převodovce, nebo volit převodové stupně sám pomocí páček pod volantem. Podobně jako v případě odpružení a řízení je k dispozici až pět různých schémat řazení prostřednictvím elektronického systému jízdních režimů. Příslušným způsobem je upraveno i mapování motoru.\nKia Stinger nabízí řadu bezpečnostních a asistenčních technologií. Nově systém sledování únavy řidiče DAA, ten při poklesu míry pozornosti řidiče se rozezní varovný tón a současně se na panelu zobrazí upozornění, že je čas na přestávku v řízení. Dále obsahuje tempomat ASCC, asistenta pro odvrácení kolize s překážkou vpředu AEB, asistenta pro jízdu v rychlém pruhu LKA, asistenční funkci upozorňování na omezení rychlosti SLIF a asistenta dálkových světel HBA. V interiéru je zabudován osmipalcový dotykový displej multimediálního systému. Standardní výbava obsahuje vyhřívaná a ventilovaná sedadla, vyhřívaný volant, audiosystém Harman/Kardon s 15 zabudovanými reproduktory, systém kamer s 360 stupňovým zobrazením, head-up displej promítaný na čelní sklo či třízónovou klimatizaci. Zavazadelník pojme objem 406 litrů a poskytuje automatické otevírání kufru. Vůz je standardně vybaven systémy Apple CarPlay a Android Audio, což znamená bezproblémovou spolupráci chytrých telefonů s dotykovým systémem palubního monitoru.  \nGT\n\nHlavní prvky výbavy:\n\n19“ hliníkové disky kol\n\nřízení s variabilním převodovým poměrem (VGR)\n\nelektronicky řízené tlumiče s nastavitelnou charakteristikou odpružení (ECS)\n\nbrzdiče Brembo\n\nGT Line\n\nHlavní prvky výbavy:\n\ntřízónová klimatizace \n\n18“ hliníkové disky kol\n\nhlavní světlomety Full LED\n\nHarman Kardon prémiová soustava (15 reproduktorů)\n\nhead-up displej, AEB, SPTG, AVM, RCTA\n\nAutomobilka Kia pro komerční přestávku finálovového Super Bowl 2018 (finálový zápas, kterým vrcholí play-off severoamerické National Football League v americkém fotbalu) připravila reklamu na Kia Stinger. V reklamě vystupuje legendární jezdec okruhů formule 1 Emerson Fittipaldi a frontman kapely Aerosmith Steven Tyler.\n\n"}
{"id": "1422212", "url": "https://cs.wikipedia.org/wiki?curid=1422212", "title": "Iszkáz", "text": "Iszkáz\n\nIszkáz je vesnice v Maďarsku v župě Veszprém, spadající pod okres Devecser. Nachází se asi 12 km severozápadně od Devecseru, 13 km severovýchodně od Jánosházy, 20 km jihozápadně od Pápy a 21 km jihovýchodně od Celldömölku. V roce 2015 zde žilo 348 obyvatel, z nichž 88,7 % tvoří Maďaři.\n\nIszkáz leží na silnici 8403 a je silničně spojen se sídly Borszörcsök, Dabrony, Doba, Kerta, Kiscsősz, Kisszőlős, Nemesszalók, Somlójenő, Somlószőlős, Somlóvásárhely, Tüskevár a Vid. Iszkázem protéká nepojmenovaný potok, který se vlévá do potoku Hunyor. Ten se vlévá do potoku Fövenyes, který se rovnou vlévá do řeky Marcal.\n\nV obci se nachází muzeum Nagy László Emlékház. Také se zde nacházejí dva kostely a kaple. Dále se ve městě nachází dva hřbitovy, dva bufety a dva obchody.\n"}
{"id": "1422230", "url": "https://cs.wikipedia.org/wiki?curid=1422230", "title": "Little Deuce Coupe", "text": "Little Deuce Coupe\n\nLittle Deuce Coupe je čtvrté studiové album americké skupiny The Beach Boys. Vydáno bylo v říjnu roku 1963 společností Capitol Records a jeho producentem byl lídr kapely Brian Wilson. V americké hitparádě se umístilo na čtvrté příčce a stalo se platinovým (RIAA). Jde o poslední album kapely The Beach Boys, na němž se podílel kytarista David Marks, a to až do roku 2012, kdy hrál na jejím devětadvacátém albu \"That's Why God Made the Radio\".\n\n\n"}
{"id": "1422239", "url": "https://cs.wikipedia.org/wiki?curid=1422239", "title": "Státní znak Iráku", "text": "Státní znak Iráku\n\nStátní znak Iráku je tvořen již od roku 1963 (kdy se připravovalo spojení Iráku s Egyptem a Sýrií) Saladinovským orlem s černými perutěmi a ocasem podle egyptského vzoru. Na hrudi orla je položen štít s barvami a nápisem Allāhu Akbar (Takbír) z irácké vlajky. Orel stojí na zeleném podkladu s arabským nápisem al-Džumhúríja al-'irákíja ().\n\nVelká část Iráku se nachází mezi řekami Eufrat a Tigris. Toto území je od starověku známé jako Mezopotámie. Od 6. století př. n. l. bylo součástí Perské říše a po roce 633 bylo dobyto Araby. V roce 1534 bylo území dnešního Iráku připojeno k Osmanské říši. Po začátku I. světové války obsadila na konci roku 1914 britsko-indická vojska Basru a postupně dobývala celý Irák. Již v červnu 1920 vypuklo protikoloniální povstání ale 11. listopadu se stal Irák mandátním územím Společnosti národů spravovaným Spojeným královstvím. 23. srpna 1921 bylo pod britským protektorátem vyhlášeno Irácké království. V červnu 1930 došlo k nahrazení mandátní smlouvy smlouvou spojeneckou a v roce 1932 získal Irák formální nezávislost. Téhož roku byl zaveden královský znak, sloužící také jako znak státní.\n\nV roce 1933 zemřel král Fajsal I. a v nastalé krizi byla země v letech 1941–1947 okupována britskými vojsky. 14. července 1958 byla po státním převratu pod vedením Abdula Karima Kásima a zavraždění krále Fajsala II., svržena monarchie a vyhlášena \"Irácká republika\". Přesně po roce byl 14. července 1959 zaveden nový státní znak. Ten tvořila červená, osmicípá hvězda, na kterou bylo položeno bílé mezikruží s opisem al-Džumhúríja al-'irákíja () v horní části, datem 14. červenec 1958 (datum vzniku republiky) v dolní části a dvěma modrými meči po stranách. Střed hvězdy byl modrý, se světle modrým ozubeným kolem a zlatým klasem. Mezi paprsky byly žluté zvlněné proužky. Obrázek se se mírně liší od popisu a obrázku ve zdroji.\n\nV roce 1963 se připravovalo spojení Iráku s Egyptem a Sýrií. Byla zavedena nová státní vlajka ale znak (také podle egyptského vzoru) byl zaveden až 26. března 1965, v platnost vstoupil 2. července. Na hrudi Saladinovského orla s černými perutěmi a ocasem byl položen štít v barvách irácké, svisle vyvěšené, vlajky (červeným, bílým a černým svislým pruhem) se třemi zelenými, pod sebou umístěnými, hvězdami. Orel stál na zeleném, zlatě lemovaném podkladu s nápisem al-Džumhúríja al-'irákíja. Znak byl zaváděn velmi zvolna, ještě v roce 1967 byla země sporadicky reprezentována znakem z roku 1959.\n\nV roce 1992 došlo ke změně státního znaku. Pruhy na štítu dostaly horizontální polohu a mezi hvězdy byl (stejně jako na vlajce ze 14. ledna 1991) přidán zelený nápis Allāhu Akbar (Takbír).\n\n25. dubna 2004 byl po svržení Saddáma Husajna schválen Prozatímní vládní radou bývalý znak (emblém) z roku 1959. Pro odpor však zákon nakonec nevstoupil v platnost.\n\nKe změně (saladinovského) státního znaku došlo zřejmě v roce 2004 a k poslední změně roku 2007 nebo 2008 (odstraněny hvězdy ze štítu).\n\nSaladinovského orla užívá (nebo užívalo) několik arabských zemí, liší se pouze detaily a srdečními štítky. Pro porovnání:\n\n"}
{"id": "1422243", "url": "https://cs.wikipedia.org/wiki?curid=1422243", "title": "Pavel Ditrych", "text": "Pavel Ditrych\n\nPavel Ditrych je bývalý československý reprezentant v orientačním běhu. Jeho největším úspěchem je stříbrná medaile ze štafetového závodu mistrovství světa v roce 1983, kterou vybojoval spolu s Vlastimilem Uchytilem, Jozefem Pollákem a Jaroslavem Kačmarčíkem.\n"}
{"id": "1422246", "url": "https://cs.wikipedia.org/wiki?curid=1422246", "title": "Jozef Pollák", "text": "Jozef Pollák\n\nJozef Pollák (23. března 1960, Zázrivá) je bývalý československý a slovenský reprezentant v orientačním běhu. Jeho největším úspěchem je stříbrná medaile ze štafetového závodu mistrovství světa v roce 1983, kterou vybojoval spolu s Vlastimilem Uchytilem, Pavlem Ditrychem a Jaroslavem Kačmarčíkem.\n"}
{"id": "1422271", "url": "https://cs.wikipedia.org/wiki?curid=1422271", "title": "Ditrych", "text": "Ditrych\n\nPříjmení Ditrych nosí více významných osobností:\n\n"}
{"id": "1422275", "url": "https://cs.wikipedia.org/wiki?curid=1422275", "title": "Simulation Theory", "text": "Simulation Theory\n\nSimulation Theory je osmé studiové album anglické rockové skupiny Muse. Vydáno bylo 9. listopadu roku 2018 společností Warner Bros. Records. Jeho vydání bylo oznámeno koncem srpna toho roku. Již dříve bylo zveřejněno několik písní. Na desce se podílelo několik producentů, mezi něž patří také Timbaland, Shellback, Rich Costey a Mike Elizondo.\n\n"}
{"id": "1422277", "url": "https://cs.wikipedia.org/wiki?curid=1422277", "title": "Klusáček", "text": "Klusáček\n\nPříjmení Klusáček nosí více významných osobností:\n\n"}
{"id": "1422280", "url": "https://cs.wikipedia.org/wiki?curid=1422280", "title": "69. ročník udílení Oscarů", "text": "69. ročník udílení Oscarů\n\n69. ročník udílení Oscarů proběhl 24. března 1997 v Shrine Auditorium, (Los Angeles) a udílel ocenění pro nejlepší filmařské počiny roku 1996. Udílely se ceny ve 24 kategoriích a producentem byl Gil Cates († 2011). Večer moderoval Billy Crystal. \n\nVítězové v dané kategorii jsou uvedeni tučně.\n"}
{"id": "1422284", "url": "https://cs.wikipedia.org/wiki?curid=1422284", "title": "Brůžek", "text": "Brůžek\n\nPříjmení Brůžek nosí více významných osobností:\n\n"}
{"id": "1422302", "url": "https://cs.wikipedia.org/wiki?curid=1422302", "title": "Petr Punčochář (rozcestník)", "text": "Petr Punčochář (rozcestník)\n\nJméno a příjmení Petr Punčochář má více nositelů:\n\n"}
{"id": "1422307", "url": "https://cs.wikipedia.org/wiki?curid=1422307", "title": "Punčochář", "text": "Punčochář\n\nPříjmení Punčochář nosí více významných osobností:\n\n"}
{"id": "1422315", "url": "https://cs.wikipedia.org/wiki?curid=1422315", "title": "Eva Bártová", "text": "Eva Bártová\n\nEva Bártová, \"rozená Kodytková\" (* 1955), je bývalá československá reprezentantka v orientačním běhu. Jejím největším úspěchem je stříbrná medaile ze štafet z mistovství světa, kterou vybojovala spolu s Ivou Kalibánovou, Janou Hlaváčovou a Adou Kuchařovou.\n"}
{"id": "1422325", "url": "https://cs.wikipedia.org/wiki?curid=1422325", "title": "Kužela", "text": "Kužela\n\nPříjmení Kužela nosí více významných osobností:\n\n"}
{"id": "1422331", "url": "https://cs.wikipedia.org/wiki?curid=1422331", "title": "Janouš", "text": "Janouš\n\nPříjmení Janouš nosí více významných osobností:\n\n\n"}
{"id": "1422339", "url": "https://cs.wikipedia.org/wiki?curid=1422339", "title": "Petřek", "text": "Petřek\n\nPříjmení Petřek nosí více významných osobností:\n\n"}
{"id": "1422343", "url": "https://cs.wikipedia.org/wiki?curid=1422343", "title": "Spěvák", "text": "Spěvák\n\nPříjmení Spěvák nosí více významných osobností:\n\n"}
{"id": "1422346", "url": "https://cs.wikipedia.org/wiki?curid=1422346", "title": "Vogl", "text": "Vogl\n\nPříjmení Vogl nosí více významných osobností:\n\n"}
{"id": "1422361", "url": "https://cs.wikipedia.org/wiki?curid=1422361", "title": "Osadníků (Plzeň)", "text": "Osadníků (Plzeň)\n\nOsadníků je ulice v plzeňské městské části Hradiště, v městském obvodu Plzeň 2. Spojuje ulici Na Rychtě s ulicí Pod Hradem. Nachází se mezi ulicemi U Hamru a K Řečišti. Ulice se kříží s ulicí Strážní. Veřejná autobusová doprava ulicí neprochází, zastávka \"Hradiště\" je situována do ulice Na Rychtě, od níž všechny autobusy míří na Slovany. Na křižovatce s ulicí Na Rychtě stojí kaple.\n"}
{"id": "1422363", "url": "https://cs.wikipedia.org/wiki?curid=1422363", "title": "Andrzej Badeński", "text": "Andrzej Badeński\n\nAndrzej Stanisław Badeński ( 10. května 1943 – 28. září 2008) byl polský atlet, halový mistr Evropy v běhu na 400 metrů z roku 1971.\n\nV 19 letech startoval na mistrovství Evropy v Bělehradě, kde skončil ve finále běhu na 400 metrů sedmý. V roce 1964 vybojoval bronzovou medaili v této disciplíně na olympiádě v Tokiu. Úspěšný byl také na evropském šampionátu v Budapešti v roce 1966 – získal stříbrnou medaili v běhu na 400 metrů a byl členem vítězné štafety na 4x400 metrů. Při svém druhém olympijském startu v Mexiku v roce 1968 obsadil sedmé místo v běhu na 400 metrů v osobním rekordu 45,42. Ve stejné sezóně zvítězil na evropských halových hrách v této disciplíně i ve štafetě na 4x2 kola a získal druhé místo jako člen polské štafety na 1+2+3+4 kola. Tento štafetový úspěch zopakoval v roce 1969 na evropských halových hrách. Z premiérového halového mistrovství Evropy v roce 1970 si přivezl stříbrné medaile z běhu na 400 metrů i ze štafety na 4x400 metrů. O rok později v Sofii získal v těchto disciplínách zlatou medaili. Na evropském šampionátu pod širým nebem v Helsinkách pak byl členem stříbrné polské štafety na 4x400 metrů. Posledním medailovým úspěchem byla pro něj zlatá medaile ve štafetě na 4x400 metrů na halovém mistrovství Evropy v roce 1972.\n\nV roce 1974 emigroval do Západního Německa. Vystudoval zde filmovou školu v Norimberku, stal se zvukařem a pracoval v různých televizních stanicích.\n\n"}
{"id": "1422365", "url": "https://cs.wikipedia.org/wiki?curid=1422365", "title": "Tisícročná včela (divadelní hra)", "text": "Tisícročná včela (divadelní hra)\n\nTisícročná včela je divadelní hra napsaná dle stejnojmenné románové předlohy slovenského spisovatele Petera Jaroše. Příběh do divadelní formy upravili režisér Matěj T. Růžička a dramaturgyně Simona Petrů. Hra byla nastudována souborem Horáckého divadla v Jihlavě k premiérovému uvedení 8. září 2018 jako první, zahajovací premiéra 79. sezony. S výjimkou slovenské odlehčené muzikálové inscenace s písněmi skupiny Elán se jedná o první dramatizaci románu. \n\nPůvodně nesla inscenace označení Ako tisícročná včela, autor předlohy však poté navrhl sjednocení názvu s románem. Tvůrci adaptace se zbavili slovenského jádra a přesunuli děj do umělého prostředí na pomezí Slovenska a Moravského Slovácka, přičemž dialogy naplnili smyšleným jazykem, založeným na směsi moravské slováčtiny, češtiny a slovenštiny. Tříhodinová hra přerušená dvěma přestávkami je doplněna hudebním doprovodem zahrnujícím i orchestrální hudbu Petra Hapky, kterou složil pro stejnojmenný film režiséra Juraje Jakubiska.\n\n"}
{"id": "1422372", "url": "https://cs.wikipedia.org/wiki?curid=1422372", "title": "Na Rychtě (Plzeň)", "text": "Na Rychtě (Plzeň)\n\nNa Rychtě je ulice v plzeňské městské části Hradiště, v městském obvodu Plzeň 2. Spojuje ulici U Hamru s ulicí K Řečišti a s Plzeňskou cestou. Severně podélně nad ní leží ulice Pod Hradem. Kříží se s ulicí Osadníků. Veřejná autobusové doprava obsluhuje ulice téměř v celé její délce. Nacházejí se zde zastávky \"Hradiště\" a \"K Řečišti\". Všechny autobusy míří ve směru Slovany. Na křižovatce s ulicí Osadníků stojí kaple. U autobusové točny stojí hasičská zbrojnice Sboru dobrovolných hasičů Hradiště.\n"}
{"id": "1422373", "url": "https://cs.wikipedia.org/wiki?curid=1422373", "title": "70. ročník udílení Oscarů", "text": "70. ročník udílení Oscarů\n\n70. ročník udílení Oscarů proběhl 23. března 1998 v Shrine Auditorium, (Los Angeles) a udílel ocenění pro nejlepší filmařské počiny roku 1997. Udílely se ceny ve 24 kategoriích a producentem byl Gil Cates († 2011). Večer moderoval Billy Crystal. \n\nVítězové v dané kategorii jsou uvedeni tučně.\n"}
{"id": "1422386", "url": "https://cs.wikipedia.org/wiki?curid=1422386", "title": "Lachta Centr", "text": "Lachta Centr\n\nLachta Centr (, ) je mrakodrap nacházející se v ruském městě Petrohradu ve čtvrti Lachta na břehu Finského zálivu. Mrakodrap má 87 pater a hrubá stavba vznikla mezi roky 2012 až 2018. S výškou 462 metrů je nejvyšším mrakodrapem Evropy a Ruska. Jde o nejseverněji položený mrakodrap světa. \n\nZa návrhem stojí architekt Tony Kettle z britského studia RMJM, přičemž po dokončení projektu převzala jeho realizaci ruská firma Gorprojekt. Financování zajistila firma Gazprom (těžba a obchod se zemním plynem), která zde po uvedení budovy do provozu bude mít své sídlo. Proto má tvar budovy připomínat plamen. Dne 24. prosince 2018 byl Lachta Centr certifikován podle kritérií pro ekologickou účinnost na nejvyšší úrovni klasifikace LEED, tj. Platinum (80 a více bodů). \n\nV současné době probíhá vnitřní úprava a zkrášlování území. Zbývá také získat povolení k uvedení mrakodrapu do provozu. Otevření komplexu je naplánováno na konec roku 2020.\n\nPůvodně měla tato stavba vzniknout v centru poblíž řeky Ochty, ale kvůli protestům obyvatel a organizace UNESCO se místo pro výstavbu přesunulo do městské části Lachta, podle které dostal mrakodrap svůj název. Dne 17. srpna 2012 bylo získáno povolení ke stavbě.\n\nStavět se začalo dne 30. října 2012. Při práci byly využity tři jeřáby značky Liebherr 710 HC-L 32/64 Litronic a jeden jeřáb Liebherr 357 HC-L 12/24 Litronic. \n\nHlavní věž se skládá z pěti samostatných věží.\n\nMrakodrap se bude využívat ve všech svých patrech až do výšky 353 metrů, a to hlavně pro komerční účely. Ty tvoří: \n\n\nPro přepravu do různých pater budova využívá 34 superrychlých výtahů, které dosahují rychlosti až 30 km/h.\n\n"}
{"id": "1422403", "url": "https://cs.wikipedia.org/wiki?curid=1422403", "title": "Stefán Karl Stefánson", "text": "Stefán Karl Stefánson\n\nStefán Karl Stefánson (10. července 1975 – 21. srpna 2018) byl herec a zpěvák Islandského původu známý především díky roli Robbieho Rottena v dětském seriále LazyTown.\n\nKariéra Stefána Karla Stefánsona začala v roce 1994, kdy pracoval jako loutkář pro televizi.\n\nPozději ho Magnus Schevinge pozval, aby ztvárnil jednu z postav v druhé hře LazyTown. Scheving vytvořil hry kvůli jeho obavám z mladší generace Islandu, která postrádala dostatečné fyzické cvičení. Stefán Karl vysvětlil, že \"[Scheving] chtěl, aby děti byly zdravější, a tak vytvořil muzikál \"LazyTown\". Po počátečním úspěchu s muzikálem se Nickelodeon nakonec dohodl s tvůrci LazyTownu, aby vysílal prvních 40 epizod spolu se speciálním studiem postaveným na Islandu. Během prvních let počátkem roku 2000, Stefán Karl zpočátku neuměl anglicky.\n\nStefán Karl oznámil v říjnu 2016, že byl diagnostikován s cholangiokarcinomem. Následně byla vytvořena kampaň GoFundMe, spisovatelem LazyTownu Markem Valentimem, aby zaplatil své životní náklady, když se stal příliš nemocným k práci. Kampaň byla popularizována různými uživateli služby YouTube, kteří nahráli parodie díla Stefana Karla, což vedlo k tomu, že se skladby \"We are Number One\" a \"The Mine Song\" z LazyTownu stávají internetovým memem. V srpnu 2017 uvedl Stefán Karl, že je v remisi. Na své kampani GoFundMe objasnil, že zatímco jeho metastázy byly odstraněny po úspěšné operaci jater v červnu 2017, byl stále nemocen a odmítl další adjuvantní terapii.\n\nV březnu 2018 byl Stefán Karl diagnostikován s neoperovatelným cholangiokarcinomem a uvedl, že podstupuje chemoterapii k prodloužení života. V dubnu 2018 oznámil, že se osobně rozhodl přerušit chemoterapii a ukončil všechny své účty na sociálních sítích.\n\nZemřel 21. srpna 2018 ve věku 43 let. Jeho žena uvedla, že \"podle přání Stefána nebude žádný pohřeb\".\n"}
{"id": "1422422", "url": "https://cs.wikipedia.org/wiki?curid=1422422", "title": "Informační systém Pitná voda", "text": "Informační systém Pitná voda\n\nInformační systém Pitná voda (IS PiVo) slouží od roku 2004 hygienické službě pro sledování kvality vody v České republice. Správcem je Ministerstvo zdravotnictví ČR. Provozovatelem je Koordinační středisko pro resortní zdravotnické informační systémy. \n\n\nKvalitu vody v ČR jsou povinni podle zákona č. 258/2000 Sb. sledovat všichni provozovatelé \n\n\nJejich povinností je zajistit pravidelné rozbory vzorků vody a laboratorní výsledky poskytovat příslušným krajským hygienickým stanicím. Výsledky jsou poskytovány elektronicky podle vyhlášky č. 35/2004 Sb. a shromažďovány v IS PiVo. \n\nStátní zdravotní ústav do roku 2009 vložil do Informačního systému Pitná voda 370 údajů s monitorování uranu v pitné vodě.\n\n\n"}
{"id": "1422423", "url": "https://cs.wikipedia.org/wiki?curid=1422423", "title": "71. ročník udílení Oscarů", "text": "71. ročník udílení Oscarů\n\n71. ročník udílení Oscarů proběhl 21. března 1999 v Dorothy Chandler Pavilion, (Los Angeles) a udílel ocenění pro nejlepší filmařské počiny roku 1998. Udílely se ceny ve 24 kategoriích a producentem byl Gil Cates († 2011). Večer moderovala Whoopi Goldberg. \n\nVítězové v dané kategorii jsou uvedeni tučně.\n"}
{"id": "1422431", "url": "https://cs.wikipedia.org/wiki?curid=1422431", "title": "Robert Kovač", "text": "Robert Kovač\n\nRobert Kovač (* 6. dubna 1974) je chorvatský fotbalový trenér a bývalý fotbalový obránce, který během své kariéry nastupoval mimo jiné za Bayer Leverkusen, Bayern Mnichov, Juventus nebo Borussii Dortmund. Kovač reprezentoval chorvatský národní tým na dvou světových a na dvou evropských šampionátech. Jeho předností byla jistota na míči a odebírání míčů.\n\nJeho starším bratrem je Niko Kovač, který byl rovněž fotbalistou a v současnosti je rovněž trenérem-asistentem po boku svého bratra.\n\nMezi roky 1996 až 2001 hrál za německý klub Bayer 04 Leverkusen. Za klub odehrál více než 100 zápasů. V létě 2001 přestoupil do Bayernu Mnichov, kde se setkal se svým bratrem Nikem Kovačem.\nRoku 2005 odešel do italského Juventusu Turín, kde působil do roku 2007. Pak působil jeden rok v Borussii Dortmund a na závěr svojí kariéry v chorvatském Dinamu Záhřeb.\n\nRobert Kovač a i Niko Kovač si oba zahráli úvodní utkání na MS 2002 proti Mexiku, které Chorvatsko prohrálo 0-1.\nDruhý zápas se Chorvatům podařilo zdolat Itálii 2-1.\nPo prohře 0-1 s Ekvádorem ve třetím utkání Chorvaté na turnaji skončili, když obsadili třetí místo. O dva roky později na evropském šampionátu se Chorvaté opět nedostali přes skupinovou fázi.\n\n"}
{"id": "1422435", "url": "https://cs.wikipedia.org/wiki?curid=1422435", "title": "Renata Vlachová", "text": "Renata Vlachová\n\nRenata Vlachová (* 11. prosince 1944) je bývalá československá reprezentantka v orientačním běhu. Získala dvě bronzové medaile ze štafet z mistovství světa v orientačním běhu a jednu bronzovou medaili z mistrovství světa v lyžařském orientačním běhu.\n\nV roce 2014 byla uvedena do Síně slávy orientačního sportu.\n"}
{"id": "1422496", "url": "https://cs.wikipedia.org/wiki?curid=1422496", "title": "Vadim Delone", "text": "Vadim Delone\n\nVadim Delone rusky Вади́м Никола́евич Делоне́ (* 22. září 1947, Moskva - 13. června 1983, Paříž) byl ruský básník a disident, účastník demonstrace na Rudém náměstí v srpnu 1968 proti okupaci Československa.\n\nNarodil se v Moskvě do intelektuální rodiny, jeho otec byl fyzik Nikolaj Delone, děd byl matematik Boris Delone. Vystudoval střední školu zaměřenou na matematiku a poté studoval filologii na Moskevské pedagogické univerzitě (Московский педагогический государственный университет). Již od třinácti let psal básně, které později vycházely převážně v samizdatu. \n\nV roce 1967 se zúčastnil demonstrace na podporu zatčených spisovatelů Jurije Galanskova a Alexandra Ginzburga. Sám byl zatčen a odsouzen na jeden rok podmíněně a musel opustit Moskvu. Od ledna 1968 pokračoval ve studiích filologie na univerzitě v Novosibirsku. V této době již některé jeho básně a politická prohlášení byla publikována i v zahraničí.\n\nNa demonstrace na Rudém náměstí proti okupaci Československa, která se konala 25. srpna 1968, spolu s Pavlem Litvinovem rozvinul transparent За вашу и нашу свободу (Za vaši a naši svobodu). Spolu s ostatními demonstranty byl zatčen a uvězněn.\n\nZa účast na demonstraci byl odsouzen ke 3 letům v pracovním táboře. Trest absoloval v pracovním táboře v Ťumeňské oblasti. Po propuštění v roce 1971 se vrátil do Moskvy. V roce 1973 byla za publikaci samizdatu uvězněna jeho manželka Irina. V roce 1975 byla propuštěna a společně emigrovali do Francie. Žili v Paříži, kde nečekaně v roce 1983 v pouhých 35 letech zemřel na infarkt.\n\nV 1990 mu bylo uděleno čestné občanství hlavního města Prahy. V roce 2014 byl Poslaneckou sněmovnou spolu s ostatními demonstranty z 25. srpna 1968 navržen na české státní vyznamenání Řád Tomáše Garrigua Masaryka, český prezident Miloš Zeman však vyznamenal pouze Natalju Gorbaněvskou. Spolu s ostatními demonstranty z 25. srpna 1968 dostal v roce 2018 in memoriam ocenění Gratias Agit ministra zahraničí České republiky.\n"}
{"id": "1422499", "url": "https://cs.wikipedia.org/wiki?curid=1422499", "title": "Velenická (Plzeň)", "text": "Velenická (Plzeň)\n\nVelenická je ulice v plzeňské městské části Božkov, v městském obvodu Plzeň 2. Spojuje Koterovskou ulici se Sušickou ulicí. Pojmenována je podle jihočeského příhraničního města České Velenice. Západně podélně se nachází Barákova ulice. Z jihu do ulice vstupují ulice: Ječná, Pivovarská, Cukrářská, Jubilejní, Na Růžku, Jiráskova a Libušínská. Po celé délce ulice vede železniční trať Plzeň – České Budějovice (191, 190). Na této trati se nachází nádraží Plzeň-Koterov, které se nachází taktéž v ulici, ze kterého se vypravují vlaky do Českých Budějovic, Blovic, Kozolup a na hlavní nádraží. V blízkosti nádraží ulici dříve přetínala železniční vlečka. Naproti křižovatce s Ječnou ulicí se nacházejí garáže. Na křižovatce se Sušickou ulicí stojí kaple. Veřejná doprava neprojíždí ulicí, avšak je situována do Sušické ulice (trolejbusy) do zastávky \"Petřínská\".\n\n"}
{"id": "1422518", "url": "https://cs.wikipedia.org/wiki?curid=1422518", "title": "Zvolenov", "text": "Zvolenov\n\nZvolenov (německy \"Zwolenow\", dříve též Bobalov, německy \"Bobalow\") je vesnice, součást obce Petrov v okrese Hodonín.\n\nVes Zvolenov byla založena v těsném sousedství Petrova v roce 1514 bratry Janem a Bartolomějem ze Žero­tína. Zástavba vesnice tvoří oboustrannou ulicovku, začínající na centrální křižovatce v současném Petrově a vedoucí severovýchodním směrem podél cesty do Strážnice (dnešní silnice I/55). Od poloviny 16. století se používal název Bobalov, který vydržel až do roku 1848. Obě vesnice byly až do zrušení patrimoniální správy součástí strážnického panství. Po roce 1850 měl Zvolenov jako samostatná obec vlastní samosprávu a zástavba obou vsí na jižním konci, kde se stýkají na sebe kolmé návsi Petrova a Zvolenova, vzájemně splývala. Ve 20. letech 20. století se obyvatelé obou obcí dohodli na sloučení, ke kterému došlo v roce 1928. Zvolenov se tak stal součástí Petrova. Katastrální území Zvolenova bylo zrušeno v roce 1955 a začleněno do petrovského katastru.\n"}
{"id": "1422519", "url": "https://cs.wikipedia.org/wiki?curid=1422519", "title": "Roseanna (román)", "text": "Roseanna (román)\n\nRoseanna () je prvním dílem z desetidílné série \"Románů o zločinu\" s hlavním hrdinou policejním komisařem Martinem Beckem, od švédské autorské dvojice Maj Sjöwallová – Per Wahlöö. Ve Švédsku byla kniha vydána v roce 1965, český překlad Františka Fröhlicha vyšel poprvé v roce 1974 (v nakladatelství Odeon, ve svazku \"3x Martin Beck\": společně s romány Muž, který se vypařil a Muž na balkóně). Dále v  letech 1986 (v nakladatelství Svoboda: v rámci souborného vydání 10 románů o zločinu), v roce 2000 v nakladatelství Ikar (v jednom svazku společně s románem Noční autobus) a 2007 (Levné knihy). Kromě toho román vyšel v roce 2007 v Braillově písmu v pěti svazcích (Knihovna a tiskárna pro nevidomé) a v roce 2008 jako zvukový záznam v rámci svazku \"Třikrát Martin Beck\" (Knihovna a tiskárna pro nevidomé K.E. Macana).\n\nČesky román vychází pod názvem \"Roseanna\", který je shodný s originálním švédským názvem, pod stejným názvem kniha vychází i v angličtině (první vydání v roce 1967, nakladatelství Pantheon Books). Jedna se o křestní jméno ženy, která se v úvodu knihy stane obětí zločinu. Naproti tomu v němčině (první vydání v roce 1968) román vyšel pod názvem \"Die Tote im Götakanal\" (Mrtvá v kanálu Göta). \n\nVe Švédsku kniha vyšla pod názvem \"Roseanna\" s podtitulem \"roman om ett brott\", tedy \"román o zločinu\". Autoři tím chtěli zdůraznit, že se nejedná o klasickou detektivku (kde vystupuje geniální detektiv, řešící od stolu svou inteligencí či dedukcí komplikovanou šarádu), ale román, ve kterém se stane skutečný zločin ve skutečných reáliích a který klade důraz na neidealizovaný popis práce a postupů policie. Po velkém úspěchu románu Roseanna se autoři rozhodli, že napíší celkem deset knih s touto tematikou a pojem \"román o zločinu\" nebo \"10 románů o zločinu\" se stal často používáným souhrnným označením pro celou tuto sérii nejen v češtině, ale i v dalších jazycích.\n\nVedle důrazu na popis práce policie se autoři věnují i pečlivé postupné charakterizaci jednotlivých hlavních postav a vývoji jejich osudů. Kromě práce tak sledujeme i jejich osobní život. V tomto dílu se poprvé objevují tři hlavní postavy, které potom vystupují ve všech nebo téměř všech následujících románech. \"Martin Beck\" je zde představen jako kriminální asistent, který již osm let pracuje v oddělení vražd a mnohými je považován za nejschopnějšího vyšetřovatele v celém Švédsku. Sám má ovšem občas pochybnosti, zda bude vůbec někdy povýšen na policejního komisaře (později se stane dokonce šéfem celého oddělení vražd). Čtenář se seznámí také s jeho ženou Inge, dcerou Ingrid a synem Rolfem.\n\n\"Lennart Kollberg\" je nejbližší spolupracovník Martina Becka a Beck si ho ze svých kolegů také nejvíce váží. Zde je ještě svobodný. V závěru románu Roseanna použije k zadržení nebezpečného pachatele brutální chvat, který jeho spolupracovníci dosud neviděli a který jim vysvětlí jen stručně. Teprve v sedmém románu Säffleská bestie se čtenář dočká podrobného objasnění, kdo, kdy, kde a proč ho tento a obdobné chvaty naučil.\n\n\"Fredrik Melander\" je představen jako střídmý člověk. Mezi spolupracovníky je však proslulý především svou fenomenální pamětí, takže ostatní ho používají jako „chodící kartotéku“, která si pamatuje neuvěřitelné podrobnosti různých kriminálních případů a často tak pomůže nasměrovat vyšetřování novým směrem. Dále v románu vystupuje např. mladý detektiv \"Åke Stenström\" (který je později zabit v úvodu čtvrtého románu Noční autobus).\n\nMrtvola neznámé mladé ženy byla nalezena 8. července nedaleko města Motala, když vodní bagr čistil od nánosů a prohluboval plavební dráhu mezi pěti zdymadly, které slouží lodím na Göta kanálu pro překonání patnáctimetrového výškového rozdílu mezi jezery Vättern a Boren. Pitva záhy prokázala, že žena byla zavražděna uškrcením a udušením. Na pomoc policistům z Motaly byl vyslán tým ze Stockholmu: nejprve autem přijeli Lennart Kollberg a Fredrik Melander, později vlakem dorazil i Martin Beck. \n\nZpočátku se zdálo, že brzké náhodné objevení mrtvoly přispěje k rychlému objasnění případu. Veškerá stopy však vedly do ztracena, nedařilo se zjistit identitu zavražděné ženy a překvapivě ji ani nikdo nepostrádal. Po několika dnech uspořádala policie v Motale tiskovou konferenci, kde čelila mnoha otázkám novinářů a nakonec musela připustit, že pátrání dosud nepřineslo podstatné výsledky. Posléze se Kollberg, Melander a Beck společně vrací do Stockholmu.\n\nK dílčímu pokroku došlo až poté, když se podařilo zjistit, že \"Diana\" (jedna z výletních lodích jezdících po Göta kanálu) zdymadly mimořádně proplouvala až po půlnoci (protože se předtím zdržela v mlze a pak ještě měla závadu na pohonu). Pachatel tedy měl dobrou příležitost mrtvoly se zde zbavit. A bylo to v noci z 4. července na 5. července. Ale ještě důležitější bylo, když se v září, tedy téměř po třech měsících, podařilo ženu konečně identifikovat. Byla to \"Roseanna McGraw\", 27letá Američanka z Lincolnu, hlavního města státu Nebraska, kde pracovala jako knihovnice. A začátkem léta se vydala na velkou cestu po Evropě.\n\nNásledovala mravenčí policejní práce, mimo jiné bylo nutné vyslechnout všechny cestující, členy posádky a obsluhující personál na lodi Diana (mnozí byli cizinci z několika zemí). Martin Beck opět odjel do Motaly a osobně vyslechl několik členů posádky. Podařilo se zjistit také řadu podrobností ze života oběti. Policie však stále tápala v tom, kdo by mohl být potenciální vrah. Martina Becka napadlo, že řada cestujících musela na lodi fotografovat, někteří i filmovat. Nastala opět mravenčí policejní práce, byly shromážděny stovky fotografií a hodiny filmů od všech cestujících, poté bylo nutno každou osobu zachycenou na fotografiích a filmech identifikovat. Ke konci listopadu se na jednom filmu objevil „záhadný muž v čepici“ a na filmu, který byl prokazatelně natočen 4. července kolem 19 hodiny, byla i Roseanna. Podezřelý muž však nebyl na seznamu cestujících, šlo o tzv. palubního cestujícího bez kabiny (který na loď přistoupil někde po cestě a posléze zase v některém přístavu nebo i na zdymadle vystoupil). \n\nPo dalším pátrání, již v předvánoční době, se podařilo zjistit, že podezřelý by se mohl jmenovat Folke Bengtsson, který pracoval ve firmě Eriksson: stěhování a zasilatelství. Několik členů týmu ho nejprve řadu dní nepřetržitě tajně sledovalo a poté ho Martin Beck předvolal k výslechu. Můž se choval klidně a věrohodně, uvedl, že lodí jel. Když mu Beck ke konci výslechu ukázal fotografii Roseanny, připustil, že je mu povědomá. Tvrdil však, že o vraždě vůbec neslyšel. Nakonec přiznal, že s ní několikrát mluvil, cokoli jiného však popřel. Martin Beck však byl přesvědčen, že mluvil s vrahem.\n\nNakonec se Martin Beck se svým týmem rozhodl nalíčit past. Jako volavku využili strážnici kriminální policie Soňu Hanssonovou, která Roseannu trochu typově připomínala. Dlouho se však zdálo, že je to k ničemu a poté případ málem skončil tragicky. Bengtsson se policistům v davu ztratil a když Beck s Kollbergem a Ahlbergem urychleně jeli do bytu, jejich auto uvízlo v dopravní nehodě na zledovatělé vozovce. Než doběhli do bytu, Bengtsson již Soňu Hanssonovou škrtil. Beck se ho snažil zadržet, ale podařilo se mu utéci až ke vchodovým dveřím, kde na něho čekal Kollberg a zneškodnil ho chvatem, při kterém mu zlomil ruku. Při výslechu se pak rychle zhroutil a k činu přiznal. Neustále však tvrdil, že Roseanna si za to mohla sama.\nRomán byl zfilmován dvakrát. Švédský film Roseanna z roku 1967 byl vůbec prvním filmem natočeným na motivy románu autorské dvojice Maj Sjöwallová – Per Wahlöö. Režisérem filmu byl \"Hans Abramson\", který byl také autorem scénáře. Roli Martin Becka ztvárnil \"Keve Hjelm\", roli Lennarta Kollberga hrál Hans Bendrik, roli Folke Bengtssona hrál Hans Ernback, Gio Petré hrála Američanku Roseannu McGraw a Kerstin Tidelius hrála Soňu Hansson.\n\nFilm Roseanna z roku 1993 (natočený ve švédsko-německé koprodukci) režíroval \"Daniel Alfredson\", autorem scénáře byl \"Jonas Cornell\". Roli Martin Becka ztvárnil \"Gösta Ekman\" (který tuto postavu hrál ještě v několika dalších filmech), Kjell Bergqvist hrál roli Lennarta Kollberga, Jacob Nordenson hrál Folke Bengtssona, Anna Helena Bergendal hrála Američanku Roseannu McGraw.\n\n"}
{"id": "1422529", "url": "https://cs.wikipedia.org/wiki?curid=1422529", "title": "IgA nefropatie", "text": "IgA nefropatie\n\nIgA nefropatie, též „Bergerova choroba“ nebo mezengiální depozice IgA je nejčastější primární glomerulonefritidou na světě. Jedná se o imunologicky zprostředkované postižení ledvin. Toto onemocnění se vyskytuje přibližně u 10 % nemocných v USA, 20 % případů v Evropě a asi 30-40 % v Asii. V Severní Americe a Evropě onemocnění převládá zejména u mužů a to v poměru ku ženám 2-3 : 1,3.\n\nJedná se o onemocnění převážně nesymptomatické, případně dochází k náhodnému nálezu mikroskopické hematurie. Dalšími prognostickými ukazateli mohou být mírná proteinurie a hypertenze. U agresivní formy se ale také mohou objevovat rekurentní epizody makroskopické hematurie vyskytující se po infekci horních cest dýchacích nebo také po infekci gastrointestinálního traktu nebo močového měchýře. Doba mezi infekcí a hematurií je u tohoto typu onemocnění v rozmezí od několika hodin až po několik dní. \n\nV počátečních stádiích onemocnění nemá mnoho pacientů žádné zjevné příznaky. U těchto pacientů může být IgA nefropatie odhalena pouze během rutinního screeningu nebo vyšetření jiného onemocnění. Konečnou diagnózu IgA nefropatie lze provést pouze biopsií ledvin a imunohistologickým vyšetřením. A i když některé mírné případy mohou vést až k selhání ledvin, zatím neexistují žádné genetické, imunologické, klinické nebo morfologické markery, které by předpovídaly progresi onemocnění u pacientů bez příznaků. \n\nIgA nefropatie může být považována za typ renálně limitované vaskulitidy způsobené vrozenými defekty IgA slizniční imunity ve střevě nebo plicích. Opakované vystavení různým environmentálním antigenům vede k abnormální odpovědi IgA protilátek, a to generuje nefritogenní polymerní IgA. IgA molekuly jsou glykosylovány v oblasti pantu. Tyto změny vedou k ukládání v mesangiu a indukci zánětu u geneticky citlivých jedinců. Klinické důkazy také zahrnují souvislost mezi nefropatií IgA a chronickým onemocněním jater, celiakií a \"dermatitis herpetiformis\".\n\nUkazatelem nepříznivé prognózy je hypertenze, proteinurie a zánět. Tyto prognostické faktory mohou vést u pacientů až k poškození ledvin. Spontánní klinická remise se vyskytuje u přibližně 10 % pacientů. K renálnímu selhání dochází u 5-15 % pacientů po 5 letech, u 10-20 % po 10 letech, 15-30 % po 15 letech a 20-50 % po 20 letech, což naznačuje, že k poklesu renálního přežití dochází mezi 15-20 rokem. Riziko rozvoje renálního selhání se zvyšuje přibližně o 1% ročně.\n\nPro léčbu IgA nefropatie neexistuje lék, ale jsou dostupné možnosti léčby, které zpomalují progresi onemocnění. U pacientů s malými abnormalitami, kteří netrpí hypertenzí se nenabízí žádná léčba, pouze se sledují po mnoho let, zda nedochází k progresi onemocnění. V posledních letech bylo dosaženo podstatného pokroku v prevenci progresivního onemocnění ledvin s použitím několika způsobů léčby, které zahrnují angiotensin, inhibitory konverze enzymů, kortikosteroidy a n-3 polynenasycené mastné kyseliny.\n"}
{"id": "1422602", "url": "https://cs.wikipedia.org/wiki?curid=1422602", "title": "Anhelina Kalininová", "text": "Anhelina Kalininová\n\nAnhelina Kalininová, ukrajinsky: Ангеліна Сергіївна Калініна, \"Anhelina Serhijivna Kalinina\", (* 7. února 1997 Nova Kachovka) je ukrajinská profesionální tenistka a vítězka juniorské čtyřhry Australian Open 2014. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do září 2018 devět titulů ve dvouhře a tři ve čtyřhře.\n\nNa žebříčku WTA byla ve dvouhře nejvýše klasifikována v červnu 2018 na 124. místě a ve čtyřhře pak v září 2015 na 260. místě. Trénuje v trnavské tenisové akademii. Za trenéra částečně využívá Vladimíra Pláteníka.\n\nV ukrajinském fedcupovém týmu neodehrála do roku 2019 žádné utkání.\n\nV rámci hlavních soutěží událostí okruhu ITF debutovala v září 2012, když na turnaji v turecké Antalyi s dotací 10 tisíc dolarů prošla kvalifikačním sítem. Ve druhém kole dvouhry pak podlehla Rusce Juliji Kalabinové. Premiérový singlový titul v této úrovni tenisu vybojovala během dubna 2015 v mississippském Jacksonu, události s rozpočtem dvacet pět tisíc dolarů. Ve finále přehrála Britku Johannu Kontaovou.\n\nBěhem června 2015 se jako osmnáctiletá premiérově posunula mezi 150 hráček žebříčku WTA. V singlu okruhu WTA Tour debutovala na zářijovém Taškent Open 2015, kam obdržela divokou kartu. Na úvod podlehla japonské pozdější vítězce Nao Hibinové ve dvou setech. V závěru sezóny 2015 však musela nastartovanou kariéru přerušit na deset měsíců pro zranění ramena. Na okruh se vrátila v srpnu 2016. Tři tituly z 25tisícových událostí ITF v sezóně 2017 znamenaly růst z 527. na 157. místo žebříčku. Hráčku z elitní světové stovky poprvé porazila v dubnu 2018 na 80tisícové akci ITF ve virginském Charlottesville, kde v semifinále vyřadila Američanku Taylor Townsendovou. Z boje o titul pak odešla poražena od Kolumbijky Mariany Duqueové Mariñové. Téměř po třech letech si hlavní soutěž WTA Tour zahrála na srpnovém Citi Open 2018 ve Washingtonu, D.C. Na úvod ji přehrála další postoupivší kvalifikantka Ysaline Bonaventureová z Belgie.\n\nDebut v hlavní soutěži nejvyšší grandslamové kategorie přišel v ženském singlu US Open 2018 po zvládnuté tříkolové kvalifikaci, v níž na její raketě postupně dohrály Rumunka Elena-Gabriela Ruseová, Češka Tereza Martincová a Australanka Jaimee Fourlisová. V prvním kole dvouhry jí v závěru třetí sady skrečovala lichtenštejnská kvalifikantka Kathinka von Deichmannová. Ve druhém uktání však nenašla recept na obhájkyni trofeje a světovou trojku Sloane Stephensovou, přestože získala úvodní set.\n\n"}
{"id": "1422622", "url": "https://cs.wikipedia.org/wiki?curid=1422622", "title": "Pavol Sedlák", "text": "Pavol Sedlák\n\nPavol Sedlák (* 21. listopadu 1979 Bratislava) je slovenský fotbalový trenér, bývalý profesionální fotbalista (záložník) a reprezentant.\n\nBratislavský rodák a odchovanec Slovanu (trenér Ján Fáber) hrál slovenskou ligu za Slovan Bratislava (1998–2003 a 2006–2008), Duklu Banská Bystrica (2005), Petržalku (2009–2010) a DAC Dunajská Streda (2011). Hrál také II. ligu za Rimavskou Sobotu (2005–2006 a 2010–2012) a bratislavský Inter (2008–2009). V sezoně 1998/99 dobyl double s bratislavským Slovanem, s banskobystrickou Duklou získal slovenský fotbalový pohár na jaře 2005.\n\nV sezoně 2003/04 nastupoval v turecké lize za Çaykur Rizespor.\n\nNa podzim 2004 zasáhl do jednoho utkání české ligy v dresu 1. FC Brno (dobový název Zbrojovky), aniž by skóroval. Tento zápas se hrál v sobotu 2. října 2004 na Stadionu U Nisy v Liberci a domácí v něm zvítězili 1:0. Za zbrojovácké B-mužstvo si připsal sedm druholigových startů na podzim 2004, v nichž jednou skóroval.\n\nPo sezoně 2011/12 přestoupil ze Slovanu do Rakouska, kde byl hráčem SC Neusiedl am See 1919 (2012–podzim 2013) a FC Mönchhof Betonwerk-Kirschner (2014). Od února 2015 nastupuje za FC Petržalka (do roku 2017 jako FC Petržalka Akadémia).\n\nDvakrát reprezentoval Slovensko (16.08.2000–10.12.2006). Debutoval ve středu 16. srpna 2000 v Bratislavě proti Chorvatsku (nerozhodně 1:1). Naposled reprezentoval v neděli 10. prosince 2006 v Abú Zabí proti domácím Spojeným arabským emirátům (výhra Slovenska 2:1).\n\nSe Slovanem Bratislava startoval v kvalifikaci Ligy mistrů UEFA (1999/00: 1 start/0 gólů/45 minut) a Poháru UEFA (2000/01: 4/1/359, 2001/02: 3/0/255).\n\nKe konci profesionální hráčské kariéry se stal trenérem. Trenérskou licenci obdržel 1. listopadu 2011 Od 16. září 2013 je držitelem licence UEFA „A“.\n\n"}
{"id": "1422931", "url": "https://cs.wikipedia.org/wiki?curid=1422931", "title": "72. ročník udílení Oscarů", "text": "72. ročník udílení Oscarů\n\n72. ročník udílení Oscarů proběhl 26. března 2000 ve Shrine Auditorium, (Los Angeles) a udílel ocenění pro nejlepší filmařské počiny roku 1999. Udílely se ceny ve 23 kategoriích a producenty byli manželé Richard D. Zanuck a Lili Fini Zanuck. Večer moderoval již po sedmé Billy Crystal.\n\nVítězové v dané kategorii jsou uvedeni tučně.\n"}
{"id": "1422977", "url": "https://cs.wikipedia.org/wiki?curid=1422977", "title": "73. ročník udílení Oscarů", "text": "73. ročník udílení Oscarů\n\n\n73. ročník udílení Oscarů proběhl 25. března 2001 ve Shrine Auditorium, (Los Angeles) a udílel ocenění pro nejlepší filmařské počiny roku 2000. Udílely se ceny ve 23 kategoriích a producenty byl Gil Cates. Večer poprvé moderoval Steve Martin. \n\nVítězové v dané kategorii jsou uvedeni tučně.\n"}
{"id": "1423032", "url": "https://cs.wikipedia.org/wiki?curid=1423032", "title": "74. ročník udílení Oscarů", "text": "74. ročník udílení Oscarů\n\n74. ročník udílení Oscarů proběhl 24. března 2002 v Kodak Theatre Hollywood, (Los Angeles) a udílel ocenění pro nejlepší filmařské počiny roku 2001. Udílely se ceny ve 24 kategoriích a producenty byla Laura Ziskin. Večer moderovala po čtvrté Whoopi Goldberg. \n\nVítězové v dané kategorii jsou uvedeni tučně.\n"}
{"id": "1423044", "url": "https://cs.wikipedia.org/wiki?curid=1423044", "title": "Peter Maličký", "text": "Peter Maličký\n\nPeter Maličký (* 8. ledna 1956) je slovenský matematik a pedagog. Působí na Katedře matematiky Fakulty přírodních věd Univerzity Mateje Bela v Banské Bystrici. \n\nVe své vědecké práci se věnuje zejména teorii míry a integrálu a dynamickému systému.\n"}
{"id": "1423057", "url": "https://cs.wikipedia.org/wiki?curid=1423057", "title": "75. ročník udílení Oscarů", "text": "75. ročník udílení Oscarů\n\n75. ročník udílení Oscarů proběhl 23. března 2003 v Kodak Theatre Hollywood, Los Angeles a udílel ocenění pro nejlepší filmařské počiny roku 2002. Udílely se ceny ve 24 kategoriích a producentem byl Gil Cates. Večer moderoval podruhé Steve Martin. \n\nVítězové v dané kategorii jsou uvedeni tučně.\n"}
{"id": "1423058", "url": "https://cs.wikipedia.org/wiki?curid=1423058", "title": "Mitchell Weiser", "text": "Mitchell Weiser\n\nMitchell Weiser je německý fotbalista, který působí v klubu Bayer Leverkusen. Zpravidla hraje na postu krajního obránce, z pravé strany, případně zahraje na pravém křídle. Weiser je známý pro své útočné výpady po lajně,\na také pro svou univerzálnost.\n\nS fotbalem začínal v celku TV Eintracht Veltenhof, od roku 2005 působil v dorostu 1. FC Köln, kde též trénoval jeho otec a někdejší fotbalista Patrick Weiser. V ročníku 2010/11 vyhrál dorosteneckou ligu s kolínským týmem do 17 let. Za první tým nastoupil prvně v derby s Leverkusenem (0-2) v únoru 2012, tedy ve věku necelých 18 let. Poté co vystřídal Mata Jajala, se stal nejmladším hráčem, který kdy za \"Kozly\" nastoupil. Byl to jeho jediný zápas za Köln, následně přestoupil do Bayernu Mnichov a podepsal kontrakt do roku 2015.\n\nZačátkem roku 2013 byl na půl roku zapůjčen týmu 1. FC Kaiserslautern.\nNa jaře si zahrál ve 13 zápasech druhé nejvyšší německé soutěže a vstřelil 2 góly. V létě se pak vrátil nazpět do Mnichova. Za Bayern si odbyl debut ve skupinovém zápase Ligy mistrů na půdě Viktorie Plzeň, při kterém Bayern dosáhl výhry 1-0. V 87. minutě vystřídal Maria Götzeho.\n\nV létě 2018 jej koupil Bayer 04 Leverkusen za částku 12 milionů eur. Weiser podepsal kontrakt na pět let.\nZa Leverkusen si odbyl debut 18. srpna v poháru DFB na hřišti 1.CfR Pforzheim, ve kterém sehrál celých 90 minut. Leverkusen zvítězil 1-0 díky brance Lucase Alaria.\nPrvní zápas domácí Bundesligy v dresu Bayeru odehrál už v prvním kole na hřišti Borussie Mönchengladbach, které Leverkusen podlehl 0-2. Weiser odehrál závěr utkání, když vystřídal v 77. minutě Leona Baileyho.\n\nWeiser se roku 2017 účastnil Mistrovství Evropy hráčů do 21 let, které Němci opanovali a získali tak zlaté medaile.\n\n\n\n\n"}
{"id": "1423099", "url": "https://cs.wikipedia.org/wiki?curid=1423099", "title": "Wild Honey (album)", "text": "Wild Honey (album)\n\nWild Honey je třinácté studiové album americké skupiny The Beach Boys. Vydáno bylo dne 18. prosince 1967 společností Capitol Records a jeho producenty byli členové kapely. Kapela na albu změnila styl, přiblížila se k soulové hudbě. V domácí hitparádě Billboard 200 se album umístilo na 24. místě, zatímco v britské (UK Albums Chart) se dostalo až na sedmé.\n\n\n\n"}
{"id": "1423112", "url": "https://cs.wikipedia.org/wiki?curid=1423112", "title": "Tribulum", "text": "Tribulum\n\nTribulum (španělsky \"trillo\", arabsky \"džarúša\", bulharsky \"dikanja\") je zařízení používané v oblasti Středomoří k výmlatu obilí. Má podobu asi metr široké a dva metry dlouhé dřevěné desky, jejíž přední konec je zdvižený podobně jako u sání. Spodní strana je hustě poseta ostrými úlomky pazourků. Do tribula se zapřáhnou tažná zvířata (koně, krávy, buvoli) a přejíždí se s ním po vrstvě sklizeného obilí, přičemž kamenné hrany mechanicky oddělují zrno od plev. Existence tribula je doložena již z období neolitu, je zmiňováno v bibli i u antických autorů (např. u Columelly), v průběhu dvacátého století je však téměř všude nahradily motorové kombajny.\n\n"}
{"id": "1423118", "url": "https://cs.wikipedia.org/wiki?curid=1423118", "title": "Čistírna odpadních vod Boletice (Děčín)", "text": "Čistírna odpadních vod Boletice (Děčín)\n\nČistírna odpadních vod Boletice na pravém břehu Labe v jižní části Děčína je mechanicko-biologická čistírna odpadních vod přiváděných městskou kanalizací z celého města a části městyse Jílového. Otevřena byla 22. května 2001. Čistírna je vybavená technologií, která plně vyhovuje všem současným legislativním nárokům na účinnost čištění odpadních vod.\n\nČistička využívá k přečištění znečištěné vody mechanicko-biologickou metodu. Včetně regenerace kalu, biologickým odstraňováním fosforu, denitrifikací, nitrifikací, anaerobní stabilizací kalu, zahuštěním a odvodněním kalu. Je na ní napojeno cca 45 000 obyvatel a její projektovaná kapacita činí 68 000 EO (ekvivalentních obyvatel), přičemž v areálu je rezerva pro rozšíření až na 92 000 EO. Průměrný přítok je 157,5 l/s (13 607 m³/den), maximální 472,5 l/s. Průtok čistírnou je gravitační.\n"}
{"id": "1423140", "url": "https://cs.wikipedia.org/wiki?curid=1423140", "title": "Kazuno (Akita)", "text": "Kazuno (Akita)\n\nKazuno (japonsky:鹿角市 \"Kazuno-ši\") je japonské město v prefektuře Akita na severu ostrova Honšú. Žije zde přes 31 tisíc obyvatel. Působí zde 5 středních škol a 2 vysoké školy.\n\n\n"}
{"id": "1423152", "url": "https://cs.wikipedia.org/wiki?curid=1423152", "title": "Václav Žďárský", "text": "Václav Žďárský\n\nVáclav Žďárský (* 26. listopadu 1951, Vrchlabí - 24. ledna 2020, Nový Bydžov) byl český písničkář, básník, prozaik a duchovní Československé církve husitské. \n\nChtěl studovat konzervatoř, ale nepřijali jej, a tak nastoupil na brigádu do VCHZ Synthesia Semtín, která se nakonec protáhla na 22 let. V polovině 80. let se opakovaně, avšak marně hlásil na teologická studia na Husovu československou bohosloveckou fakultu. Složil tedy alespoň zkoušky z teologického minima a začal působit jako laický kazatel Církve československé husitské. V téže době se seznámil s významnou pardubickou rodinou Vokolkových – s Květou, členkou Apoštolátu sv. Františka, která byla po únoru 1948 vězněna, a s jejími bratry: Vladimírem (vydavatel, básník, prozaik a esejista), Vlastimilem (tiskař, nakladatel a přítel českých katolických modernistů) a Vojmírem (malíř a sochař), se kterým ho pojilo nejužší přátelství.\n\nPo pádu komunismu byl v červenci 1990 v pardubickém sboru vysvěcen na jáhna a ustanoven duchovním v Přelouči. Po sedmi letech se přestěhoval do Nového Bydžova, kde působil jako farář CČSH do roku 2015. V roce 2007 mu byla diagnostikována Parkinsonova choroba. Do konce života zůstal jako pomocný duchovní ve farnosti Církve československé husitské v Novém Bydžově. Coby písničkář vystupoval v rozhlasových pořadech Karla Vepřeka, později pod vlivem básníků sdružených ve Skupině XXVI přesedlal na poezii. Napsal několik básnických sbírek (\"Houpačka, Akční nabídka a Pták pokadil mi hlavu\"), které vydával u faráře CČSH Erwina Kukuczky, jenž na počátku 70. let založil samizdatovou edici \"Louč\".\n\n\n"}
{"id": "1423156", "url": "https://cs.wikipedia.org/wiki?curid=1423156", "title": "Ořech Leopolda Víchy", "text": "Ořech Leopolda Víchy\n\nOřech Leopolda Víchy je památný strom druhu ořešák černý (\"Juglans nigra\" L.), který roste při ulici Štramberská v Kopřivnici před budovou bývalé základní školy (ZŠ Náměstí). Strom dostal jméno podle nadučitele Leopolda Víchy.. Ořešák byl v roce 1997 pro vysokou estetickou hodnotu vyhlášen památným stromem. V době vyhlášení měl výšku 20 m, obvod 233 cm a nacházel se na pozemku p. č. 1948 v k. ú. Kopřivnice.\n\nV Odborné databázi památných stromů se nachází slovní popis Ořechu Leopolda Víchy. Jedná se o dospělce kvetoucího a plodícího ořešáku černého rostoucího v nadmořské výšce 330 m, který má průběžný kmen dělící se v polovině stromu, zaoblenou pravidelnou a lehkou korunu, která shora prosychá. Strom je napaden jmelím.\n\nVyhláškou formou rozhodnutí ze dne 27. dubna 1997 bylo Ořechu Leopolda Víchy stanoveno ochranné pásmo 7,5 m. V ochranném pásmu je zakázáno použití chemického posypu chodníků a místních komunikací na ulici Štramberská před bývalou ZŠ Náměstí. Rozhodnutí o vyhlášení ořešáku památným stromem bylo odůvodněno tím, že se jedná o jedince, který tvoří dominantu před ZŠ Náměstí. Bylo také zhodnoceno, že se jedná o zdravý strom, který je esteticky hodnotný. V Odborné databázi památných stromů je důvod ochrany doplněn ještě o skutečnost, že se jedná o dendrologicky cenný taxon a také o informaci, že zdrojem ohrožení vitality ořešáku je blízkost komunikace. V rozhodnutí je v odůvodnění také chybně uvedeno, že Leopold Vícha byl kopřivnický rodák. Ve skutečnosti se narodil v Žimrovicích u Opavy.\n\nNedaleko stromu, na Masarykově náměstí se nachází 17. zastavení Lašské naučné stezky Kopřivnicí, kde se na informačním panelu nachází silueta památného stromu. \n\n\n"}
{"id": "1423165", "url": "https://cs.wikipedia.org/wiki?curid=1423165", "title": "Sloup (příjmení)", "text": "Sloup (příjmení)\n\nPříjmení Sloup, přechýleně Sloupová, nosí více významných osobností:\n\n"}
{"id": "1423171", "url": "https://cs.wikipedia.org/wiki?curid=1423171", "title": "Sirotek (příjmení)", "text": "Sirotek (příjmení)\n\nPříjmení Sirotek nosí více významných osobností:\n\n"}
{"id": "1423205", "url": "https://cs.wikipedia.org/wiki?curid=1423205", "title": "Symphonic Terror – Live at Wacken 2017", "text": "Symphonic Terror – Live at Wacken 2017\n\n\n\n"}
{"id": "1423240", "url": "https://cs.wikipedia.org/wiki?curid=1423240", "title": "76. ročník udílení Oscarů", "text": "76. ročník udílení Oscarů\n\n76. ročník udílení Oscarů proběhl 29. února 2004 v Kodak Theatre Hollywood, Los Angeles a udílel ocenění pro nejlepší filmařské počiny roku 2003. Udílely se ceny ve 24 kategoriích a producentem byl Gil Cates. Večer moderoval Billy Crystal. \n\nVítězové v dané kategorii jsou uvedeni tučně.\n"}
{"id": "1423242", "url": "https://cs.wikipedia.org/wiki?curid=1423242", "title": "2019 v hudbě", "text": "2019 v hudbě\n\n\n\n\n\n\n\n\n\n\n\n\n\nRůzní interpreti rovněž oznámili nebo naznačili vydání nového alba, ale název zatím znám není.\n\n"}
{"id": "1423249", "url": "https://cs.wikipedia.org/wiki?curid=1423249", "title": "Fojtova lípa", "text": "Fojtova lípa\n\nFojtova lípa (Lípa srdčitá, latinsky: \"Tilia cordata\" Mill.) je památný strom, který roste ve dvoře Muzea Fojtství v Kopřivnici. V záznamech Emila Hanzelky \"\"Z minulosti Kopřivnice\"\" sepsaných v roce 1962 je uvedeno, že nejoblíbenějším stromem v Kopřivnici byla staroslovanská lípa stojící ve dvoře starého fojtství. U Fojtovy lípy se konaly obecní porady a byli trestáni provinilci.\n\nV době vyhlášení památným stromem měla lípa výšku 25 m, obvod 398 cm. Vyhláškou formou rozhodnutí ze dne 27. dubna 1997 bylo Fojtově lípě stanoveno ochranné pásmo 13 m. Rozhodnutí o vyhlášení lípy památným stromem bylo odůvodněno tím, že se jedná o lípu, která roste v areálu muzea Fojtství, je historicky hodnotná a váže se k historii fojtství. Bylo také zhodnoceno, že zdravotní stav odpovídá věku dřeviny, který čítá přibližně 300 let. Strom byl roce 2008 silně poškozen větrným poryvem a následně ošetřen radikálním řezem.\n\n\n"}
{"id": "1423276", "url": "https://cs.wikipedia.org/wiki?curid=1423276", "title": "57. ročník udílení Filmových cen Britské akademie", "text": "57. ročník udílení Filmových cen Britské akademie\n\n57. ročník udílení Filmových cen Britské akademie se konal v Odeon Leicester Square v Londýně 15. února 2004. Moderátorem ceremoniálu byl Stephen Fry. Ocenění se předávalo nejlepším filmům a dokumentům britským i mezinárodním, které se promítaly v britských kinech v roce 2003.\n\nTučně jsou označeni vítězové.\n"}
{"id": "1423282", "url": "https://cs.wikipedia.org/wiki?curid=1423282", "title": "Markéta Jolanda Savojská", "text": "Markéta Jolanda Savojská\n\nMarkéta Jolanda Savojská (15. listopadu 1635 – 29. dubna 1663) byla savojskou princeznou a sňatkem parmskou vévodkyní.\n\nMarkéta Jolanda se narodila jako dcera vévody Viktora Amadea I. a jeho manželky Kristiny Bourbonské, dcery francouzského krále Jindřicha IV. a Marie Medicejské.\n\nOtec zemřel v roce 1637, když jí byly dva roky a bratr František Hyacint se stal savojským vévodou, zatímco matka regentkou vévodství.\n\nMarkéta Jolanda vyrůstala v době, kdy její strýcové Mořic a Tomáš Savojští nesouhlasili s mocí své švagrové a jejím francouzským doprovodem.\n\nPrvní z jejích sourozenců, kdo měl svatbu, byla nejstarší sestra Luisa Kristýna, která se v roce 1642 provdala za strýce Mořice Savojského. Mladší sestra Jindřiška Adéla Marie Savojská se v roce 1650 provdala za kurfiřta Ferdinanda Maria Bavorského. Markétina matka, francouzská princezna, začala sjednávat Markétin sňatek s bratrancem Ludvíkem XIV.; otec Ludvíka XIV. Ludvík XIII. byl bratrem matky Markéty Jolandy, Kristiny Bourbonské.\n\nMarkéta Jolanda soupeřila se španělským dvorem, z něhož pocházela další Ludvíkova potenciální nevěsta Marie Tereza. Marie Tereza byla dcerou Izabely Bourbonské, další sestry Ludvíka XIII. a Kristiny. Otec Marie Terezy, Filip IV. Španělský, byl zase bratrem matky Ludvíka XIV., Anny Rakouské, a dychtil po míru mezi Francií a Španělskem, kterého by dosáhl Ludvíkovým sňatkem s Marií Terezou.\n\nJednání mezi Francií a Savojskem došlo tak daleko, že se Ludvík XIV. a Markéta Jolanda, u francouzského dvora známá jako \"Marguerite Yolande de Savoie\", setkali 26. října 1658 v Lyonu. Francouzský doprovod Ludvíka XIV. zahrnoval královnu vdovu, Filipa z Anjou, Annu Marii Louisu Orleánskou a Marii Mancini.\n\nFrancouzi byli ohromeni Markétiným vzhledem, navzdory tomu, že měla podle nich příliš opálenou pleť a byla tichá. Po této schůzce v Lyonu španělský král Filip IV. prohlásil, že se manželství neuskuteční.\n\nKe sňatku, který by měl pro Savojsko ohromný význam, skutečně nedošlo; Ludvík XIV. se oženil se španělskou infantkou Marií Terezou. Markéta Jolanda se provdala 29. dubna 1660 v Turíně za parmského vévodu Ranuccia II. Farnese, s nímž neměla žádné přeživší potomky.\n\nMarkéta Jolanda s manželem začali s rekonstrukcí vévodského paláce Colorno, hlavního sídla vévodské rodiny. Markéta Jolanda zemřela po porodu syna 29. dubna 1663 a byla pohřbena ve svatyni Santa Maria della Steccata v centru Parmy.\n\nPo její smrti se její manžel ještě dvakrát oženil s princeznami z Modeny, nejdříve s Isabelou d'Este a poté s její sestrou Marií d'Este.\n\n"}
{"id": "1423284", "url": "https://cs.wikipedia.org/wiki?curid=1423284", "title": "Palin", "text": "Palin\n\nPalin (přechýleně Palinová) může znamenat:\n\n\n"}
{"id": "1423292", "url": "https://cs.wikipedia.org/wiki?curid=1423292", "title": "Voodoo Lounge Tour", "text": "Voodoo Lounge Tour\n\nVoodoo Lounge Tour bylo koncertní turné britské rockové skupiny The Rolling Stones, které sloužilo jako propagace studiového alba \"Voodoo Lounge\". Bylo to první turné bez baskytaristy Billa Wymana, který ze skupiny odešel o rok dříve. Nahradil jej baskytarista Darryl Jones. Za turné vydělali 320 milionů $ a překonali tak Pink Floyd s jejich The Division Bell Tour jako nejvyšší tržby jakéhokoli umělce té doby. Stalo se tak po turné A Bigger Bang (konané v letech 2005-2007) druhým nejvýdělečnějším turné The Rolling Stones. \n\nZ koncertů v Amsterdamu,Paříže,Londýna a studiových jamů v Tokiu a Lisabonu vzniklo studio-koncertní album \"Stripped.\" V roce 2016 vyšla rozšířená verze tohoto alba s názvem \"Totally Stripped.\" Filmový záznam z koncertu v Miami z roku 1994 vyšel o rok později s názvem \"Voodoo Lounge Live\".\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nPřídavek:\n\n27. \"Jumping Jack Flash\"\n\nThe Rolling Stones\n\n\nDoprovodní členové\n\n"}
{"id": "1423300", "url": "https://cs.wikipedia.org/wiki?curid=1423300", "title": "56. ročník udílení Filmových cen Britské akademie", "text": "56. ročník udílení Filmových cen Britské akademie\n\n56. ročník udílení Filmových cen Britské akademie se konal v Odeon Leicester Square v Londýně 23. února 2003. Moderátorem ceremoniálu byl Stephen Fry. Ocenění se předávalo nejlepším filmům a dokumentům britským i mezinárodním, které se promítaly v britských kinech v roce 2002.\n\nTučně jsou označeni vítězové.\n"}
{"id": "1423314", "url": "https://cs.wikipedia.org/wiki?curid=1423314", "title": "IAE V2500", "text": "IAE V2500\n\nIAE V2500 je dvouhřídelový dvouproudový motor s vysokým obtokovým poměrem, který slouží jako pohonná jednotka pro letouny serie Airbus A320 (A320, A321, A319 atd.), dále McDonnell Douglas MD-90 a Embraer KC-390.\n\nInternational Aero Engines je konsorcium, za kterým stojí čtyři výrobci leteckých motorů. Vzniklo v roce 1983 za účelem výroby motoru. Certifikát FAA pro model V2500 byl udělen v roce 1988.\n\nFirma Rolls-Royce vyvíjela vysokotlaký kompresor na zvětšené osmistupňové testovací verzi RC34B. Pratt & Whitney vyvíjela dvoustupňovou vyskotlakou tubínu, Japanese Aero Engine Corporation se podílela na nízkotlakém kompresoru a MTU je odpovědná za pětistupňovou nízkotlakou turbnínu.\n\n"}
{"id": "1423330", "url": "https://cs.wikipedia.org/wiki?curid=1423330", "title": "Markéta Marie Farnese", "text": "Markéta Marie Farnese\n\nMarkéta Marie Farnese (24. listopadu 1664 – 17. června 1718) byla parmskou princeznou a sňatkem vévodkyní z Modeny a Reggia. Její neteří byla španělská královna Alžběta Parmská.\n\nMarkéta Marie se narodila jako nejstarší dítě parmského vévody Ranuccia II. Farnese a jeho druhé manželky Isabely d'Este. Matka zemřela v roce 1666 při porodu syna Odoarda (otec španělské královny Alžběty Parmské).\n\nOtec neměl se svou předchozí manželkou Markétou Jolandou Savojskou žádné přeživší potomky, takže Markéta Marie byla jeho prvním dítětem, které se dožilo dospělosti. Mladší nevlastní bratři František a Antonín se postupně stali parmskými vládci. Smrtí Antonína rod Farnese vymřel.\n\nPo matčině smrti se otec znovu oženil s Markétinou tetou, matčinou sestrou Marií, s níž měl dalších devět dětí. Markéta Marie se provdala za Františka II. 'Este, který měl být předtím součástí francouzsko-modenské aliance prostřednictvím svého sňatku s lotrinskou princeznou Béatrice Hiéronyme de Lorraine, se kterou se však nakonec nikdy neoženil.\n\nFrantišek byl synem Alfonsa IV. d'Este a Laury Martinozzi, neteře kardinála Mazarina. František byl také bratrem Marie Beatrice d'Este, druhé manželky anglického krále Jakuba II. Stuarta.\n\nMarkéta Marie se za Františka provdala 14. července 1692 v Parmě. Pár neměl potomky, František zemřel v roce 1694 na dnu a polyarthritidu. Ovdovělá vévodkyně z Modeny se vrátila do rodné Parmy, kde 17. června 1718 ve vévodském paláci Colorno zemřela. Pohřbena byla ve svatyni Santa Maria della Steccata v Parmě.\n\n"}
{"id": "1423340", "url": "https://cs.wikipedia.org/wiki?curid=1423340", "title": "Villa Tropschuh", "text": "Villa Tropschuh\n\nVilla Tropschuh (čp. 966) je reprezentativní vilový dům v Kadani. Nalézá se ve Fibichově ulici (dříve Goethova) v předměstské vilové čtvrti dříve známé jako čtvrť Svatovojtěšská. Tvůrcem projektu je kadaňský vilový architekt a stavitel Paul Peter. Projekt vznikl na objednávku Theresie Tropschuh, manželky ředitele kadaňského cukrovaru Wenzela Tropschuh. Stavební práce byly dokončeny v roce 1934.\n\nRoku 1933 vyhotovil na objednávku Theresie Tropschuh kadaňský vilový architekt a stavitel Paul Peter projekt reprezentativní vily pro dvě rodiny se samostatnou autogaráží a zimní zahradou. V červenci 1934 započaly stavební práce, od realizace zimní zahrady bylo nakonec upuštěno, a novostavba byla tak dokončena a úředně zkolaudována ještě v listopadu téhož roku. \n\nStavebnicí a první majitelkou \"Villy Tropschuh\" se stala Theresie Tropschuh. Theresie, rozená Engel, pocházela z Dolních Rakous. Narodila se roku 1889 v obci Dürnkrut u Gänserndorfu. V roce 1909 se právě v Gänserndorfu provdala za továrníka Wenzela Tropschuh. Wenzel Tropschuh (1875–1938), rodák z Korozluk na Mostecku, byl váženým ředitelem \"Cukrovaru Kadaň\" se sídlem v Prunéřově, obci u Kadaně, která se již za pozdního Rakouska-Uherska stala jakýmsi kadaňským průmyslovým předměstím s více než dvěma tisíci obyvateli. Krátce po svatbě se oba novomanželé přestěhovali do Prunéřova, kde se jim také postupně narodily jejich tři děti: Felix (*1913), Edeltraud (*1915) a Herbert (*1919). \n\nWenzel Tropschuh zemřel v říjnu 1938, krátce po okupaci severozápadních Čech, které byly záhy zahrnuty do tzv. Říšské župy Sudety v rámci Hitlerova nacionálně-socialistického Německa. V té době již byla jejich dcera Edeltraud provdána do Milžan na Kadaňsku, zatímco synové Felix a Herbert byli v roce 1939 povoláni do wehrmachtu.\n\nFelix Tropschuh, diplomovaný inženýr působící mimo jiné ve městě Halle u Magdeburgu, sloužil v německé armádě v hodnosti kapitána, a sice v tzv. Afrikakorpsu v severní Africe. Někdy v roce 1943 byl zajat a v říjnu téhož roku byl deportován do zajateckého tábora Camp Concordia v americkém Kansasu. Jelikož byl odpůrcem Hitlerovy nacionálně-socialistické ideologie, začal zde spolupracovat s americkými vyšetřovateli. Tehdy byla ve Spojených státech zvažována možnost, že by protinacisticky smýšlející zajatí němečtí vojáci byli odděleni od nacistických válečných fanatiků. Felix Tropschuh se vyznamenal, když správě zajateckého tábora poskytl informace o plánovaném útěku několika nacistických důstojníků, navíc v táboře tajně fungující nacistická buňka vedená agentem gestapa objevila v jeho osobním deníku kritiku Hitlera a nacionálně-socialistické ideologie. Než se vedení tábora rozhodlo pro poskytnutí zvláštní ochrany pro kapitána Felixe Tropschuh, zorganizovala nacistická buňka samozvaný „čestný soud“. Felixe Tropschuh označili za zrádce a defétistu a odsoudili jej k trestu smrti. Dne 18. října 1943 byl spoluvězni odveden do své cely s připravenou židlí a provazem. Zde byl pak, tehdy třicetiletý, Felix Tropschuh donucen k oběšení, aby celý incident vypadal jako sebevražda. Případ vzbudil v USA značnou pozornost. Napsal o něm například New York Herald Tribune a dvě americké novinářky dokonce kontaktovaly Eleanor Roosvelt, manželkou amerického prezidenta, s žádostí, aby situaci zajatců v Camp Concordia vyřešila. Než stačily americké vojenské úřady na situaci zareagovat, došlo ještě mezi německými zajatci k několika podobným incidentům. Po skončení druhé světové války zůstalo několik z protinacisticky smýšlejících německých válečných zajatců v USA a získali zde americké občanství. Oproti tomu rodina Tropschuh, vypovězená z Kadaně roku 1945 během tzv. odsunu Němců z Československa, byla vystavena opovržení německých spoluobčanů, neboť Felix Tropschuh byl vnímán jako zrádce a kolaborant. \n\nTeprve v posledních letech jsou v Německu připomínány osudy vojáků, kteří za druhé světové války buď dezertovali z německé armády, nebo se distancovali od nacistické ideologie a diktatury. Příběh kapitána Felixe Tropschuh dokonce u příležitosti 60. výročí konce války připomenul i prestižní německý deník Der Spiegel.\n"}
{"id": "1423342", "url": "https://cs.wikipedia.org/wiki?curid=1423342", "title": "RSVP", "text": "RSVP\n\nRSVP je zkratka užívaná na pozvánkách, která znamená, že hostitel vyžaduje potvrzení účasti. RSVP je zkratka francouzské fráze Répondez s'il vous plaît, což v překladu znamená „prosím odpovězte“. Zkratka je hojně užívána ve frankofonních a severoamerických zemích.\n"}
{"id": "1423349", "url": "https://cs.wikipedia.org/wiki?curid=1423349", "title": "Villa Chlupsa (Kadaň)", "text": "Villa Chlupsa (Kadaň)\n\nVilla Chlupsa (čp. 840) je vilový dům v Kadani. Nachází se ve Fibichově ulici (dříve Goethova) v předměstské vilové čtvrti dříve známé jako čtvrť Svatovojtěšská. Tvůrcem projektu je významný kadaňský vilový architekt a stavitel Johann Petzet. Vznik projektu a výstavbu inicioval učitel Eduard Chlupsa z Plzně. Stavební práce byly dokončeny roku 1926.\n\nV dubnu 1926 si učitel Eduard Chlupsa zažádal u městského úřadu v Kadani o povolení pro stavbu rodinné vily na parcele, kterou zakoupil od dědiců po zemřelém Fritzu Taschlerovi. Parcela se nacházela ve Fibichově ulici (tehdy Goethova), a sice na nároží směrem k Mánesově ulici (tehdy Beethovenova) hned vedle tzv. Sixtusklause čili Sixtovy poustevny. Byla to nevelká výklenková kaple se sochou sv. Sixta, římského biskupa a mučedníka z 2. století. Tento světec je pro Kadaň příznačný, neboť v Norimberku bývá řazen mezi tzv. Čtrnáct sv. Pomocníků a kadaňský františkánský klášter s kostelem Čtrnácti sv. Pomocníků byl již od středověku důležitým poutním místem tohoto společenství světců. Drobná sakrální stavba Sixtovy poustevny s vilovou výstavbou ve Svatovojtěšské čtvrti zanikla. Nově vybudovaná \"Villa Chlupsa\" však byla, snad jako náhrada za odstraněnou Sixtovu poustevnu, ozdobena na nárožním sloupku oploceným kamenným výklenkem se sochou Panny Marie, který byl však v 80. letech 20. století odstraněn. \n\nJelikož Eduard Chlupsa v době výstavby vily bydlel v Plzni, zastupoval jej při jednání s kadaňskými úřady architekt a stavitel Johann Petzet. Stavební povolení bylo vydáno v květnu 1926 a ještě v srpnu téhož roku bylo zažádáno o kolaudaci novostavby a přidělení čísla popisného. Koncem srpna 1926 se tedy ve vile sešla kolaudační komise pod vedením Dr. Hanse Klitznera, městského radního a profesora kadaňského gymnázia. Komise sice shledala stavbu obyvatelnou, kvůli přetrvávající silné vlhkosti však doporučila pravidelné větrání. \n\nStavebník a prvním majitel \"Villy Chlupsa\" byl učitel Eduard Chlupsa. Narodil se roku 1886 v Plzni, a sice do tradiční plzeňské česko-německé rodiny. Krátce po studiích, která absolvoval nejspíše na učitelských ústavech v Plzni a Praze, se roku 1909 oženil s Elly Plank (*1889), taktéž pocházející z Plzně. Roku 1922 se manželům Chlupsovým narodil syn, po otci pojmenovaný jako Eduard. Od roku 1926 obývala rodina svou vilu v Kadani, přičemž Eduard Chlupsa zde působil jakožto odborný pedagog na měšťanské škole. V Kadani se roku 1928 Eduardovi a Elly Chlupsovým narodil ještě druhý syn, který dostal jméno Josef.\n\nUž v roce 1932 se však rodina z neznámých důvodů stěhuje z Kadaně zpět do Plzně. Kde pak Eduard Chlupsa roku 1942 umírá ve věku pouhých padesáti šesti let. \n\nOd rodiny Chlupsových vilu ještě roku 1932 odkoupili manželé Anton a Anna Walterovi. Anna Walter však po několika rocích, zřejmě někdy v letech 1936/1937, ovdověla a vilu proto pronajímala několika rodinám a jednotlivcům současně. Pronájem vily jí pravděpodobně zajišťoval hlavní obživu. Anna Walter vlastnila dům až do roku 1945, kdy jí byl zkonfiskován a ona sama byla následně jakožto Němka vypovězena z Kadaně i Československa do okupovaného Německa.\n"}
{"id": "1423373", "url": "https://cs.wikipedia.org/wiki?curid=1423373", "title": "Ronan Farrow", "text": "Ronan Farrow\n\nSatchel Ronan O'Sullivan Farrow (* 19. prosince 1987, Connecticut) je americký novinář, právník a bývalý vládní poradce. \n\nNarodil se v Connecticutu. Jeho otcem je Woody Allen a matkou Mia Farrowová. V roce 2017 zpracoval článek pro \"The New Yorker\", který veřejně odhalil sexuální skandály producenta z hollywoodského filmového prostředí Harvey Weinsteina. Za tuto reportáž obdržel časopis \"The New Yorker\" v roce 2018 Pulitzerovu cenu za veřejné služby, o kterou se podělil spolu s dalším deníkem \"The New York Times\".\n\nV roce 2017 popisuje a zveřejňuje sexuální aféru Harvey Weinsteina.\n\nV květnu 2018 Farrow informuje o izraelské firmě Black Cube, která byla najata, aby odkryla špinavosti na dva představitele Obamovy vlády Ben Rhodes -e a Colin Kahla, kteří byli pověřeni jednáním ohledně nuklearní dohody s Íránem. Agenti této společnosti užívali falešné identity a kontakovali další osoby s cílem diskreditovat vládní úředníky Rhodese a Kahla.\n"}
{"id": "1423376", "url": "https://cs.wikipedia.org/wiki?curid=1423376", "title": "Smolenský luterský hřbitov", "text": "Smolenský luterský hřbitov\n\nSmolenský luterský hřbitov (něm. \"Smolensker Lutherischer Friedhof\"; rus. \"Смоленское лютеранское кладбище\") je luterský hřbitov na Ostrově Děkabristů v Petrohradu. Byl založen roku 1747 a do počátku 20. století sloužil především k pohřbům etnických Němců; nazýván byl proto také Německý hřbitov. Má rozlohu 7,33 ha.\n\nK významným osobnostem, pohřbeným na Smolenském luterském hřbitově, patří Karl Nesselrode, Vasilij Radlov, Johann Friedrich von Brandt, Vasilij Vasiljevič Dokučajev, Moritz Hermann Jacobi, Karl Maximovič, Georg Magnus Sprengtporten či Ferdinand Johann Wiedemann.\n"}
{"id": "1423379", "url": "https://cs.wikipedia.org/wiki?curid=1423379", "title": "Pavelec", "text": "Pavelec\n\nPříjmení Pavelec nosí více významných osobností:\n\n"}
{"id": "1423386", "url": "https://cs.wikipedia.org/wiki?curid=1423386", "title": "Jonas Auer", "text": "Jonas Auer\n\nJonas Antonius Auer (* 5. srpna 2000, Rakousko), je rakouský fotbalový záložník a mládežnický reprezentant, který v roce 2018 přestoupil z týmu SKN St. Pölten do SK Slavia Praha. Jeho 1. start za SK Slavia Praha byl v lednu 2018 proti Viktorii Žižkov na hřišti FK Slavoj Vyšehrad, a dal jeho 1. gól za Slavii. Momentálně hraje v Mladé Boleslavi.\n"}
{"id": "1423400", "url": "https://cs.wikipedia.org/wiki?curid=1423400", "title": "Kroll (firma)", "text": "Kroll (firma)\n\nKroll Inc. je americká poradenská společnost, založená v roce 1972 Jules Krollem jako poradenská firma pro zákazníky, kteří chtějí kupovat další firmy. Společnost se prezentovala tak, že se zaměřuje na odhalení úplatků, podvodů a jiných forem korupce. V březnu 2018 se stala součástí Duff & Phelps korporace zaměřené na poradenské služby ve finančnictví, globálního poradce v oblasti oceňování, řízení sporů a právních poradenství, fúzí a akvizic, restrukturalizace a dodržování právních předpisů a regulačního poradenství.\n\nV červnu 1993 se A.I.G. stala jedním z největších investorů Krollu. V roce 2017 byla Kroll jednou ze společností, která pracovala pro Harvey Weinsteina (aféra se sexuálním obtěžováním). Tato společnost měla sbírat informace o ženách, které byly zneužity Weinsteinem, za účelem jejich diskreditace. \n"}
{"id": "1423405", "url": "https://cs.wikipedia.org/wiki?curid=1423405", "title": "Agnes Bernauer torte", "text": "Agnes Bernauer torte\n\nAgnes Bernauer torte (česky \"dort Anežky Bernauerové\") je vícevrstvý kruhový dort o průměru 26 cm a hmotnosti 1900 g, vytvořený a do současnosti vyráběný bavorskou cukrárnou Krönner, která má své pobočky v obcích Garmisch-Partenkirchen, Murnau am Staffelsee, Straubing a Weilheim.\nDort byl vytvořen na počest Anežky Bernauerové, milenky a posléze patrně i manželky bavorského vévody Albrechta III. Zbožného z rodu Wittelsbachů. Anežka nebyla urozená a pocházela z chudých poměrů a tak nebyl jejich vztah schvalován, především Albrechtovým otcem, vévodou Arnoštem, který nakonec nechal ve městě Straubing roku 1435 pětadvacetiletou Anežku utopit v Dunaji jako čarodějnici.\n\nSamotný dort se skládá ze sněhových pusinek vyrobených z vyšlehaných bílků, krystalového cukru, mletých lískových oříšků (18 %), škrobu a přírodního koření. Hotová směs se peče klasicky v pootevřené troubě při cca 120 až 150 °C. Místo části mletých lískových oříšků mohou být použity také mleté mandle.\n\nMáslovo-kávový krém je další ingrediencí dortu. Vyšlehané máslo se smíchá s kávovým krémem. Ten je vyroben z vody, krystalového cukru, sušeného plnotučného mléka, pšeničného škrobu, sušené kávy v prášku (2 %), soli a vanilkového extraktu. \n\nNa upečenou sněhovou pusinku se nanese máslovo-kávový krém, na něj se položí další sněhová pusinka, opět se potře krémem atd. Obvyklý počet je šest vrstev sněhových pusinek. Dort se potře krémem také po obvodu a posype mletými nebo sekanými lískovými ořechy. Hotový dort se vychladí v lednici alespoň dvě hodiny. Poté je jeho vršek posypán směsí cukru (hroznového) a škrobu, což by mělo zajistit, že se cukr nebude rozpouštět. Poměr mezi množstvím použitého máslového krému a sněhových pusinek je 57:43. Dort vydrží v lednici až 5 dní. \n\n"}
{"id": "1423448", "url": "https://cs.wikipedia.org/wiki?curid=1423448", "title": "Platan Emila Hanzelky", "text": "Platan Emila Hanzelky\n\nPlatan Emila Hanzelky je památný strom (platan javorolistý, ), který roste v městském parku před technickým muzeem Šustalova vila v Kopřivnici. V roce 1997 byl pro své stáří a estetickou hodnotu vyhlášen památným stromem. V době vyhlášení měl výšku 25 metrů, obvod 337 centimetrů a nacházel se na pozemku s parcelním číslem 1932 v katastrálním území Kopřivnice Stáří stromu je asi 120 let., nyní se jedná o pozemek p. č. 1932/3 v k. ú. Kopřivnice .\n\nV Odborné databázi památných stromů se nachází slovní popis Platanu Emila Hanzelky. Jedná se o dospělce kvetoucího a plodícího platanu javorolistého s krátkým nakloněným kmenem a širokou korunou.\n\ndendrologicky cenný taxon, esteticky zajímavý strom, významný stářím, významný vzrůstem\nUpřesnění lokality\nv parku technickeho muzea - dříve\n\n"}
{"id": "1423458", "url": "https://cs.wikipedia.org/wiki?curid=1423458", "title": "Jan Picka", "text": "Jan Picka\n\nJan Picka (* 31. března 1966 Litoměřice) je český politik, od roku 2016 zastupitel Karlovarského kraje, v letech 2014 až 2018 starosta města Sokolov, člen ČSSD.\n\nVystudoval střední průmyslovou školu v Lokti na Sokolovsku a později pak Vysokou školu manažerské informatiky a ekonomiky v Praze (získal titul Bc.).\n\nTéměř 20 let pracoval pro Sotes Sokolov, která provádí technické služby pro město Sokolov. Dva roky byl jako zastupitel pověřený vedením městské policie. Před nástupem do funkce starosty města byl ředitelem Městského domu kultury Sokolov.\n\nJan Picka žije ve městě Sokolov. Je podruhé ženatý, má celkem tři dcery.\n\nV komunálních volbách v roce 2006 byl jako nestraník za ČSSD zvolen zastupitelem města Sokolov. Mandát zastupitele města pak obhájil již jako člen ČSSD ve volbách v letech 2010 a 2014. Dne 10. listopadu 2014 se navíc stal starostou města. Také v komunálních volbách v roce 2018 byl opět lídrem kandidátky ČSSD. Zastupitelský mandát obhájil, na ustavujícím zasedání zastupitelstva 5. listopadu téhož roku byl zvolen místostarostou města.\n\nV krajských volbách v roce 2012 kandidoval za ČSSD do Zastupitelstva Karlovarského kraje, ale neuspěl. Uspěl až ve volbách v roce 2016.\n\nVe volbách do Senátu PČR v roce 2018 kandidoval za ČSSD v obvodu č. 2 – Sokolov. Se ziskem 17,59 % hlasů skončil na 3. místě.\n"}
{"id": "1423459", "url": "https://cs.wikipedia.org/wiki?curid=1423459", "title": "Convair 990 Coronado", "text": "Convair 990 Coronado\n\nConvair 990 Coronado je americký úzkotrupý čtyřmotorový proudový dopravní letoun vyráběný firmou Convair. Šlo o prodlouženou verzi předchozího typu Convair 880 vyráběnou dle požadavků leteckého přepravce American Airlines. Trup Convairu 990 byl prodloužen asi o 3 metry, což zvýšilo počet cestujících z původních 88 a 110 ve verzi 880 na počet mezi 96 až 121 u verze 990. Pořád to však nestačilo na srovnatelné typy jako Boeing 707 (110 až 189) nebo Douglas DC-8 (105 až 173), i když Convair 990 měl o asi 40–56 km/h větší cestovní rychlost.\n\nAmerican Airlines požádala Convair, aby navrhla letoun schopný letět od pobřeží k pobřeží nonstop z New Yorku do Los Angeles, disponující také větší kapacitou, než měl jeho předchůdce typ 880, který byl nejmenší z první generace amerických proudových dopravních letadel. První Convair 990 opustil tovární budovu v San Diegu v listopadu 1960 a 24. ledna 1961 provedl svůj první let.\n\nMezi změny oproti typu 880 patřily klapky na horní části odtokové hrany křídla, které snižovaly hluk a zvyšovaly kritické Machovo číslo. Letoun také dostal vylepšené motory General Electric CJ-805-23, které byly jedinečné v tom, že měly dmychadlo v zadní části motoru. Motor Pratt & Whitney JT3D, který poháněl konkurenční letadla, měl dmychadlo klasicky v přední části. CJ-805-23 byl zjednodušenou civilní verzí motoru J79 bez přídavného spalování. Stejně jako většina verzí J79, produkovaly i CJ805 a CJ805-23 mnoho zplodin, ačkoli pozdější dopravce Spantax na svých letounech CV-990 nechal spalovací komory vyměnit za bezdýmové.\n\nLetoun CV-990 nesplnil slíbené požadavky a společnost American Airlines v důsledku toho snížila jejich objednávku. Vznikl vylepšený model 990A, ale navzdory změnám letadlo nikdy nesplnilo požadavek na let od pobřeží k pobřeží, tedy nonstop let z New Yorku do Los Angeles. Swissair počátkem roku 1962 pořídila osm strojů 990A, které létaly na dlouhých trasách do Jižní Ameriky, Západní Afriky, na střední i dálný východ, stejně tak na vytížených evropských trasách. Jejich flotila byla stažena z provozu v roce 1975. Scandinavian Airlines letouny Coronado využívala k letům do Tokia a dalších míst na Dálném východě. Nad typem 990 se stáhla mračna příchodem strojů Boeing 720 a Boeing 720B - deriváty Boeingu 707 a později Boeingu 727. V době uzavření montážní linky roku 1963 bylo vyrobeno pouze 37 letounů CV-990, čímž se celková produkce trupů civilních dopravních letadel mateřské společnosti General Dynamics dostala na číslo 102 kusů. Neúspěch leteckých společností přijmout letouny Convair 880 a 990 vedl mateřskou společnost firmy Convair - General Dynamics - do jedné z největších korporátních ztrát v historii. V důsledku toho se Convair stáhl z trhu s dopravními letouny, ačkoli později stavěl trupy pro letouny McDonnell Douglas DC-10, KC-10 a MD-11.\n\n\n\n"}
{"id": "1423464", "url": "https://cs.wikipedia.org/wiki?curid=1423464", "title": "Seline", "text": "Seline\n\nSeline je vesnice v chorvatské opčině Starigrad v Zadarské župě. Dle sčítání obyvatelstva z roku 2001 zde trvale žilo 455 obyvatel.\n\nV Seline se nacházejí dva kostely, nově zrekonstruovaný kostel Nejsvětějšího Srdce Páně na náměstíčku \"Trg Zukve\" a kostel Narození Panny Marie.\n\nPoblíž Seline se nachází Národní park Paklenica a v okolí několika vesniček na úpatí hor: Bučići, Jukići, Jurline, kdysi pojmenovaných podle tamních obyvatel, jejichž potomci zde žijí dodnes se svými tradicemi a kulturou. V horách nad Seline se též natáčely některé scény z filmu Vinnetou.\n\nNejvětší podíl na zdejším hospodářství má zemědělská výroba a chov hospodářských zvířat, rybolov, lov ústřic a turismus.\n"}
{"id": "1423465", "url": "https://cs.wikipedia.org/wiki?curid=1423465", "title": "Kingston Aces", "text": "Kingston Aces\n\nKingston Aces byl kanadský klub ledního hokeje, který sídlil v Kingstonu v provincii Ontario. V letech 1977–1982 působil v amatérské soutěži Ontario Hockey Association Senior A. Založen byl v roce 1965, zanikl v roce 1973. Své domácí zápasy odehrával v hale Kingston Memorial Centre s kapacitou 3 300 diváků.\n\nV roce 1967 byl klub účastníkem Spenglerova poháru, prestižní evropské zimní soutěže. V již zmiňovaném ročníku se umístil na celkovém druhém místě. Společně s týmem Rochester Americans jsou pak jedinými klubovými účastníky poháru ze Severní Ameriky.\n\nZdroj: \n\n\nZdroj: \n\n\n"}
{"id": "1423469", "url": "https://cs.wikipedia.org/wiki?curid=1423469", "title": "55. ročník udílení Filmových cen Britské akademie", "text": "55. ročník udílení Filmových cen Britské akademie\n\n55. ročník udílení Filmových cen Britské akademie se konal v Odeon Leicester Square v Londýně 24. února 2002. Moderátorem ceremoniálu byl Stephen Fry. Ocenění se předávalo nejlepším filmům a dokumentům britským i mezinárodním, které se promítaly v britských kinech v roce 2001.\n\nTučně jsou označeni vítězové.\n"}
{"id": "1423477", "url": "https://cs.wikipedia.org/wiki?curid=1423477", "title": "Zalaszántó", "text": "Zalaszántó\n\nZalaszántó je vesnice v Maďarsku v župě Zala, spadající pod okres Keszthely. Nachází se asi 12 km jihozápadně od Sümegu, stejnou vzdálenost severovýchodně od Hévízu a 13 km severně od Keszthely. V roce 2015 zde žilo 949 obyvatel, z nichž tvoři 89,3 % Maďaři.\n\nZalaszántó je známé především díky mnoha historickým památkách, které se zde nacházejí, např. buddhistické stúpě, zřícenině hradu Tátika-vár, kostelu Árpád-kori a mlýnu Vizimalom.\n\nKromě hlavní části připadají k Zalaszántu ještě malé části \"Bodonkút\", \"Cserhátmajor\", \"Dérekhegy\", \"Hamvaserdö\", \"Külsőhegy\", \"Laposmajor\", \"Parraghegy\", \"Tátikahidegkútimajor\" a \"Világosvár\".\n\nZalaszántó leží na silnicích 7327 a 7342. Je přímo silničně spojeno se sídly Balatongyörök, Bazsi, Cserszegtomaj, Hévíz, Karmacs, \"Kertváros\" (součást Keszthely), Rezi, Várvölgy a Vindornyalak. Zalaszántem protéká nepojmenovaný potok, který se vlévá do potoka Nagy-séd. Ten se vlévá do potoka Gyöngyös, který se vlévá do potoka Hévízi-csatorna. Ten se vlévá do řeky Zala.\n"}
{"id": "1423488", "url": "https://cs.wikipedia.org/wiki?curid=1423488", "title": "Josef Zmek", "text": "Josef Zmek\n\nDivizní generál Josef Zmek (16. října 1889 Počátky – 8. července 1942 Koncentrační tábor Sachsenhausen) byl český generál a československý legionář.\n\nNarodil se v obci Počátky jako druhorozený syn rolníka Františka Zmeka. Po ukončení měšťanské školy v nedaleké Chotěboři pokračoval v letech 1905–1909 ve studiu na české vyšší obchodní akademii v Hradci Králové, kde v červenci 1909 maturoval. Počátkem roku 1910 se stal bankovním úředníkem a této profesi se věnoval až do vypuknutí první světové války. V září 1912 byl odvodní komisí v Chotěboři odveden a následně prezentován u C. k. pěšího pluku č. 18 v Hradci Králové. Zde prodělal základní pěší výcvik a na přelomu let 1912 - 1913 i školu na výchovu důstojníků pěchoty v záloze.\n\nKoncem července 1914 byl v rámci mobilizace odveden a prezentován u náhradního praporu svého předválečného pluku v Hradci Králové a vzápětí s ním odešel jako velitel čety na východní frontu. Zde padl v červenci 1915 u Lublina do ruského zajetí a následující dva roky pobýval v několika zajateckých táborech carského Ruska. Začátkem roku 1917 se nalézal v zajateckém táboře v Rjazani, kde se v únoru přihlásil do čs. legií. V polovině července téhož roku byl Josef Zmek prezentován u 5. čs. střeleckého pluku v Borispolu, kde absolvoval dvouměsíční důstojnickou školu a následně byl jako velitel čety přidělen k 7. čs. střeleckému pluku v Berezani. U tohoto útvaru pak konal službu až do konce srpna 1918, vyjma období od října 1917 do ledna 1918, kdy působil coby emisar pro nábor dobrovolců do čs. legií v zajateckých táborech Permské gubernie. V březnu 1918 se spolu se svým plukem nejprve zúčastnil bojů u Bachmače a po vypuknutí konfliktu s bolševiky i všech důležitých bojů od Mariinska až po Čitu. Koncem srpna 1918 byl ustanoven velitelem 11. čs. střeleckého pluku, s nímž od září do konce listopadu 1918 bojoval proti bolševikům na Samarské frontě. Na přelomu května a června 1919 pak bojoval na řece Maně a v lednu a únoru 1920 během ústupových bojů 3. čs. střelecké divize na sibiřské magistrále. V polovině února 1920 onemocněl skvrnitým tyfem a následující dva měsíce strávil v lazaretu. V červnu 1920 odplul z Vladivostoku a 1.8.1920 se vrátil zpět do vlasti v hodnosti majora ruských legií.\n\nPo repatriační dovolené nastoupil opět službu u pluku 11 do Písku, v mezidobí absolvoval od října 1920 do července 1921 III. kurs Školy generálního štábu v Praze a od listopadu 1921 do srpna 1922 rovněž II. ročník pražské Válečné školy. Od konce října 1922 do poloviny dubna 1928 velel Josef Zmek pěšímu pluku 12 v Komárně, již v hodnosti plukovníka a následně byl převelen do Olomouce k pěšímu pluku 27. Zde působil následující čtyři a půl roku, až do poloviny října 1932, kdy byl ustanoven velitelem 8. pěší brigády ve Vysokém Mýtě. V lednu 1934 byl Josef Zmek povýšen do hodnosti brigádního generála. Koncem října téhož roku byl dislokován do Prahy na Ministerstvo národní obrany a zde setrval až do poloviny října 1937, kdy Prahu opustil a zamířil do Kroměříže, kde převzal funkci velitele 14. divize. Tu vykonával i za branné pohotovosti státu na podzim 1938.\n\nPo okupaci Československa a rozpuštění armády pracoval jako úředník sanatoria pro duševně choré v Kroměříži, a zde se také zapojil do odboje v řadách Obrany národa a stanul i v čele jejího krajského velitelství. Dne 7. března 1940 byl zatčen a až později vyšlo najevo, že obvinění a vyšetřování nebylo iniciováno ilegální prací v Obraně národa, ale byl obviněn a vyšetřován v souvislostí s jeho činností v československých legiích za první světové války. Zpočátku byl držen v Brně, odkud byl odvezen 26. března 1940 do věznice v Lignitz a odtud putoval koncem října 1940 do koncentračního tábora Sachsenhausen, kde přišel ve středu 8. července 1942 o život. \n\nPo osvobození byly jeho odbojové zásluhy oceněny udělením Československého válečného kříže 1939 a povýšením do hodnosti divizního generála in memoriam.\n\n\n"}
{"id": "1423519", "url": "https://cs.wikipedia.org/wiki?curid=1423519", "title": "54. ročník udílení Filmových cen Britské akademie", "text": "54. ročník udílení Filmových cen Britské akademie\n\n54. ročník udílení Filmových cen Britské akademie se konal v Odeon Leicester Square v Londýně 25. února 2001. Moderátory ceremoniálu byli Stephen Fry a Mariella Frostrup. Ocenění se předávalo nejlepším filmům a dokumentům britským i mezinárodním, které se promítaly v britských kinech v roce 2000.\n\nTučně jsou označeni vítězové.\n"}
{"id": "1423537", "url": "https://cs.wikipedia.org/wiki?curid=1423537", "title": "Carlo Maria Viganò", "text": "Carlo Maria Viganò\n\nCarlo Maria Viganò (* 16. ledna 1941 Varese, Itálie) je italský římskokatolický duchovní, titulární arcibiskup ulpianský (od 1992), bývalý kuriální a vatikánský úředník a diplomat Svatého stolce (v důchodu od roku 2016).\n\nMimo jiné zastával úřady apoštolského nuncia v Nigérii (1992-1998), delegáta pro papežskou reprezentaci Státního sekretariátu (1998-2009), generálního sekretáře vatikánské vlády (2009-2011) a apoštolského nuncia ve Spojených státech amerických (2011-2016). Jeho biskupské heslo zní \"Scio cui credidi\".\n\nV srpnu 2018 zveřejnil dopis, v němž obvinil papeže Františka a řadu dalších vysokých kuriálních úředníků a amerických biskupů, že dlouhodobě věděli o obviněních ze sexuálního zneužívání proti kardinálu McCarrickovi a drželi nad ním ochrannou ruku. V případě papeže pak ještě přidal obvinění, že přes znalost obvinění, proti McCarrickovi vzneseným, dotyčného zbavil trestů, které měl na McCarricka tajně uvalit Benedikt XVI., a zařadil ho mezi své vlivné poradce. Zároveň papeže vyzval k rezignaci.\n\n"}
{"id": "1423671", "url": "https://cs.wikipedia.org/wiki?curid=1423671", "title": "Požár v bakuském metru v roce 1995", "text": "Požár v bakuském metru v roce 1995\n\nPožár v metru v Baku v roce 1995 byl katastrofou, která se odehrála 28. října 1995 mezi stanicemi Ulduz a Nəriman Nərimanov. Podle oficiálních zpráv požár zabil 286 pasažérů (včetně 28 dětí) a tři záchranáře, tj. celkem 289 lidí a zranil dalších 270 lidí. Předpokládá se, že požár způsobila chyba elektroinstalace, ale možnost úmyslné sabotáže nebyla vyloučena.\n\nI přes to, že mnoho evakuovaných cestujících přežilo, požár zůstává nejsmrtelnější nehodou v metru, která se kdy stala. Chingiz Babayev dostal státní vyznamenání Národní hrdina Ázerbájdžánu in memoriam za záchranu životů ostatních.\n\nStanice Ulduz a Nəriman Nərimanov obsluhují severní části metra v Baku. Tunel mezi nimi byl vybaven ovladatelným ventilačním systémem.\n\nDo roku 1995 byla nejsmrtelnější nehodou v metru nehoda v newyorském metru z roku 1918, která zabila nejméně 98 lidí. Nejsmrtelnějším požárem v metru byl před rokem 1995 požár v pařížském metru z roku 1903, který zabil 84 lidí.\n\nPožár způsobený závadou elektroinstalace se spustil v sobotní špičce, okolo šesti hodin večer. Zasažená souprava se skládala z pěti plně obsazených vagonů, právě opouštěla stanici Ulduz. Později si pasažéři ve vagoně číslo 4 všimli kouře, který vzápětí změnil svou barvu na černou. Souprava se zastavila asi 200 metrů od stanice a tunel byl zaplněn kouřem. Řidič incident nahlásil a požádal o odstřížení elektrického proudu. Smrtelná koncentrace oxidu uhelnatého začala rychle na pasažéry působit. Jelikož bylo obtížné otevřít jedny ze dveří, pasažéři byli donuceni se evakuovat prostřednictvím jiného vagonu. Okolo patnácti minut po spuštění požáru byla ventilace přepnuta do výfukového režimu, což způsobilo, že kouř byl hnán ve směru evakuace. Několik lidí zemřelo na úraz elektřinou poté, co se pokusili chytit kabelů, aby mohli hořící vlak opustit.\n\nVelká většina zemřelých (včetně 28 dětí) byla nalezena uvnitř vlaku, většina z nich byla ušlapána. Uvnitř tunelu bylo nalezeno čtyřicet těl. Přeživší si vzpomínají na jiskry, které pocházely z vysokonapěťových vodičů. \n\nVládní vyšetřovací komise uzavřela, že požár byl způsoben závadou elektroinstalace. Požár začal v motoru jednoho z vagonů. Nebyly nalezeny žádné výbušniny. Předseda komise, místopředseda vlády Abbas Abbasov, zmínil „zastaralé sovětské“ vybavení. Ve vracích byly nalezeny dvě zvláštní velké díry, někteří spekulovali o tom, že byly způsobeny výbušninou. Prezident Hejdar Alijev sdělil, že ačkoliv předběžné informace naznačovaly technickou chybu, požár byl nejspíše následkem sabotáže.\n\nNejvyšší ázerbanžánský soud odsoudil dvě osoby za nedbalostní trestné činy. Řidič metra byl odsouzen na 15 let, vedoucí stanice na 10 let.\n"}
{"id": "1423700", "url": "https://cs.wikipedia.org/wiki?curid=1423700", "title": "Mozartova (Plzeň)", "text": "Mozartova (Plzeň)\n\nMozartova je ulice v plzeňské městské části Bolevec, v městském obvodu Plzeň 1. Spojuje ulici Lidickou s ulicí Pod Mikulkou. Nachází se mezi ulicemi Josefa Lady a Otakara Březiny. Z jihu do ulice vstupuje ulice Viléma Brodka, ze severu Jakuba Jana Ryby, Janáčkova a Pod Stráží. Jména dostala po klasicistním hudebním skladateli a klavírním virtuosovi Wolfgangu Amadeovi Mozartu. V dobách socialismu byla ulice pojmenována Frunzeho po sovětském politiku a vojenském činiteli Michailu Vasilijevičovi Frunzemu. Veřejná doprava ulicí neprochází, avšak je situována do zastávky \"Mozartova\" na Lidickou třídu. U křižovatky s Lidickou leží manipulační tramvajová smyčka. Na jaře 2011 proběhla renovace chodníků, vozovky a parkovacích míst v úseku od křižovatky s Janáčkovou ulicí až k Lidické třídě. Od budovy Českého hydrometeorologického ústavu vedou schody do aleje Svobody před lochotínskou nemocnici.\n\n"}
{"id": "1423706", "url": "https://cs.wikipedia.org/wiki?curid=1423706", "title": "Horní Šebířov", "text": "Horní Šebířov\n\nHorní Šebířov () je zaniklá osada v okrese Litoměřice. Stávala v Českém středohoří v katastrálním území Dolní Šebířov jeden kilometr severně od Dolního Šebířova u Lovečkovic. Osada byla po odsunu Němců v roce 1945 opuštěná a nepodařilo se ji znovu osídlit. Nyní se na místech osady nachazejí zarostlé zříceniny domů. \n\n"}
{"id": "1423710", "url": "https://cs.wikipedia.org/wiki?curid=1423710", "title": "Třída Lexington (bitevní křižník)", "text": "Třída Lexington (bitevní křižník)\n\nTřída Lexington byla třída bitevních křižníků námořnictva Spojených států amerických. Celkem bylo rozestavěno šest jednotek této třídy. Na základě dohod uzavřených na Washingtonské konferenci roku 1922 byla stavba celé třídy zrušena. Dva rozestavěné křižníky byly dokončeny jako letadlové lodě třídy \"Lexington\".\n\nStavba šesti velkých bitevních křižníků byla objednána na základě stavebního programu z roku 1916. Jejich kýly byly založeny v letech 1920–1921 ve čtyřech amerických loděnicích. Od července 1922 byly \"Lexington\" a \"Saratoga\" dostavovány jako letadlové lodě. Čtyři zbývající plavidla byla sešrotována.\n\nJednotky třídy \"Lexington\":\nPlánovanou výzbroj tvořilo osm 406mm kanónů ve dvoudělových věžích, šestnáct 152mm kanónů, čtyři 76mm kanóny a osm 533mm torpédometů. Pohonný systém měl výkon 180 000 hp. Využíval 16 kotlů. Lodní šrouby byly čtyři. Nejvyšší rychlost měla dosáhnout 33,5 uzlu.\n\n"}
{"id": "1423712", "url": "https://cs.wikipedia.org/wiki?curid=1423712", "title": "Adranosit", "text": "Adranosit\n\nAdranosit je nově objevený minerál ze skupiny sulfosolí. Pojmenovaný byl podle řeckého boha ohně Adranose, který dle legendy žil pod sopkou Etnou a byl hojně uctíván napříč celou Sicílií. Jeho struktura je zcela unikátní a podobnou vykazuje jen hrstka dalších minerálů na celém světě. Vyskytuje se zde totiž strukturní pozice NaOCl v podobě tetragonálních čtvercových bipyramid, které v rozích sdílejí ionty Cl, společně s oktaedry AlO a tetraedry SO, které dohromady tvoří spirální řetězce paralelní s [001].\n\nVzniká jako sublimát na brekciovitých úlomcích kde horké plyny a páry stoupají z jícnu aktivní sopky.\n\n\nPozději objeven také chemicky podobný analog bohatý na Fe označován jako adranosit-(Fe).\n\nJedná se o velmi vzácný minerál, donedávna byl známý pouze z jediného naleziště na světě.\n\nVyskytuje se společně s minerály jako jsou aiolosit, theresiait, alunit, anhydrit, bismuthinit, sassolit, dimicheleite-(Br), dimicheleite-(Cl) a demicheleite-(I).\n\n\n"}
{"id": "1423720", "url": "https://cs.wikipedia.org/wiki?curid=1423720", "title": "Kaizuka (Ósaka)", "text": "Kaizuka (Ósaka)\n\nKaizuka (japonsky:貝塚市 \"Kaizuka-ši\") je město v prefektuře Ósaka na ostrově Honšú v Japonsku. Žije zde cca 88 tisíc obyvatel. Ve městě působí 1 soukromá univerzita.\n\n"}
{"id": "1423753", "url": "https://cs.wikipedia.org/wiki?curid=1423753", "title": "Theophrastus redivivus", "text": "Theophrastus redivivus\n\nTheophrastus redivivus je obsáhlý, latinsky psaný rukopis anonymního francouzského autora (známý jako Anon Theophrastus) o patnácti stech stranách, datovaný mezi lety 1600 až 1700. Kniha je označována jako „Kompendium starých argumentů proti náboženství a víře v Boha“ a „Antologie svobodného myšlení“.\nKniha popisuje náš svět jako věčný, nesmrtelnost je pouhou chimérou a člověk je stejné zvíře jako všechna ostatní. Autor v ní představuje veškeré argumenty, které již od starověku zazněly proti víře v boha a proti náboženstvím.\nKniha obsahuje materialistická a skeptická pojednání klasických autorů, jako byli Pietro Pomponazzi, Lucilio Vanini, Michel de Montaigne, Machiavelli, Pierre Charron a Gabriel Naudé.\n\n\"Theophrastus redivivus\" proslul prohlášením, že všichni velcí filosofové, včetně titulního Theophrasta, byli ateisté, náboženství je lidmi vytvořený konstrukt, neexistuje žádný platný důkaz existence jakýchkoli bohů, a že ten, kdo tvrdí, že má zkušenost boha je buď podvodník, nebo je nemocný. Na rozdíl od \"Treatise of the Three Impostors\" (Pojednání o třech podvodnících), další protináboženské práce publikované přibližně ve stejné době, \"Theophrastus redivivus\" nebyl nikdy v dalším století osvícenskými filosofy a mysliteli zmíněn, a to navzdory tomu, že je jedním z prvních explicitně protináboženských děl vydaných v moderní Evropě.\n\nTheophrastus redivivus je rozdělen na předmluvu („prooemium“) a šest pojednání („tractatus“), také nazývané knihy („libri“). Každé pojednání je rozděleno do několika kapitol („capita“).\n\n\nDo dnešních dnů se zachovaly čtyři kopie: jedna ve francouzské Národní Knihovně v Paříži (darována Claudem Sallierem v roce 1741, který ji údajně koupil na aukci nemovitostí Karla Heinricha von Hoym v srpnu 1738), druhá v Rakouské národní knihovně ve Vídni, a třetí je ve vlastnictví belgického profesora. Dva rakouské rukopisy z hohendorfské sbírky patřící princi Evženu Savojskému jsou pravděpodobně starší a vyjázejí pravděpodobně z originálu, a pařížské a belgické rukopisy jsou opsány z prvních dvou v držení prince Evžena.\n\nRukopis sdílí název s jinou, tištěnou knihou \"Theophrastus redivivus\", která byla zveřejněna roku 1659 ve Frankfurtu nad Mohanem Eliasem Johannem Hesslingem. Tuto knihu, napsanou v němčině na obranu renesančního vědce a okultisty Paracelsa, k anonymní práci nic nepojí. Není známo, která z knih byla vydána dříve, ani proč obě knihy nesou stejní název. Ani jedna práce nezmiňuje tu druhou.\n\nRoku 1979 Gregory Tullio, filosof a historik italské filosofie, vydal studii \"Theophrastus redivivus: erudizione e ateismo nel Seicento\".<br>\nGianni Paganni, profesor dějin filosofie na Università del Piemonte Orientale označil roku 2014 \"Theophrastus Redivivus\" za první moderní dílo představující ateistický systém, spojený s náboženskou kritikou, který napadá současný pohled na svět.\n\n\n"}
{"id": "1423763", "url": "https://cs.wikipedia.org/wiki?curid=1423763", "title": "Hélène de Pourtalès", "text": "Hélène de Pourtalès\n\nHélène de Pourtalès, rozená Helen Barbey (28. dubna 1868 New York – 2. listopadu 1945 Ženeva) byla jachtařka amerického původu, reprezentující Švýcarsko.\n\nJejí otec Henry Isaac Barbey, byl finančník a železniční magnát, její matka Mary Lorillard byla dědičkou tabákového impéria. V roce 1891 se provdala za ovdovělého švýcarského hraběte Hermanna de Pourtalès, důstojníka pruské armády. Jejím nevlastním synem byl spisovatel a muzikolog Guy de Pourtalès.\n\nZúčastnila se Letních olympijských her 1900 na jachtě \"Lérina\", jejíž posádku tvořili také její manžel a jeho synovec Bernard de Pourtalès. V prvním závodě kategorie od jedné do dvou tun, který se konal 22. května 1900 na Seině u Meulan-en-Yvelines, dojela \"Lérine\" na prvním místě a Hélène de Pourtalès tak jako první žena v historii získala olympijské vítězství. Ve druhém závodě, který se konal 25. května, skončili Švýcaři druzí za vítěznou lodí Německa.\n"}
{"id": "1423767", "url": "https://cs.wikipedia.org/wiki?curid=1423767", "title": "Marie Pruská (1855–1888)", "text": "Marie Pruská (1855–1888)\n\nMarie Pruská (\"Marie Alžběta Luisa Frederika;\" 14. září 1855 – 20. června 1888) byla princeznou z dynastie Hohenzollernů. Narodila se jako dcera Fridricha Karla Pruského a později se stala druhou manželkou nizozemského prince Jindřicha a pak první manželkou prince Alberta Sasko-Altenburského. Byla také praneteří císaře Viléma I.\n\nMarie se narodila jako nejstarší dcera pruského polního maršála Fridricha Karla Pruského a jeho manželky Marie Anny Anhaltsko-Desavské, nejmladší dcery Leopolda IV. Anhaltského a Bedřišky Vilemíny Pruské.\n\n23. srpna 1878 se Marie provdala za nizozemského prince Jindřicha, třetího syna krále Viléma II. Nizozemského a jeho manželky Anny Pavlovny Ruské. Tento sňatek měl zabránit vymření oranžsko-nasavské dynastie. Manželství však zůstalo bezdětné a princ Jindřich o pět měsíců později zemřel.\n\nPo šesti letech se Marie 6. května 1885 v Berlíně znovu provdala za prince Alberta Sasko-Altenburského. Manželství bylo šťastné a narodily se z něho dvě dětiː\n\n\nPrincezna Marie zemřela na zámku Abrechtesberg 20. června 1888 na horečku omladnic a byla pohřbena v sasko-altenburské rodinné hrobce. Její manžel se v roce 1891 znovu oženil s Helenou Meklenbursko-Střelickou.\n\nMarie byla kmotrou svého synovce Artura z Connaughtu, jediného syna své sestry Luisy Markéty Pruské.\n\n"}
{"id": "1423794", "url": "https://cs.wikipedia.org/wiki?curid=1423794", "title": "Tina Sinatra", "text": "Tina Sinatra\n\nChristina Sinatra (* 20. června 1948 Los Angeles) je americká bývalá zpěvačka, herečka, filmová producentka a pamětnice.\n\nNarodila se 20. června 1948 v Los Angeles, jako nejmladší dítě amerického zpěváka a herce Franka Sinatry a jeho první manželky Nancy Barbato Sinatra. Má dva sourozence, Nancy a Franka Jr. Její rodiče se rozvedli, když ji byly tři roky.\n\nV roce 1968 se objevila na albu \"Sinatra Family Wish You Merry Christmas\" se svým otcem a sourozenci. Na albu zpívala v pěti skladbách, včetně písně „\"Santa Claus Is Coming to Town\"“ a se sestrou v duetu \"O Bambino (One Cold and Blessed Winter)\". Také se objevila se svými sourozenci v epizodě televizní show Deana Martina s jeho dětmi. \n\nNetoužila být zpěvačku jako její otec a sourozenci, více se věnovala herectví. V Německu, kde žila se objevila na televitních obrázovkách s Jeffem Coreyem v televizním seriálu. Později se vrátila do Spojených států amerických, kde učinkovala v televizních seriálech \"Adam-12\", \"It Take a Thief\" a \"Mannix\". \n\nJako příležitostná producentka se také objevila v televizním filmu \"Fantasy Island\" (1977), který se stal pilotním programem pro dlouhotrvající televizní seriál téhož titulu. Byla výkonným producentem televizní miniserie CBS z roku 1992 s názvem \"Sinatra\", která popisovala život jejího otce. Byla také producentkou remaku filmu svého otce z roku 1962, \"The Manchurian Candidate\", kde Frank Sinatra hrál hlavní roli a distribuční práva k filmu měl až do své smrti. \n\nVe svých pamětech o své herecké kariéře napsala, že i když recenze byly na ní obecně příznivé, postrádala ambice a důvěru stát se herečkou. V zábavním průmyslu zůstala, stala se divadelním agentem pod Arnoldem Stiefelem a také zastupovala Roberta Blakea. V roce 2000 společně s Jeffem Coplonem publikovala vzpomínky \"Dcera mého otce\".\n\nDne 26. ledna 1974 se v bytě svého otce v Caesars Palace v Las Vegas vdala za hudebníka Wese Farrella. Rozvedli se 3. září 1976. Dne 30. ledna 1981 se vdala za Richarda Cohena. Rozvedli se dne 11. ledna 1983 po dvou letech manželství. V roce 2015 vydala petici ve prospěch výstavby \"Beverly Hills Community Dog Park\" v Beverly Hills.\n"}
{"id": "1423800", "url": "https://cs.wikipedia.org/wiki?curid=1423800", "title": "Prinzregententorte", "text": "Prinzregententorte\n\nPrinzregententorte (česky \"dort prince regenta\") je kruhový dort o průměru asi 25–28 cm, který sestává z osmi tenkých vrstev piškotu, čokoládo-máslového krému a čokoládové polevy. Dort je rozšířený hlavně v Bavorsku a především pro Mnichov má podobný význam jako Sacherův dort pro Vídeň. \n\nDort je pojmenován na počest Luitpolda Bavorského, který byl v letech 1886-1912 bavorským regentem. Kdo dort skutečně vymyslel, není ale zcela jasné. \n\nZa pravděpodobného autora je považován dvorní cukrář Heinrich Georg Erbshäuser, který si v roce 1875 založil cukrárnu. Roku 1886 vytvořil k příležitosti oslavy 65. narozenin prince regenta dort, který sestával z osmi tenkých plátků piškotu, které symbolizovaly osm bavorských vládních obvodů. Všech osm částí dortového korpusu bylo spojeno čokoládo-máslovým krémem a pokryto speciálním fondánem. Heinrich Georg Erbshäuser byl v roce 1890 jmenován za své zásluhy bavorským královským dvorním dodavatelem. \n\nJako další možný autor dortu bývá uváděn Anton Seidl, který v roce 1869 převzal pekárnu svého otce. V roce 1888, dva roky po Heinrichu Georgu Erbshäuserovi, vytvořil podle Dobosova dortu, devítipatrový čokoládový dort, každé patro pro jedno z dětí krále Ludvíka I. Bavorského z rodu Wittelsbachů. Podle rodinné kroniky se dort rychle rozšířil a byl následně nabízen i v jiných cukrárnách. Autor údajně získal písemné povolení proto, aby mohl dort nazývat dortem prince regenta. Písemný souhlas se ale ztratil. Ve starých reklamách a sborníku k 125. letům existence dortu nebyl dort zmíněn.\n\nDále bývá jako autor zmiňován pekař Johann Rottenhöfer, který ale zemřel již v roce 1872. \n\nZákladem dortu je osm placek o průměru 25–28 cm a tloušťce cca 0,5 cm. V současné době je někdy dort vyráběn jen ze sedmi placek s ohledem na historické snížení počtu z osmi na sedm. V závislosti na receptu jsou placky upečeny z piškotového těsta nebo z třeného těsta. Těsta se většinou ochucují vanilkou, případně strouhanou citronovou kůrou. Upečené placky jsou po vychladnutí spojeny čokoládo-máslovým krémem. Ten má v závislosti na receptu také více variant. Nejčastěji je vyroben z vyšlehaného másla a vychladlé klasické směsi mléka svařeného s cukrem, kakaem (nebo čokoládou), kukuřičným škrobem (případně žloutky nebo hladkou pšeničnou moukou) a vanilkou. Krémem se potře a vyrovná povrch poslední placky a také bok dortu. Povrch poslední placky může být potřen meruňkovou marmeládou. Celý dort je na závěr přelit jemně hořkou čokoládovou polevou. Dort se chladí alespoň hodinu v lednici. \n\n"}
{"id": "1423814", "url": "https://cs.wikipedia.org/wiki?curid=1423814", "title": "Humboldtova výšina", "text": "Humboldtova výšina\n\nHumboldtova výšina je jizerskohorské návrší nad Libercem u kamenolomu v Ruprechticích, na kterém v letech 1887–1902 a 1905–1932 stála rozhledna.\n\nPrvní rozhledna, s výškou pouhých pět metrů, byla na návrší zkonstruována v roce 1887. Rozebrána byla již v roce 1902.\n\nDruhá rozhledna, kterou nechal zřídit továrník Salomon, byla postavena již tři roky poté, tedy v roce 1905. Měřila 14 metrů, z toho 2,5 metru byla vysoká pouze podezdívka. Zbourána byla v roce 1932.\n\nV roce 2012 zaměstnanci přilehlého lomu místo upravili a postavili pomník.\n\nMísto se nachází u příjezdové komunikace do lomu. Stále jsou na něm přítomny zbytky podezdívky druhé rozhledny a pomník připomínající zdejší rozhledny.\n"}
{"id": "1423825", "url": "https://cs.wikipedia.org/wiki?curid=1423825", "title": "Mijoši (Hirošima)", "text": "Mijoši (Hirošima)\n\nMijoši (japonsky:三次市 \"Mijoši-ši\") je město v prefektuře Hirošima na ostrově Honšú v Japonsku. Žije zde okolo 50 tisíc obyvatel.\n\n\n"}
{"id": "1423855", "url": "https://cs.wikipedia.org/wiki?curid=1423855", "title": "Na Chmelnicích (Plzeň)", "text": "Na Chmelnicích (Plzeň)\n\nNa Chmelnicích je ulice v plzeňské městské části Vinice, v městském obvodu Plzeň 1. Spojuje Karlovarskou třídu s Pálavskou ulicí. Do ulice ústí ulice Znojemská, Hodonínská a Nad ZOO. Pro pěší se napojují i ulice Mikulovská a Sedlecká. Veřejná autobusová doprava obsluhuje ulice v úseku Karlovarská – Znojemská. Na ulici leží zastávky \"Hodonínská\", \"Brněnská\", \"Amfiteátr\" a \"Lochotínský pavilón\". Těmto zastávkám byly roku 2005 renovovány přístřešky. Na úrovni křižovatky se Znojemskou ulicí je plánováno vyústění západního okruhu. Na začátku roku 2016 proběhla rekonstrukce stávající kanalizace v této a sousední ulici.\n\nPři výstavbě sídliště na Vinicích vznikl nápad vybudovat tramvajovou trať vedenou ulicí Na Chmelnicích. Ukazatelem na tento plán je široký zatravněný pruh uprostřed ulice mezi jízdními pruhy. Společně s tratí měla být vystavěna i vozovna tramvají – tento návrh již není diskutován. Oproti ostatním plánům na rozšíření tramvajové sítě v Plzni je tato úvaha realizovatelná, je stále zanesena do územního plánu.\n\n"}
{"id": "1423873", "url": "https://cs.wikipedia.org/wiki?curid=1423873", "title": "Římskokatolická farnost Lipník nad Bečvou", "text": "Římskokatolická farnost Lipník nad Bečvou\n\nŘímskokatolická farnost Lipník nad Bečvou je územní společenství římských katolíků s farním kostelem svatého Jakuba Staršího v děkanátu Hranice. \n\nPrvní písemná zmínka o obci pochází z roku 1238. Z tohoto roku totiž pochází listina, na které jako jeden ze svědků figuruje Valter, farář z Lipníka. Mělo se jednat o markraběcího kaplana a faráře kostela ležícího na markraběcí půdě. Počátkem 16. století byla farnost utrakvistická a roku 1510 získalo město od vrchnosti privilegium, že fara nebude obsazována farářem „ze římské strany“. Fara byla poději luterská, město bylo i významným centrem Jednoty bratrské.\n\nRoku 1622 získal město kardinál František z Dietrichsteina, který v něm s pomocí jezuitů zahájil rychlou rekatolizaci. Dietrichsteinům patřil Lipník až do roku 1864, kdy rod vymřel. V letech 1634–1884 působili v Lipníku piaristé.\n\nPřehled duchovních správců je uvedeno na webu farnosti. \nSoučasným farářem je od července 2014 R. D. Mgr. Stanislav Suchánek.\n\nPro farnosti Lipník nad Bečvou, Hlinsko a Týn nad Bečvou vycházejí sedmkrát ročně Farní listy. Ve farnosti je zřízena pastorační rada.\n\nVe farnosti se pravidelně̟ koná tříkrálová sbírka. V roce 2017 se v Lipníku vybralo 91 662 korun.\n\nKaždoročně se farnost zapojuje do akce Noc kostelů, konkrétně v klášterním kostele svatého Františka Serafinského.\n\n"}
{"id": "1423890", "url": "https://cs.wikipedia.org/wiki?curid=1423890", "title": "Rychlá divize", "text": "Rychlá divize\n\nRychlé divize byly vyššími jednotkami prvorepublikové československé armády, které formálně vznikly k 1. lednu 1938 reorganizací dosavadních jezdeckých brigád. Úkolem rychlých divizí byl daleký průzkum, útok do mezer v nepřátelské sestavě nebo do jejích boků, případně obranný boj vyžadující rychlé zaujetí obrany. \n\nRychlé divize spojením jezdeckých, cyklistických, motorizovaných a tankových jednotek představovaly určitý přechodový stupeň na cestě od čistě jezdeckých jednotek k formacím plně motorizovaným. Toto spojení na jedné straně z rychlých divizí vytvářelo univerzální jednotky schopné plnit celé škály úkolů. Na straně druhé tato roztříštěnost vylučovala kvůli rozdílné přesunové rychlosti například konsolidovaný přesun na delší vzdálenost nebo koncentrovaný útok určitým druhem zbraně. V praxi se spíše předpokládalo oddělené nasazení motorizované a jezdecké brigády, a to za podmínek, které by odpovídaly specifickým vlastnostem toho kterého druhu jednotky.\n\nZajímavostí je, že v mírové organizaci rychlé divize nedisponovaly obrněnými vozidly, byla jim přidělována teprve v případě přechodu na válečnou organizaci od mírových Pluků útočné vozby. Do budoucna se pak předpokládalo podřízení stávajících Pluků útočné vozby jednotlivým Rychlým divizím i v době míru.\n\nV případě mobilizace se předpokládalo, že rychlé divize budou představovat zejména zálohy jednotlivých armád, případně hlavního velitelství.\n\n\n\n\nV praxi nebyla během mobilizace v září 1938 kvůli nedostatku bojové techniky na plných stavech žádná z rychlých divizí. Nejlépe na tom byla 4. rychlá divize, která vykazovala jen malé odchylky od plánovaných počtů (např. nižší počet obrněných automobilů). 1. a 2. rychlá divize postrádaly vždy po jednom z tankových praporů (každá tedy disponovala jen cca 40 až 50 lehkými tanky) a 3. rychlá divize, operující na jižním Slovensku měla ve své sestavě zařazenu jedinou tankovou rotu se 16 vozidly a vůbec nedisponovala motorizovanou pěchotou, představovala tedy v praxi pouze mírně zesílenou jezdeckou brigádu.\n"}
{"id": "1423896", "url": "https://cs.wikipedia.org/wiki?curid=1423896", "title": "Kamikaze (album, Eminem)", "text": "Kamikaze (album, Eminem)\n\nKamikaze (stylizováno jako KAMIKAZƎ) je desáté studiové album amerického rappera Eminema, které bylo bez jakéhokoliv oznámení vydáno 31. srpna 2018, nahrávacími společnostmi Aftermath Entertainment, Shady Records, Interscope Records a Goliath Records.\n\nNa albu se jako hosté podíleli Joyner Lucas, Royce da 5'9\", Jessie Reyez a  Justin Vernon. Výkonnými producenti alba jsou Dr. Dre a Eminem (vystupující jako \"Slim Shady\"). \n\nKamikaze bylo kritiky přijato spíše pozitivně, na rozdíl od alba Revival z roku 2017, které se kritikům nelíbilo pro svou lacinou popovost. \n\nEminem v lednu 2018 vydal remix k písni \"Chloraseptic\" (ft. 2 Chainz a Phresher), na které zesměšňuje kritiky alba \"Revival\" a oznamuje, že se brzy vrátí. Pár dní po vydání remixu se na socíálních sítích objevily fotografie, na kterých je zachycen společně s producenty Dr. Drem a Mike Will Made It ve studiu. Den před neočekávaným vydáním alba zveřejnil teaser nové písně s obrázkem loga filmu \"Venom\". \n\nNové album vydal dne 31. srpna 2018 na streamovací služby, a to bez jakkékoliv předchozí propagace. O vydání alba informoval na sociálních sítích.\n\nCelý cover desky znázorňuje výjev nárazu stíhačky North American F-86 Sabre, kterou pilotuje LT. Mathers III. Obal karikuje je cover alba \"Licensed to III\" (1986) od skupiny Beastie Boys, které je pro Eminema dlouhá léta inspirací.\n\nAlbum debutovalo na 1. příčce žebříčku Billboard 200 se 434 000 prodanými kusy během prvního týdne prodeje (252 000 ks v běžném prodeji + 225 milionů streamů). \"Kamikaze\" tak bylo již Eminemovým devátým albem za sebou, které se umístilo na nejvyšší příčce amerického žebříčku.\n\nVšech jedenáct písní z alba se objevilo v žebříčku Billboard Hot 100, nejlépe se umístily písně \"Lucky You\" (6. příčka) a \"The Ringer\" (8. příčka). Eminem tak byl historicky pátým umělcem, jehož dvě písně současně debutovaly v Top 10 písních amerického žebříčku.\n\nSamply\n\n\n\n"}
{"id": "1423910", "url": "https://cs.wikipedia.org/wiki?curid=1423910", "title": "Řecká fotbalová reprezentace do 21 let", "text": "Řecká fotbalová reprezentace do 21 let\n\nŘecká fotbalová reprezentace do 21 let je tvořena hráči s řeckým občanstvím, kteří na začátku kvalifikačního cyklu nebyli starší 21 let. Při úspěšné kvalifikaci se účastní Mistrovství Evropy hráčů do 21 let, které je pořádáno každý druhý rok. Největšími úspěchy jsou prohraná finále v letech 1988 a 1998.\n\nOd roku 2015 je trenérem Antonios Nikopolidis.\n"}
{"id": "1423913", "url": "https://cs.wikipedia.org/wiki?curid=1423913", "title": "Henry Sydney, 1. hrabě z Romney", "text": "Henry Sydney, 1. hrabě z Romney\n\nHenry Sydney, 1. hrabě z Romney (nebo Sidney) (\"Henry Sydney, 1st Earl of Romney, 1st Viscount Sydney of Sheppey, 1st Baron Milton\") (8. dubna 1641 – 8. dubna 1704) byl anglický generál a státník. Původně působil ve službách Stuartovců, později byl autorem dopisu, který vyzval Viléma Oranžského k převzetí vlády v Anglii (dopis podepsalo šest vlivných členů Sněmovny lordů). Jako přední činitel slavné revoluce byl předurčen k rychlé kariéře po roce 1688, stal se generálem, členem vlády, místokrálem v Irsku a v roce 1694 byl povýšen na hraběte. Po smrti Viléma Oranžského musel odejít do ústraní.\n\nPocházel ze starobylého šlechtického rodu, byl čtvrtým a nejmladším synem irského místokrále Roberta Sydneye, 2. hraběte z Leicesteru (1595–1677). Henryho starší nevlastní bratr Sir Algernon Sidney(1621–1683) byl popraven za účast v protikrálovském spiknutí. V letech 1658–1664 absolvoval kavalírskou cestu, pobýval převážně ve Španělsku a Itálii, po návratu do Anglie se připojil ke dvoru, stal se komořím vévody z Yorku a štolbou jeho manželky. V roce 1672 se zúčastnil diplomatického poselství do Francie, v letech 1679–1681 a 1689 byl členem Dolní sněmovny. V letech 1679–1681 byl vyslancem v Haagu, zároveň zastával dvorský úřad správce královského šatníku (1679–1685).\n\nZa vlády Jakuba II. stál v opozici a byl autorem dopisu, který vyzval Viléma Oranžského k převzetí vlády v Anglii (dopis podepsalo dalších šest vlivných členů Sněmovny lordů). Aktivně se zúčastnil slavné revoluce, v roce 1689 byl povýšen na vikomta Sydneye a povolán do Sněmovny lordů, zároveň se stal královským komořím a členem Tajné rady, získal také funkci lorda-místodržitele v Kentu (1689–1704). Jako voják se zúčastnil bitvy u Boyne, dosáhl hodnosti generálporučíka a krátce byl znovu vyslancem v Haagu. V letech 1690–1692 byl státním sekretářem zahraničí a v letech 1692–1693 krátce místokrálem v Irsku. Ve funkci generálního polního zbrojmistra (1693–1702) byl dlouholetým členem vlády, v době nepřítomnosti Viléma III. v Anglii byl členem místodržitelského sboru (1697), později byl znovu místodržitelem v Irsku (1700–1701). V letech 1700–1702 zastával vysoký dvorský úřad prvního královského komorníka (\"Groom of the Stole\", 1700–1702). Po smrti Viléma III. byl za královny Anny zbaven většiny svých úřadů a donucen k odchodu do soukromí.\n\nV letech 1691–1702 zastával prestižní úřad lorda strážce pěti přístavů, s ním byl spojen nárok na užívání státního sídla Walmer Castle. V roce 1694 získal titul hraběte z Romney. Zemřel bez potomstva a jeho úmrtím zanikly šlechtické tituly, které získal.\n\n\n\n\n"}
{"id": "1423914", "url": "https://cs.wikipedia.org/wiki?curid=1423914", "title": "Henry Compton", "text": "Henry Compton\n\nHenry Compton (1632 – 7. července 1713, Londýn, Anglie) byl anglický duchovní, spisovatel, překladatel a politik. V letech 1676–1713 byl biskupem v Londýně, původně působil ve službách Stuartovců a byl vychovatelem dcer krále Jakuba II. Později aktivně podpořil slavnou revoluci, což mu zajistilo trvalý vliv nejen v církevních záležitostech, ale také v politice. V roce 1689 korunoval Viléma Oranžského anglickým králem.\n\nPocházel ze starobylého šlechtického rodu, byl šestým a nejmladším synem 1. hraběte z Northamptonu. Studoval v Oxfordu, studia ale nedokončil a po roce 1654 cestoval po Evropě. Po obnovení monarchie sloužil v armádě pod velením svého staršího bratra Sira Charlese Comptona (1624–1661). Poté absolvoval studium teologie v Cambridge a znovu také v Oxfordu, kde později působil jako duchovní a pedagog. V letech 1674–1676 byl biskupem v Oxfordu, zároveň se stal královským kaplanem a členem Tajné rady, jako biskup byl též členem Sněmovny lordů. V letech 1675–1685 byl členem výboru Tajné rady pro obchod a kolonie, od roku 1676 až do smrti byl biskupem v Londýně. Byl pověřen výchovou princezen Marie a Anny, pro svůj odpor ke katolicismu byl za Jakuba II. zbaven postů.\n\nV závěru své vlády jej Jakub II. povolal znovu do Londýna (1688), Henry Compton se ale stal předním stoupencem Viléma Oranžského, jako jediný představitel církve podepsal dopis sedmi lordů vyzývající Viléma Oranžského k převzetí vlády v Anglii a byl aktivním účastníkem slavné revoluce. V roce 1689 korunoval Viléma III. anglickým králem a patřil k jeho vlivným poradcům. Po nástupu královny Anny byl jmenován velkoalmužníkem království (1702), později byl též členem komise pro sloučení Anglie a Skotska.\n\nUplatnil se jako spisovatel a překladatel, kromě teologických spisů přeložil do angličtiny některá díla z italštiny, v soukromí se zabýval botanikou.\n\n\n\n\n"}
{"id": "1423915", "url": "https://cs.wikipedia.org/wiki?curid=1423915", "title": "Richard Lumley, 1. hrabě ze Scarborough", "text": "Richard Lumley, 1. hrabě ze Scarborough\n\nRichard Lumley, 1. hrabě ze Scarborough (\"Richard Lumley, 1st Earl of Scarborough, 2nd Viscount Lumley of Waterford, 2nd Baron Lumley\") (1650 – 17. prosince 1721, Londýn, Anglie) byl anglický generál a státník. Původně působil ve službách Stuartovců, později se vzdal katolické víry, aktivně podpořil slavnou revoluci a nástup Viléma Oranžského. Díky tomu dosáhl vysokých hodností v armádě a státní správě, v roce 1690 získal titul hraběte ze Scarborough. Za vlády královny Anny musel odejít do soukromí, ale po nástupu hannoverské dynastie znovu získal vliv a stal se členem vlády.\n\nPocházel ze starobylého šlechtického rodu, byl vnukem Richarda Lumleye, 1. vikomta Lumleye (1589–1663), který byl účastníkem občanské války na straně Karla I. Jako dítě zdědil titul vikomta Lumleye (1663), který platil pouze pro Irsko, přijal katolickou víru a absolvoval kavalírskou cestu po Evropě. V roce 1679 doprovázel vévodu z Yorku na cestě po Skotsku, jako dobrovolník se zúčastnil expedice do Tangeru. V letech 1680–1682 byl nejvyšším štolbou královny Kateřiny, později jejím pokladníkem (1684–1685). Mezitím v roce 1681 získal anglický titul barona Lumleye a stal se členem Sněmovny lordů.\n\nPo nástupu Jakuba II. se ve Sněmovně lordů přihlásil k protestantské víře, později byl jedním ze signatářů dopisu, který vyzval Viléma Oranžského k převzetí vlády v Anglii. Jako aktivní účastník slavné revoluce dosáhl dalšího vzestupu, v roce 1689 byl povýšen na vikomta, jmenován královským komořím, stal se členem Tajné rady a členem výboru Tajné rady pro obchod a kolonie (1689–1696), získal také úřady místodržitele v hrabstvích Durham (1689–1712) a Northumberland (1689–1712). Souběžně nadále sloužil v armádě a v letech 1689–1699 byl plukovníkem elitních sborů jezdectva, zúčastnil se bitvy u Boyne, dosáhl hodností generálmajora (1692) a generálporučíka (1694). Na počátku války o španělské dědictví byl krátce vrchním velitelem armády (1701), v roce 1706 členem komise pro sjednání anglicko–skotské unie. Později byl za královny Anny donucen k odchodu do ústraní a byl zbaven svých úřadů.\n\nPo smrti královny Anny byl členem místodržitelského sboru (1714), s nástupem Jiřího I. dosáhl navrácení některých ztracených postů (místodržitel v Northumberlandu 1715–1721). Byl též členem vlády jako lord kancléř vévodství lancasterského (1716–1717), od roku 1717 byl vicepokladníkem pro Irsko.\n\nS manželkou Frances Jones (1664–1722) měl čtyři děti. Dcera Mary (1690–1726) byla manželkou dvořana 1. hraběte z Halifaxu. Nejstarší syn Henry Lumley, vikomt Lumley (1685–1710), sloužil v armádě a byl členem Dolní sněmovny, zemřel předčasně na neštovice. Hraběcí titul pak postupně zdědili dva mladší synové, Richard (1688–1740) a Thomas (1691–1752). Další synové John (1703–1739) a James (1706–1766) sloužili v armádě, zastávali nižší funkce u dvora a zasedali v Dolní sněmovně.\n\n\n\n\n"}
{"id": "1423952", "url": "https://cs.wikipedia.org/wiki?curid=1423952", "title": "Sonny King", "text": "Sonny King\n\nSonny King (1. dubna 1922 Brooklyn – 3. února 2006 Las Vegas) byl americký salonní zpěvák italského původu.\n\nNarodil se jako \"Luigi Antonio Schiavone\" 1. dubna 1922 v newyorském Brooklynu. Později po dobu 28 let spolupracoval s Jimmym Durantem až do jeho smrti v roce 1980. V 60. letech se spolu objevili pětkrát na The Ed Sullivan Show. Společně s Deanem Martinem sdílel v byt New Yorku.\nBěhem života se spřátelil s členy skupiny Rat Pack, ale nikdy nebyl součástí skupiny. Objevil se ve filmech \"Robin a 7 maskovaných\" a \"Sergeants 3\". Na počátku 50. let 20. století se přestěhoval do Las Vegas, kde působil v lokálních klubech až do své smrti 3. února 2006, kdy zemřel na rakovinu. \n\nS manželkou Peggy Kingová se rozešel. Měli pět dětí, Craiga Ungera, Shannona Warda, Antoinette Schiavone, Louise Schiavone a Christophera Schiavone.\n\n"}
{"id": "1424031", "url": "https://cs.wikipedia.org/wiki?curid=1424031", "title": "Dominik Kohr", "text": "Dominik Kohr\n\nDominik Kohr (* 31. ledna 1994) je německý fotbalista, který hraje na pozici záložníka za německý tým Bayer Leverkusen. Kohr rovněž reprezentuje Německo na mládežnické úrovni.\n\nV Bundeslize za Leverkusen poprvé nastoupil 21. dubna 2012, když v 89. minutě dorazil na hřiště jako střídající hráč a nahradil autora jediné branky André Schürrleho. Leverkusen zvítězil nad Hoffenheimem 1-0.\nDo konce sezóny nastoupil ještě do klání s Norimberkem.\n\n\n"}
{"id": "1424110", "url": "https://cs.wikipedia.org/wiki?curid=1424110", "title": "Thomas Osborne, 1. vévoda z Leedsu", "text": "Thomas Osborne, 1. vévoda z Leedsu\n\nThomas Osborne, 1. vévoda z Leedsu (\"Thomas Osborne, 1st Duke of Leeds, 1st Marquess of Carmarthen, 1st Earl of Danby, 1st Viscount Osborne and Latimer, 1st Baron Osborne, 2nd Baronet Osborne of Kiveton\") (20. února 1632, Kiveton Park, Anglie – 26. července 1712, Easton Neston House, Anglie) byl anglický státník, ve druhé polovině 17. století jedna z nejvýznamnějších osobností anglických dějin. Zastával řadu státních úřadů, v letech 1673–1679 byl prvním ministrem, uplatnil se také jako diplomat. Poté byl vězněn za velezradu, později aktivně podpořil detronizaci Stuartovců a nástup Vilém Oranžského, znovu dosáhl vysokého postavení ve vládě. Z postavení příslušníka venkovské šlechty se přes všechny tituly šlechtické hierarchie (baron 1673, vikomt 1673, hrabě 1674, markýz 1689) vypracoval až k titulu vévody (1694), který jeho potomstvo užívalo až do vymření rodu v roce 1964.\n\nPocházel z drobné statkářské šlechty, původně obchodnické rodiny z Yorku, byl synem poslance Sira Edwarda Osborna (1596–1647). Studoval v Yorku, v roce 1647 po otci zdědil titul baroneta, v letech 1649–1650 absolvoval kavalírskou cestu po Francii a Itálii. Do veřejného života vstoupil po restauraci monarchie pod patronátem 2. vévody z Buckinghamu (jejich statky v hrabství York sousedily). Od roku 1660 zastával funkce ve správě hrabství York, v letech 1665–1673 byl členem Dolní sněmovny. V letech 1668–1673 byl prezidentem úřadu námořního pokladu (\"Navy Treasurer\") a v letech 1672–1674 členem výboru Tajné rady pro obchod a kolonie, působil také na admiralitě (1673–1679).\n\nPo náhlém úmrtí Thomase Clifforda v říjnu 1673 byl jmenován prvním lordem pokladu (\"Lord High Treasurer\") (1673–1679) a s postupným rozkladem mocenského uskupení cabal byl zhruba od roku 1675 de facto prvním ministrem. Zároveň se stal lordem–místodržitelem v hrabství York (1674–1679) a členem výboru Tajné rady pro obchod a kolonie (1675–1679). V roce 1673 byl jako baron Osborne povolán do Sněmovny lordů, o rok později získal titul vikomta Latimera. V 70. letech 17. století měl největší vliv na domácí a zahraniční politiku a jeho postavení vysoce převyšovalo pozice všech ostatních politiků té doby. Své postavení stvrdil v roce 1678 sňatkem nejstarší dcery s nemanželským synem Karla II., hrabětem z Plymouthu. V roce 1677 získal Podvazkový řád, vynikl v diplomatických jednáních s Francií, ale pro podezření z náklonnosti k Francouzům byl v letech 1679–1683 vězněn za velezradu.\n\nI když byl konzervativec a stoupenec legitimity stuartovského režimu, odmítl prokatolický styl vlády Jakuba II. a nakonec aktivně podpořil slavnou revoluci. V roce 1688 byl jedním ze signatářů dopisu, který vyzval Viléma III. k převzetí vlády v Anglii. V roce 1689 byl povýšen na markýze z Carmarthenu a v letech 1689–1699 byl prezidentem Tajné rady, znovu se také uplatnil ve správě hrabství York. V době, kdy Vilém III. bojoval v Irsku, byl předním poradcem královny Marie, vlastními intrikami ale škodil svému postavení. V roce 1694 získal titul vévody z Leedsu, krátce nato byl neoprávněně obviněn ze styků s jakobity, do veřejného života se vrátil až po nástupu královny Anny. V letech 1711–1712 byl nejvyšším sudím v severních hrabstvích, zároveň dostal zpětně vyplacenou rentu z úřadů zadržovanou od roku 1694.\n\nV roce 1653 se oženil s Bridget Bertie (1629–1703), dcerou 2. hraběte z Lindsey. Měli spolu sedm dětí, nejstarší syn Edward Osborne, vikomt Latimer (1655–1689), který zastával funkce u dvora a v letech 1677–1681 byl členem Dolní sněmovny, zemřel však předčasně a bez potomstva. Dědicem titulů se stal mladší syn Peregrine Osborne, 2. vévoda z Leedsu (1658–1729), který byl admirálem. Dcera Bridget se provdala za nelegitimního syna Karla II., Charlese Fitzcharlese, hraběte z Plymouthu (1657–1680).\n\nThomasův mladší bratr Charles Osborne (1633–1719) byl dlouholetým členem Dolní sněmovny (1677–1679, 1690–1701), zastával funkce ve správě hrabství York a nižší státní úřady, v letech 1690–1701 byl guvernérem v Hullu.\n\n\n\n\n\n\n\n"}
{"id": "1424111", "url": "https://cs.wikipedia.org/wiki?curid=1424111", "title": "Charles Talbot, 1. vévoda ze Shrewsbury", "text": "Charles Talbot, 1. vévoda ze Shrewsbury\n\nCharles Talbot, 1. vévoda ze Shrewsbury (\"Charles Talbot, 1st Duke of Shrewsbury, 1st Marques of Alton, 12th Earl of Shrewsbury\") (24. července 1660, Londýn, Anglie – 1. února 1718, Londýn, Anglie) byl anglický státník a dvořan ze starobylého šlechtického rodu Talbotů. V politice patřil k umírněným toryům, svými současníky byl vyzdvihován jako prototyp uhlazeného dvořana. V krizových letech 1688 a 1714 nekompromisně podpořil nástupnictví protestantského panovníka (Vilém III., Jiří I.). Zastával vysoké funkce ve vládě a u dvora, v roce 1714 byl krátce prvním ministrem. V roce 1694 byl povýšen na vévodu, byl též rytířem Podvazkového řádu.\n\nPocházel ze starobylého šlechtického rodu, jeho kmotrem byl král Karel II. Titul hraběte ze Shrewsbury zdědil po otci v roce 1668, zároveň převzal dědičnou hodnost lorda nejvyššího hofmistra v Irsku (1668–1718). Po dosažení plnoletosti vstoupil do Sněmovny lordů, původně byl katolík, později přestoupil na anglikánskou víru (1679). Zastával hodnosti u dvora Karla II., v letech 1681–1688 byl nejvyšším sudím v hrabství Staffordshire, na sklonku vlády Jakuba II. se stal jedním ze signatářů dopisu, který vyzval Viléma III. k převzetí vlády v Anglii. Jako aktivní účastník slavné revoluce dosáhl dalšího kariérního postupu, v roce 1689 se stal členem Tajné rady a v letech 1689–1696 byl členem výboru Tajné rady pro obchod a kolonie. V roce 1689 získal místodržitelské úřady v hrabstvích Hertfordshire a Worcestershire, ve vládě byl ministrem vnitra (1689–1690 a 1695–1699) a ministrem zahraničí (1694–1695). V roce 1694 získal titul vévody ze Shrewsbury, téhož roku obdržel Podvazkový řád. Od roku 1694 zastával také funkci lorda–místodržitele v několika hrabstvích ve Walesu. V letech 1699–1700 byl lordem nejvyšším komořím.\n\nPřestože dosáhl vysokého postavení, několikrát se dostal do podezření ze styků s jakobity a nakonec v roce 1700 opustil Anglii, pobýval převážně v Itálii. Do Anglie se vrátil v roce 1707, poté byl vyslancem v Paříži (1712–1713) a místokrálem v Irsku (1713–1714). Po odvolání Roberta Harleye byl v roce 1714 krátce prvním ministrem a sehrál významnou úlohu v nástupnické otázce po smrti královny Anny. V letech 1710–1715 byl znovu lordem nejvyšším komořím, z této funkce byl odvolán pro opětovné podezření z podpory jakobitů. Díky osobnímu zásahu Jiřího I. vyšel bez úhony, ale odešel do soukromí.\n\nByl ženatý s Adelaidou Palliotti (1674–1726), dvorní dámou královny Anny. Jejich manželství zůstalo bez potomstva, takže titul vévody ze Shrewsbury zanikl, na bratrance Gilberta Talbota přešel jen titul hrabat ze Shrewsbury.\n\n\n\n\n"}
{"id": "1424113", "url": "https://cs.wikipedia.org/wiki?curid=1424113", "title": "William Cavendish, 1. vévoda z Devonshiru", "text": "William Cavendish, 1. vévoda z Devonshiru\n\nWilliam Cavendish, 1. vévoda z Devonshiru (\"William Cavendish, 1st Duke of Devonshire, 1st Marquess of Hartington, 4th Earl of Devonshire, 4th Baron Cavendish of Hardwick\") (25. ledna 1640 – 18. srpna 1707, Londýn, Anglie) byl anglický státník a dvořan z významného šlechtického rodu Cavendishů. V mládí byl dlouholetým členem Dolní sněmovny, jako hrabě z Devonshiru od roku 1684 členem Sněmovny lordů. Později byl oponentem stuartovského režimu, v roce 1688 podpořil slavnou revoluci a nástup Viléma Oranžského na anglický trůn. V návaznosti na to získal řadu funkci, do smrti byl královským nejvyšším hofmistrem (1689–1707) a v roce 1694 byl povýšen na vévodu z Devonshiru.\n\nByl synem 3. hraběte z Devonshiru, po matce byl vnukem 2. hraběte ze Salisbury. Studoval soukromě, v letech 1657–1660 absolvoval kavalírskou cestu po Francii a Itálii. Po obnovení monarchie zastával funkce ve správě hrabství Derby, v letech 1661–1681 byl též členem Dolní sněmovny, krátce sloužil v námořnictvu a v roce 1669 byl vyslancem ve Francii. V roce 1679 byl jmenován členem Tajné rady, z ní byl v roce 1680 vyloučen kvůli souboji a krátce byl i vězněn. V roce 1684 zdědil titul hraběte z Devonshiru a vstoupil do Sněmovny lordů (do té doby jako otcův dědic vystupoval pod jménem \"lord William Cavendish\"). V letech 1684–1707 byl zároveň lordem–místodržitelem v hrabství Deby.\n\nZa vlády Jakuba II. stál v opozici a žil převážně na svých statcích, kde se věnoval výstavbě zámku Chatsworth. V roce 1688 byl jedním ze sedmi signatářů dopisu, který vyzval Viléma Oranžského k převzetí vlády v Anglii. Jako aktivní účastník slavné revoluce si zajistil další postup, v roce 1689 byl znovu uveden do Tajné rady a získal Podvazkový řád, stal se členem výboru Tajné rady pro obchod a kolonie (1689–1696), královským sudím v severních hrabstvích (1690–1707) a lordem–místodržitelem v hrabství Nottingham (1692–1694). Trvalý vliv si udržoval jako nejvyšší hofmistr (1689–1707), při korunovaci Viléma III. a královny Anny vykonával též funkci lorda korunovačního hofmistra (1689, 1702). V roce 1694 byl povýšen na vévodu z Devonshire. V závěru života podporoval anglicko–skotskou unii.\n\nV roce 1662 se oženil s Mary Butler (1646–1710), dcerou 1. vévody z Ormonde. Měli spolu čtyři děti, dva mladší synové lord Henry Cavendish (1673–1700) a lord James Cavendish (1678–1751) zasedali v Dolní sněmovně, dědicem titulů byl nejstarší syn William Cavendish, 2. vévoda z Devonshiru (1673–1729), který byl stejně jako otec lordem nejvyšším hofmistrem.\n\n\n\n\n\n\n"}
{"id": "1424238", "url": "https://cs.wikipedia.org/wiki?curid=1424238", "title": "Frosinone Calcio", "text": "Frosinone Calcio\n\nFrosinone Calcio je italský fotbalový klub hrající v sezóně 2019/20 ve druhé lize a sídlící ve městě Frosinone v regionu Lazio.\n\nKlub vznikl 5. března roku 1906 jako \"Unione Sportiva Frusinate\". Založil jej člověk jménem Leone Vivoli budoucí starosta města. Klub byl po klubech SS Lazio a SS Formia teprve třetím klubem v regionu Lazio.\nDo roku 1923 nehráli žádnou soutěž. Hráli jen přátelské zápasy. Až v sezoně 1923/24 byl klub fotbalovou federací registrován. Fotbalové začátky klubu byli na úrovni regionální ligy. V sezoně 1947/48 si klub zahrál na jednu sezonu třetí ligu. V sezoně 1957/58 klub odstoupil ze soutěže kvůli zápasu s klubem Cosenza Calcio, které skončilo pro klub Frosinone nespravedlivě. Příští sezonu klub nehrál vůbec. Nezaplatil registrační poplatky a vyhlásil bankrot.\nNa sezonu 1959/60 byl založen klub nový - \"Unione Sportiva Frosinone\" a hrají v regionální ligu. Další bankrot přichází po sezoně 1989/90 když klub hraje čtvrtou nejvyšší soutěž, je vyloučen ze soutěží a v létě roku 1990 je založen klub nový - \"Frosinone Calcio\".\n\nNejvyšší soutěž hrál ve dvou sezonách (2015/16, 2018/19), vždy sestoupil z 19. místa. Ve druhé lize hrál v devíti sezonách. Nejlepší umístění bylo 2. místo v sezoně 2014/15.\n\n\n\n\n\n"}
{"id": "1424400", "url": "https://cs.wikipedia.org/wiki?curid=1424400", "title": "Nirasaki (Jamanaši)", "text": "Nirasaki (Jamanaši)\n\nNirasaki (japonsky:韮崎市 \"Nirasaki-ši\") je japonské město v prefektuře Jamanaši na ostrově Honšú. Žije zde přes 31 tisíc obyvatel. V okolí města se nachází národní park Minami Alps.\n\n\n\n\n"}
{"id": "1424401", "url": "https://cs.wikipedia.org/wiki?curid=1424401", "title": "53. ročník udílení Filmových cen Britské akademie", "text": "53. ročník udílení Filmových cen Britské akademie\n\n53. ročník udílení Filmových cen Britské akademie se konal 9. dubna 2000.Ocenění se předávalo nejlepším filmům a dokumentům britským i mezinárodním, které se promítaly v britských kinech v roce 1999.\n\nTučně jsou označeni vítězové.\n"}
{"id": "1424413", "url": "https://cs.wikipedia.org/wiki?curid=1424413", "title": "52. ročník udílení Filmových cen Britské akademie", "text": "52. ročník udílení Filmových cen Britské akademie\n\n52. ročník udílení Filmových cen Britské akademie se konal 11. dubna 1999. Moderátorem večera byl Jonathan Ross. Ocenění se předávalo nejlepším filmům a dokumentům britským i mezinárodním, které se promítaly v britských kinech v roce 1998.\n\nTučně jsou označeni vítězové.\n"}
{"id": "1424489", "url": "https://cs.wikipedia.org/wiki?curid=1424489", "title": "51. ročník udílení Filmových cen Britské akademie", "text": "51. ročník udílení Filmových cen Britské akademie\n\n51. ročník udílení Filmových cen Britské akademie se konal 19. dubna 1998. Ocenění se předávalo nejlepším filmům a dokumentům britským i mezinárodním, které se promítaly v britských kinech v roce 1997.\n\nTučně jsou označeni vítězové.\n"}
{"id": "1424522", "url": "https://cs.wikipedia.org/wiki?curid=1424522", "title": "50. ročník udílení Filmových cen Britské akademie", "text": "50. ročník udílení Filmových cen Britské akademie\n\n50. ročník udílení Filmových cen Britské akademie se konal 29. dubna 1997. Moderátorem večera byl Lenny Henry. Ocenění se předávalo nejlepším filmům a dokumentům britským i mezinárodním, které se promítaly v britských kinech v roce 1996.\n\nTučně jsou označeni vítězové.\n"}
{"id": "1424523", "url": "https://cs.wikipedia.org/wiki?curid=1424523", "title": "Jokote (Akita)", "text": "Jokote (Akita)\n\nJokote (japonsky:横手市 \"Jokote-ši\") je město v prefektuře Akita na ostrově Honšú v Japonsku. Žije zde přes 93 tisíc obyvatel. Město je známé díky festivalu Kamakura.\n\nFestival se slaví během zimy. Před radnicí se z napadaného sněhu staví domečky podobné iglú (\"kamakury\") a v něm se lidé veselí. Podává se většinou teplý nápoj \"amazake\" a tradiční rýžové koláčky \"moči.\"\n"}
{"id": "1424537", "url": "https://cs.wikipedia.org/wiki?curid=1424537", "title": "49. ročník udílení Filmových cen Britské akademie", "text": "49. ročník udílení Filmových cen Britské akademie\n\n49. ročník udílení Filmových cen Britské akademie se konal 23. dubna 1996. Ocenění se předávalo nejlepším filmům a dokumentům britským i mezinárodním, které se promítaly v britských kinech v roce 1995.\n\nTučně jsou označeni vítězové.\n"}
{"id": "1424554", "url": "https://cs.wikipedia.org/wiki?curid=1424554", "title": "Pod Sylvánem (Plzeň)", "text": "Pod Sylvánem (Plzeň)\n\nPod Sylvánem je ulice na Severním Předměstí v plzeňském městském obvodě Plzeň 1. Spojuje Lochotín (Kotíkovskou ulici) s Radčicemi (ulici Na Hůrkách). Jižně podélně leží Skautská ulice. Pojmenována je podle vrchu Sylvánu, pod nímž se nachází a na němž stojí dominanta ulice a okolí rozhledna Sylván. Veřejná autobusová doprava ulicí neprochází, avšak je situována do ulice Kotíkovská do zastávky \"Skautská\".\n"}
{"id": "1424594", "url": "https://cs.wikipedia.org/wiki?curid=1424594", "title": "Isesaki (Gunma)", "text": "Isesaki (Gunma)\n\nIsekaki (japonsky:伊勢崎市 \"Isekaki-ši\") je japonské město v prefektuře Gunma na ostrově Honšú. Žije zde přes 200 tisíc obyvatel. Fungují zde 2 univerzity a peruánská internátní škola Colegio Hispano Americano de Gunma.\n\n\n\n"}
{"id": "1424603", "url": "https://cs.wikipedia.org/wiki?curid=1424603", "title": "Northward", "text": "Northward\n\nNorthward je hardrocková skupina, založená nizozemskou zpěvačkou Floor Jansen a norským kytaristou Jørnem Viggo Lofstadem v roce 2007 na americkém hudebním festivalu ProgPower USA. Právě zde se tito dva hudebníci poprvé potkali a začali pracovat na skládání písní. O rok později měli hotové celé album, vydání ovšem znemožnil nedostatek času; oba dva se totiž v té době věnovali svým kapelám. Během roku 2017, kdy měla zpěvaččina kapela Nightwish roční pauzu, obnovilo toto duo práci na Northward a podepsalo smlouvu s vydavatelstvím Nuclear Blast. Debutové album \"Northward\" vyšlo v říjnu roku 2018.\n\n\n"}
{"id": "1424606", "url": "https://cs.wikipedia.org/wiki?curid=1424606", "title": "Malé Stínky", "text": "Malé Stínky\n\nMalé Stínky () jsou zaniklá samota, která stávala jižně od Rytířova na dohled od Rychnova. Po odsunu Němců v roce 1945 se místo již nepodařilo znovu osídlit. Správní obcí býval Rychnov. Asi 2,5 kilometru jižněji stávala osada Velké Stínky. Zachovala se pouze kaplička, viditelná od silnice.\n"}
{"id": "1424723", "url": "https://cs.wikipedia.org/wiki?curid=1424723", "title": "Susan Wojcicki", "text": "Susan Wojcicki\n\nSusan Diane Wojcicki (* 5. července 1968) je americká technologická vedoucí pracovnice. Od února 2014 je výkonnou ředitelkou YouTube.\n\nWojcicki je dcerou novinářky rusko-židovského původu Esther Wojcické, rozené Hochmanové, a Stanleyho Wojcického, polsko-židovského profesora fyziky na Stanfordově univerzitě. Má dvě sestry: antropoložku a epidemioložku Janet a podnikatelku Anne. Díky pracovním úvazkům svých rodičů v podstatě vyrůstala v areálu kampusu Stanfordovy univerzity. Absolvovala střední školu Gunn High School v Palo Alto, kde psala do školních novin.\n\nWojcicki studovala historii a literaturu na Harvardově univerzitě a v roce 1990 promovala s červeným diplomem. Původně chtěla získat doktorát z ekonomie a věnovat se akademické kariéře, ale když objevila svůj zájem o technologie, své plány změnila. V roce 1993 získala magisterský titul z ekonomie na Kalifornské univerzitě v Santa Cruz a v roce 1998 MBA na Kalifornské univerzitě v Los Angeles.\n\nV září 1998, ten samý měsíc, co byl Google založený, si jeho zakladatelé Larry Page a Sergey Brin vytvořili kancelář ve Wojcickině garáži v Menlo Park. Předtím, než se v roce 1998 stala první marketingovou manažerkou Google, pracovala Wojcicki v oblasti marketingu pro Intel v Santa Clara a byla manažerskou konzultantkou pro Bain & Company a R.B. Webber & Company. V Google pracovala na prvotních virálních marketingových programech a na prvních Google Doodlech. Wojcicki se také účastnila vývoje Google Images a Google Books.\n\nWojcicki se postupně stala seniorní viceprezidentkou pro reklamu a obchod a vedla reklamní a analytické produkty včetně AdWords, AdSense, DoubleClick a Google Analytics.\n\nYouTube, tehdy malý start-up, úspěšně konkuroval službě Google Video, na kterou Wojcicki dohlížela. Její reakcí byla nabídka na koupi YouTube.\n\nWojcicki obstarala dva největší obchody Google – nákup YouTube v roce 2006 ($1,65 miliardy) a nákup DoubleClick v roce 2007 ($3,1 miliard).\n\nV lednu 2014 se stala výkonnou ředitelkou YouTube.\n\nWojcicki, zvaná „nejdůležitější člověk v reklamě“, byla časopisem \"Time\" zařazena mezi 100 nevlivnějších lidí roku 2015.\n\nV době, kdy byla Wojcicky výkonnou ředitelkou YouTube, společnost oznámila, že dosáhla 1,5 milionu přihlášených uživatelů měsíčně a že uživatelé sledují bilion hodin videí denně. Od té doby, co se stala výkonnou ředitelkou YouTube, vzrostl podíl zaměstnankyň z 24 na téměř 30 %.\n\nWojcicki také dohlížela na vývoj a vydávání nových aplikací YouTube s rodinným, herním a hudebním obsahem. Také dohlížela na spuštění předplatného YouTube bez reklam YouTube Red a také jeho over-the-top (OTT) internetové televize YouTube TV.\n"}
{"id": "1424730", "url": "https://cs.wikipedia.org/wiki?curid=1424730", "title": "Roman Szpuk", "text": "Roman Szpuk\n\nRoman Szpuk (* 4. září 1960 Teplice) je český meteorolog, básník, zakladatel literární Skupiny XXVI (spolu s Květou Brožovou a Pavlem Kukalem), iniciátor vydání jejích tří samizdatových almanachů (1985, 1987, 1989) a organizátor setkání básníků z celých Čech (tzv. básnické arkády) na zámku ve Vimperku (1993, 1994, 1995, 2009). \n\nPo základní škole vystudoval střední průmyslovou školu strojní a potom ještě tři semestry Vysoké školy ekonomické, obory, ve kterých později nikdy nepracoval. Vystřídal řadu zaměstnání (dělník v chemičce, figurant u geodetů, kreslič v projekci, noční hlídač v kravíně, lesní dělník, strážce CHKO Šumava, poštovní doručovatel, topič a truhlář v Charitě, staniční dělník na nádraží, pozorovatel počasí na Churáňově, kde pracuje od roku 1998 dodnes). V rámci svého zaměstnání se specializuje na fotografii vzácných meteorologických a atmosférických jevů. Spolupracuje s českými amatérskými lovci bouří. Od konce srpna 2013 je členem Cyrilometodějského poutního bratrstva velehradských poutníků. Žije ve Vimperku.\n\n\n"}
{"id": "1424794", "url": "https://cs.wikipedia.org/wiki?curid=1424794", "title": "Highlander: Zúčtování", "text": "Highlander: Zúčtování\n\nHighlander: Zúčtování (v originále Highlander: Endgame) je americký akční fantasy film z roku 2000. Režie se chopil Doug Aarniokoski a hlavní role ztvárnili Adrian Paul, Christopher Lambert, Bruce Payne a Lisa Barbuscia. Jedná se o čtvrtý díl z filmové série Highlander a zároveň o první, kde se objevili Duncan MacLeod (hraje Adrian Paul) ze seriálu \"Highlander\" a Connor MacLeod (hraje Christopher Lambert) z původní filmové série.\n"}
{"id": "1424807", "url": "https://cs.wikipedia.org/wiki?curid=1424807", "title": "MetaPost", "text": "MetaPost\n\nMetaPost je programovací jazyk a současně interpret tohoto jazyka. Oba jsou odvozeny od Knuthova Metafontu. Vstupem MetaPostu je algebraický popis grafického objektu, výstupem je soubor s vektorovou grafikou. Jazyk MetaPostu sdílí deklarativní syntaxi Metafontu pro manipulaci s úsečkami, křivkami, body a pro geometrické transformace. Nicméně jsou tu významné rozdíly:\n\n\nMnoho omezení MetaPostu vyplývá z vlastností Metafontu. MetaPost například nepodporuje všechny funkce formátu PostScript. K nejdůležitějším omezením patří, že cesty mohou mít pouze jeden segment a oblasti mohou být vyplněny pouze jednolitou barvou. (PostScript úrovně 1 podporuje dlaždicové vzory a PostScript 3 podporuje Gouraudovo stínování.)\n\nMetaPost je distribuován s mnoha distribucemi zahrnujícími TeX a Metafont; je například zahrnuta v distribucích MiKTeX a TeX Live.\n\nEPS vytvářený MetaPostem může být vložen do dokumentů psaných v LaTeXu, ConTeXtu nebo TeXu pomocí standardních příkazů pro vložení grafiky. EPS může být také zpracován PdfTeXem, čímž vznikne PDF. Tato schopnost je realizována v ConTeXtu a v LaTeXovém balíčku graphics, a může být použit i v plainTeXu prostřednictvím makra supp-pdf.tex.\n\nConTeXt a LuaTeX podporují začlenění MetaPostového kódu do zdrojového souboru. Zařazení MetaPostového kódu v LaTeXu je také možné pomocí LaTeXových balíčků, například gmp nebo mpgraphics.\n\n"}
{"id": "1424816", "url": "https://cs.wikipedia.org/wiki?curid=1424816", "title": "Lesencetomaj", "text": "Lesencetomaj\n\nLesencetomaj je velká vesnice v Maďarsku v župě Veszprém, spadající pod okres Tapolca. Nachází se asi 5 km západně od Tapolcy, 12 km severovýchodně od Keszthely a 13 km jihozápadně od Sümegu. V roce 2015 zde žilo 1119 obyvatel, z nichž je 81 % maďarské národnosti.\n\nKromě hlavní části k Lesencetomaji připadají ještě malé části Billege, Birkásmajor, Csalit, Kalicsmajor, Piroscser, Szőlöhegy a Váralja.\n\nVesnice leží na silnicích 7342 a 84. Je přímo silničně spojená s obcemi Balatonederics, Lesencefalu, Lesenceistvánd, Nemesvita, Sümegprága, Uzsa, Vállus, Várvölgy a městy Sümeg a Tapolca. U Lesencetomaje pramení malý nepojmenovaný potůček, který se vlévá do potoka Lesence. Ten se vlévá do Balatonu.\n\nV Lesencetomaji se nachází zámek Nedeczky-kastély.\n"}
{"id": "1424823", "url": "https://cs.wikipedia.org/wiki?curid=1424823", "title": "Fukujama (Hirošima)", "text": "Fukujama (Hirošima)\n\nFukujama (japonsky:福山市 \"Fukujama-ši\") je město v prefektuře Hirošima na ostrově Hokkaidó v Japonsku. Žije zde přes 400 tisíc obyvatel. Ve městě se nachází městsky hrad, středověké město Kusado Sengen nebo budhistický chrám Mjóóin.\n\n\n"}
{"id": "1424830", "url": "https://cs.wikipedia.org/wiki?curid=1424830", "title": "Magmatické těleso", "text": "Magmatické těleso\n\nMagmatická tělesá jsou taková, která vznikla utuhnutím magmatu pod zemským povrchem. Jejich tvar je závislý na charakteru horniny, do které tavenina pronikla. Jsou tvořena převážně felsickými nebo intermediálními horninami, jako je granit, nebo diorit., ale někdy také bazickými horninami, nejčastěji je to gabro. Jestliže však magma prorazí až na zemský povrch, označuje se jako láva.\n\nMagmatické (vyvřelé) horniny vznikly utuhnutím žhavotekuté taveniny, chemicky značně složité, která pochází z hlubin země. Nazývá se magma (z řec. \"magma\" = směs). Magma vzniká nestejným oteplováním jednotlivých částí zemských hlubin při rozpadu radioaktivních prvků. Silněji ohřátá místa se roztavují, stávají se řidšími a vznikající magma se tlačí a proniká do vyšších míst blíže k povrchu zemskému. Zvláště žhavé proniky magmatu taví i okolí a slévají se postupně ve větší nebo velká magmatická ohniska nebo krby (hnízda magmatu). Toto proudění, vzniklé nestejným ohříváním hlubin zemské kůry, vyvolává různá napětí a je proto jednou z hlavních příčin pohybů zemské kůry, které se projevují vrásněním (orogenezí). Dosud pevné části zemské kůry tlačí svou vahou na magmatické krby a vyvolávají všesměrný (hydrostatický) tlak. Proto i magma tlačí na okolí a kde je zemská kůra slabší nebo porušena zlomy, proniká až k samému povrchu. Tlak se postupně k povrchu stále snižuje, magma chladne a uvolňuje, často bouřlivě, uvolněné plyny, udržované v něm jen abnormálně vysokými tlaky ve větších hloubkách zemské kůry. . Magma postupně chladne a tuhne, někdy rychleji, jindy pomaleji. Takto vzniklé horniny se nazývají magmatické nebo vyvřelé (eruptivní). Utuhlé magma vyplňuje různě prostor v zemské kůře a vytváří magmatická tělesa různé velikosti a tvaru. Nazývají se tělesa intruzivní. (z latiny \"intrudo\" = vtlačuji, vnikám). Jsou dvojího druhu. Jestliže utuhla velmi pomalu za značného tlaku nadložních vrstev a vytvořila ve větších hloubkách pod zemským povrchem tělesa zpravidla velmi rozměrná a nepravidelná, nazývají se hlubinná (abysální, z řečtiny \"abyssos\" = bezedný), nebo také intrakrustální (z latiny \"intra\" = dovnitř, uvnitř a \"crussta\" = kůra). Jestliže magma utuhlo nehluboko pod zemským povrchem za rychlého ubývání teploty i za nižšího tlaku, jsou to tělesa podpovrchová (hypoabysální, z řečtny \"hyp-\" = nad, \"abyssos\" = bezedný).Jestliže magma prorazí až na zemský povrch, označuje se jako láva a vznikají z něj povrchová tělesa efuzivní (výlevná).\n\nUtuhla velmi pomalu za značného tlaku nadložních vrstev a vytvořila ve velkých hloubkách pod zemským povrchem tělesa zpravidla velmi rozměrná. Podle svého tvaru vytvářejí: batolity, plutony, pně, etmolity, chonolity a jejich apofysy.\n\nBatolity (z řečtiny \"bathys\" = hluboký, \"lithos\" = kámen) jsou rozsáhlá (až tisíce km²) intruzivní tělesa magmatických hornin, nejčastěji zhruba kruhovitého nebo eliptického tvaru, diskordantní vůči svému okolí; jejich spodní omezení není známé. Většinou jsou složeny z kyselých hornin (granitoidů) a vždy vázany na orogenní pásma, která jsou s nimi paralelně protažená. Hranice s okolím může být ostrá nebo difúzní (plynulý přechod). Některé batolity vznikly substitucí okolních hornin (granitizace), jiné výstupem magmatu a jeho intruzí. Batolity často výrazně kontaktně metamorfují své nejbližší okolí (tzv. metamorfní aureola neboli kontaktní dvůr) a bývá na ně vázáno zrudnění.V češtině se pro ně používá termín \"masivy\" nebo \"spousty\".\n\nPlutony (\"Pluto\" = římský bůh podsvětí) jsou velká hlubinná tělesa magmatického původu, někdy chápané jako synonymum k batolitům, spíše však jsou považované jen za jejich část. Jsou to intruzívní tělesa konkordantně i diskordantně vnikající do okolních hornin, mohou být i obrovských rozměrů, od několika až do stovek kilometrů a mají velmi rozmanité tvary (okrouhlé, plošné, kopulovité, jazykovité). Horniny těchto těles se nazývají hlubinné neboli plutonické či plutonity. Typickými představiteli jsou granitoidy.\n\nBatolity a plutony jsou největší a nejdůležitější hlubinná tělesa, většinou granitoidních hornin, petrograficky i strukturně značně nejednotná. Zakořeněná jsou v hlubších částech zemské kůry, takže je jejich podloží neznámé, a to ani na základě geofyzikálního průzkumu. Tuhly většinou v hloubkách kolem deseti kilometrů pod povrchem. Skutečnost, že dnes vystupují na povrch a jsou předmětem těžby v povrchových lomech, je podmíněna následnou erozí. (tvoří je hlubinné vyvřeliny).\n\nPně jsou hlubinné intruze menšího rozsahu než batolit, okrouhlého průřezu, strmého i mírného úklonu. Některé pně mohou být jen kupolemi skrytých batolitů.\n\nEtmolit (od řeckého \"éthmos =\" cezák nebo cedítko) je těleso magmatické intruze, které se do hloubky nálevkovitě zužuje. Tento tvar hlubinného tělesa zjistil a popsal německý geolog Wilhelm Salomon v Monte Adamello.\n\nChonolit (od řeckého \"choó\" nebo \"chchonnými =\" sypu, nasypávám) je těleso magmatické intruze, které z hloubky vystupuje úzkou drahou, nahoře se nálevkovitě nebo vějířovitě rozšiřuje a přechází ve vodorovné nebo mírně nakloněné intruze často se prstovitě větvící. Označení pro ně zavedl R. A. Daly.\n\nApofysy (od řeckého \"apo\" = od, \"fysó\" = vyvrhuji, odvrhuji) \"j\"sou výběžky z většího magmatického tělesa, které vybíhají do jeho okolí. Mívají stejné nerostné i chemické složení jako hlavní těleso. Česky se nazývají \"odžilky.\"\n\nNa rozdíl od hlubinných těles bývají drobnějších rozměrů. Utuhla nehluboko pod zemským povrchem a jsou často spojovacími cestami mezi tělesy hlubinnými a povrchovými. Vznikla z magmatu, které vyplnilo pukliny v zemské kůře nebo zaplňovalo spáry mezi vrstvami usazených hornin a tvoří tedy horninové žíly. Podpovrchová intruzivní tělesa se rozdělují do dvou skupin. Do první patří ta tělesa, u kterých se magma prorazilo nebo se protavilo do vyšších částí zemské kůry přímo nejkratším směrem a proráží tedy vrstvy zemské kůry napříč - diskordantně. V druhém případě vniklo magma mezi vrstvy a po utuhnutí se vytvořila tělesa s vrstvami souhlasná - konkordantní.\n\nJsou to buď sopouchy nebo pravé žíly.\n\nPravé žíly jsou bezprostředním úkazem vulkanizmu. Jsou často přívodními kanály magmatu a jsou velmi hojné. Nechybějí v žádné činné ani vyhaslé vulkanické oblasti a provázejí také všechna hlubinná tělesa. Tloušťka žil (jejich mocnost) kolísá od několika centimetrů do mnoha desítek metrů.\n\nSopouchy jsou intruzivní výplně sopečných komínů. Jsou to sloupovitá tělesa o kruhovém nebo eliptickém průřezu, prostupující napříč horninami zemské kůry (tedy diskordantně). Vyplňují přívodní kanály (komíny, sopouchy), kterými magma pronikalo násilně až na samý zemský povrch. Nejsou vázány na pukliny v zemské kůře, ale přímo ji prorážejí bez ohledu na její stavbu a složení. Sopečné komíny (sopouchy) vznikaly prudkými explozemi, jejich výplně tvoří utuhlé magma, nebo tak zvané komínové brekcie, tvořené tufovým materiálem napadaným do sopouchu (sopečné bomby, sopečný písek a popel) a promíšené kusy utuhlého magmatu a hornin odervaných ze stěn komínu. Komínové tufy a brekcie jsou často prostoupené žilnými proniky čedičového magmatu. Takový obsah byl nalezen v komínech třetihorních erupcí, které proráží usazeninami permského a křídového útvaru v severních Čechách. (Jičín, Mladá Boleslav, Nová Paka a další). Tyto sopouchy byly vyplněny převážně velmi tvrdým a odolným čedičem, odolávají erozi a denudaci, takže dnes v krajině vytvářejí nápadné suky a kupy.\n\nJsou to ložní žíly a lakolity.\n\nLožní žíly vznikly z magmatu, které proniklo a utuhlo mezi vrstvami usazených hornin. Tvoří různě mocná tělesa, uložená s vrstvami rovnoběžně. Z výstupních kanálů se magma tlačilo do stran a využívalo přitom méně odolných mezivrstevních spár. Ložní žíly jsou zpravidla z diabasu, čediče, melafyru a pod. Ložní žíly vznikaly zpravidla v souvrstvích nezvrásněných. Při následném vrásnění pak byly spolu se souvrstvími zvrásněny i do nich proniklé ložní žíly.\n\nLakolity (z řeckého \"lakkos\", \"λάκκος\", „cisterna“ ve významu podzemní nádrž a \"lithos.\" kámen, hornina) jsou magmatická tělesa, která vznikla utuhnutím magmatu pod zemskou kůrou. Mohou mít různé tvary a tím také různé názvy: normální lakolit, lakolit cedrového typu, fakolit. lopolit a bysmalit. Více v samostatném článku \"lakolit.\"\n\nVznikají utuhnutím rozlité lávy na zemském povrchu, a to buď na souši nebo i na mořském dně pod vodou. Jsou trojího druhu: Lávové příkrovy, lávové proudy a vytlačené kupy.\n\nLávový příkrov je plošně rozměrné těleso o různé mocnosti (tloušťce). Vznikl rozlitím lávy různými směry od místa výronu, a to buď na souši nebo na mořském dně. Láva, ze které vzniká, je velmi tekutá a řídká (z čediče, diabasu nebo melafyru). Vzniká v krajině ploché, málo kopcovité. Příkladem je Kolumbijská plošina v USA, kterou tvoří čedičové příkrovy rozlehlé jako celá střední Evropa a mocné až několik tisíc metrů. V Čechách jsou podmořské lávové příkrovy spilitů v českém algonkiu mezi Vltavou a Klatovy a diabasů ve středočeském ordoviku a siluru.\n\nLávové proudy jsou tělesa podobná lávovým příkrovům, ale jsou protažena jedním směrem podle směru toku lávy. Tento tvar vznikl tím, že proudy stékaly po svazích podle největšího spádu nebo plnily údolní rýhy. Jejich délka může být značná. Na Islandu dosahují délky až 80 kilometrů, na Havajských ostrovech až 50 kilometrů.\n\nLávové příkrovy a lávové proudy tuhnou od povrchu. Utuhlá kůra je špatným vodičem tepla, a proto pod ní zůstává láva dlouho tekutá. Její povrch pak bývá svraštělý, připomíná nakupená a propletená lana (lávy provazovité). Jindy povrch lávových proudů připomíná povrch ledových ker, navršených na sebe (lávy balvanité).\n\nVytlačené kupy vznikly z málo pohyblivé a silně viskosní lávy nad přívodním kanálem (sopouchem). Postupně vznikaly a rostly do výše příronem magmatu do středu tělesa. Jejich tvar je buď bochníkovitý (Říp u Roudnice) nebo homolovitý (Milešovka).\n\n"}
{"id": "1424834", "url": "https://cs.wikipedia.org/wiki?curid=1424834", "title": "Římskokatolická farnost Hlinsko", "text": "Římskokatolická farnost Hlinsko\n\nŘímskokatolická farnost Hlinsko je územní společenství římských katolíků s farním kostelem svatého Bartoloměje v děkanátu Hranice.\n\nPrvní písemná zmínka o obci pochází z roku 1304 a týká se farního patronátu. V době předbělohorské byla farnost luterská; působil v ní mimo jiné farář a spisovatel Daniel Johannides Skočovský. Roku 1622 byla převzata katolíky a afilovala s farností lipnickou.\n\nSoučasným administrátorem excurrendo je od července 2014 R. D. Mgr. Stanislav Suchánek.\nPro farnosti Lipník nad Bečvou, Hlinsko a Týn nad Bečvou vycházejí sedmkrát ročně Farní listy. Ve farnosti je zřízena pastorační rada.\n\nVe farnosti se pravidelně̟ koná tříkrálová sbírka. V roce 2017 se v Hlinsku vybralo více než deset tisíc korun.\n\n"}
{"id": "1424835", "url": "https://cs.wikipedia.org/wiki?curid=1424835", "title": "Ches Smith", "text": "Ches Smith\n\nChes Smith je americký hudebník, hráč na bicí a vibrafon. Narodil se v San Diegu a vyrůstal v oblasti Sacramenta. Jako teenager byl členem různých metalových, punkových, ale také jazzových kapel. Studoval filozofii na Oregonské univerzitě. Později doprovázel například skupinu Mr. Bungle. Rovněž působí v kapele Ceramic Dog kytaristy Marca Ribota. Během své kariéry hrál s mnoha dalšími hudebníky, mezi něž patří například Dave Holland, Tim Berne, Lou Harrison a Fred Frith. Také vydal několik vlastních alb.\n\n"}
{"id": "1424848", "url": "https://cs.wikipedia.org/wiki?curid=1424848", "title": "Encapsulated PostScript", "text": "Encapsulated PostScript\n\nEncapsulated PostScript (EPS, „zapouzdřený PostScript“) je formát grafického souboru odvozený od PostScriptu, jazyka pro popis tisknutelných dokumentů. EPS splňuje dodatečné požadavky, které umožňují jeho zařazení do dokumentu. EPS zejména, na rozdíl od obecného PostScriptu, popisuje pouze jednu stránku výstupu. Formát EPS byl zveřejněn v roce 1987 společností Adobe ve spolupráci se společnostmi Aldus (bývalým výrobcem programu PageMaker) a Altsys (vyvíjela vektorovou grafiku a editory fontů).\n\nSoubor EPS obsahuje vektorové objekty, rastrovou grafiku a údaje o barevných separacích. Mohou být vloženy také fonty. Vzhledem k tomu, že importní aplikace nemusí obsahovat interpret PostScriptu, soubor EPS může obsahovat také náhled grafiky v nižším rozlišení (miniaturu), který slouží jako zástupný symbol v zobrazení na obrazovce.\n\nFormát EPS byl vyvinut, protože je obtížné vložit obecnou grafiku ve formátu PostScript do jiných PostScriptových souborů. Dokonce ani určení výšky a šířky grafiky v PostScriptu není snadné. Soubory EPS proto definují tzv. \"\" („ohraničující rámeček“), což je nejmenší osově orientovaný obdélník, který lze nakreslit kolem zobrazeného objektu. Protože vložený kód může mít nežádoucí účinky na interpretaci kódu nadřazeného dokumentu, musí se dodržovat další pravidla. EPS dokument například musí zanechat zásobník v původním stavu a nesmí používat žádné příkazy nebo jiné programové struktury, které globálně ovlivňují celý dokument obsahující soubor EPS. Například není povoleno použití operátoru codice_1, který vymaže obsah celé stránky.\n\nSoubory EPS lze prohlížet na obrazovce napříkald pomocí Ghostscriptu nebo konvertovat pro tisk na tiskárně, která nepodporuje PostScript. Přípony souborů pro EPS jsou codice_2, méně často codice_3.\n\nDnes je formát EPS považován za zastaralý a byl do značné míry nahrazen formátem PDF.\n\n"}
{"id": "1424865", "url": "https://cs.wikipedia.org/wiki?curid=1424865", "title": "Miroslav Brát", "text": "Miroslav Brát\n\nMiroslav Brát (* 17. listopadu 1969) je český politik a novinář, od roku 2002 zastupitel města Náchod (od roku 2016 také místostarosta města), člen ČSSD.\n\nVystudoval Jiráskovo gymnázium Náchod a poté nastoupil na Pedagogickou fakultu Univerzity Jana Evangelisty Purkyně v Ústí nad Labem, kterou však po pěti semestrech opustil.\n\nNa počátku 90. let 20. století pracoval jako recepční hotelu a poté jako vedoucí penzionu v Orlických horách. Od roku 1994 je redaktorem náchodských regionálních novin a novinářská práce se stala jeho hlavní profesí a obživou.\n\nMiroslav Brát žije ve městě Náchod, konkrétně v části Staré Město nad Metují. Je svobodný a bezdětný.\n\nV komunálních volbách v roce 2002 byl jako nestraník za ČSSD zvolen zastupitelem města Náchod. Mandát zastupitele města pak obhájil ve volbách v letech 2006 (nestraník za ČSSD), 2010 (již jako člen ČSSD) a 2014. V letech 2010 až 2016 byl navíc radním města a od dubna 2016 zastává post neuvolněného 2. místostarosty. Také v komunálních volbách v roce 2018 kandiduje opět za ČSSD.\n\nVe volbách do Senátu PČR v roce 2018 kandidoval za ČSSD v obvodu č. 47 – Náchod. Se ziskem 8,83 % hlasů skončil na 5. místě. \n"}
{"id": "1424885", "url": "https://cs.wikipedia.org/wiki?curid=1424885", "title": "Caproni Vizzola Calif", "text": "Caproni Vizzola Calif\n\nCaproni Vizzola Calif byla rodina sportovních kluzáků vyráběných v Itálii v 70. a 80. letech 20. století. Měly klasickou konfiguraci s ocasními plochami ve tvaru T, a typická křídla se střední částí o konstantní hloubce a lichoběžníkovými vnějšími částmi. Konstrukce přední části trupu byla tvořena sklolaminátovým potahem na kostře z lehké slitiny, zatímco zadní část trupu, křídla a ocasní plochy měly potah kovový. Nejvýznamnějším příslušníkem této rodiny, a jediným vyráběným ve větších počtech (počátkem 80. let okolo 150 kusů), byla dvoumístná varianta A-21S se sedadly osádky vedle sebe. Ta v určitý okamžik držela čtyři světové rekordy v kategorii dvoumístných větroňů současně, včetně ženského rychlostního rekordu na uzavřeném okruhu, získaného v srpnu 1974 osádkou ve složení Adele Arsiová a Franca Bellengeriová, a rekordu v doletu v hodnotě 970,4 km získaného v roce 1975 v Austrálii osádkou Ingo Renner-Hilmer Geissler.\n\n\nÚdaje podle a\n\n"}
{"id": "1424919", "url": "https://cs.wikipedia.org/wiki?curid=1424919", "title": "Frankfurter Kranz", "text": "Frankfurter Kranz\n\nFrankfurter Kranz (česky \"Frankfurtský věnec\") je dort z piškotového těsta, který je specialitou Frankfurtu nad Mohanem. Základem dortu je prstencový korpus z piškotového těsta, který je po upečení horizontálně rozříznut obvykle na dva nebo tři díly. Ty jsou zpět spojeny klasickým máslovým krémem a většinou současně i džemem nebo želé. Povrch dortu je také potřen máslovým krémem a následně posypán krokantem z mandlí (rozdrcené mandle s karamelem), lískových nebo vlašských ořechů. Dort bývá ještě finálně zdoben máslovým krémem a kandovanými třešněmi. \n\nFrankfurtský věnec je považován za špičkový cukrářský výrobek, který vždy obsahuje pravý máslový krém. Pokud by výrobce použil náhražku, jako je například margarín, která významně snižuje výslednou hodnotu produktu, musí na to kupujícího upozornit. Jak se u dortu s máslovým krémem očekává, nutriční hodnota je vysoká, asi 1339 kJ (316 kcal) na 100 g. \n\nDort vznikl kolem roku 1735, ale nejstarší dochovaný recept pochází z počátku 20. století. Frankfurtský věnec je považován za vzpomínku na doby, kdy byl Frankfurt korunovačním městem císařů. Jeho prstencový tvar a posyp krokantem má představovat zlatou císařskou korunu a kandované třešně rubíny.\n\n"}
{"id": "1424921", "url": "https://cs.wikipedia.org/wiki?curid=1424921", "title": "Roger Schmidt", "text": "Roger Schmidt\n\nRoger Schmidt (* 13. března 1967) je německý fotbalový trenér a manažer a někdejší fotbalový hráč. V současnosti je trenérem čínského týmu Peking Čung-che Kuo-an, a to od léta 2018.\n\nOd roku 2014 do roku 2016 působil jako manažer Bayeru Leverkusen, se kterým v první celé sezóně 2014/2015 dosáhl osmifinále Ligy mistrů. Tam těsně vypadl na penalty s Atléticem Madrid. V domácí lize – německé Bundeslize – s týmem vybojoval čtvrtou příčku zajišťující předkolo Ligy mistrů. Další sezónu neuspěl ve skupinové fázi Ligy mistrů a v konkurenci španělské Barcelony a italského AS Řím skončil až na třetím místě, které zaručovalo aspoň pokračování v jarní části Evropské ligy. V šestnáctifinále Leverkusen postoupil přes Sporting CP, v osmifinále poté vypadl s Villarrealem. V Bundeslize si klub polepšil a získal třetí místo. Následující neúspěšná sezóna vedla klub k Schmidtovu vyhazovu.\n\n\n"}
{"id": "1424987", "url": "https://cs.wikipedia.org/wiki?curid=1424987", "title": "Melonie Diaz", "text": "Melonie Diaz\n\nMelonie Diaz (* 25. duben 1984, New York, USA) je americká herečka, která se objevila v několika nezávislých filmech, včetně čtyř, které měly premiéru na Filmovém festivalu Sundance. Od roku 2018 hraje jednu z hlavních rolí seriálu \"Charmed\".\n\nDiaz se narodila v New Yorku a vyrostla se svojí starší sestrou na Lower East Side. O herectví se začala zajímat v centru Henry Street Settlement a následně začala navštěvovat uměleckou školu Professional Performing Arts School na Manhattanu. Titul ve filmové produkci získala na univerzitě New York University Tisch School of the Arts. \n\nSvojí kariéru zahájila vedlejší roli ve filmu Toma DiCilloa \"Bouchači a bouchačky\" v roce 2001, později získala role ve filmu Jima McKaye a Hannah Weyerové \"From an Objective Point of View\" a filmu Petera Solletta \"Raising Victor Vargas\". V roce 2003 si zahrála v jednom z dílů seriálu \"Zákon a pořádek\" a v pilotním dílu seriálu \"Queens Supreme.\"\n\nPrůlom v kariéře nastal s rolí Blancy ve filmu Catherine Hardwickové \"Legendy z Dogtownu\" v roce 2005 a s rolí Laurie ve filmu Dito Montiela \"Průvodce k rozpoznání tvých svatých\" v roce 2006, za kterou získala nominaci na cenu Independent Spirit Awards v kategorii nejlepší ženský herecký výkon ve vedlejší roli. Následně byla obsazena do hlavní role Anny ve filmu \"Výbor ťuťu ňuňu cecíků.\" Zahrála si také ve filmech \"Hamlet na kvadrát, Prosíme přetočte\" a \"American Son.\"\n\nV roce 2010 si zahrála ve videoklipu Mary J. Blige k písničce „We Dot Hood Love“. V roce 2012 si zahrála v romantické komedii \"She Wants Me\". O rok později se objevila ve filmu \"Fruitvale\", který měl premiéru na filmovém festivalu Sundace a kde získal hlavní cenu poroty. Film měl celosvětovou premiéru na Filmovém festivalu v Cannes, kde získal cenu za nejlepší film. Za roli byla nominovaná na cenu Independent Spirit Awards v kategorii nejlepší ženský herecký výkon ve vedlejší roli. V roce 2014 si zahrála v jednom z dílů seriálu \"Girls\". S Americou Ferrerou si zahrála ve filmu \"X/Y\" a s Adamem Sandlerem ve filmu \"Švec\"\".\"\n\nV únoru roku 2018 byla obsazena do jedné z hlavních rolí seriálu stanice The CW \"Charmed,\" rebootu seriálu \"Čarodějky\". V červenci roku 2018 měl premiéru film \"První očista.\"\n\n"}
{"id": "1424990", "url": "https://cs.wikipedia.org/wiki?curid=1424990", "title": "Fukučijama (Kjóto)", "text": "Fukučijama (Kjóto)\n\nFukučijama (japonsky:福知山市 \"Fukučijama-ši\") je japonské město v prefektuře Kjóto na ostrově Honšú. Žije zde téměř 80 tisíc obyvatel. Nachází se zde místní hrad.\n\n"}
{"id": "1425000", "url": "https://cs.wikipedia.org/wiki?curid=1425000", "title": "Třída New Orleans (1896)", "text": "Třída New Orleans (1896)\n\nTřída New Orleans byla třída chráněných křižníků námořnictva Spojených států amerických. Čtyři jednotky této třídy byly původně objednány Brazílií, která si však ponechala pouze jeden a zbývající prodala Chile (1 ks) a USA (2 ks).\n\nKřižníky navrhl konstruktér Philip Watts. Celkem byly na brazilskou objednávku rozestavěny čtyři křižníky této třídy. Všechny postavila britská loděnice Armstrong v Elswicku. Tři rozestavěné křižníky později Brazílie prodala jiným uživatelům. Jeden koupilo Chile a dva USA. Dvojice amerických křižníků byla postavena v letech 1895–1900.\n\nJednotky třídy \"New Orleans\":\nVýzbroj tvořilo šest 152mm kanónů, čtyři 120mm kanónů, deset 57mm kanónů, osm 37mm kanónů a tři 450mm torpédomety. Pohonný systém tvořily čtyři kotle a trojčinné parní stroje o výkonu 7500 hp, pohánějící dva lodní šrouby. Nejvyšší rychlost dosahovala 20 uzlů. Dosah byl 4000 námořních mil při rychlosti 10 uzlů.\n\n"}
{"id": "1425003", "url": "https://cs.wikipedia.org/wiki?curid=1425003", "title": "Abdán efendi", "text": "Abdán efendi\n\nAbdán efendi (1908, \"Abdahn Effendi\") je dobrodružná povídka německého spisovatele Karla Maye.\n\nPovídka vznikla koncem léta 1907 a prvně vyšla časopisecky v roce 1908 v deníku \"Grazer Volksblatt\". První knižní vydání je z roku 1909. Jako součást \"Sebraných spisů Karla Maye\" od nakladatelství Karl-May-Verlag se povídka poprvé objevila v upravené podobě roku 1927 ve 48. svazku spisů \"Kouzelná voda\" (\"Das Zauberwasser\"). Roku 2000 byl text ze 48. svazku vyňat a byl s dalšími pozdními Mayovými pracemi vydán v 81. svazku spisů s názvem \"Abdahn Effendi\".\n\nPovídka odráží zlom v autorových názorech, ke kterým došlo během jeho cesty po Orientu a je silně nábožensky orientovaná. Odehrává se na turecko–perské hranici, kde se Kara ben Nemsí a Hadží Halef Omar na své cestě z Bagdádu do Teheránu zastaví v místním hostinci. Ten vlastní malý a nesmírně tlustý Abdán efendi, který společně se svými čtyřmi agy řídí bandu místních podloudníků. V hostinci jsou též dva úředníci zkoumající poctivost místních celníků, neboť existuje podezření, že činnost Adána kryjí.\n\nV noci Kara ben Nemsí tajně vyslechne, jak se Abdán se svými kumpány radí, že zavraždí oba úředníky, Kara ben Nemsího i Halefa. Podaří se mu s Halefem zločince zneškodnit, odhalit, jak pašování probíhá a rehabilitovat bývalého velitele celníků. Agové jsou odsouzeni k smrti a rozsudek je vykonán. Abdán se tak rozčílí, že jej ranní mrtvice. Před smrtí však pronese očistnou modlitbu, takže jeho duše může dojit odpuštění.\n\nPovídka vyšla česky poprvé roku 1934 v překladu Marie Jílkové jako doplněk svazku obsahujícího román \"V městě prorokově\", který vydalo nakladatelství Toužimský & Moravec. Druhé vydání je až z roku 1995, kdy povídka vyšla společně s dalšími v knize \"Abdán efendi\" (GABI a Oddych, Český Těšín, překlad Karel Čvančara). \n\n\n"}
{"id": "1425005", "url": "https://cs.wikipedia.org/wiki?curid=1425005", "title": "48. ročník udílení Filmových cen Britské akademie", "text": "48. ročník udílení Filmových cen Britské akademie\n\n48. ročník udílení Filmových cen Britské akademie se konal v roce 1995. Ocenění se předávalo nejlepším filmům a dokumentům britským i mezinárodním, které se promítaly v britských kinech v roce 1994.\n\nTučně jsou označeni vítězové.\n"}
{"id": "1425019", "url": "https://cs.wikipedia.org/wiki?curid=1425019", "title": "Abigail Johnson", "text": "Abigail Johnson\n\nAbigail Pierrepont Johnson (* 19. prosince 1961) je americká podnikatelka. Od roku 2014 je prezidentkou a výkonnou ředitelkou americké investiční společnosti Fidelity Investments (FMR) a předsedkyní její mezinárodní sesterské společnosti Fidelity International (FIL).\n"}
{"id": "1425028", "url": "https://cs.wikipedia.org/wiki?curid=1425028", "title": "Sisavang Vong", "text": "Sisavang Vong\n\nSisavang Vong, známý též jako Sisavangvong (14. července 1885 – 29. října 1959), byl v letech 1904–1945 vládcem laoského království Luang Prabang a poté v letech 1945–1959 prvním králem sjednoceného Laosu, od jeho rozdělení v roce 1707.\n\nSisavang Vong nastoupil na trůn v roce 1904 po smrti otce, za jehož vlády již byl Luang Prabang pod francouzským protektorátem. Během jeho vlády bylo k Luangprabangskému království připojena území zbývající laoská území pod francouzskou suverenitou (Houaphan 1931, Houakhong, Xiengkhouang, Vientiane 1942, Čampasak, Sayboury, 1946). Po porážce Francie v druhé světové válce se vlády ve Francii ujal Vichistický režim. Japonsko provedlo invazi do Indočíny. Toho využilo Thajsko (japonský spojenec) a pokusilo se připojit svá dříve thajská území, které Thajsku odňala Francie. V říjnu 1940 proto vypukla thajsko-francouzská válka, která skončila 9. května 1941, Japonci zprostředkovaným, tokijským příměřím. Luang Prabang tak ztratil ve prospěch Thajska území na pravém přehu řeky Mekong (Sayboury). Jako kompenzaci mu francouzská správa umožnila připojit území Vientiane, Xieng Xouang a Muang Sing (horní Mekong).\n\nPod japonskou záštitou prohlásil 8. dubna 1945 nezávislost Laosu a sebe jeho prvním králem. 30. dubna 1945 pak obnovil svou oddanost francouzské správě. Následně byl 15. září téhož roku prohlášen králem sjednoceného Laosu, který se po roce 1707 rozpadl na tři království (Luang Prabang, Vientiane a Čampasak). Krátce poté odvolal své prohlášení nezávislosti Laosu a byl proto 20. října sesazen prozatímním národním shromážděním, zasedajícím ve Vientiane za kolaboraci s koloniální Francií. S francouzskou pomocí byl 23. dubna 1946 obnovena jeho vláda s retrospektivní platností.\n\nKrál Sisavang Vong uzavřel s Francií dohodu, která uznala k 19. červenci 1949 nezávislé Laoské království v rámci francouzské unie. Úplné suverenity dosáhal Laos 22. října 1953.\nPoté co v srpnu 1959 onemocněl, učinil svého nejstaršího syna Savanga Vathanu regentem. Ten se po jeho smrti 29. října stal králem.\n\nZa svůj život se Sisavangvong stal otcem padesátky dětí, které měl s celkem osmnácti ženami (dvě z nich byly jeho sestry a neteř). Čtrnáct z jeho potomků utonulo v roce 1931 v Mekongu.\n\n\n"}
{"id": "1425031", "url": "https://cs.wikipedia.org/wiki?curid=1425031", "title": "Ueda Sóko-rjú", "text": "Ueda Sóko-rjú\n\nUeda Sóko-rjú (japonsky: 上田宗箇流) je kulturní estetická tradice japonského čajového obřadu (japonsky: čanoju 茶の湯), která má svůj původ v samurajské kastě feudálního Japonska. Tato tradici se běžně nazývá \"Ueda Sóko-rjú\" nebo \"Ueda-rjú\" (přičemž \"rjú\" 流 znamená v japonštině „Tradice“ nebo „Škola“). Zakladatelem, po němž je tato škola pojmenována, je vojevůdce z období Sengoku – Ueda Sóko. Zvyky, etiketa a hodnoty samurajů jsou vetkány do všech aspektů této tradice čanoju. Tradice, která nepřetržitě pokračuje déle než 400 let.\n\nPonejprve sloužil Niwa Nagahidemu jako páže, později byl Ueda Sóko vybrán Tojotomi Hidejošim jako jeden z jeho pomocníků a \"daimjó\". Ueda se učil čanoju od Sen no Rikjúa a od Furuta Oribeho předtím, než založil svůj vlastní styl čanoju, hluboce ovlivněný hodnotami a zvyky samurajů z období Sengoku (polovina 15.–počátek 17. století). Od doby Sókoa pokračuje jím založená škola Ueda Sóko-rjú po šestnáct generací v rámci dědického systému iemotů (japonsky: iemoto / 家元 = velmistr). Současným a 16. \"iemotem\" je Ueda Sókei.\n\nUeda Sóko je slavným také jako jeden z hlavních návrhářů zahrad v období Momojama (1568–1600). Navrhl a vybudoval zahrady, které jsou uznávány jako místa s vysokou scénickou krásou. Například zahrada Šukkeien (prefektura Hirošima), přední palácová zahrada hradu v Tokušimě (známá také jako Senšúkaku-teien, prefektura Tokušima), zahrada v Nagojském hradu (Ninomaru-teien, prefektura Aiči) a zahrada ve Wakajamě Nišinomaru-teien a Kokuwadera-teien (prefektura Wakajama).\n\nKdyž byl po obléhání Ósaky v roce 1619 rozpuštěn klan Tojotomi, byl Ueda Sóko přesídlen do Hirošimy pod nového pána Asano Nagaakira, čímž se z něj stal daimjó panství Geišú (panství Hirošima). Uedovi byla dána v léno západní část prefektury Hirošima s výnosem 17 000 koku rýže (2788 tun) a stal se z něj Karó (japonsky: 家老) – hlavním vazal panství Geišú.\n\nV roce 1619 (5. rok období Ganwa) byl, Asano Nagaakira jmenován daimjem domény Geišú. Stal se z něj pán provincie Aki a poloviny provincie Bingo o celkovém výnosu 426 500 koku rýže (toto území odpovídalo dnešní prefektuře Hirošima). Ueda Sókoovi bylo přiděleno léno o výnosu 17 000 koku rýže v západní části prefektury Hirošhima společně s titulem Karó (japonsky: 家老 = hlavní vazal) klanu Asano. Nomura Kjúmu a Nakamura Mototomo se stali Sókoovými služebníky – oběma Sóko věnoval léno a 100 koku rýže. Také jim (a jejich rodům) předal učení o čanoju a roli, které se říkalo „Čadži Azukari“, neboli „Držitelé učení čanoju“. Pod Sókoovým vedením rody Nomura a Nakamura učili a spravovali učení čanoju pro rody Asano a Ueda.\n\nV polovině období Edo narostl počet lidí, kteří praktikovali čanoju. V tomto období čajové tradice „Sen“ přešly jako první na systém „iemoto“ (dědičný systém velmistrů). V období Bunka a Busei (1804–1819) byl zaveden systém klasifikační systém Sóden (japonsky: 相傳), opět nejdříve tradicemi „Sen“. Škola čajového obřadu Ueda Sóko-rjú se rozšířila mimo oblast Geišú a mimo samurajskou kastu. Rozšířila se i mezi městský lid napříč regiony Kansai a Ču-Šikoku. Tento růst zájmu si vyžádal nový stupeň systematizace učení této školy čajového obřadu. Služebníci čajové školy Ueda Sóko-rjú (Nomura Sókjú, Nomura Jokjú a Nakamura Taišin) založili nový systém Sóden (相傳) roku 1839 (10. rok období Tenbó). Tento nový systém Sóden (相傳) dal stylu čajového obřadu Ueda Sóko-rjú novou formu, díky níž se mohlo učení systematicky předávat napříč generacemi. Tento systém také nařizoval, aby se nejvyšší licence „Šin Daisu“ předávala pouze mezi členy rodiny Ueda, ostatní licence pak byly přidělovány z rukou Čadži Azukari. V rukopise zvaném Poznámky od Sókoa (\"Sóko sama o-kikigaki\"), se nachází záznam „Sóko obdržel licenci od Oribeho“. Toto poukazuje na fakt, že je škola Ueda Sóko-rjú silně ovlivněna stylem čajového obřadu Furuta Oribeho a že součástí této tradice je „Šin Daisu“ jakožto nejvyšší možná dosažitelná licence.\n\nS příchodem období Meidži byla všechna panství zrušena a všichni čajový mistři sloužící daimjům jednotlivých panství tak přišli o své posty. 12. iemoto Ueda Yasuatsu byl hlavou rodiny v období soumraku Tokugawského šogunátu a začátku nového období Meidži. V roce 1870 (3. rok období Meidži) odstoupil Yasuatsu ze svých světských povinností, stal se buddhistickým mnichem a přijal nové jméno Džóó. Až do své smrti roku 1888 (21. rok období Meidži), zasvětil Džóó svůj život čanoju. Svým způsobem života tak připomněl Ueda Sókoa. Džóó nadále zaměstnával Nakamura Kaidóa a Nomura Ensaie jakožto Čadži Azukari po celé období Meidži. Tyto dva rody sloužili v této roli až do roku 1955 (30. rok období Šówa). Škola čajového obřadu Ueda Sóko-rjú je představitelem čajového obřadu válečníků s kořeny sahajícími až do období Momojama (1568–1600). Vojevůdci tohoto období žili v bezohledné době, kdy hrozba smrti byla nedílnou součástí jejich každodenního života. Čajový obřad období Momojama samurajské kasty je tedy styl, který usiluje o nalezení klidu pro mysl. Tradice čajového obřadu Ueda-rjú je nadále čajovou školou, která má za cíl prostřednictvím praxe \"objevit své skutečné já prostřednictvím Cesty čaje\".\n\nTradice Ueda Sóko-rjú je:\n\n\nKonkrétně výše uvedené body zahrnují:\n\n\nWabi-ča je styl čanoju, který se vyvinul v období Momojama, a který dává přednost obřadní přípravě čaje v místnosti, jež se nazývá koma (místnost o čtyřech a půl tatami a menší), v jejíž temné atmosféře se pro obřad využívá prosté (rustikální) vybavení; toto vše přirozeně vyplývá z důrazu na estetický koncept wabi. Ueda Sóko-rjú je školou čajového obřadu, která si velmi cení hodnot wabi-ča a klade důraz na wabi estetiku. Dalším aspektem Ueda-rjú je to, že pokračuje už od období Momojama jako jedna z unikátních tradic čanoju známá jako buke-ča (japonsky: 武家茶), neboli „čaj válečníků“ – tradice čanoju, která má svůj původ v samurajské kastě. V souladu s tím, jsou tradice čaje válečníků znatelně obohaceny o kulturu a zvyky samurajů. Škola Ueda-rjú má v Japonsku reputaci tradičního zástupce čaje válečníků.\n\nUeda Sóko-rjú je tradice čajového obřadu samurajské kasty pocházející z období Momojama (1568–1598) Vojevůdci tohoto období žili v bezohledné době, kdy byl strach ze smrti nedílnou součástí jejich každodenního života. Čajový obřad období Momojama samurajské kasty je tedy styl, který usiluje o nalezení klidu pro mysl a o nalezení síly pro ducha.\n\nTemae (obřad přípravy čaje) školy Ueda je často označován za elegantní a krásný. Toto pramení ze dvou příčin:\n\n\nTyto dva aspekty, (1) posilující, čisté pohyby po přímých liniích a (2) síla pohybů prováděných v souladu s nádechy a výdechy, přispívají k důstojnému a krásnému vzhledu temae školy Ueda-rjú.\n\nIdeálem školy Ueda-rjú při zacházení s čajovým náčiním (japonsky: čadógu 茶道具) je dosažení jednoty a harmonie mezi tělem a používaným čajovým náčiním. Proto se tedy předměty nepokládají, nebo nepřesouvají pouze rukou. Na místo toho je pro zacházení s předměty důležité, aby vše vycházelo z centrální osy těla. S předměty se zachází tak, že postoj těla je klidný a vyrovnaný, předmět se drží v úrovni (ve výšce) pupku, 3 cm od špiček kolen, s rukama lehce od těla, jako by v podpaždí bylo umístěno vejce. Předměty jsou drženy pevně mezi palcem a prostředníkem, ukazováček a ostatní prsty jsou přidány jen lehce. Předměty se nepokládají pouze pohybem ruky, ale opět za použití celého těla. Oči se soustředí na náčiní, které je v daném momentě používané. Harmonie je docíleno, když se náčiní, tělo, ruce, dech a oči pohybují společně.\n\nFuruta Oribe (japonsky: 古田 織部) (?1544 – 6. července 1615) je v historii hned po své učiteli Sen no Rikjúovi nejvíce oslavovaný mistr japonského čajového obřadu čanoyu. Oproti obchodníkovi Rikjúovi, patřil Furuta Oribe do samurajské kasty a byl vedoucí postavou vývoje čajového obřadu přizpůsobenému kulturním hodnotám samurajské kasty. Tomuto stylu se říká buke-ča (japonsky: 武家茶 = čaj válečníků). Oribemu náležel společenský status daimjó. Než začal sloužit klanu Tokugawa, byl původně vazalem Oda Nobunagy a poté Tojotomi Hidejošiho.\n\nPo smrti Rikjúa se Oribe stal nejdůležitějším čajovým mistrem a učil umění čanoju až do doby druhého šóguna z rodu Tokugawů, Tokugawa Hidetaty. Mezi jeho slavné žáky čajového obřadu patřili i Kobori Enšú, Honami Kóetsu a Ueda Sóko. Oribemu je přisuzován umělecký vliv na stále populární styl keramiky Oribe (jaki). Navrhl také typ kamenné lucerny (japonsky: tóró 燈籠) pro čajové zahradu rodži známý jako Oribe-dóró.\n\nV průběhu série bitev označované jako obléhání Ósaky roku 1615 byla Oribemu a jeho synovi kvůli podezření ze zrady proti rodu Tokugawa nařízena rituální sebevražda seppuku. Po Oribeho rituální sebevraždě byl jeho rod vyvražděn, jeho čajový odkaz však pokračoval v učení Ueda Sókoa, jež byl Oribeho žákem po 24 let. Ueda Sóko, který byl po obléhání Ósaky poslán do vyhnanství na Šikoku, byl po 3 letech vyzván, aby sloužil rodu Asano jako jejich hlavní vazal a čajový mistr Hirošimské domény. Po usídlení v Hirošimě vymezil založil Ueda Sóko nový styl čanoju výrazně ovlivněný stylem, který praktikoval a učil Furuta Oribe.\n\nV roce 1619 (5. rok období Genwa) přidělil Tokugawský šógunát Asano Nagaakirovi doménu Geišú a Yattsu (náležící do domény Bingo) – panství o celkovém příjmu 126.500 koku rýže. Ueda Sóko přesídlil společně s Asano Nagaakirou. Nagaakira přidělil Sókoovi léno s výnosem 17.000 koku rýže, a to v západní části prefektury Hirošima (původně čítající 10.000 koku rýže). Sóko také obdržel oprávnění vystavět rodinou rezidenci na území Hirošimského hradu. Zde vystavěl přijímací síň šoin (japonsky: 書院) a komplex čajových místností nazvaný „Wafúdó“(和風堂). Tyto budovy obývala a využívala rodina Ueda až do období reformy Meidži, při níž byla samurajská kasta zbavena feudálních rezidencí.\n\nV roce 1871 (4. rok období Meidži) opustila rodina Ueda po 250 letech obývání svůj domov na území Hirošimského hradu. Byla nejdříve přesídlena do jejich druhé rezidence (japonsky: šimojašiki 下屋敷). Na počátku období Šówa se rodina přetěhovala do čtvrti města Hirošima nesoucí název Furue (japonsky: 古江). Roku 1982 (5. rok období Šówa) byl zrekonstruován komplex budov nesoucí název „Wafúdó“(和風堂) s vnější a vnitřní čajovou zahradou (japonsky: učirodži 内露地 a sotorodži 外露地) a s čajovým domkem sukija (japonsky: 数寄屋) nesoucím jméno Enšó (japonsky: 遠鐘), a to podle původního komplexu budov Wafúdó vybudovaného Ueda Sókoem na území Hirošimského hradu. V roce 2008 (20. rok období Heisei), byla dokončena rekonstrukce recepčního sálu šoin (japonsky: 書院屋敷), krytého mostu rókjó (japonsky: 廊橋) propojujícího halu šoin (japonsky: 書院) s Wafúdó, dále místnosti kusari-no-ma (japonsky: 鎖之間 = formální čajová místnost se závěsnou konvicí) a tsugi-no-ma (japonsky: 次之間 = přilehlá přijímací místnost) ve Wafúdó.\n\nDokončením těchto prací byla rezidence rodiny Ueda znovu postavena na území současného sídla školy Ueda Sóko-rjú, a to 137 let po ztrátě jejich původního sídla při reformaci Meidži. V roce 1945 byla centrální část města Hirošima byla zdevastována atomovým bombardováním. Díky tomu že rodina sídlí ve čtvrti Furue (západní části města Hirošima), přežilo rodinné dědictví (historická umělecká díla a literatura) klanu Ueda tuto katastrofu. Právě to, že záznamy a literatura klanu zůstaly nepoškozeny, umožnilo opětovné vybudování rezidence rodiny Ueda. Původní Sókoovi kamenné nádoby pro rituální očistu (japonsky: čozubači 手水鉢), zahradní kamenné lucerny (japonsky: tóró 燈籠) a zahradní kameny (japonsky: jaku-iši 役石) byly v rodině Ueda předávány po generace. Tyto kamenné prvky se nachází v zahradách Wafúdó. Propojují tak současné Wafúdó s jeho původním předchůdcem.\n\n"}
{"id": "1425092", "url": "https://cs.wikipedia.org/wiki?curid=1425092", "title": "Zdeněk Plech", "text": "Zdeněk Plech\n\nZdeněk Plech (* 3. července 1977 Brno) je český operní pěvec-basista.\n\nV mládí chodil do lidové školy umění v Králově Poli v Brně, učil se zprvu hře na kytaru, ale začal se věnovat především zpěvu. V roce 1998 dokončil studium na Konzervatoři v Brně a v roce 2003 absolvoval na Janáčkově Akademii múzických umění v Brně ve třídě prof. Marty Beňačkové.\n\nJiž během studií hostoval v Moravském divadle v Olomouci. Následně získal angažmá v Národním divadle v Brně, kde pak působil jako sólista v letech 2000–2004. \n\nV roce 2004 se stal sólistou opery Národního divadla v Praze.\n\nOd roku 2006 je také stálým hostem Canadian Opera v Torontu. \n\nHostuje pravidelně v mnoha českých divadlech, např. v Národním divadle v Brně, Divadle F. X. Šaldy v Liberci, Severočeském divadle v Ústí nad Labem a Národním divadle moravskoslezském.\n\nSpolupracuje s řadou předních českých i zahraničních orchestrů, např. BBC Symphony Orchestra, Bayerische Staatsphilharmonie, Orchestra national de France, WDR Sinfonieorchester Köln, Moravská filharmonie Olomouc, Pražský filharmonický sbor, Symfonický orchestr Českého rozhlasu, Filharmonie Brno, Filharmonie B. Martinů Zlín, aj. a s uznávanými dirigenty (Libor Pešek, Jiří Bělohlávek, aj.)\n\nS uvedenými orchestry koncertoval např. v Japonsku, Francii, Španělsku, Německu, Velké Británii a Brazílii.\n\nVe svém repertoáru má mj.: A. Dvořák: \"Stabat Mater\" a G. Verdi: \"Requiem\".\n\nVystupoval v muzikálu \"Cats\" a za roli byl nominován na Cenu Thálie 2004\n\nSám je autorem dvou muzikálů:\n\nOd roku 2013 vyučuje na Katedře zpěvu Hudební fakulty Janáčkovy akademie múzických umění v Brně.\n\n\n\n\n\n\n\n"}
{"id": "1425093", "url": "https://cs.wikipedia.org/wiki?curid=1425093", "title": "6ix9ine", "text": "6ix9ine\n\nDaniel Hernandez (* 8. května 1996 New York), spíše známý jako 6ix9ine (vyslovován „six nine“) nebo Tekashi 6ix9ine, je americký rapper, známý pro svůj nekonvenční vzhled, kontroverzní chování a techniku používání hrubého hlasu. Proslavil se v roce 2017 svým singlem \"Gummo\" (12. příčka v žebříčku Billboard Hot 100), která pochází z jeho debutové mixtape \"Day69\". V roce 2018 nahrál svůj první Top 10 singl \"FeFe\" (ft. Nicki Minaj a Murda Beatz) (3. příčka) z nového alba Dummy Boy. \n\nV polovině listopadu 2018 byl s dalšími čtyřmi muži zatčen, obviněn z vyděračství, držení zbraní a drog. U soudu mu hrozí 47 let odnětí svobody. Hernandez se proto rozhodl svědčit o kriminálních aktivitách gangu a dosáhnout tak dohody o snížení trestu. Jelikož se díky jeho svědectví podařilo rozkrýt činnost gangu Nine Trey Gangster Bloods a uvěznit několik klíčových členů, soudce ho odsoudil pouze ke dvěma rokům odnětí svobody. Kvůli tomuto činu se stal posměchem lidí na internetu, kteří mu udělali přezdívku „6ix9ine Snitch“, což v překladu do češtiny znamená „Práskač 6ix9ine“.\n\nDaniel Hernandez se narodil 8. května 1996 v Brooklynu. Jeho matka byla Mexičanka a otec pocházel z Portorika. V osmé třídě byl vyloučen ze školy, do které se již nevrátil. V roce 2009 byl jeho otec zavražděn. Od té doby pomáhal živit rodinu různými nájemnými pracemi, ale také prodejem marihuany a tvrdých drog.\n\nRapu se začal věnovat v roce 2014. Během prvních tří let vydal na různých platformách řadu nezávislých písní. Pozornost si vzbudily zejména pro agresivní styl podání rapu a využívání anime pro videoklipy. Mnoho z jeho prvních písní vydal slovenský label FCK THEM. Brzy poté se virálně proslavil, kvůli svému netradičnímu zjevu, jako součást internetového meme. První úspěšnější písní byl singl \"POLES1469\" (ft. Trippie Redd), která uspěla zejména na YouTube.\n\nV listopadu 2017 vydal u labelů ScumGang a TenThousand Projects svůj první komerční singl \"Gummo\". Píseň se poprvé objevila na platformě SoundCloud s videoklipem na YouTube. Píseň se umístila na 12. příčce žebříčku Billboard Hot 100 a obdržela platinovou certifikaci. V prosínci následoval sing \"Kooda\" (50. příčka) a v lednu 2018 singl \"Keke\" (s Fetty Wap a A Boogie wit da Hoodie) (43. příčka). V únoru 2018 vydal svou první prodejní mixtape s názvem \"Day69\". Ta debutovala na 4. příčce žebříčku Billboard 200 s 55 000 prodanými kusy v první týden prodeje (po započítání streamů). V žebříčku Billboard Hot 100 se umístily ještě další tři písně z mixtape: \"Billy\" (50. příčka), \"Rondo\" (ft. Tory Lanez a Young Thug) (73. příčka) a \"Gotti\" (99. příčka). \n\nV květnu 2018 vyvolala vlnu kontroverze jeho účast při střelbě, kterou vyvrcholil jeho spor s dalším rapperem s pseudonymem Casanova. Kvůli tomuto konfliktu ztratil reklamní smlouvu v hodnotě 5 milionů dolarů a byl mu zakázán vstup do Barclays Center. Po incidentu se na chvíli stáhl do ústraní, aby později vydal singl \"Tati\" (ft. DJ Spinking) (46. příčka). V červenci vydal svůj první Top 10 singl \"FeFe\" (ft. Nicki Minaj a Murda Beatz) (3. příčka, 2x platinová certifikace). Po něm následovaly singly \"Bebe\" (ft. Anuel AA) (30. příčka) a \"Stoopid\" (ft. Bobby Shmurda) (25. příčka). Debutové album s názvem \"Dummy Boy\" bylo plánováno na 23. listopadu 2018, ale kvůli zatčení Hernandeze bylo vydání odloženo na neurčito. Nicméně album v téže době uniklo předčasně na internet. V reakci na to bylo vydáno 27. listopadu. I přes negativní publicitu, odložení vydání alba a několikadenní leak, debutovalo na 2. příčce žebříčku Billboard 200 se 65 000 prodanými kusy (po započítání 75 milionů streamů).\n\nJako nezletilý byl zatčený za napadení a prodej heroinu. \n\nByl členem odnože nechvalně známého gangu Bloods.\n\nV říjnu 2015 byl souzen z obvinění zneužití nezletilé osoby. V únoru 2015 (ve věku 17 let) měl sexuální kontakt s třináctiletou dívkou, který si částečně natočil a posléze zveřejnil na internetu. Soud mu nabídl dohodu, pokud si Hernandez udělá vyrovnávací vzdělávací zkoušky GED, vyhne se zveřejňování citlivého obsahu na internetu a neudělá jiný přečin, bude mu vyměřena jen tříletá podmínka a nebude registrován jako sexuální útočník; v opačném případě by nastoupil tříletý trest odnětí svobody. Soud pokračoval až do roku 2018, kde mu byla vyměřena čtyřletá podmínka a 1000 hodin veřejně prospěšných prací.\n\nV červenci 2018 byl předvolán k případu, kdy byl obviněn ze škrcení 16leté dívky, kterého se měl dopustit v lednu 2018. V téže době byl v Brooklynu unesen a okraden třemi útočníky. Ti ho připravili přibližně o majetek v hodnotě 750 000 dolarů. Hernandezovi se během únosu podařilo utéci a zavolat policii. Následně byl po poranění odvezen do nemocnice.\n\nV polovině listopadu 2018 byl s dalšími čtyřmi muži zatčen, obviněn z vyděračství, držení zbraní a drog. U federálního soudu mu hrozilo až doživotí. Všichni obvinění byli členy gangu Nine Trey Gangster Bloods. Soudce stanovil termín soudu na 4. září 2019 a odmítl propuštění na kauci. Hernandez by tedy měl do té doby zůstat ve vazbě. V lednu 2019 bylo zveřejněno, že ihned po zatčení uzavřel dohodu s federálními orgány. Dohodou se přiznal k devíti zločinům (včetně organizované trestní činnosti a distribuce drog) a zavázal se spolupracovat s federálními orgány (vypovídat ohledně další trestní činnosti); výměnou mělo dojít ke snížení trestu. Nicméně mělo mu stále hrozit alespoň 47 let ve vězení.\n\nJedním ze zločinů, ke kterým se v rámci dohody přiznal, byla objednávka postřelení rappera Chiefa Keefa, který byl členem konkurenčního gangu. Na útok, který se odehrál v červnu 2018, si dle své výpovědi najal gangstera Kintea \"Kooda B\" McKenzieho. Ten u soudu uznal svou vinu z účasti na napadení, ale odmítal, že by byl střelcem. Hernandez vypověděl, že McKenziemu spolu se svým tehdejším manažerem Kifanem “Shottim” Jordanem nabídli 20 000 dolarů, ovšem kvůli tomu, že Keef nebyl při útoku zraněn, měli McKenziemu zaplatit jen polovinu.\n\nNa začátku září 2019 byl Kifano “Shotti” Jordan, v té době již bývalý manažer Hernandeze, odsouzen k 15 letům odnětí svobody za dva útoky smrtelnou zbraní. Jordan byl mezi muži zatčenými spolu s Hernandezem v listopadu 2018. \n\nV polovině září 2019 začal soud s Anthony “Harvem” Ellisonem a Aljermiahem “Nukem” Macem, dvěma dalšími členy gangu Nine Trey Gangster Bloods, kteří byli ve styku s Hernandezem. Anthony Ellison byl v roce 2018 Hernandezům bodyguard. V tomto soudním přelíčení Hernandez vystupoval jako korunní svědek obžaloby. Ve své výpovědi uvedl, že se s členy gangu Nine Trey Gangster Bloods poprvé seznámil v létě 2017, a to přes svého tehdejšího manažera Chrise Ehigiata. Hernandez chtěl členy gangu do svého videoklipu k písni \"Gummo\", ve kterém skutečně vystupují. Důvodem měl být spor s dalšími rappery Trippie Reddem a Casanovou, o kterých Hernandez u soudu uvedl, že byli členy jiné odnože gangu Bloods. Hernandez tím chtěl ukázat, že má za sebou vlastní gang. Na natáčení videoklipu se setkal také se svým budoucím manažerem Kifanem “Shottim” Jordanem. Po úspěchu videoklipu byl Hernandez, dle svých slov, přijat do gangu Nine Trey Gangster Bloods aniž by musel projít iniciací, což měla být vražda. Gang souhlasil se členstvím výměnou za část zisku z Hernandezovy kariéry. Hernandez měl naopak získat ochranu a respekt v rámci gangové kultury. Hernandez během soudu označil celou řadu osob jako členy gangu Nine Trey Gangster Bloods, například také kolegy z branže Jima Jonese nebo Cardi B.\n\nObžaloba obvinila Anthonyho Ellisona také ze zosnování přepadení a únosu Hernandeze z léta 2018. Obhajoba naopak tvrdila, že únos byl nahraný a mělo jít o zajištění publicity před vydáním alba. U soudu byla přehrána nahrávka, na které je zachycen začátek únosu. Přítomnost kamery ve voze Hernandeze potvrdil i jeho tehdejší řidič Jorge Rivera, o kterém u soudu vyšlo najevo, že byl od července 2018 informátorem policie. V říjnu 2019 soud vynesl rozsudek nad Anthony “Harvem” Ellisonem a Aljermiahem “Nukem” Macem. Díky svědectví Hernandeze shledal oba vinnými. Ellison byl odsouzen za únos Hernandeze a vyděračství; Mace za vyděračsví a obchod s drogami.\n\nSoud se samotným Hernandezem probíhal v listopadu a prosinci 2019. Soudce ocenil Hernandezovu spolupráci v případu členů gangu Nine Trey Gangster Bloods, nicméně prohlásil, že rok, který Hernandez strávil ve vazbě není dostatečným trestem za jeho podíl na kriminálních aktivitách. Soudce mu proto vyměřil trest dvou let odnětí svobody, pětiletou podmínku, 300 hodin obecně prospěšných prací a pokutu 35 000 dolarů. Do výkonu trestu se započítá i čas strávený ve vazbě. Díky tomu bude propuštěn nejpozději v listopadu 2020.\n\n\n\nSingly, které se umístily v žebříčku Billboard Hot 100:\n"}
{"id": "1425151", "url": "https://cs.wikipedia.org/wiki?curid=1425151", "title": "Jimmy Durante", "text": "Jimmy Durante\n\nJames Francis Durante (10. února 1893 – 29. ledna 1980) byl americký zpěvák, klavírista, komik a herec. Jeho hrubý a hluboký hlas, dělnický přízvuk typický pro manhattanskou Lower East Side, komické komolení mluvy, jazzem ovlivněné písně a výrazný nos mu pomohly k velké popularitě, jenž přetrvala od 20. až do 70. let 20. století. Svůj nos často označoval jako \"schnozzola\" (z jidišského slangového slova \"schnoz\") a toto slovo se stalo jeho přezdívkou.\n\nDurante se narodil na Lower East Side v New Yorku. Byl nejmladší ze čtyř dětí narozených Rose (Lentino) a Bartolomeovi Durante, imigrantům ze Salerna v Itálii. Otec Bartolomeo byl holič. Mladý Jimmy sloužil jako ministrant v římskokatolickém kostele v Saint Malachy, známém jako herecká kaple.\n\nDurante školu opustil v sedmém ročníku, aby se stal ragtimovým klavíristou na plný úvazek. Nejprve hrál se svým bratrancem, který se také jmenoval Jimmy Durante. Vystupovali jako rodinné duo, ale pro svého bratrance byl příliš profesionální. Následně se živil jako barový pianista a získal přezdívku \"ragtime Jimmy\", než vstoupil do jednoho z prvních významných newyorských jazzových orchestrů, Original New Orleans Jazz Band. Durante byl jediným členem nepocházejícím z New Orleans. Jeho rutina dávající každé písni vtip, s harmonií kapely nebo orchestru po každé linii, se stala ochrannou známkou jména Durante. V roce 1920 byla skupina přejmenována na Jazz Band Jimmyho Duranta.\n\nJimmy Durante byl bílým kapelníkem, který v živé kapele uváděl černé hudebníky, například Achille Baquet, který hrál a nahrával v Duranteho Originální New Orleans Jazz Bandu (1918–1920).\n\nDo poloviny dvacátých let 20. století se Durante stal vaudevilovou hvězdou a osobností rádia v triu zvaném Clayton, Jackson a Durante. Lou Clayton a Eddie Jackson, nejbližší přátelé Duranteho, se v následujících letech často setkávali s Durantem. Jackson a Durante se objevili v muzikálu Cole Portera \"The New Yorkers\", který se byl proveden na Broadwayi 8. prosince 1930. Dříve ve stejném roce se tým tentokrát objevil ve filmu \"Roadhouse Nights\", zdánlivě založený na novele Dashiell Hammetta \"Red Harvest\".\n\nV roce 1934 zaznamenal Durante významný rekordní hit s jeho novinkou \"Inka Dinka Doo\" s textem Ben Ryana. Stala se jeho ústřední skladbou po celou dobu jeho života. O rok později hrál Durante na Broadwayi v jevištní verzi muzikálu Jumbo Billyho Rose. Scéna, ve které policista zastavil Duranteho postavu - který vedl živého slona přes jeviště - a zeptal se: \"Co děláte s tím slonem?\", Po němž následovala odpověď Duranteho \"jaký slon?\" Bylo to pravidelné ukončení show. Tento komediální kousek, který byl také vyhlášen v jeho roli v Jumbo Billy Rose, pravděpodobně přispěl k popularitě idiomu slona v místnosti. Durante také vystupoval na Broadwayi v Show Girl (1929), Strike Me Pink (1934) a Red, Hot and Blue (1936).\n\n"}
{"id": "1425152", "url": "https://cs.wikipedia.org/wiki?curid=1425152", "title": "Seznam českých hráčů v NHL v sezóně 2018/2019", "text": "Seznam českých hráčů v NHL v sezóně 2018/2019\n\nToto je seznam hráčů Česka a jejich statistiky, kteří se objevili v NHL v sezóně 2018/2019.\n"}
{"id": "1425157", "url": "https://cs.wikipedia.org/wiki?curid=1425157", "title": "47. ročník udílení Filmových cen Britské akademie", "text": "47. ročník udílení Filmových cen Britské akademie\n\n47. ročník udílení Filmových cen Britské akademie se konal v roce 1994. Ocenění se předávalo nejlepším filmům a dokumentům britským i mezinárodním, které se promítaly v britských kinech v roce 1993.\n\nTučně jsou označeni vítězové.\n"}
{"id": "1425161", "url": "https://cs.wikipedia.org/wiki?curid=1425161", "title": "Donauwelle", "text": "Donauwelle\n\nDonauwelle (česky \"Dunajská vlna\") je dort z třeného těsta s višněmi, máslovým krémem a kakaem. Dort je obvykle pečen na obdélníkovém plechu a krájen na pravoúhlé kousky. \n\nPřipravené třené těsto se rozdělí například na poloviny. Jedna polovina se kakaem obarví na hnědo. Na plech s pečícím papírem se nejprve nanese světlé těsto a na něj těsto tmavé. Na hnědou vrstvu těsta se umístí višně (alternativně lze použít i jiné plody, například meruňky). Hmotnost višní a jejich případné lehké zamáčknutí do tmavého těsta vede k promíchání světlé a tmavé části těsta a vytvoření kýženého efektu vlny na řezu dortu (viz obrázek). Před umístěním višní mohou být obě těsta velmi decentně promíchána například za pomoci hrotů vidličky nebo jiným vhodným nástrojem. Po upečení se nechá korpus vychladnout a poté se potře dostatečnou vrstvou máslového krému. Ten je buď zcela uhlazen, nebo je vytvarován do podoby vlnek. Na krém je následně aplikována čokoládová poleva. Pokud byla čokoládová poleva aplikována na uhlazený máslový krém, je možné v ní za pomoci vhodného nástroje vytvořit vlnky nebo její povrch ozdobit jiným způsobem. \n\nTento dort bývá nazýván také jako Schneewittchenkuchen či Schneewittchentorte (česky \"Sněhurčin dort\"). Tyto alternativní názvy jsou ale mnohem častěji používány pro dort Donauwelle, u kterého byla čokoládová poleva nahrazena višňovým želé. Nicméně to není pravidlo a někdy jsou oba pojmy použity i pro dort Donauwelle s čokoládovou polevou.\n\n"}
{"id": "1425177", "url": "https://cs.wikipedia.org/wiki?curid=1425177", "title": "Anna Fedorova", "text": "Anna Fedorova\n\nAnna Fedorova (ukrajinsky Анна Борисівна Федорова, \"Anna Borysivna Fedorova\"; * 27. února 1990 Kyjev) je ukrajinská klasická klavíristka. Pochází z rodiny hudebníků a na klavír začala hrát v pěti letech. V zahraničí poprvé koncertovala roku 2006 v Amsterdamu, když jí bylo 16 let. Roku 2008 absolvovala Lysenkovu hudební školu pro nadané děti a pokračovala ve studiu v Itálii a v Anglii. Interpretuje sólovou, komorní i orchestrální hudbu, těžištěm jejího repertoáru je hudba romantismu. Obdržela řadu cen na festivalech a soutěžích, například první cenu na Rubinsteinově klavírním festivalu roku 2009 v Lodži. \n\n"}
{"id": "1425181", "url": "https://cs.wikipedia.org/wiki?curid=1425181", "title": "Alexandr Borodaj", "text": "Alexandr Borodaj\n\nAlexandr Borodaj (rusky Александр Юрьевич Бородай; * 25. července 1972 Moskva SSSR) je ruský občan a bývalý premiér mezinárodně neuznávané Doněcké lidové republiky a politický poradce premiéra (předsedy Rady ministrů) Autonomní republiky Krym Sergeje Aksjonova.\nBorodaj byl důstojník ruské tajné služby FSB.\n\nAlexandr Borodaj je synem Jurije Borodaje (1934–2006), ruského učitele filozofie. Filozofii Borodaj studoval na Lomonosovově univerzitě. V roce 2002 se stal zástupcem ředitele FSB. Od 16. května 2014 stál v čele mezinárodně neuznávané Doněcké lidové republiky. 7. srpna 2014 podal demisi a ve funkci ho nahradil Alexandr Zacharčenko. Svou činnost na východě Ukrajiny vysvětluje jako práci soukromého politického konzultanta se specializací na etnické konflikty, který není svázán s činností ruských tajných služeb. V současnosti bydlí v Moskvě.\n"}
{"id": "1425186", "url": "https://cs.wikipedia.org/wiki?curid=1425186", "title": "Helena Honcoopová", "text": "Helena Honcoopová\n\nHelena Honcoopová (* 1. listopadu 1948 v Praze) je česká japanoložka, historička japonského umění, překladatelka z japonštiny.\n\nV letech 1967–1972 vystudovala japanologii a angličtinu na Filosofické fakultě University Karlovy. Ve studiu pokračovala v letech 1974–1977 studiem dějin umění, jejím učitelem byl Lubor Hájek, zakladatel sbírky orientálního umění Národní galerie v Praze.\n\nPo ukončení studia pracovala v letech 1972–1983 ve Sbírce orientálního umění Národní galerie v Praze a jako kurátorka se věnovala především japonské malbě a grafice. Je autorkou několika katalogů výstav této sbírky.\n\nV letech 1983-1985 žila se svým manželem, japonským fotografem v Japonsku. Po návratu působila jako překladatelka a tlumočnice.\n\nV roce 1994 se vrátila do Národní galerie, kde pracovala do roku 2012. Po odchodu do důchodu vyučuje na Anglo-American University in Prague.\n\nV roce 2012 obdržela tvůrčí stipendium Hany Žantovské pro práci na překladech japonské poezie 16. století \"Kniha vějířů\".\n\n\n\n"}
{"id": "1425197", "url": "https://cs.wikipedia.org/wiki?curid=1425197", "title": "Kahoku (Išikawa)", "text": "Kahoku (Išikawa)\n\nKahoku (japonsky:かほく市; \"Kahoku-ši\") je japonské město v prefektuře Išikawa na ostrově Honšú. Žije zde přes 35 tisíc obyvatel. Ve městě působí 3 střední školy a vyšší zdravotnická škola.\n\n"}
{"id": "1425199", "url": "https://cs.wikipedia.org/wiki?curid=1425199", "title": "46. ročník udílení Filmových cen Britské akademie", "text": "46. ročník udílení Filmových cen Britské akademie\n\n46. ročník udílení Filmových cen Britské akademie se konal v roce 1993. Ocenění se předávalo nejlepším filmům a dokumentům britským i mezinárodním, které se promítaly v britských kinech v roce 1992.\n\nTučně jsou označeni vítězové.\n"}
{"id": "1425207", "url": "https://cs.wikipedia.org/wiki?curid=1425207", "title": "Seznam dílů pořadu 1 proti všem", "text": "Seznam dílů pořadu 1 proti všem\n\nToto je seznam dílů pořadu \"1 proti všem\". 1 proti všem byla televizní soutěž vysílaná na televizi Prima.\n\n<onlyinclude></onlyinclude>\n"}
{"id": "1425213", "url": "https://cs.wikipedia.org/wiki?curid=1425213", "title": "Ósaki (Mijagi)", "text": "Ósaki (Mijagi)\n\nÓsaki (japonsky:大崎市 \"Ósaki-ši\") je město v prefektuře Mijagi na severu ostrova Honšú v Japonsku. Žije zde přes 130 tisíc obyvatel. V okolí měst se nachází několik starodávných památek.\n\n\n"}
{"id": "1425234", "url": "https://cs.wikipedia.org/wiki?curid=1425234", "title": "45. ročník udílení Filmových cen Britské akademie", "text": "45. ročník udílení Filmových cen Britské akademie\n\n45. ročník udílení Filmových cen Britské akademie se konal v roce 1992. Ocenění se předávalo nejlepším filmům a dokumentům britským i mezinárodním, které se promítaly v britských kinech v roce 1991.\n\nTučně jsou označeni vítězové.\n"}
{"id": "1425245", "url": "https://cs.wikipedia.org/wiki?curid=1425245", "title": "Nami Inamoriová", "text": "Nami Inamoriová\n\nNami Inamoriová (* 15. října 1993 Soo) je japonská zápasnice – judistka.\n\nS judem začínala základní školy v rodném Soo. Po skončení střední školy v Kagošimě v roce 2012 se připravuje v profesionálním judistickém týmu pojišťovny Mitsui Sumitomo Insurance (MSI) pod vedením Hisaši Janagisawy a jeho asistentů. V japonské ženské reprezentaci se pohybuje od roku 2014 v těžké váze nad 78 kg. V roce 2016 se kvalifikovala na olympijské hry v Riu, ale v japonské olympijské nominaci musela ustopit Kanae Jamabeové.\n\n\n\n"}
{"id": "1425257", "url": "https://cs.wikipedia.org/wiki?curid=1425257", "title": "Památník Karla Marxe", "text": "Památník Karla Marxe\n\nPamátník Karla Marxe v saském Chemnitzu je 7,1 metrů vysoká bronzová busta Karla Marxe s hmotností okolo 40 tun. S žulovým podstavcem má památník výšku přes 13 metrů. Součástí pomníku je deska za bustou o rozměrech 15×25 metrů umístěná na osmipatrovém domě, ve kterém sídlila místní organizace Sjednocené socialistické strany Německa. Desku navrhl německý grafik Helmut Humann ve spolupráci s H. Lanzendorfem a H. Schuhmannem a je na ní nápis \"\"Proletáři všech zemí, spojte se!\"\" převzatý z Komunistického manifestu. Nápis je v němčině, angličtině, francouzštině a ruštině. \n\nVýchodoněmecký Chemnitz se 10. května 1953 u příležitosti 70. výročí úmrtí Karla Marxe přejmenoval na \"Karl-Marx-Stadt\". Začala rozsáhlá přestavba, která měla odpovídat socialistickému urbanismu. \n\nSovětský sochař Lev Kerbel vytvořil 17 návrhů na památník, z nichž byl jeden vybrán. Busta byla odlita v leningradské slévárně \"Monument Skulptura\" v 95 samostatných částech, které byly v Chemnitzi sestaveny v celek. Spojení všech dílů podle sovětské technologie nebylo možné a proto se prací ujala firma \"VEB Germania\". Podstavec je ze žuly vytěžené u ukrajinského města Kornin v Žytomyrské oblasti.\n\nPamátník byl odhalen 9. října 1971 na tehdejší ulici Karl-Marx-Allee (nyní Brückenstraße) za přítomnosti Ericha Honeckera a Marxova pravnuka Roberta-Jeana Longueta. Po znovusjednocení Německa se město 31. května 1990 vrátilo k původnímu názvu a proběhla debata o demolici památníku či jeho prodeji. Nakonec si město památník ponechalo. Je druhou nejvyšší bustou na světě. Nejvyšší je busta V. I. Lenina v ruském Ulan-Ude s výškou 7,7 metrů.\n"}
{"id": "1425260", "url": "https://cs.wikipedia.org/wiki?curid=1425260", "title": "44. ročník udílení Filmových cen Britské akademie", "text": "44. ročník udílení Filmových cen Britské akademie\n\n44. ročník udílení Filmových cen Britské akademie se konal dne 17. března 1991. Ocenění se předávalo nejlepším filmům a dokumentům britským i mezinárodním, které se promítaly v britských kinech v roce 1990.\n\nTučně jsou označeni vítězové.\n"}
{"id": "1425266", "url": "https://cs.wikipedia.org/wiki?curid=1425266", "title": "Helix (album)", "text": "Helix (album)\n\nHelix je páté studiové album švédské metalové hudební skupiny Amaranthe. Vydáno bylo 19. října 2018 u společnosti Spinefarm Records. Zpěvačka Elize Ryd a kytarista Olof Mörck ho napsali za dva měsíce, dalších dva a půl poté zabralo nahrávání. To proběhlo v dánském studiu Hansen Studios ve městě Ribe. Producentem desky byl Jacob Hansen. Jde o první studiovou nahrávku pro zpěváka Nilse Molina, který v roce 2017 přišel jako náhrada za Jaka E.\n\n\n"}
{"id": "1425276", "url": "https://cs.wikipedia.org/wiki?curid=1425276", "title": "Daniel Krejčík", "text": "Daniel Krejčík\n\nDaniel Krejčík (* 24. června 1994 v Mladé Boleslavi) je český filmový, divadelní a dabingový herec, nominovaný na Cenu Thálie, Cenu divadelní kritiky a Cenu Františka Filipovského. \n\nJe životním partnerem politika a novináře Matěje Stropnického, s nímž žije na zámku v Osečanech na Sedlčansku.\n\nDaniel Krejčík se narodil 24. června 1994 v Mladé Boleslavi do rodiny, která vlastnila pohřební službu v Sobotce a v Jičíně. Maturoval roku 2012 na Lepařově gymnáziu v Jičíně. Po studiu nastoupil jako herec do Divadla v Řeznické, kde ztvárnil hlavní roli v představení „Velmi shakespearovské vztahy” v režii Jiřího Joska, posléze po boku Vilmy Cibulkové roli Horsta Kettnera v představení „Leni”, jež bylo oceněno Cenou Thálie. Dále účinkoval v představeních „Kočka na kolejích” (v koprodukci s Divadlem Na Vinohradech) v režii Michala Pavlíka a za představení „Cock” získal širší nominaci za Nejlepší mužský herecký výkon na Cenách Thálie. \n\nV roce 2017 založil společně s herečkou Petrou Horváthovou divadelní spolek SpoluHra, kde pravidelně hrál a ujal se i dramaturgie. SpoluHra našla domácí scénu v holešovické La Fabrice. Jako první kus SpoluHra uvedla hru „V hodině rysa”. Tentýž rok byl nominován v nejprestižnějších divadelních oceněních na Cenách divadelní kritiky (dříve Cena Alfréda Radoka) jako herecký Talent roku 2013. Dále se ve spolku SpoluHra věnoval dramaturgii (představení „Gedeonův uzel”) a v tomže spolku ztvárnil po boku Ivy Pazderkové hlavní roli v thrilleru „Po konci světa” v Divadle v Celetné. Na začátku roku 2019 v La Fabrice odpremiéroval hlavní roli Arthura Rimbauda ve hře „Úplné zatmění”, kde účinkuje se svým životním partnerem Matějem Stropnickým a Sandrou Novákovou. \n\nSpolupracuje s uměleckou skupinou OLDstars v Bytovém divadle v Košické, kde hraje monodrama „Všechny báječné věci”, za které největším divadelním portálem i-divadlo.cz obdržel cenu za Nejlepší mužský herecký výkon roku 2018. \n\nOd roku 2019 je stálým hercem Divadla na Fidlovačce, kde hraje a zpívá hlavní roli v muzikálu „Šakalí léta” a též hlavní roli ve světové premiéře titulu „Dánská dívka”.Pravidelně účinkuje na Letních shakespearovských slavnostech (Večer tříkrálový, režie: Jana Kališová). Dále spolupracuje s uměleckou skupinou Depresivní děti toužící po penězích Jakuba Čermáka, kde se objevil v představení „120 dnů Sodomy” a v roli sv. Šebestiána ve hře „Martyrium aneb umění trpět”. \n\nTelevizní diváci ho můžou znát ze seriálů: Ordinace v růžové zahradě, Dáma a král, Polda, V.I.P. vraždy, Specialisté aj. V roce 2016 natočil koprodukční projekt s oscarovým režisérem Olivierem Hirschbieglem „Pod jedním nebem”, dále televizní film „Balada o pilotovi”.\n\nV roce 2019 ztvární hlavní roli ve filmu Romana Němce „Kam motýli nelétají”.\n\nPatří k často obsazovaným dabingovým hercům, nadaboval a nazpíval přes 800 různých filmových a televizních titulů, například , Koruna, Dej mi své jméno, Sabrinina děsivá dobrodružství, Tom na farmě, Spiderman, Vymazaný kluk. Propůjčil hlas hercům jako Timothée Chalamet, Eddie Redmayne, Jonathan Rhys Meyers, Lucas Hedges, Josh O' Connor nebo Taylor Lautner.\n\nV roce 2019 byl v širší nominaci na dabingovou Cenu Františka Filipovského za nadabování Mattiase Inwooda v seriálu „Will”. \n\nSe svým partnerem opravuje a kulturně oživuje zchátralý zámek v Osečanech, kde pořádá Letní divadelní scénu a jiné kulturní benefiční akce na záchranu tohoto památkově chráněného objektu. \n\n\n\n\n"}
{"id": "1425277", "url": "https://cs.wikipedia.org/wiki?curid=1425277", "title": "Mmap", "text": "Mmap\n\ncodice_1 (z anglického , česky zhruba \"zobrazení do paměti\") je v oboru výpočetní techniky označení pro systémové volání UNIXových a UN*Xových operačních systémů, kterým se zobrazuje soubor nebo hardware virtuálně do paměti. Nejde nutně o skutečné zrcadlení a fyzické využívání operační paměti (její případné využití je „líné“), ale o rezervování části jejího adresního prostoru pro komunikaci s daným zařízením nebo pro přístup do daného souboru. Vzhledem k principu fungování jej lze implementovat pouze na operačních systémech podporujících virtuální paměť a v praxi je obvykle implementováno pomocí stránkování, přesněji stránkování na žádost. K funkci codice_1 patří funkce codice_3, která vytvořené adresní propojení naopak zruší.\n\nFunkce codice_1 je součástí standardu POSIX. \n\nČastým a jednoduchým využitím mmapu je namapování stejného souboru více procesy za účelem sdílení paměti.\n\n"}
{"id": "1425290", "url": "https://cs.wikipedia.org/wiki?curid=1425290", "title": "Rika Takajamaová", "text": "Rika Takajamaová\n\nRika Takajamaová (* 27. srpna 1994) je japonská zápasnice – judistka.\n\nS judem začínala na základní škole v Soo. Po skončení střední školy v Kagošimě v roce 2013 se připravovala v profesionálním judistickém týmu pojišťovny Mitsui Sumitomo Insurance (MSI) pod vedením Hisaši Janagisawy a jeho asistentů. V japonské ženské reprezentaci se pohybuje od roku 2015 v polotěžké váze do 78 kg. V roce 2016 se na olympijské hry v Riu nekvalifikovala.\n\n\n\n"}
{"id": "1425298", "url": "https://cs.wikipedia.org/wiki?curid=1425298", "title": "Demir Hisar", "text": "Demir Hisar\n\nDemir Hisar (makedonsky Демир Хисар, do roku 1992 Murgaševo/Мургашево) je město v jižní části Severní Makedonie. Má 2593 obyvatel. Jeho název pochází z turečtiny a odkazuje na těžbu železné rudy v okolí. Obyvatelstvo je většinově makedonské národnosti; v 20. století zde žila početná turecká menšina.\n\nProtéká jím řeka Obedničica, přítok Vardaru. Město se nachází v údolí, které vede severo-jižním směrem v ose řeky.\n\nNa začátku 17. století je poprvé doložena křesťanská vesnice s názvem Murgaš. V soudním registru bitolského soudu je v roce 1640 uvedeno rovněž. Hlavní rozvoj obce se uskutečnil po roce 1945, kdy sem bylo přemístěno centrum správní jednotky – národní výbor, který sídlil nejprve ve vesnici Lopatica a od léta roku 1946 v Demir Hisaru. V současné době se jedná o sídlo městského typu. Počet obyvatel Demir Hisaru se od té doby téměř zdvojnásobil. Vznikly zde rodinné domy a město získalo prahoúhlou síť ulic.\n"}
{"id": "1425330", "url": "https://cs.wikipedia.org/wiki?curid=1425330", "title": "Anna Žofie Schwarzbursko-Rudolstadtská", "text": "Anna Žofie Schwarzbursko-Rudolstadtská\n\nAnna Žofie Schwarzbursko-Rudolstadtská (9. září 1700 – 11. prosince 1780) byla schwarzbursko-rudolstadtskou princeznou a sňatkem sasko-kobursko-saalfeldskou vévodkyní.\n\nAnna Žofie se narodila v Rudolstadtu jako dcera knížete Ludvíka Fridricha I. Schwarzbursko-Rudolstadtského a jeho manželky Anny Žofie Sasko-Gothajsko-Altenburské.\n\n2. ledna 1723 se Anna Žofie v Rudolstadtu provdala za vévodu Františka Josiáše Sasko-Kobursko-Saalfeldského, s nímž měla několik potomkůː\n\n\n"}
{"id": "1425333", "url": "https://cs.wikipedia.org/wiki?curid=1425333", "title": "Hida (Gifu)", "text": "Hida (Gifu)\n\nHida (japonsky:飛騨市 \"Hida-ši\") je japonské město v prefektuře Gifu na ostrově Honšú. Žije zde okolo 28 tisíc obyvatel. Ve městě působí 2 střední školy a 2 vysoké školy. Město je významným producentem rýžového nápoje saké a tradičních japonských svíček. Koná se tu též jarní festival Furukawa.\n\n"}
{"id": "1425363", "url": "https://cs.wikipedia.org/wiki?curid=1425363", "title": "Momo Tamaokiová", "text": "Momo Tamaokiová\n\nMomo Tamaokiová (* 16. září 1994 Iwamizawa, Hokkaidó) je japonská zápasnice – judistka.\n\nS judem začínala na základní škole v rodném Iwamizawa. Po skončení střední internátní školy Fudžimura v Tokiu v roce 2013 se připravovala v profesionálním judistickém týmu pojišťovny Mitsui Sumitomo Insurance (MSI) pod vedením Hisaši Janagisawy a jeho asistentů. V japonské ženské reprezentaci se pohybuje od roku 2015 v lehké váze do 57 kg. V roce 2016 se na olympijské hry v Riu nekvalifikovala.\n\n\n\n"}
{"id": "1425376", "url": "https://cs.wikipedia.org/wiki?curid=1425376", "title": "Annie Ross", "text": "Annie Ross\n\nAnnie Ross, rodným jménem Annabelle Allan Short, (* 25. července 1930) je britsko-americká zpěvačka a herečka. Narodila se v Londýně do rodiny skotských vaudevillských umělců. Jejími bratry byli performer Jimmy Logan a zpěvák Buddy Logan. Když jí byly čtyři roky, odjela s rodinou lodí do New Yorku. Brzy se spolu se svou tetou, herečkou Ellou Logan, přestěhovala do Los Angeles, zatímco její rodiče se spolu s jejími sourozenci vrátili do Skotska. Ve svých sedmi letech zpívala ve filmu \"Our Gang Follies of 1938\" (1937) a roku 1943 hrála sestru postavy Judy Garlandové ve snímku \"Presenting Lily Mars\". Když jí bylo čtrnáct, napsala píseň „Let's Fly“, kterou následně nahráli Johnny Mercer a The Pied Pipers. Ke konci desáté třídy opustila školu a vydala se na cestu do Evropy, kde zanedlouho rozjela pěveckou kariéru.\n\nV roce 1952, po návratu do USA, vydala své první album \"Singin<nowiki>'</nowiki> and Swingin<nowiki>'</nowiki>\", a to za doprovodu členů souboru Modern Jazz Quartet. Později vydala řadu dalších alb. V roce 1956 byla její nahrávka písně „I Want You to Be My Baby“ zakázána na britské rozhlasové stanici BBC, a to kvůli části textu „\"Come upstairs and have some loving\"“ (tj. „\"pojď se nahoru pomilovat\"“). V letech 1957 až 1962 tvořila třetinu tria Lambert, Hendricks & Ross, v níž dále působili zpěváci Dave Lambert a Jon Hendricks. V roce 1964 si v Londýně otevřela vlastní noční klub. I v dospělém životě pokračovala s hraním ve filmech, objevila se například ve snímcích \"Mrtvý favorit\" (1974), \"Vyhoď máti z vlaku\" (1987) či \"Prostřihy\" (1993).\n\nV roce 1949 měla krátký poměr s jazzovým bubeníkem Kennym Clarkem, z něhož vzešel syn, který vyrůstal u Clarkeova bratra a jeho manželky. Na přelomu padesátých a šedesátých let, kdy působila v triu s Lambertem a Hendricksem, byla závislá na heroinu, a častokrát musela být na koncertech nahrazována zpěvačkou Carol Sloane. V letech 1963 až 1975 byl jejím manželem herec Sean Lynch. Roku 2001 se stala občankou Spojených států amerických.\n"}
{"id": "1425391", "url": "https://cs.wikipedia.org/wiki?curid=1425391", "title": "Žofie Antonie Brunšvicko-Wolfenbüttelská", "text": "Žofie Antonie Brunšvicko-Wolfenbüttelská\n\nŽofie Antonie Brunšvicko-Wolfenbüttelská (13. ledna 1724 – 17. května 1802) byla sňatkem sasko-kobursko-saalfeldská vévodkyně.\n\nŽofie Antonie se narodila ve Wolfenbüttelu jako dcera vévody Ferdinanda Albrechta II. Brunšvicko-Wolfenbüttelského a jeho manželky Antonie Amálie Brunšvicko-Wolfenbüttelské.\n\n23. dubna 1749 se ve Wolfenbüttelu provdala za vévodu Arnošta Fridricha Sasko-Kobursko-Saalfeldského, s nímž měla několik potomkůː\n\n"}
{"id": "1425405", "url": "https://cs.wikipedia.org/wiki?curid=1425405", "title": "Jaroslav Válka", "text": "Jaroslav Válka\n\nJaroslav Válka (* 24. března 1962) je český politik a podnikatel, od roku 2016 zastupitel Jihomoravského kraje, od roku 2014 zastupitel a místostarosta města Břeclav, člen ČSSD.\n\nV roce 2010 se uvádí jako podnikatel - rybníkář a v roce 2014 pak jako ředitel Domova seniorů.\n\nJaroslav Válka žije ve městě Břeclav.\n\nV komunálních volbách v roce 2010 kandidoval za ČSSD do Zastupitelstva města Břeclav, ale neuspěl. Zvolen byl až ve volbách v roce 2014, když byl lídrem kandidátky. V listopadu 2014 se navíc stal 1. místostarostou města. Také ve volbách v roce 2018 byl lídrem kandidátky ČSSD. Následně byl zvolen místostarostou města. Po rozpadu radniční koalice v této funkci skončil.\n\nV krajských volbách v roce 2016 byl za ČSSD zvolen zastupitelem Jihomoravského kraje. Působí jako člen výboru pro dopravu a územní plánování, člen výboru kontrolního, člen výboru pro regionální rozvoj a člen výboru sociálně-zdravotního.\n\nVe volbách do Senátu PČR v roce 2018 kandidoval za ČSSD v obvodu č. 56 – Břeclav. Se ziskem 7,90 % hlasů skončil na 5. místě.\n"}
{"id": "1425415", "url": "https://cs.wikipedia.org/wiki?curid=1425415", "title": "Connie Kay", "text": "Connie Kay\n\nConnie Kay, celým jménem Conrad Henry Kirnon, (27. dubna 1927 – 30. listopadu 1994) byl americký jazzový bubeník. Pocházel ze státu New York, ale kariéru zahájil v Los Angeles, a to v polovině čtyřicátých let. Na bicí byl samoukem. V roce 1947 si zahrál na desce \"The Hunt\" nonetu Dextera Gordona a Wardella Graye. V letech 1949 až 1955 nahrával s kvintetem saxofonisty Lestera Younga. V padesátých letech hrál na různých R&B nahrávkách společnosti Atlantic Records. V roce 1955 nahradil Kennyho Clarkea v souboru Modern Jazz Quartet, v němž následně strávil téměř dvě desítky let. Během své kariéry spolupracoval s mnoha dalšími hudebníky, mezi něž patří například Coleman Hawkins, Cannonball Adderley, Lucky Thompson a Randy Weston. Také hrál na nahrávkách irského zpěváka Vana Morrisona. Zemřel na Manhattanu ve věku 67 let.\n\n"}
{"id": "1425428", "url": "https://cs.wikipedia.org/wiki?curid=1425428", "title": "Anencefalie", "text": "Anencefalie\n\nAnencefalie je absence hlavní část mozku, lebky a pokožky hlavy, ke kterému dochází během embryonálního vývoje. Je to porucha, která vyplývá z defektu neurální trubice, který nastane, když se rostrální konec (hlava) neurální trubice neuzavře, většinou mezi 23. a 26. dnem po početí. Dětem narozeným s touto poruchou obvykle chybí telencephala, největší část mozku, skládající se hlavně z mozkových hemisfér, včetně neokortexu, který je zodpovědný za poznání. Zbývající struktura je obvykle pokryta pouze tenkou membránou—kůže, kosti, mozkové pleny, atd. všechny chybí. S několika málo výjimkami, děti s touto poruchou nepřežily déle než pár hodin, případně dní po narození.\n\nNárodní institut neurologických poruch a mozkového infarktu (NINDS) popisuje projevy této poruchy následovně: \"dítě narozené s anencefalií je obvykle slepé, hluché, neví o své okolí a není schopno cítit bolest. I když někteří jedinci s anencefalií se mohou narodit s hlavním mozkovým kmenem, absence funkční mozkové hemisféry trvale vylučuje možnost, že získají povědomí o svém okolí. Reflexivní činosti, jako je dýchání a reakce na zvuk nebo dotek, se mohou vyskytovat.\"\nNeexistuje žádný lék nebo standardní léčba pro anencefalii a prognóza je smrt. Většina anencefalických plodů (v 55% nepřerušených těhotenství) nepřežije porod. Novorozenci, kteří porod přežijí, obvykle umírají během několika hodin nebo dní po porodu na srdeční zástavu.\n\nPouze ve 4 zaznamenaných případech dítě s anencefalií přežilo delší časové úseky. Zatím nejdéle žila Angela Morales z USA, která zemřela v roce 2017 ve věku 3 let a 9 měsíců.\n\nKvůli své prognóze se novorozenci s anencefalií neresuscitují.\n"}
{"id": "1425477", "url": "https://cs.wikipedia.org/wiki?curid=1425477", "title": "Třída Montgomery", "text": "Třída Montgomery\n\nTřída Montgomery byla třída chráněných křižníků námořnictva Spojených států amerických. Třídu tvořily tři jednotky, pojmenované \"Montgomery\", \"Detroit\" a \"Marblehead\". Ve službě byly v letech 1893–1921. Jejich slabinou byla nízká rychlost a slabé pancéřování.\n\nObjednány roku 1888. Celkem byly postaveny tři jednotky této třídy, zařazené do služby v letech 1893–1894. První dvě postavila loděnice Columbian Iron Works v Baltimore a třetí loděnice City Point Iron Works v Bostonu.\n\nJednotky třídy \"Montgomery\":\nHlavní výzbroj třídy tvořilo devět 127mm kanónů, šest 57mm kanónů, dva 37mm kanóny a tři 450mm torpédomety. Pohonný systém tvořilo šest kotlů a parní stroje o výkonu 5400 hp. Lodní šrouby byly dva. Nejvyšší rychlost dosahovala 17 uzlů.\n\n"}
{"id": "1425479", "url": "https://cs.wikipedia.org/wiki?curid=1425479", "title": "Danny Barker", "text": "Danny Barker\n\nDanny Barker, celým jménem Daniel Moses Barker, (13. ledna 1909 – 13. března 1994) byl americký jazzový zpěvák, banjista a kytarista. Narodil se do hudební rodiny v New Orleans. Nejprve hrál na bicí a klarinet, ale později přešel k ukulele a následně k banju. V mládí hrál v pouliční kapele nazvané Boozan Kings a také absolvoval turné se zpěvákem Little Brother Montgomerym. V roce 1930 se usadil v New Yorku, kde hrál například s Luckym Millinderem, Bennym Carterem a Fessem Williamsem. V roce 1965 se vrátil do New Orleans, kde pracoval jako asistent kurátora Neworleánského jazzového muzea. V roce 1970 založil a od té doby vedl kostelní žesťovou kapelu pro mladé hráče. Z kapely vzešli takoví hudebníci, jakými jsou bratři Branford a Wynton Marsalisovi, Kirk Joseph nebo Herlin Riley. Je autorem dvou knih o jazzu: \"Bourbon Street Black\" (1973) a \"A Life in Jazz\" (1986). Jeho manželkou byla zpěvačka Blue Lu Barker. Po většinu svého dospělého života bojoval s cukrovkou. Zemřel na rakovinu ve věku 85 let.\n"}
{"id": "1425480", "url": "https://cs.wikipedia.org/wiki?curid=1425480", "title": "Třída Cincinnati", "text": "Třída Cincinnati\n\nTřída Cincinnati (někdy též třída Raleigh) byla třída chráněných křižníků námořnictva Spojených států amerických. Třídu tvořily dvě jednotky, pojmenované \"Cincinnati\" a \"Raleigh\". Ve službě byly v letech 1894–1921.\n\nObjednány byly roku 1888. Celkem byly postaveny dvě jednotky této třídy, zařazené do služby roku 1894. První postavila loděnice New York Navy Yard v Brooklynu a druhý loděnice Norfolk Navy Yard v Portsmouthu.\n\nJednotky třídy \"Cincinnati\":\nHlavní výzbroj třídy tvořil jeden 152mm kanón, deset 127mm kanónů, osm 57mm kanónů, dva 37mm kanóny a čtyři 450mm torpédomety. Pohonný systém tvořilo šest kotlů a parní stroje o výkonu 10 000 hp. Lodní šrouby byly dva. Nejvyšší rychlost dosahovala 19 uzlů. Dosah byl 10 700 námořních mil při rychlosti 10 uzlů.\n\nOba křižníky byly nasazeny roku 1898 ve španělsko-americké válce. Zatímco křižník \"Raleigh\" se účastnil bitvy v Manilské zátoce, jeho sesterská loď \"Cincinnati\" se účastnila kubánské kampaně.\n\n"}
{"id": "1425488", "url": "https://cs.wikipedia.org/wiki?curid=1425488", "title": "Friesentorte", "text": "Friesentorte\n\nFriesentorte (česky \"Fríský dort\") je vícevrstvý dort, který je typickou dortovou specialitou Severního Fríska (Šlesvicko-Holštýnska) a Východního Fríska (Dolního Saska), rozšířenou dnes i do dalších oblastí severního Německa. \n\nPrvní vrstvou dortu je placka upečená z křehkého těsta (obdoba lineckého těsta) nebo z listového těsta, která je následně pomazána silnější vrstvou povidel a silnou vrstvou šlehačky. Povidla mohou být posypána kořením, obvykle skořicí. Místo povidel mohou být použity zpracované čerstvé nebo kompotované švestky. Následovat může ještě jedna placka s povidly a šlehačkou. Dort je pak uzavřen další plackou a pocukrován. Velmi časté také je, že se tato poslední placka nepoloží na dort přímo, ale rozkrájí se na trojhránky, které se zaboří delší hranou šikmo do poslední vrstvy šlehačky. Z boku je hotový dort posypán plátky pražených mandlí. \n\nV Dánsku je variantou tohoto dortu tzv. Gåsebryst (česky \"Husí prsa\"). Tento dánský dort je tvořen jednou plackou z těsta, jednou vrstvou povidel nebo švestek, jednou vrstvou šlehačky a marcipánovou hmotou, která dort uzavírá (viz foto).\n\n"}
{"id": "1425501", "url": "https://cs.wikipedia.org/wiki?curid=1425501", "title": "Milt Hinton", "text": "Milt Hinton\n\nMilt Hinton, celým jménem Milton John Hinton, (23. června 1910 – 19. prosince 2000) byl americký jazzový kontrabasista. Byl jediným potomkem svých rodičů. Otec od rodiny odešel v době, kdy byly synovy tři měsíce. Vyrůstal na západě Mississippi v domě s matkou, jejími dvěma sestrami a jejich matkou. V roce 1919 se rodina odstěhovala do Chicaga. Ke svým třináctým narozeninám získal v roce 1923 svůj první nástroj – housle. Na housle následně hrál ve školním orchestru. Později zkoušel hrát i na další nástroje, včetně tuby, až se nakonec usadil u kontrabasu. Svou první stálou práci získal v roce 1930 v kapele Tinyho Parhama, v níž hrál zprvu na tubu, později na kontrabas. Později hrál i s dalšími hudebníky.\n\nV roce 1936 přišel na záskok za Ala Morgana v kapele Caba Callowaye. Nakonec se ve skupině usadil a s Callowayem zůstal více než patnáct let. Ve třicátých letech byla jeho manželkou Oby Allen, s níž se znal ze střední školy. Později byla jeho manželkou Mona Clayton. I ona následně začala cestovat s Callowayovou kapelou, a to jako jediná manželka či přítelkyně nějakého člena kapely. Starala se primárně o finanční záležitosti hudebníků. Po roce 1952, kdy Hinton opustil Callowayovu kapelu, pracoval jako studiový hudebník v New Yorku. Během své kariéry hrál na nahrávkách mnoha hudebníků, mezi něž patří například Bob Brookmeyer, Kai Winding a Quincy Jones. Rovněž vydal několik vlastních alb. Také se věnoval fotografování, vydal dvě knihy fotografií jazzových hudebníků.\n"}
{"id": "1425515", "url": "https://cs.wikipedia.org/wiki?curid=1425515", "title": "Joe Williams", "text": "Joe Williams\n\nJoe Williams, rodným jménem Joseph Goreed, (12. prosince 1918 – 29. března 1999) byl americký jazzový zpěvák. Pochází z Georgie, ale vyrůstal v Chicagu. Ve třicátých letech zpíval v kostelním sboru. V roce 1937 se stal profesionálním sólovým zpěvákem. Zároveň vystupoval s big bandy, působil například u Jimmieho Noonea, Colemana Hawkinse a Lionela Hamptona. V letech 1954 až 1961 zpíval v orchestru Counta Basieho a později se mu dostalo úspěchu coby sólovému umělci. Zemřel v Las Vegas ve věku 80 let.\n"}
{"id": "1425531", "url": "https://cs.wikipedia.org/wiki?curid=1425531", "title": "Petr Petržílek", "text": "Petr Petržílek\n\nPetr Petržílek (* 4. dubna 1971 Chrudim) je český politik, právník a vysokoškolský pedagog, v letech 2002 až 2005 náměstek ministra životního prostředí ČR, od roku 2010 zastupitel města Úvaly v okrese Praha-východ (v letech 2010 až 2014 také místostarosta), člen ČSSD.\n\nVystudoval Provozně ekonomickou fakultu České zemědělské univerzity v Praze se specializací na evropskou integraci (získal titul Ing.) a také Fakultu sociálně ekonomickou Univerzity Jana Evangelisty Purkyně v Ústí nad Labem se specializací na lidské zdroje (získal titul Bc.). Později pak absolvoval Právnickou fakultu Univerzity Karlovy v Praze, kde postupně získal tituly Mgr., JUDr. a Ph.D. Diplomovou i disertační práci napsal z oblasti práva životního prostředí.\n\nV letech 1994 až 1998 byl hlavním právníkem v sekci právní Výkonného výboru Pozemkového fondu ČR. Následně přešel na Ministerstvo životního prostředí ČR, kde působil v letech 1998 až 2001 jako ředitel legislativního odboru a v letech 2001 až 2002 jako poradce ministra životního prostředí ČR pro legislativu a vstup ČR do EU.\n\nOd srpna 2002 do září 2005 zastával pozici náměstka ministra životního prostředí ČR Libora Ambrozka a ředitele sekce legislativy a státní správy. Následně byl až do července 2006 šéfporadcem premiéra ČR Jiřího Paroubka.\n\nMezi roky 2005 a 2010 pracoval také jako lektor Vysoké školy finanční a správní v Praze, kde přednášel na téma právo životního prostředí a ekonomiky udržitelného rozvoje. K tomu byl v letech 2006 až 2010 advokátním koncipientem a od dubna 2010 je advokátem, jednatelem a jediným společníkem ve firmě \"AK Petržílek\".\n\nPetr Petržílek žije ve městě Úvaly v okrese Praha-východ.\n\nV letech 2006 až 2011 vedl politicko-analytickou sekci ČSSD a za stranu byl též v letech 2006 až 2010 stínovým ministrem životního prostředí ČR. Mezi lety 2014 a 2017 působil jako poradce premiéra ČR Bohuslava Sobotky.\n\nV komunálních volbách v roce 2010 byl zvolen zastupitelem města Úvaly, a to z pozice člena ČSSD a lídra kandidátky. Mandát zastupitele města pak ve volbách v roce 2014 obhájil. V letech 2010 až 2014 působil navíc jako místostarosta města. Také ve volbách v roce 2018 obhajuje post zastupitele města, a to na kandidátce s názvem \"Úvaláci - \"Kdo z koho\"\" (tj. ČSSD a nezávislí kandidáti).\n\nVe volbách do Poslanecké sněmovny PČR v roce 2017 kandidoval za ČSSD ve Středočeském kraji, ale neuspěl.\n\nVe volbách do Senátu PČR v roce 2018 kandidoval za ČSSD v obvodu č. 41 – Benešov. Se ziskem 3,71 % hlasů skončil na 10. místě.\n"}
{"id": "1425538", "url": "https://cs.wikipedia.org/wiki?curid=1425538", "title": "Anita O'Day", "text": "Anita O'Day\n\nAnita O'Day, rodným jménem Anita Belle Colton, (18. října 1919 – 23. listopadu 2006) byla americká jazzová zpěvačka. Narodila se irským rodičům v Kansas City v Missouri a vyrůstala v Chicagu. V roce 1937 se provdala za bubeníka Dona Cartera. V prvních letech své kariéry hrála například v kapelách Gene Krupy, Woodyho Hermana a Stana Kentona. Od roku 1946 se věnovala sólové kariéře. V roce 1952 vydala své první album \"Anita O'Day Sings Jazz\". V únoru 1953 se dostala k soudu kvůli marihuaně, kterou údajně kouřila během řízení automobilu. Kvůli nedostatku důkazů však nebyla odsouzena. Po několika týdnech se však u soudu objevila znovu, a to kvůli heroinu. Následně strávila několik měsíců ve vězení (propuštěna byla v únoru 1954). Následně vydala své druhé album \"Songs by Anita O'Day\". Později vydala řadu dalších alb. Roku 1973 vystupovala ve filmu \"Černá výprava\". V roce 1981 vydala paměti \"High Times, Hard Times\". Zemřela ve spánku ve věku 87 let. Několik měsíců po její smrti měl premiéru celovečerní dokumentární film \"\". Zemřela v Los Angeles ve věku 87 let.\n"}
{"id": "1425545", "url": "https://cs.wikipedia.org/wiki?curid=1425545", "title": "Claire Liuová", "text": "Claire Liuová\n\nClaire Liuová, , (* 25. května 2000 Thousand Oaks, Kalifornie) je americká profesionální tenistka čínského původu, v roce 2017 juniorská světová jednička a vítězka juniorské čtyřhry i dvouhry ve Wimbledonu. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do září 2018 tři tituly ve dvouhře.\n\nNa žebříčku WTA byla ve dvouhře nejvýše klasifikována v červenci 2018 na 159. místě a ve čtyřhře pak v březnu téhož roku na 539. místě. Trénuje ji Chris Tontz, kouč USTA.\n\nV juniorském tenise vyhrála jako 16letá čtyřhru ve Wimbledonu 2016, když se 17letou krajankou Usue Maitane Arconadovou ve finále zdolaly gruzínsko-americkou dvojici Mariam Bolkvadzeová a Caty McNallyová po dvousetovém průběhu. Následně triumfovakla také v singlové soutěži Wimbledonu 2017 po výhře nad krajankou téhož věku Ann Liovou ve třech sadách. Stala se tak první americkou šampionkou této soutěže od Chandy Rubinové v roce 1992. Jednalo se o její druhé grandslamové finále v řadě. Z boje o titul odešla již poražena na French Open 2017 od 15leté Američanky Whitney Osuigweové.\n\nV rámci juniorské kariéry figurovala nejvýše v červenci 2017 na 1. místě kombinovaného světového žebříčku ITF. Její celková zápasová bilance ve dvouhře činila 97–28 a ve čtyřhře 62–27.\n\nV rámci hlavních soutěží událostí okruhu ITF debutovala v říjnu 2014, když na turnaji v jihoarolínském Florence s dotací 25 tisíc dolarů pošla kvalifikačním sítem. V úvodním kole podlehla krajance Janě Abazové. Premiérový singlový titul v této úrovni tenisu vybojovala během března 2015 ve floridském Orlandu, události s rozpočtem deset tisíc dolarů. Ve finále přehrála Maďarku Fanny Stollárovou. Ve čtrnácti letech se tak stala nejmladší vítězkou profesionálního turnaje od Anny Kurnikovové a sezóny 1996.\n\nDivokou kartu obdržela do kvalifikace dvouhry US Open 2015, v níž přehrála Verónicu Cepedeovou Roygovou a devátou nasazenou Janu Čepelovou, aby v kvalifikačním kole vypadla s Ruskou Alexandrou Panovovou. Po boku krajana Taylora Fritza získali divokou kartu do smíšené čtyřhry US Open 2015. Na úvod však podlehli pozdějším vítězům Martině Hingisové s Leandrem Paesem.\n\nV singlu okruhu WTA Tour debutovala na srpnovém Bank of the West Classic 2017 ve Stanfordu z kategorie Premier. Hrající na divokou kartu ji v úvodním kole zdolala krajanka Nicole Gibbsová až v tiebreaku rozhodující sady, ačkoli v ní vedla 5–2 na gamy.\n\nDebut v hlavní soutěži nejvyšší grandslamové kategorie přišel o měsíc později v ženském singlu US Open 2017 po zvládnuté tříkolové kvalifikaci. V první fázi dvouhry byla vyřazena Číňankou Tuan Jing-jing po nezvládnutých zkrácených hrách obou setů. Opět z kvalifikace postoupila do hlavní soutěže ve Wimbledonu 2018, kde vyřadila Chorvatku Anu Konjuhovou. Ve druhém kole pak podlehla pozdější vítězce Angelique Kerberové a stala se jedinou hráčkou v pavouku, která vyhrála nad Němkou set. Na US Open 2018 přehrála Slovinku Polonu Hercogovou a dohrála na raketě devatenácté nasazené Lotyšky Anastasije Sevastovové.\n\nNarodila se roku 2000 v kalifornském Thousand Oaks, kde vyrostla, do rodiny čínských přistěhovalců, profesí chemiků. Nikdy nebyla členkou specializované tenisové akademie a od roku 2009 trénovala na dvorcích Americké tenisové asociace v Carsonu vzdáleném 51 mil od bydliště. Tenis začala hrát v pěti letech.\n\n"}
{"id": "1425551", "url": "https://cs.wikipedia.org/wiki?curid=1425551", "title": "Flora Murrayová", "text": "Flora Murrayová\n\nFlora Murrayová CBE (8. května 1869 – 28. července 1923) byla skotská průkopnice medicíny a sufražetka, členka Ženské sociální a politické unie.\n\nFlora Murrayová se narodila 8. května 1869 v Murraythwaite v Dumfriesu jako dcera Grace Harriet (rozená Grahamové) a Johna Murraye, statkáře a kapitána Královského námořnictva.\nNavštěvovala školy v Německu a Londýně. Poté šla studovat lékařství na London School of Medicine for Women. Lékařské vzdělání dokončila na Durhamské univerzitě, obdržela titul MB BSc v roce 1903, a MD v roce 1905. V roce 1906 získala diplom v oblasti veřejného zdraví na Univerzitě v Cambridgi. Před návratem do Londýna pracovala ve Skotsku. \n\nV roce 1905 byla Murrayová lékařkou na Belgrave Hospital for Children a poté anestezioložkou v Chelsea Hospital for Women. V roce 1905 \"The Lancet\" publikoval její článek o použití anestetik u dětí s názvem „Ethylchlorid jako anestetikum pro děti“.\n\nV roce 1908 Murrayová vstoupila do Sociálního a politického svazu žen a pracovala jako vojenská lékařka. Promlouvala na shromážděních a manifestacích a poskytovala první pomoc na demonstracích sufražetek. Také se starala o Emmeline Pankhurstovou a další hladovkáře po jejich propuštění z vězení. Spolu s dalšími lékaři vedla kampaň proti nucené výživě vězňů.\n\nV roce 1912 Murrayová spolu s Louisou Garrettovou Andersonovou založily Women's Hospital for Children (Ženskou nemocnici pro děti). Tato nemocnice poskytovala zdravotní péči dětem z dělnické třídy a dala lékařkám jedinou možnost, jak v Londýně získat nemocniční pediatrické zkušenosti.\n\nBěhem první světové války Murrayová sloužila ve Francii pro Women's Hospital Corps (WHC). Spolu s Louisou Garrettovou Andersonovou založily vojenské nemocnice v Paříži a v Wimereux. Jejich návrhy byly nejprve britskými úřady odmítány, ale nakonec se WHC podařilo etablovat v rámci vlastní vojenské nemocnice Endell Street Military Hospital v Londýně, jejíž personál tvořily pouze ženy, od hlavní chiruržky po ošetřovatelky.\n\nFlora Murrayová je pohřbena v Kostele Nejsvětější Trojice vedle své partnerky a kolegyně, Dr. Louisy Garrettové Andersonové v blízkosti jejich domu v Pennu v Buckinghamshiru. Garrettová má na náhrobku napsáno „Byli jsme neuvěřitelně šťastní“.\n"}
{"id": "1425567", "url": "https://cs.wikipedia.org/wiki?curid=1425567", "title": "Dorothy Donegan", "text": "Dorothy Donegan\n\nDorothy Donegan (26. dubna 1922 – 19. května 1998) byla americká jazzová klavíristka a zpěvačka. Vyrůstala v rodném Chicagu a na klavír začala hrát v roce 1928. Studovala na Univerzitě Jižní Kalifornie. V roce 1942 pořídila svou první nahrávku a v roce 1944 vystupovala ve filmu \"Sensations of 1945\". Roku 1943 se stala prvním Afroameričanem, který kdy vystupoval v chicagské koncertní síni Orchestra Hall. Během své kariéry vydala řadu alb. Roku 1994 získala čestný doktorát na Rooseveltově univerzitě. Zemřela o čtyři roky později na rakovinu ve věku 76 let.\n"}
{"id": "1425608", "url": "https://cs.wikipedia.org/wiki?curid=1425608", "title": "Betty Carter", "text": "Betty Carter\n\nBetty Carter, rodným jménem Lillie Mae Jones, (16. května 1929 – 26. září 1998) byla americká jazzová zpěvačka. Vyrůstala v Detroitu, kde její otec pracoval jako hudební ředitel v kostele. Zpívat začala v šestnácti letech. Nedlouho poté, co vyhrála v soutěži amatérů, začala vystupovat po boku hudebníků jako byli Dizzy Gillespie a Charlie Parker. V roce 1948 se stala členkou kapely Lionela Hamptona, s níž zpívala do roku 1951. Roku 1958 vydala své první sólové album \"Out There\". Následovala řada dalších. V roce 1994 vystupovala v Bílém domě. V létě 1998 jí byla diagnostikována rakovina pankreatu, které nedlouho poté ve věku 69 let podlehla.\n"}
{"id": "1425640", "url": "https://cs.wikipedia.org/wiki?curid=1425640", "title": "Andy Kirk", "text": "Andy Kirk\n\nAndy Kirk, celým jménem Andrew Dewey Kirk, (28. května 1898 – 11. prosince 1992) byl americký jazzový saxofonista a tubista. Vyrůstal v Denveru a svou kariéru zahájil coby člen kapely George Morrisona. Poté působil v souboru Dark Clouds of Joy trumpetisty Terrence Holdera. Když kapelu Holder v roce 1929 opustil, jejím lídrem se stal Kirk, který ji přejmenoval na Clouds of Joy (často však byla kvůli počtu členů označována jako Twelve Clouds of Joy; \"twelve\" = dvanáct). Přestože byl lídrem kapely, nebyl sólistou a nechával raději prostor dalším členům. Kapela vydala několik nahrávek, přičemž některým z nich se dostalo úspěchu v hitparádách. V roce 1948 Kirk kapelu opustil, ale nadále pracoval jako hudebník. Později působil v hotelovém managementu a v realitách. Zemřel v Harlemu ve věku 94 let.\n"}
{"id": "1425734", "url": "https://cs.wikipedia.org/wiki?curid=1425734", "title": "The Beach Boys (album)", "text": "The Beach Boys (album)\n\nThe Beach Boys je pětadvacáté studiové album americké skupiny The Beach Boys. Vydáno bylo v červnu roku 1985 a je prvním albem po smrti jednoho ze zakládajících členů kapely, Dennise Wilsona. Desku produkoval Steve Levine. Umístila se na 52. příčce americké hitparády. Kromě členů kapely se na albu podíleli například Stevie Wonder, Gary Moore a Ringo Starr.\n\n\n\n"}
{"id": "1425959", "url": "https://cs.wikipedia.org/wiki?curid=1425959", "title": "Emi Jamagišiová", "text": "Emi Jamagišiová\n\nEmi Jamagišiová (* 22. srpna 1986 Šiodžiri) je bývalá japonská zápasnice – judistka.\n\nS judem začínala základní škole v rodném Šiodžiri v 7 letech. Po skončení střední internátní školy Fudžimura v Tokiu v roce 2005 se připravovala v profesionálním judistickém týmu pojišťovny Mitsui Sumitomo Insurance (MSI) pod vedením Hisaši Janagisawy a jeho asistentů. V japonské ženské reprezentaci se pohybovala od roku 2004 v superlehké váze do 48 kg. V japonské nominaci na letní olympijské hry či mistrovství světa však jako trojnásobná vítězka prestižního pařížského turnaje pokaždé neuspěla v konkurenci Rjóko Taniové, Tomoko Fukumiové či Haruně Asamiové. Sportovní kariéru ukončila v roce 2015. Věnuje se trenérské práci.\n\n\n\n"}
{"id": "1426019", "url": "https://cs.wikipedia.org/wiki?curid=1426019", "title": "Jitka Čábelická", "text": "Jitka Čábelická\n\nJitka Čábelická, za svobodna Škarnitzlová (* 15. února 1990 Brandýs nad Labem) je česká cyklistka jezdící na horském kole (disciplina cross country). V současnosti závodí za tým GAPP System - Cabtech MTB racing team. Jde o mistryni České republiky pro rok 2018 v závodech na horských kolech. V roce 2007 se jí podařilo získat stříbrnou medaili na juniorském Mistrovství světa ve skotském Fort William.\n\nK závodění na horských kolech se dostala díky staršímu bratrovi Janovi a díky svému otci, který závodil za masters. Několik let kombinovala cyklistiku s atletikou a basketbalem. Nakonec zvítězilo horské kolo, konkrétně cross-country. Systematicky trénuje od roku 2003. Později k závodům XC přidala i cyklokros a silnici.\n"}
{"id": "1426020", "url": "https://cs.wikipedia.org/wiki?curid=1426020", "title": "Inazawa (Aiči)", "text": "Inazawa (Aiči)\n\nInazawa (japonsky:稲沢市 \"Inazawa-ši\") je město v prefektuře Aiči na ostrově Honšú v Japonsku. Žije zde přes 130 tisíc obyvatel. Ve městě působí 9 středních a 4 vysoké školy. Ve městě se nachází též několik šintoistických chrámů (napříkl chrám Kónomija).\n\n\n"}
{"id": "1426085", "url": "https://cs.wikipedia.org/wiki?curid=1426085", "title": "Králíček Petr", "text": "Králíček Petr\n\nKrálíček Petr (v anglickém originále Peter Rabbit) je americký animovaný komediální film z roku 2018. Režie se ujal Will Gluck a se scénářem mu pomohl Rob Lieber. Snímek je inspirován příběhem Beatrix Potter. Svůj hlas propůjčil hlavní postavě James Corden. Dále si hlavní role zahráli Rose Byrne, Domhnall Gleeson, Sam Neill, Daisy Ridley, Elizabeth Debicki a Margot Robbie. Film měl premiéru dne 9. února 2018 ve Spojených státech a dne 22. března 2018 v České republice. Celosvětově pak vydělal přes 351 milionů dolarů. Sequel bude mít premiéru dne 3. dubna 2020.\n\n\nJessica Freedman, Shana Halligan, Katharine Hoye, Chris Mann, Chad Reisser a Fletcher Sheridan propůjčili své hlasy Zpívajícím vrabcům.\n\nProdukce filmu byla poprvé oznámená v dubnu roku 2015, poté co bylo studio Sony Pictures napadeno hackery. Oficiální oznámení přišlo v prosinci 2015.\n\nV srpnu 2016 bylo oznámeno, že o režii a scénář se postará Will Gluck. Spolu s ním bude na scénáři pracovat také Rob Lieber. Bylo oznámeno, že James Corden svůj hlas propůjčí králíčkovi Petrovi a Rose Byrne si zahraje jednu z hlavních rolí. Studio Animal Logic pro film vytvářelo vizuální efekty a animace. V září 2016 byli do rolí obsazeni Daisy Ridley a Elizabeth Debicki. Další měsíc bylo potvrzeno obsazení Domhnalla Gleesona a Margot Robbie. V listopadu se do role paní Tiggy-Winkle obsadila zpěvačka Sia.\n\nDne 18. prosince 2016 byl zveřejněn první obrázek hlavní postavy, společně s filmovým logem. Produkce byla zahájena v prosinci 2016. Živé scény se natáčely v parku Centennial Park v Sydney. V březnu 2017 se natáčelo na nádraží Mortuary railway station v Sydney, které bylo ve filmu zobrazeno jako Paddington station v Londýně.\n\nFilm vydělal 115,3 milionů dolarů v Severní Americe a 235,9 milionů dolarů v ostatních oblastech, celkově tak vydělal 351,2 milionů dolarů po celém světě. Rozpočet filmu činil 50 milionů dolarů. Za první víkend docílil druhé nejvyšší návštěvnosti, kdy vydělal 25 milionů dolarů. Předpokládaný byl výdělek kolem 16 milionů dolarů. Ve Velké Británii se stal nejvýdělečnějším filmem roku 2018, s výdělkem 56,3 milionů dolarů. V Číně vydělal 26,5 milionů dolarů, v Austrálii (20,2 milionů dolarů), ve Francii (12,3 milionů dolarů) a v Německu (12,1 milionů dolarů). V České republice vydělal přes 1,1 milionů dolarů. \n\nNa recenzní stránce Rotten Tomatoes získal z 126 započtených recenzí 64 procent s průměrným ratingem 5,8 bodů z deseti. Na serveru Metacritic snímek získal z 26 recenzí 51 bodů ze sta. Na Česko-Slovenské filmové databázi si snímek k 2. září 2018 drží 72 procent.\n\nStudio Columbia Pictures potvrdilo, že sequel bude mít premiéru dne 7. února 2020 a Gluck se vrátí k režii a scénáři.\n"}
{"id": "1426125", "url": "https://cs.wikipedia.org/wiki?curid=1426125", "title": "Sean S. Cunningham", "text": "Sean S. Cunningham\n\nSean Sexton Cunningham (* 31. prosince 1941, New York, Spojené státy americké) je americký producent, režisér a scenárista. Proslavil se díky filmu \"Pátek třináctého\", který natočil roku 1980. Mezi jeho další známé snímky patří \"Lunapark smrti\" (1985), \"Hlubinná hvězda šest\" (1989) a \"Invaze\" (2002). V roce 1972 produkoval debut Wese Cravena \"Poslední dům nalevo\". Produkování se věnoval i nadále, jeho jméno v kolonce producent můžeme nalézt např. u čtyřdílné série \"Dům\", u devátého pokračování Pátku třináctého nazvaného \"Jason Goes to Hell\" (1993) a u remaků \"Pátku třináctého\" (2009) a \"Posledního domu nalevo\" (2009).\n\n"}
{"id": "1426142", "url": "https://cs.wikipedia.org/wiki?curid=1426142", "title": "I Loved You at Your Darkest", "text": "I Loved You at Your Darkest\n\nPřestože je hudba na albu stále „extrémní a radikální“, dle zpěváka Nergala jde taktéž o „nejvíce rockově orientovanou desku v historii kapely“. Tento fakt silně ovlivnila Nergalova záliba v kapele AC/DC. Texty se provokativní formou věnují náboženství.\n\n\n\n"}
{"id": "1426145", "url": "https://cs.wikipedia.org/wiki?curid=1426145", "title": "Marie, královna skotská", "text": "Marie, královna skotská\n\nMary Queen of Scots je připravovaný historický a dramatický film z roku 2018. Režie se ujal Josie Bourke a scénáře Beau Willimon. Je založená na knize Johna Guye \"My Heart Is My Own: The Life of Mary Queen of Scots\". Hlavní role hrají Saoirse Ronan, Margot Robbie, Jack Lowden, David Tennant, Joe Alwyn, Martin Compston, Brendan Coyle a Guy Pearce. Premiéra v Spojených státech je stanovena na 7. prosince 2018 a v České republice na 7. února 2019. \n\n\nStudio Focus Features má na starosti práva ve Spojených státech a Universal Pictures celosvětově. Kostýmy má ve filmu na starosti držitelka Oscara Alexandra Byrne a masky Jenny Shicore.\n"}
{"id": "1426161", "url": "https://cs.wikipedia.org/wiki?curid=1426161", "title": "Kana Abeová", "text": "Kana Abeová\n\nKana Abeová (* 25. dubna 1988 Išinomaki) je bývalá japonská zápasnice – judistka.\n\nS judem začínala ve 3 letech v rodném Išinomaki. Po skončení střední školy Širicu Watanohy v Išinomaki se od roku 2007 připravovala v profesionálním judistickém týmu pojišťovny Mitsui Sumitomo Insurance (MSI) pod vedením Hisaši Janagisawy a jeho asistentů.. V japonské ženské reprezentaci se pohybovala od roku 2009 v polostřední váze do 63 kg. V roce 2012 se kvalifikovala na olympijské hry v Londýně, ale v japonské olympijské nominaci ustopila své týmové kolegyni Jošie Uenové. V závěru roku 2014 se vdala za reprezentačního kolegu Masaši Ebinumu a předčasně ukončila sportovní kariéru.\n\n\n\n"}
{"id": "1426170", "url": "https://cs.wikipedia.org/wiki?curid=1426170", "title": "Villa Baviera", "text": "Villa Baviera\n\nVilla Baviera je organizace, která aktuálně obývá lokalitu nepříliš známé \"Colonia Dignidad\", která se nachází ve středním Chile. Jako naprosto izolované území bylo založeno německými uprchlíky z poloviny 50. let 20. století. V roce 1961 do kolonie dorazil Paul Schäfer, usvědčený z několika sexuálních zneužívání, která ho nutila emigrovat. V nejlepších letech kolonie ji obývalo asi 300 německých a chilských občanů a měla rozlohu asi 137 čtverečních kilometrů.\n\nJe potvrzeno, že se v kempu nacházel koncentrační a vyhlazovací tábor. Nyní se na jejím území nachází hotel a restaurace, oblast je ale stále uzavřená, návštěvníci musejí projíždět původním kontrolním stanovištěm a návštěvníci nemají do drtivé většiny oblasti přístup. Není jasné, co se v této oblasti stále odehrává.\n"}
{"id": "1426217", "url": "https://cs.wikipedia.org/wiki?curid=1426217", "title": "Benjamin Pavard", "text": "Benjamin Pavard\n\nBenjamin Pavard (*28. březen 1996) je francouzský fotbalista, který hraje na pozici obránce za německý klub FC Bayern Mnichov . V roce 2018 se stal s národním mužstvem Francie vítězem MS.\n\nJeho prvním klubem byl tým z jeho rodiště v Jeumontu, kde svou kariéru započal také slavný francouzský útočník Jean-Pierre Papin, pozdější útočník Bayernu Mnichov. V 9 letech se stal součástí akademie klubu Lille, kam ze svého rodiště čtyřikrát do týdne dojížděl.\n\nPavard se propracoval do základní sestavy Lille OSC v 18 letech, když 31. ledna 2015 nastoupil do zápasu na hřišti Nantes, přičemž za Lille si zahrál také český bek David Rozehnal.\nBěhem dvou sezón nastoupil celkově do 21 utkání.\n\nNa konci srpna 2016 přestoupil do Německa do Stuttgartu, který právě sestoupil do 2. Bundesligy. Stal se nejdražším příchodem do týmu toho léta s přestupovou částkou 5 milionů eur.\nZa Stuttgart debutoval 3. října 2016 doma během klání s SpVgg Greuther Fürth, který \"Švábové\" vyhráli poměrem 4-0. Pavard zahrál na pozici středního obránce, centrem přihrál na první branku Carlosovi Manému a sám vstřelil třetí gól.\nV 15. kole si připsal další asistenci, když přihrál na první branku proti FC Erzgebirge Aue. Stuttgart venku zvítězil vysoko 4-0.\nNa konci sezóny se tým radoval z postupu zpět mezi elitní bundesligové týmy.\n\nZačátkem listopadu 2017 byl překvapivě nominován trenérem Didierem Deschampsem na přátelské zápasy s Walesem a Německem.\nDebutoval v utkání s Walesem, když v poločase přišel na hřiště, střídajíc Christophe Jalleta, Francie vyhrála 2-0. I proti Němcům si zahrál, a to poslední třetinu remízového utkání (2-2), přičemž opět střídal Jalleta. Byl nominován také na březnové přátelské zápasy s Kolumbií a Ruskem. Ačkoliv proti Kolumbii (2-3) si nezahrál, proti Rusku odehrál celý zápas a byl tak u výhry 3-1.\n\nPřed světovým šampionátem v Rusku si opět zahrál během přátelských zápasů pravého krajního obránce – pár minut proti Irsku (Francie vyhrála 2-0), celý zápas proti Itálii (3-1) a čtvrt hodiny proti USA (1-1), kde asistoval góluKylianu Mbappému.\n\nPavard se na mistrovství dostal – opět jako pravý krajní bek – do základní jedenáctky, byl tak u vítězství nad Austrálií (2-1) a nad Peru (1-0). Poslední skupinový zápas s Dánskem si nezahrál, Francie měla postup jistý a šetřila své opory. Pavard své místo v základu nepustil až do konce turnaje, postupně odehrál zápasy s Argentinou (4-3), Uruguayí (2-0), Belgií (1-0) a Chorvatskem, které Francie ve finále přehrála 4-2. Jeho branka proti Argentině se stala nejhezčím gólem šampionátu.\n\n\n\n\n"}
{"id": "1426243", "url": "https://cs.wikipedia.org/wiki?curid=1426243", "title": "Sarah Jeffery", "text": "Sarah Jeffery\n\nSarah Jeffrey (* 3. duben 1996, Vancouver, Britská Kolumbie, Kanada) je kanadská herečka, zpěvačka a tanečnice. Proslavila se díky práci na seriálu \"Městečko Pines,\" filmu \"Následníci\" a kriminálním seriálu \"Špinaví poldové.\" Od roku 2018 hraje jednu z hlavních rolí v seriálu \"Charmed\".\n\nJeffery se narodila ve Vancouveru. Od tří let zpívá, tančí a hraje v muzikálech a divadelních produkcí. Vystupovala s taneční skupinou \"Body\". Její otec má mexické kořeny a matka italské. \n\nPrvní herecká role přišla s pilotním dílem seriálu \"Aliens in the House\". Krátce poté získala hlavní roli v seriálu \"Darebák\", po boku Thandie Newton, ve kterém hrála roli Evie Travis. Následně se připojila k obsazení sci-fi seriálu \"Městečko Pines\", ve kterém hrála vedlejší roli Amy. \n\nV roce 2015 hrála roli princezny Aurory v televizním filmu stanice Disney Channel \"Následníci.\" Následně si roli zopakovala ve druhém díle \"Následníci 2.\" V lednu 2016 získala vedlejší roli Cristiny Santos v seriálu \"Špinaví poldové\". Ten samý rok si zahrála ve filmové komedii \"Jdi svou cestou\"\".\"\n\nV únoru 2018 byla obsazena do hlavní role Maggie Very ve fantasy seriálu stanice The CW \"Charmed\".\n"}
{"id": "1426278", "url": "https://cs.wikipedia.org/wiki?curid=1426278", "title": "Samsung Gear Sport", "text": "Samsung Gear Sport\n\nSamsung Gear Sport jsou chytré hodinky vyvinuty, designovány a prodávány společností Samsung Electronics. Hodinky byly vydány na Samsung Galaxy Unpacked 2017.\n\n"}
{"id": "1426290", "url": "https://cs.wikipedia.org/wiki?curid=1426290", "title": "Šediváčkův long", "text": "Šediváčkův long\n\nŠediváčkův long je mezinárodní etapový závod psích spřežení (sleddog race), který se koná každoročně v posledním lednovém týdnu v Orlických horách. Celková délka čtyřetapového závodu činí 222 km, spadá tedy do kategorie longtrail. Závod je náročný nejen svou délkou, ale i převýšením. Spřežení nastoupají celkem více než 7000 výškových metrů. V některých ročnících závodu je vypsána i kategorie „superlong“, jejíž délka v pěti etapách dosahuje 333 km. Poprvé se závod uskutečnil v roce 1997.\n\nNultý ročník závodu, později prohlášený za ročník první, se uskutečnil z iniciativy mushera Pavla Kučery v únoru roku 1997. Závod byl pojmenován na památku psa Šediváčka, který byl jako volně pobíhající den před závodem v roce 1997 zastřelen. Od tohoto roku se závod jezdí každoročně, v lednu 2019 se pojede 23. ročník. Z dvaadvaceti ročníků se musel pro nedostatek sněhu pouze jediný (v r. 2014) uskutečnit na zkrácené trati na tréninkových kárách a koloběžkách. Závodu se pravidelně účastní musheři z 9 až 11 evropských států. Na startu závodu, v osadě Jedlová obce Deštné v Orlických horách, se sjede pravidelně kolem 600 psů severských plemen (Sibiřský Husky, Aljašský Malamut, Grónský pes, Samojed, Aljašský Husky a Evropský saňový pes). Každoročně již od druhého ročníku je Šediváčkův long mistrovstvím ČR na dlouhé trati, v roce 2004 se VIII. ročník závodu konal jako mistrovství Evropy FISTC. Šediváčkův long si za svou existenci zajistil jistou mediální proslulost, o jeho průběhu a výsledcích informují regionální i celostátní deníky.\n\nŠediváčkův long je součástí série čtyř extrémních závodů psích spřežení The Ultimate Sleddog Challenge, kdy další tři závody (INNERKREMS – Korutany Rakousko/90 km/4500 m převýšení, INZELL – Bavorsko/Německo/90 km/3000 m převýšení a TransAlp VAUDOISE – Švýcarsko/Vaud/100 km). Limitovaný počet startujících je po zpřístupnění přihlášek Šediváčkova longu naplněn vždy během několika málo podzimních týdnů. V propozicích závodu je pro spřežení všech tříd předepsána zátěž max. 7 kg na psa, obsahující úplnou výstroj a výzbroj pro přežití. Součástí závodu je i povinný bivak (přenocování na sněhu). S vedením závodu (Spolek Šediváčkův long) dlouhodobě spolupracuje obec Deštné v Orlických horách, i další obce, jejichž územím trasa závodu prochází. Od r. 2016 je Šediváčkův long začleněn mezi šest nejvýznamnějších sportovních akcí Královéhradeckého kraje.\n\nTrať 1. etapy závodu tradičně začíná v osadě Jedlová a podle lyžařského areálu vede na hřebeny Orlických hor. V závislosti na stavu sněhu, na dohodě s vlastníky lesů a pozemků a na schválení dalších partnerů, vede trasa obvykle přes Sedloňovský Černý kříž, podél státní hranice na Masarykovu chatu, kolem vrcholu Velké Deštné k Pěticestí, do Orlického Záhoří a přes Luisino Údolí zpět do Jedlové. Místa pro celonoční bivak se střídají – v současnosti je prostor pro bivak poblíž osady Pádolí (část obce Uhřínov).\n\n\n\n\n"}
{"id": "1426316", "url": "https://cs.wikipedia.org/wiki?curid=1426316", "title": "Dana Galuszková", "text": "Dana Galuszková\n\nDana Galuszková (* 16. října 1958) je česká politička a lékařka, primářka transfuzního oddělení Fakultní nemocnice Olomouc, členka ČSSD.\n\nPracuje jako primářka transfuzního oddělení Fakultní nemocnice Olomouc.\n\nDana Galuszková je vdaná. Žije ve městě Šumperk, předtím bydlela v Olomouci (v městské části Chválkovice).\n\nV komunálních volbách v roce 2014 kandidovala za ČSSD do Zastupitelstva města Olomouc, ale neuspěla. Ve volbách v roce 2018 kandiduje do Zastupitelstva města Šumperk.\n\nVe volbách do Poslanecké sněmovny PČR v roce 2017 kandidovala za ČSSD v Olomouckém kraji, ale neuspěla.\n\nVe volbách do Senátu PČR v roce 2018 kandiduje za ČSSD v obvodu č. 65 – Šumperk. Se ziskem 15,50 % hlasů skončila na 4. místě.\n"}
{"id": "1426359", "url": "https://cs.wikipedia.org/wiki?curid=1426359", "title": "Seznam slovenských hráčů v NHL v sezóně 2018/2019", "text": "Seznam slovenských hráčů v NHL v sezóně 2018/2019\n"}
{"id": "1426428", "url": "https://cs.wikipedia.org/wiki?curid=1426428", "title": "Los Angeles Film Critics Association Awards 2003", "text": "Los Angeles Film Critics Association Awards 2003\n\n29. ročník předávání cen asociace Los Angeles Film Critics Association se konal dne 7. ledna 2004 a udílel ocenění pro nejlepší filmařské počiny roku 2003.\n\n\n\n\n\n\n\n\n\n\n\n\n\n\n\n\n\n\n"}
{"id": "1426429", "url": "https://cs.wikipedia.org/wiki?curid=1426429", "title": "Pamlsková vyhláška", "text": "Pamlsková vyhláška\n\nVyhláška o nezdravých potravinách, které se nesmějí prodávat ve školách, známější jako tzv. pamlsková vyhláška, je vyhláška ministerstev školství a zdravotnictví, která zavedla regulaci některých potravin na školách s ohledem na zdravou výživu dětí a mládeže. Vyhláška vešla v platnost 30. září 2016 (č. 282/2016 Sb.) a po nátlaku České středoškolské unie z ní byly vyňaty střední školy. Součástí vyhlášky je velmi přísný seznam požadavků na obsah soli, tuku a cukru v potravinách a zákaz sladkostí a dalších nezdravých potravin. Vyhláška vyvolávala diskuse a kontroverze a 3. září 2018 přišlo zmírnění vyhlášky (č. 160/2018 Sb.). Mezitím ale mnohé školní bufety zkrachovaly a školy si zvykly na provoz bez nich.\n\n"}
{"id": "1426438", "url": "https://cs.wikipedia.org/wiki?curid=1426438", "title": "Ivan Vinický", "text": "Ivan Vinický\n\nIvan Vinický (* 14. června 1955) je český politik, od roku 2002 starosta obce Bystřany na Teplicku, bývalý člen hnutí NEZ, strany Národní socialisté a SPO, nyní člen ČSSD.\n\nIvan Vinický žije v obci Bystřany na Teplicku.\n\nV komunálních volbách v roce 2002 byl zvolen zastupitelem obce Bystřany, když jako člen hnutí NEZÁVISLÍ vedl kandidátku tohoto hnutí. Mandát zastupitele obce pak obhájil ve volbách v letech 2006 (člen NEZ, lídr kandidátky), 2010 (člen ČSSD, lídr kandidátky) a 2014 (člen ČSSD, lídr kandidátky). Také v komunálních volbách v roce 2018 je opět lídrem kandidátky ČSSD.\n\nV krajských volbách v roce 2004 kandidoval za hnutí NEZÁVISLÍ do Zastupitelstva Ústeckého kraje, ale neuspěl. Nepodařilo se mu to ani ve volbách v roce 2012 za Národní socialisty - levici 21. století.\n\nTřikrát neúspěšně kandidoval v Ústeckém kraji do Poslanecké sněmovny PČR, a to v letech 2006 (člen hnutí NEZÁVISLÍ), 2010 (člen ČSSD) a 2013 (člen SPO). \n\nVe volbách do Senátu PČR v roce 2018 kandidoval za ČSSD v obvodu č. 32 – Teplice. Se ziskem 4,38 % hlasů skončil na 6. místě. \n"}
{"id": "1426458", "url": "https://cs.wikipedia.org/wiki?curid=1426458", "title": "Los Angeles Film Critics Association Awards 2004", "text": "Los Angeles Film Critics Association Awards 2004\n\n30. ročník předávání cen asociace Los Angeles Film Critics Association se konal dne 11. prosince 2004 a udílel ocenění pro nejlepší filmařské počiny roku 2004.\n\n\n\n\n\n\n\n\n\n\n\n\n\n\n\n\n\n\n"}
{"id": "1426477", "url": "https://cs.wikipedia.org/wiki?curid=1426477", "title": "Los Angeles Film Critics Association Awards 2005", "text": "Los Angeles Film Critics Association Awards 2005\n\n31. ročník předávání cen asociace Los Angeles Film Critics Association se konal v prosinci roku 2005 a udílel ocenění pro nejlepší filmařské počiny roku 2005.\n\n\n\n\n\n\n\n\n\n\n\n\n\n\n\n\n\n"}
{"id": "1426497", "url": "https://cs.wikipedia.org/wiki?curid=1426497", "title": "Adranosit-(Fe)", "text": "Adranosit-(Fe)\n\nAdranosit-(Fe) je minerál ze skupiny sulfosolí, který byl prvně objeven na hořících haldách černého uhlí v Německu. Později byla jeho přítomnost dokázána i v místě naleziště příbuzného minerálu adranositu, se kterým sdílí podobnou unikátní strukturu, nicméně pozice Al je ve struktuře kompletně nahrazena Fe, na základě čehož byl také pojmenován.\n\nVzniká jako sublimát na brekciovitých úlomcích kde horké plyny a páry stoupají z jícnu aktivní sopky nebo na hořících haldách.\n\n\nPodobným minerálem je adranosit.\n\nJedná se o velmi vzácný minerál\n\nV případě výskytu u italských vulkanitů se můžeme setkat s dalšími minerály jako je theresiait, pseudocotunnit, bismuthinit, salmiak, anhydrit, sasolit a síra; v případě hořících hald je to clairit, tschermigit, rostit a mohrit.\n\n\n"}
{"id": "1426501", "url": "https://cs.wikipedia.org/wiki?curid=1426501", "title": "Los Angeles Film Critics Association Awards 2002", "text": "Los Angeles Film Critics Association Awards 2002\n\n28. ročník předávání cen asociace Los Angeles Film Critics Association se konal dne 15. prosince 2002 a udílel ocenění pro nejlepší filmařské počiny roku 2002.\n\n\n\n\n\n\n\n\n\n\n\n\n\n\n\n\n"}
{"id": "1426502", "url": "https://cs.wikipedia.org/wiki?curid=1426502", "title": "Ensaïmada", "text": "Ensaïmada\n\nEnsaïmada je sladké pečivo s chráněným zeměpisným označením pocházející ze španělského ostrova Mallorca. Připravuje se z mouky, vody, cukru, vajec, kvásku, a sádla (katalánsky \"saïm\", odtud název). Tradiční \"ensaïmada\" je bez náplně, prodává se však i plněná krémem, smetanou, čokoládou, nebo tykvovitou zeleninou – nejčastěji dýní – tzv. cabello de ángel.\n\nŠpanělští emigranti a kolonisté \"ensaïmadu\" rozšířili do celého světa. Populární je v Argentině, Portoriku, USA, nebo na Filipínách.\n\n"}
{"id": "1426507", "url": "https://cs.wikipedia.org/wiki?curid=1426507", "title": "Strakáč březový", "text": "Strakáč březový\n\nStrakáč březový (\"Endromis versicolora\") je středně velký noční motýl, jediný zástupce čeledi strakáčovitých. Je rozšířen v České i Slovenské republice, jeho housenky se živí listím listnatých stromů (zejména bříz). Patří mezi první motýly, kteří na jaře vyletují, není však hojný a jeho počty se dále snižují, jak mizí přirozený biotop strakáče – souvislé březové porosty, které jsou činností člověka ničeny a nahrazovány kulturními lesy. Kvůli své ekologické zranitelnosti byl zařazen do Červeného seznamu bezobratlých ČR jakožto druh \"zranitelný\".\n\nJedná se v zásadě o palearktický druh. Vyskytuje se na většině evropského kontinentu s výjimkou nejjižnějších oblastí. Na východě zasahuje areál rozšíření až na Sibiř.\nVyhledává jednodruhové i smíšené březové háje a lesy od nížin přes pahorkatiny až k podhůří vysokých hor. Vyskytuje se i na rašeliništích a vřesovištích, rostou-li zde břízy.\n\nSamci a samice dospělců se od sebe liší velikostí a do jisté míry i zbarvením. Přední křídlo je u samců dlouhé 25–30 mm, u samic je to až 40 mm. Základní barvou předních křídel je skořicově hnědá, na jejímž podkladu jsou bělavé skvrny. Přes křídlo se táhnou dvě příčné černobílé pásky, z nichž vnější je dvakrát pravoúhle zalomená. Mezi nimi lze zhruba uprostřed nalézt krátkou, ale výraznou, zalomenou černou skvrnu na diskoidální žilce. V předním rohu jsou vždy tři bílé trojúhelníkové skvrny. Zadní křídla jsou rezavě hnědá se dvěma černými příčkami, někdy neúplnými. Hruď je hnědá a chlupatá, stejně tak i zadeček.Samička je všeobecně světlejší než sameček, v kresbě má – někdy i výrazně – větší podíl bílé barvy a zadeček má spíše šedohnědý. Dalším rozdílem mezi pohlavími jsou tykadla, která jsou u samic nitkovitá, u samců hřebenitá.\n\nVajíčka jsou zelená, s blížícím se líhnutím šednou.\n\nHousenky v průběhu svého vývoje třikrát mění vzhled: nejmladší housenky jsou černé, řídce ochlupené. Od druhého instaru ochlupení ztrácejí a mění barvu na zelenou, která jim zůstává po většinu života. Hřbet je bělavý a po stranách těla jsou na jednotlivých článcích bělavé, šikmé pruhy, podobně jako u housenek některých lišajů. Spodina a boky těla jsou jemně černě kropenaté a na posledním článku je hrotitý hrbolek. Před kuklením se barva housenek mění naposledy, a to na rudohnědou. Tou dobou měří housenky 5–6 cm.\n\nKukla je uložena v pevném podzemním zámotku, má tmavohnědou až černou barvu.\n\nMotýli létají v jediné generaci, v teplých letech už koncem února, pravidelně pak v březnu a dubnu, ve vyšších polohách až do května. Samci jsou aktivnější, za slunných dní poletují a vyhledávají samičky, které čekají usazené na kmenech nebo v korunách stromů. V noci jsou aktivní obě pohlaví, často přilétají k umělým zdrojům světla. Dospělci během života nepřijímají potravu. Oplodněné samičky kladou vajíčka po skupinkách (zpravidla v řádcích) na tenké větvičky živných rostlin, kterými jsou listnaté stromy, zejména bříza, ale také lípa, líska, olše a habr.\n\nStádium housenky trvá přibližně pět týdnů, v přírodě se housenky vyskytují od května do července. V prvních fázích vývoje žijí pospolitě v \"hnízdech\", podobně jako např. housenky baboček, později se rozlézají a žijí jednotlivě. Před kuklením mění barvu (viz výše), slézají ze stromu a kuklí se na povrchu či mělce pod povrchem země v pevném zámotku, do kterého zapřádají i předměty z okolí.\n\nKukla je přezimujícím stádiem; na jaře před kuklením se vysouvá ze zámotku. Stává se, že kukly přeleží i dva nebo tři roky, než se vylíhnou.\n\n"}
{"id": "1426510", "url": "https://cs.wikipedia.org/wiki?curid=1426510", "title": "Los Angeles Film Critics Association Awards 2001", "text": "Los Angeles Film Critics Association Awards 2001\n\n27. ročník předávání cen asociace Los Angeles Film Critics Association se konal dne 15. prosince 2001 a udílel ocenění pro nejlepší filmařské počiny roku 2001.\n\n\n\n\n\n\n\n\n\n\n\n\n\n\n\n\n\n"}
{"id": "1426513", "url": "https://cs.wikipedia.org/wiki?curid=1426513", "title": "Festival Kino na hranici", "text": "Festival Kino na hranici\n\nFestival Kino na hranici/granicy je filmový festival, který se koná v Českém Těšíně i polském Cieszynie od roku 1999. Trvá sedm dní a koná se koncem dubna až začátkem května. Zabývá se filmografií střední Evropy, uvádí hlavně polské, české a slovenské filmy.\n\nV roce 2018 se konal již jubilejní 20. ročník.\n\n"}
{"id": "1426586", "url": "https://cs.wikipedia.org/wiki?curid=1426586", "title": "Queso de Cabrales", "text": "Queso de Cabrales\n\nQueso de Cabrales je sýr s modrou plísní vyráběný ve španělském autonomním společeství Asturias. Od roku 1981 je chráněn evropským nařízením o ochraně označení původu. \n\n\"Queso de Cabrales\" se vyrábí z nepasterizovaného kravského mléka nebo smícháním dvou/tří typů mléka (kravského, kozího, ovčího). Zraje v přírodních jeskyních pohoří Picos de Europa 3 až 6 měsíců. Vysoká vlhkost vzduchu (90%) a teplota mezi 7 a 13°C napomáhájí rozvoji penicilinové plísně, která vytváří na sýru typické modro-zelené žilkování. \n\nPoslední neděli v srpnu se ve vesnici Arenas de Cabrales každoročně pořádá festival věnovaný tomuto sýru.\n\n"}
{"id": "1426599", "url": "https://cs.wikipedia.org/wiki?curid=1426599", "title": "Jiří Boček", "text": "Jiří Boček\n\nJiří Boček (* 25. září 1957 České Budějovice) je český pivovarník a manažer.\n\nAbsolvoval obor sladovnictví na Středním odborném učilišti pivovarském v Českých Budějovicích. Pokračoval na Střední potravinářské škole v Praze a na Fakultě potravinářské a biochemické technologie Vysoké školy chemicko-technologické v Praze. \n\nPo základní vojenské službě nastoupil do národního podniku Budějovický Budvar, kde byl technologem, mistrem varen a podsládkem. V letech 1991–2016 v této společnosti působil jako ředitel.\n\nV říjnu 2016 získal od prezidenta České republiky Miloše Zemana Medaili Za zásluhy. Za celoživotní přínos oboru byl v září 2017 uveden do Síně slávy českého pivovarství a sladařství.\n"}
{"id": "1426641", "url": "https://cs.wikipedia.org/wiki?curid=1426641", "title": "Vladimír Černohorský", "text": "Vladimír Černohorský\n\nVladimír Černohorský (1941 – 8. srpna 2015) byl český sládek a výzkumník.\n\nPivovarnictví se věnoval od roku 1959. V letech 1964–1992 pracoval v Pokusném a vývojovém středisku pro pivo a slad v pražském Braníku. Od roku 1992 měl vlastní firmu pro poradenskou činnost. Působil jako sládek v různých pivovarech, a to nejen v Česku, ale např. i v Německu nebo Rakousku. Byl spoluautorem 16 vynálezů, např. nealkoholického piva Pito a piva pro diabetiky (dia pivo). Od roku 1995 dělal sládka v rakouském zámeckém podniku Schlossbrauerei Weinberg a od roku 2011 souběžně pracoval jako vrchní sládek v obnoveném Únětickém pivovaru. \n\nZa celoživotní přínos oboru byl v roce 2014 uveden do Síně slávy českého pivovarství a sladařství.\n\n"}
{"id": "1426648", "url": "https://cs.wikipedia.org/wiki?curid=1426648", "title": "KaiOS", "text": "KaiOS\n\nKaiOS je operační systém založený na Linuxovém jádru a vycházející z již dále nevyvíjeného operačního systému Firefox OS. Poprvé byl vydán v roce 2017 americkou firmou z Kalifornie se stejným názvem a je určený pro tlačítkové mobilní telefony. Z telefonů, které nemají dotykovou obrazovku, vytváří KaiOS \"chytřejší\" zařízení. Telefony s KaiOS umožňují připojení k 4G LTE, k Wi-Fi, dokáží vytvořit přístupový bod wi-fi, zajistit lokalizaci pomocí GPS či stahování a instalaci HTML 5 aplikací z obchodu KaiStore. Do KaiOS například investovala společnost Google částku 22 milionů amerických dolarů v roce 2018.\n\n\n"}
{"id": "1426654", "url": "https://cs.wikipedia.org/wiki?curid=1426654", "title": "Tomoe Uenová", "text": "Tomoe Uenová\n\nTomoe Uenová (* 21. listopadu 1989 Asahikawa) je bývalá japonská zápasnice – judistka.\n\nS judem začínala útlém dětství v rodinném dódžó v Júbecu na ostrově Hokkaidó. V roce 2008 následovala své starší sestry Masae a Jošie do profesionálního judistického týmu pojišťovny Mitsui Sumitomo Insurance (MSI) vedené Hisaši Janagisawy a jeho asistenty.. V japonské ženské reprezentaci se pohybovala od roku 2009 ve střední váze do 70 kg. V roce 2012 se nekvalifikovala na olympijské hry v Londýně a na podzim téhož roku s ní MSI neprodloužili smlouvu. Od roku 2013 se připravovala doma v Asahikawě jako členka japonských ozbrojených sil \"Džieitai\". Sportovní kariéru ukončila v roce 2016.\n\n\n\n"}
{"id": "1426673", "url": "https://cs.wikipedia.org/wiki?curid=1426673", "title": "Sümegprága", "text": "Sümegprága\n\nSümegprága je samostatná (nikoliv část Sümegu) vesnice v Maďarsku v župě Veszprém, spadající pod okres Sümeg. Nachází se asi 4 km jižně od Sümegu, 22 km severozápadně od Tapolcy a 23 km severovýchodně od Keszthely. V roce 2015 zde žilo 589 obyvatel, z nichž je 90,2 % maďarské národnosti. Název se skládá z názvů Sümeg a Prága (maďarsky Praha), název tedy pravděpodobně znamená \"Praha u Sümegu\".\n\nSümegprága se skládá ze dvou částí, do nichž kromě Sümegprágy patří i část \"Szőlőhegy\".\n\nSümegprága leží na silnici 73159. Je přímo silničně spojena s vesnicemi Bazsi, Lesenceistvánd, Lesencetomaj, Nyirád, Uzsa, Zalahaláp a městy Sümeg a Tapolca. Poblíže Sümegprágy pramení řeka Marcal, která jí také protéká.\n"}
{"id": "1426686", "url": "https://cs.wikipedia.org/wiki?curid=1426686", "title": "Seznam dílů seriálu Dirk Gently's Holistic Detective Agency", "text": "Seznam dílů seriálu Dirk Gently's Holistic Detective Agency\n\nToto je seznam dílů seriálu \"Dirk Gently's Holistic Detective Agency\". Americký komediálně-dramatický televizní seriál \"Dirk Gently's Holistic Detective Agency\" vysílala stanice BBC America v letech 2016–2017, celkově vzniklo ve dvou řadách 18 dílů.\n\n<onlyinclude></onlyinclude>\n\n"}
{"id": "1426758", "url": "https://cs.wikipedia.org/wiki?curid=1426758", "title": "Národní přírodní rezervace na Slovensku", "text": "Národní přírodní rezervace na Slovensku\n\nNárodní přírodní rezervace (zkracováno NPR) je na Slovensku nejvýznačnější kategorie ochrany maloplošných území. Poskytuje ochranu v mezinárodním nebo národním měřítku jedinečným přírodním ekosystémům s vzácnými a ohroženými organismy i anorganickými fenomény. \n\n"}
{"id": "1426764", "url": "https://cs.wikipedia.org/wiki?curid=1426764", "title": "Muroran", "text": "Muroran\n\nMuroran () je město v podprefektuře Iburi v Japonsku. K roku 2018 v něm žilo přes 85 tisíc obyvatel.\n\nMuroran leží na jižním okraji ostrova Hokkaidó na pobřeží Tichého oceánu. Patří do podprefektury Iburi prefektury Hokkaidó. Pozemní hranici má na severovýchodě s Noboribecu a na severozápadě s Date.\n\nNa území města je pět železničních stanic. Hlavní tratí je železniční trať Ošamambe – Iwamizawa vedoucí v tomto úseku zhruba podél pobřeží subprefektury Ibari.\n\nJako město vznikl Muroran 1. srpna 1922.\n\n\n"}
{"id": "1426809", "url": "https://cs.wikipedia.org/wiki?curid=1426809", "title": "Seznam dílů pořadu Bořiči mýtů", "text": "Seznam dílů pořadu Bořiči mýtů\n\nToto je seznam dílů pořadu \"Bořiči mýtů\". Americký populárně-vědecký televizní pořad \"Bořiči mýtů\" měl premiéru 23. ledna 2003 na stanici Discovery Channel.\n\nPro tento pořad neexistuje systematické rozdělení dílů do sérií. Používá se rozdělení dle kalendářních let uvedených pro jednotlivé díly na oficiálních stránkách. Na druhou stranu Discovery Channel prodává DVD s pořadem po řadách, které se někdy řídí kalendářním rokem a někdy ne. Navíc Discovery Channel také prodává \"sběratelské edice\", které dělí díly jiným způsobem. \n\nMýty zkoumané v každém dílu jsou na konci vyhodnoceny dle tří možností:\n\n\n"}
{"id": "1426821", "url": "https://cs.wikipedia.org/wiki?curid=1426821", "title": "Gordon Beck", "text": "Gordon Beck\n\nGordon Beck (16. září 1935 – 6. listopadu 2011) byl anglický jazzový klavírista a hudební skladatel. Narodil se v Londýně a hru na klavír studoval od mládí, avšak rozhodl se rozvíjet kariéru v oblasti technického kreslení. V roce 1957 se odstěhoval do Kanady, ale již následujícího roku se vrátil zpět do Anglie. Právě v té době se opět začal věnovat hudbě. Profesionálním hudebníkem se stal v roce 1960 a ještě téhož roku si zahrál po bohu amerického saxofonisty Dona Byase. V roce 1960 se stal členem kapely Tubbyho Hayese. Později vedl vlastní skupiny. Také nahrál několik alb s Philem Woodsem. V sedmdesátých letech působil v kapele Nucleus. Zemřel v roce 2011 ve věku 76 let. Již několik let před smrtí přestal kvůli zdravotnímu stavu vystupovat.\n\n"}
{"id": "1426824", "url": "https://cs.wikipedia.org/wiki?curid=1426824", "title": "Nová Hospoda (Deštnice)", "text": "Nová Hospoda (Deštnice)\n\nNová Hospoda je osada, část obce Deštnice v okrese Louny. Její větší část se nachází na katastrálním území Deštnice, menší na k. ú. Velká Černoc. Stojí zde 6 domů a evidována jsou zde 4 popisná čísla.\n\n První písemná zmínka o Nové Hospodě pochází z roku 1668. Tehdy se mezi kmotry dítěte narozeného v sousedním Sádku uvádí Marie Fischerová \"von Neuen Wirtshaus alias Fleischbank genant\". Lokalita tehdy patřila do panství Měcholupy, osídleného převážně německými obyvateli. Vzhledem k tomu, že se ani v Soupisu poddaných podle víry z roku 1651 ani v berní rule z roku 1654 Nová Hospoda nevyskytuje, lze její vznik klást do intervalu mezi roky 1654 a 1668. Nova Hospoda už podle názvu vznikla jako zájezdní hostinec při cestě mezi Žatcem a Rakovníkem. Hospoda je zde ve 2. polovině 17. století skutečně doložena. Osada měla už od počátku dva alternativní názvy: Neues Wirtshaus (Nová Hospoda) a Fleischbank (masné krámy, řeznický pult, jatka). Podle mapy Prvního vojenského mapování ze 60. let 18. století a josefínského katastru z roku 1787 byly v Nové Hospodě 4 usedlosti. Dnes je osada rozdělena na dvě části. Starší, původní osídlení je východní část s popisnými čísly 43 a 45. V posledně jmenovaném byla hospoda. Podle sčítání lidu v roce 1910 obývalo 6 domů v Nové Hospodě 44 obyvatel, výhradně Němců. Z hlediska obecní samosprávy patřila Nová Hospoda vždy pod Deštnici, duchovní správu vykonává od roku 1869 Římskokatolická farnost Velká Černoc.\n\n"}
{"id": "1426831", "url": "https://cs.wikipedia.org/wiki?curid=1426831", "title": "Jimmy McHugh", "text": "Jimmy McHugh\n\nJimmy McHugh (10. července 1894 – 23. května 1969) byl americký hudební skladatel. Svou kariéru zahájil v rodném Bostonu, kde publikoval přibližně tucet písní. Úspěchu se mu dostalo s písní „“, kterou začala dlouholetá spolupráce s textařem Jackem Caddiganem. V roce 1921 se přestěhoval do New Yorku, kde se mu dostalo úspěchu s prvním skutečným hitem, písní „Emaline“. Později spolupracoval s dalšími textaři, mezi něž patří například Ted Koehler, Al Dubin a Harold Adamson. Zemřel v Beverly Hills ve věku 74 let.\n"}
{"id": "1426834", "url": "https://cs.wikipedia.org/wiki?curid=1426834", "title": "Akademický inbreeding", "text": "Akademický inbreeding\n\nAkademický inbreeding nebo intelektuální inbreeding je praxe v akademické obci univerzit najímat vlastní absolventy jako profesory. Je obecně vnímána jako nezdravá pro akademickou obci. Je brána jako důvod snížení možnosti přicházení nových myšlenek z vnějších zdrojů, stejně jako genetický inbreeding snižuje možnost, aby do populace vstoupily nové geny.\n\nPodle Komise pro postgraduální vzdělávání v ekonomii (COGEE) je akademický inbreeding „trend vedoucí k emulaci spíše než diverzifikaci“. Byl také citován jako hlavní problém hlavních univerzit Čínské lidové republiky – jako je Pekingská univerzita a Tsinghua University, která v posledních letech přijala opatření speciálně pro boj proti této praxi – a Jižní Koreje. Existuje též studie, která analyzuje problém, a uvádí Rusko a Portugalsko jako příklady. \n"}
{"id": "1426843", "url": "https://cs.wikipedia.org/wiki?curid=1426843", "title": "Na cizích stezkách", "text": "Na cizích stezkách\n\nNa cizích stezkách (1897, \"Auf fremden Pfaden\") je sbírka dobrodružných povídek německého spisovatele Karla Maye.\n\nSbírka obsahuje devět autorových povídek, z toho dvě z amerického divokého západu: Většina z nich obsahuje silné křesťanské motivy.\n\nKniha vyšla roku 1897 jako dvacátý třetí svazek Mayových spisů v nakladatelství Friedrich Ernst Fehsenfeld. Roku 1910 vydal Friedrich Ernst Fehsenfeld ilustrovanou verzi této knihy s ilustracemi Willyho Plancka. Roku 1913 vyšla kniha jako dvacátý třetí svazek \"Sebraných spisů Karla Maye\" (\"Karl May’s Gesammelte Werke\") v nakladatelství Karl-May-Verlag. Toto vydání neobsahuje povídku \"Písek záhuby\", která byla přesunuta do svazku spisů číslo deset.\n\nČeská vydání sbírky i samostatná vydání jednotlivých povídek je možno najít v článku Povídkové dílo Karla Maye.\n\nPovídka vznikla roku 1883 a ve stejném roce byla poprvé publikována v časopise \"Vom Fels zum Meer\". Její název doslovně znamená \"\"posvátné písmo\"\". V \"Sebraných spisech Karla Maye\", vycházejících v nakladatelství Karl-May-Verlag, je povídka uváděna pod názvem \"Talisman\".\n\nJedná se o humorně laděnou historku z Laponska. Vypravěč je zde na návštěvě u Laponce Penta a jeho rodiny. Pent nosí na krku kus kůže, na které je nějaký nápis, a věří, že jde o talisman, který jej chrání před nebezpečím. Vypravěč zjistí, že jde o část básně Heinricha Heineho, kterou na kůži kdysi napsal zřejmě nějaký šprýmař. Pentovi to sice neřekne, ale když je Pent okraden, pomůže mu lup i pachatele najít a přesvědčí jej, že talisman je k ničemu. Pent jej následně zničí.\n\nPovídka vznikla roku 1877 a jako \"Afrikánec\" (\"Der Africander\") vyšla roku 1878 v časopise \"Frohe Stunden\". Roku 1894 vyšla povídka pod názvem \"Dobrodružství v jižní Africe\" (\"Ein Abenteuer in Südafrika\") v povídkové sbírce \"Škrtič karavan\" (\"Der Karawanenwürger\"). Roku 1897 May povídku upravil a pod názvem \"Boer van het Roer\" jí zařadil do své sbírky povídek \"Na cizích stezkách\". V \"Sebraných spisech Karla Maye\" od nakladatelství Karl-May-Verlag je od roku 1913 povídka vydávána pod názvem \"Hrobka Kafrů\" (\"Das Kafferngrab\").\n\nVypravěč povídky, doprovázený černošským sluhou Quimbem, se na svých cestách po Transvaalu zaplete do sporů mezi Búry (afrikánsky Boery) a Kafry, podporovanými Angličany, kterým jde o ovládnutí země. Náčelník Čeka, který sjednotil kaferské kmeny k odporu proti Evropanůn, byl zavražděn vlastním bratrem Sikukunim, kterého následně Angličané vyzbrojili. Vypravěč se také seznámí s boerem Janem van Helmersem, přezdívaným Boer van het Roer podle toho, že jeho ručnice (afrikánsky roer) ještě neminula cíl ((podle jeho postavy se povídka původně jmenovala \"Afrikánec\"). Také pozná jeho nastávající ženu, černoškou Mitjé, o které se v průběhu děje dozvíme, že je dcerou zavražděného náčelníka Čeky a kterou chce Sikukuni také zavraždit,\n\nVypravěč přispěje k vítězství boerů nad Kafry v bitvě u Groote Kloof, ve které Angličané obětují zcela zbytečně dva kaferské pluky po patnácti stech mužích (toto místo se od té doby údajně nazývá hrob, resp. hrobka Kafrů), a Sikukuni je Helmersem v bitvě zajat a zabit.\n\nPovídka vznikla roku 1895 a v tom samém roce vyšla v mariánském kalendáři \"Regensburger Marien-Kalender\". Roku 1897 ji May zařadil do své sbírky povídek \"Na cizích stezkách\". V upravené podobě se příběh pod názvem \"Písek záhuby\" (\"Sand des Verderbens\") stal součástí stejnojmenného desátého svazku \"Mayových sebraných spisů\" vycházejících v nakladatelství Karl-May-Verlag.\n\nKřesťansky laděný příběh vypráví o cestě Kara ben Nemsího a jeho sluhy Kámila s karavanou z Bilmy do Murzuku. Kara ben Nemsí odhalí jejich průvodce jako příslušnika kmene Imošarchů, tj. Tuaregů, kteří plánují karavanu přepadnout, ale nikdo mu neuvěří. Následně se cestou setkají se skupinou jezdců, kteří mají sebou v tachtirvanu (závěsný koš určený především pro převoz žen) osobu, která mluví ženským nebo chlapeckým sopránem.\n\nKaravana je skutečně přepadena a zajata, ale Kara ben Nemsímu se podaří dohodnout propuštění zajatců, když šejkovi Tuaregů navrátí jeho syna, který mu byl unesen a ukryt právě v tachtirvanu. Pak se strhne písečná bouře a tachtirvan je smrští odvát na písečné jezero (Er Raml el Helahk, písek zhouby) z tekoucích písků. Když šejk marně prosí Alláha a Mohameda o pomoc, nabídne mu Kara ben Nemsí, že mu syna zachrání, když se bude modlit k Jéžíšovi (Ísá ibn Marjam), což se mu skutečně podaří. Šejk se stane jeho přítelem a přestane se ke křesťanům chovat nenávistně.\n\nPovídka vznikla roku 1894 a v tom samém roce vyšla mariánském kalendáři \"Regensburger Marien-Kalender\". Roku 1897 ji May zařadil do své sbírky povídek \"Na cizích stezkách\". a v rámci této sbírky vychází i v \"Sebraných spisech Karla Maye\" vycházejících v nakladatelství Karl-May-Verlag.\n\nKara ben Nemsí se svým sluhou a společníkem Halefem a s Umarem ibn Sádikem vyrážejí na prohlídku staré Basry. Ve zříceninách jsou přepadeni a oloupeni beduíny šejka Abda el Kahir, který přitom zabije Umarova bratra Mesuda. Umar přísahá krevní mstu. Při pronásledování vrahů naleznou v poušti opuštěného chlapce, kterého si Umar zamiluje a opět přísahá, že nalezne jeho rodiče a přinese jim štěstí. Když šejka Abda el Kahir dopadnou, zjistí, že nalezený chlapec je jeho unesený syn. Umar si vzpomene na svou přísahu a již nepožaduje šejkovu smrt, ale spokojí se s krevním výkupným, které nakonec daruje šejkovu synovi.\n\nPovídka vznikla roku 1894 a v tom samém roce vyšla mariánském kalendáři \"Benziger's Marien-Kalender\". Roku 1897 ji May zařadil do své sbírky povídek \"Na cizích stezkách\". a v rámci této sbírky vychází i v \"Sebraných spisech Karla Maye\".\n\nJde opět o křesťansky orientovaný příběh. Kara ben Nemsí se při svém pobytu v Káhiře seznámí se žebrákem, který své \"\"řemeslo\"\" provozuje u brány Bab Zuvajlech. Toto místo je velmi výhodné, protože podle představ muslimských obyvatel žije v bráně mocný duch Kutb a mnoho z nich k bráně chodí se pomodlit nebo o něco požádat a přitom dají žebrákovi almužnu. Žebrák je ale ve skutečnosti bohatý muž, který své žebrání u brány využívá k získávání informací. Když Kara ben Nemsí odstraní jeho dceři strumu, která ji hyzdí, cítí se mu natolik zavázán, že jej ochrání při vojenské vzpouře plukovníka Umárího z počátku září 1881. Převleče jej za žebráka a pošle ho žebrat k bráně Bab Zuvajlech. Zde Kara ben Nmesí vyslechne prosbu jednoho vojáka ke Kutbovi o peníze, aby se mohl vrátit domů do svatého města Kairvánu v Tunisku a opět se setkat se svým otcem, ženou a dítětem. Věnuje mu proto potřebný obnos a při rozhovoru o víře mu daruje \"Nový zákon\".\n\nO něco později cestuje Kara Ben Nemsí po Tunisku. Objeví mrtvého muže a je považován za vraha. Je zachráněn francouzským obchodníkem, který potkal skutečné vrahy. Od Francouze se dozví, že před dvěma roky zmizel jeho čtyřletý syn Armand. Kara Ben Nemsi má podezření, že chlapec byl unesen do Kairvánu, aby se stal muslimem a zabezpečil tak svému únosci odpuštění hříchů a posmrtný život v ráji. Tajné oba vstoupí do města. kam nesmí žádný jinověrec pod trestem smrti vstoupit (Kara ben Nemsí již toto pravidlo jednou porušil v povídce \"Z Murzúku do Kairvánu\"). Ve městě skutečně najdou šestiletého chlapce, který nadšeně vítá svého otce. Před rozběsněným davem je zachrání chrámový sluha, bývalý voják z Káhiry, kterému Kara ben Nemsí věnoval peníze, a vyvede je z města. Při četbě darovaných evangelií si uvědomil sílu křesťanské víry.\n\nPříběh byl napsán na jaře roku 1895 a publikován ve dvou částech v letech 1895 a 1896 v mariánském kalendáři \"Benziger's Marien-Kalender\". Roku 1897 jej May zařadil do své sbírky povídek \"Na cizích stezkách\" a v rámci této sbírky vychází i v \"Sebraných spisech Karla Maye\", zde ovšem pod názvem \"Obchodník sardatášský\" (\"Der Händler von Serdescht\").\n\nKara ben Nemsí se svým společníkem a nyní již šejkem Haddedinů Halefem cestují ze Sardaštu do Arbely. Při jízdě po pravém břehu Malého Zabu se setkají s arménským obchodníkem, který se představuje různými jmény a obchoduje s falešným svatým olejem a údajně svatou krví. Kromě toho v okolí řádí banda únosců dívek pod vedením zlosyna jménem Kys Kapčiji. Arménec je brzy odhalen nejen jako podvodník, ale dokonce jako hledaný únosce. Banda je rozprášena, zločinci odsouzeni k smrti a všechny dívky jsou osvobozeny. Kys Kapčii je svázaný položen na vor z trávy, který se v proud řeky pomalu potopí.\n\nKřesťansky laděný příběh byl pravděpodobně napsán roku 1892 nebo 1893 a prvně vyšel roku 1893 v mariánském kalendáří \"Eichsfelder Marien-Kalender\". Roku 1897 jej May zařadil do své sbírky povídek \"Na cizích stezkách\" a v rámci této sbírky vychází i v \"Sebraných spisech Karla Maye\".\n\nKara ben Nemsí a hadži Halef narazí při svých toulkách po Kurdistánu na ves, kterou společně obývají šíitové a křesťané. Dlouho spolu žili ve svornosti, ale teď je rozděluje vážný spor. Jejich vesnice byla napadena Kurdy, několik lidí bylo zabito a osm osob (čtyři muži, tři mladé ženy a dívka) bylo uneseno do otrctví. Křesťané chtějí unesené osvobodit lstí a modlí se za jejich záchranu k Ježíšově matce Marii (Marjam nebo Maryam), zatímco šíitové vzývají Fatimu, dceru islámského proroka Mohameda, a chystají se k boji s přesilou nepřátel. Kara ben Nemsí je varuje, že jejich víra v obyčejnou ženu Fatimu je přivede do záhuby, a říká, že křesťané nebudou muset opustit osadu, protože matka Boha Marie je vyslyší a unesené přivede zpět.\n\nKdyž šíitové vyrazí otroky osvobodit, Kara ben Nemsí a Halef je tajně sledují. Jsou svědky toho, jak je jejich útok neúspěšný a jak je Kurdové pronásledují s úmyslem přepadnout i jejich vesnici. Toho Kara ben Nemsí s Halefem využijí a osvobodí zajatce. Rovněž zabrání přepadení vesnice. Šíiotvé musí uznat, že matka boží je silnější než prorokova dcera\n\nPovídku May napsal v červnu a červenci roku 1895 a poprvé ji vydal pod názvem \"Old Cursing-Dry\" v roce 1896 v mariánském kalendáři \"Regensburger Marien-Kalender\". Roku 1897 jí bez větších úprav zařadil pod názvem \"Bůh se nedá urážeti\" (\"Gott läßt sich nicht spotten\") zařadil do své sbírky povídek \"Na cizích stezkách\" a v rámci této sbírky vychází i v \"Sebraných spisech Karla Maye\", zde ovšem pod názvem \"Proklatec\" (\"Der Flucher\").\n\nJde o první povídku sbírky, která se odehrává na Divokém západě a jejím hlavním tématem je motiv božího trestu. Vinnetou a Old Shatterhand pobývají u Navajů a čekávají na příchod bílých lovců, se kterými chtějí vyrazit ke Coloradu. Navajové zajmou dva zvědy z kmene Pajutů, proto se Vinnetou a Odl Shatterhand vydají hledat jejich tábor a zjistit, jaké od nich hrozí nebezpečí. Na cestě se setkají s Dickem Hammerdullem a Pittem Holbersem, kteří jedou k Navajům pro pomoc, protože jejich společníci (jde o ty lovce, na které Vinnetou a Old Shatterhand čekají) byli Pajuty zajati. Doprovází je muž jménem Fletcher, nazývaný Old Cursing-Dry, protože neustále kleje. Brzy se zjistí, že Fletcher, který nenávidí Indiány, bezdůvodně zastřelil dva Pajuty, a proto Pajutové zajali bílé lovce, mezi kterými je i Fletcherův syn. Fletcher však vinu popírá a rouhá se slovy: \"„chci oslepnout a být rozdrcen, jsem-li vrahem\"\".\n\nV noci jsou bílí lovci osvobozeni a Pajutové vlákáni do léčky. takže jim nezbývá nic jiného než uzavřít mír. S Fletcherem je uspořádán prérijní soud a je vydán Pajutům k potrestání. Aby ušel mučednickému kůlu, zmocní se Fletcher bambitky náčelníka Pajutů, vystřelí na něho a pak se střelil do hlavy. Bambitka však byla nabita pouze prachem, jehož výbuch jej oslepil. V noci se mu podaří s jeho synem, který je mu povahově podobný jako vejce vejci, na koních uprchnout. Fletcherův syn je při pronásledování zastřelen a Fletcher, který ve své slepotě zavedl koně k propasti, je do ní koněm svržen a rozdrtí si v ní tělo. Těsně před smrtí svých zločinů lituje.\n\nPovídka vznikla v prosinci roku 1895 a prvně vyšla roku 1896 v mariánském kalendáři \"Einsiedler Marien-Kalender\" pod názvem \"Americký dvojitý souboj\" (\"Ein amerikanisches Doppelduel\"). Již roku 1897 May povídku upravil a pod názvem \"Blizzard\" (\"Ein Blizzard\") jí zařadil do své sbírky povídek \"Na cizích stezkách\" a v rámci této sbírky vychází i v \"Sebraných spisech Karla Maye\".\n\nJde o druhou povídku ze sbírky, která se odehrává na Divokém západě a opět obsahuje motiv božího trestu. Vinnetou a Old Shatterhand musí na své cestě do Nebrasky zůstat delší dobu ve Fort Niobara, protože pevnost zcela zapadla sněhem a cesty se staly neschůdnými. Při pobytu se seznámí s bratry Burningy, kteří v Black Hills narazili šťastně na zlato a teď jedou domů. V Niobaře ale přezimuje i řada pochybných existenci, z nichž se nejhruběji se chovají dva násilnící, notoričtí opilci a falešní hráči jménem Grinder a Slack. Oba se neustále rouhají úslovími „ať ihned oslepnu“ (Grinder) a „ať ze mě Bůh udělá šílence“ (Slack).\n\nKdyž nastane obleva, všichni postupně pokračují v cestě. Na ní Vinnetou a Old Shatterhand naleznou zavražděné a okradené bratry Burningy a zjistí, že pachateli jsou Slack s Grinderemi. Ve Fort Hillock je proto oba obviní. Ti se však zaklínají svou nevinnou a svými úslovími se opět rouhají. Nakonec všichni souhlasí s božím soudem ve formě amerického souboje, při kterém jsou soupeři ozbrojeni jenom noži a zavřeni v tmavé místnosti. Slack s Grinderem jsou přesvědčení o snadném vítězství, protože nevědí, kdo jsou jejich soupeři\n\nVšichni čtyři jsou zavřeni v tmavé boudě. Než však může souboj skutečně začít, strhne se blizzard a pod jeho nápory se část boudy zřítí. Slack po ráně do hlavy ztratí rozum a Grinder utrpí zranění, po kterém oslepne. Ukradené zlato je nalezeno a vráceno rodinám zavražděných zlatokopů. O čtyři roky později se Old Shatterhand v Baton Rouge setká s dvěma otrhanými žebráky, Je to šílený Slack a slepý Grinder, kteří pro svá zranění nebyli sice ve Fort Hillock potrestáni, ale jejich současný život je daleko horší než smrt.\n\n\n"}
{"id": "1426876", "url": "https://cs.wikipedia.org/wiki?curid=1426876", "title": "Convair 880", "text": "Convair 880\n\nConvair 880 je americký úzkotrupý proudový dopravní letoun vyráběný firmou Convair. Navržený byl jako konkurent pro letouny Boeing 707 a Douglas DC-8. Letoun byl sice rychlejší, ale i menší, což byl jeden z důvodů nižší poptávky. V době, kdy byl poprvé představen, byl s rychlostí 990 km/h některými kruhy považován za nejrychlejší proudový dopravní letoun na světě. Po celou dobu výroby od roku 1959 do roku 1962 bylo vyrobeno pouze 65 letounů Convair 880 a mateřskou společností General Dynamics byl považován za neúspěch. Prodlouženou verzí letounu byl stroj Convair 990 Coronado.\n\n\n"}
{"id": "1426878", "url": "https://cs.wikipedia.org/wiki?curid=1426878", "title": "Sugar Town", "text": "Sugar Town\n\n„Sugar Town“ je píseň, jejímž autorem je Lee Hazlewood a poprvé ji vydala zpěvačka Nancy Sinatra v roce 1966. Její singl, na jehož B-straně byla píseň „Summer Wine“, se umístil na páté příčce hitparády Billboard Hot 100. Singl byl oceněn zlatou deskou. Píseň rovněž vyšla na zpěvaččině albu \"Sugar\", které vyšlo téhož roku. Zároveň byla použita v jejím televizním pořadu \"Movin' with Nancy\".\n\n"}
{"id": "1426928", "url": "https://cs.wikipedia.org/wiki?curid=1426928", "title": "Lee Hazlewood", "text": "Lee Hazlewood\n\nLee Hazlewood (9. července 1929 – 4. srpna 2007) byl americký zpěvák, skladatel a producent. Dětství prožil v různých státech, v Oklahomě, Arkansasu, Kansasu, Louisianě a později Texasu a vyrůstal na popové a bluegrassové hudbě. Po studiu medicíny narukoval do armády a sloužil v Korejské válce. Po ukončení služby pracoval jako diskžokej ve Phoenixu. Zde měl spolu s kytaristou Duanem Eddym několik hitů. Později napsal několik písní pro zpěvačku Nancy Sinatra (včetně „These Boots Are Made for Walkin'“ a „Sugar Town“). V roce 1967 založil hudební vydavatelství LHI Records. Zemřel na rakovinu ve věku 78 let.\n"}
{"id": "1426942", "url": "https://cs.wikipedia.org/wiki?curid=1426942", "title": "Srpokřídlec lipový", "text": "Srpokřídlec lipový\n\nSrpokřídlec lipový (\"Sabra harpagula\") je noční motýl, největší druh z čeledi srpokřídlecovitých vyskytující se na území České republiky. Co do velikosti s ním může soupeřit jen srpokřídlec vrbový. Z našich srpokřídleců má také nejvýraznější srpovitá zakončení křídel, podle kterých dostal rod (i celá čeleď) jméno.\nJe rozšířen v teplejších oblastech eurosibiřského areálu.\nLze se s ním setkat ve světlých listnatých lesích a hájích, na pasekách a podél lesních cest. Drží se spíše v nížinách, do vyšších poloh nevystupuje.\n\nDélka předního křídla je 18–21 mm, obě pohlaví jsou stejně velká i stejně zbarvená, výrazně se liší pouze tykadly – ta jsou u samců hřebenitá, u samic nikoli. Základní barvou obou párů křídel je rudohnědá. Středem předních křídel probíhá výrazněji zbarvená hnědá páska s pískově žlutými skvrnkami, ve vnější oblasti křídla je pak šedomodré pole s černými půlměsíčky v křídelním lemu. Zadní křídla nesou kromě několika nevýrazných příček také tmavou skvrnku zhruba uprostřed plochy. Hruď a zadeček jsou zbarveny stejně jako křídla. Obě pohlaví mají vyvinutý krátký sosák.\n\nHousenky srpokřídleců se vyznačují menším počtem nohou, poslední pár (tzv. pošinky) je totiž přeměněn v hrotitý výběžek na konci těla. Zbarvení housenek je relativně pestré – několik předních článků je fialově hnědých, zbytek těla je svrchu žlutý, přičemž žlutá plocha se střídavě zužuje a rozšiřuje. Boky těla jsou bledě čárkované. Na hlavě a třetím hrudním článku je dvojhrotý hrbolek. Poslední, hrotitý článek těla je celý rudohnědý.\n\nKukla je hnědá a jakoby bělavě poprášená.\n\nDospělí motýli se vyskytují ve dvou na sebe navazujících generacích (od května do července a pak ještě v srpnu), přičemž srpnová generace bývá pouze částečná. Přes den odpočívají motýli ve skrytu podrostu, zpravidla na spodní straně listů, méně často i na kůře stromů. Létají poměrně rychle.\n\nHousenky se na živných rostlinách objevují od července do října. Živí se listy lípy, ale také břízy, olše a dubu. Kuklí se v zápředku mezi listy, kukla přezimuje do dalšího roku.\n\n"}
{"id": "1426987", "url": "https://cs.wikipedia.org/wiki?curid=1426987", "title": "Čihiro Takahašiová", "text": "Čihiro Takahašiová\n\nČihiro Takahašiová (* 1. září 1989 Čiba) je bývalá japonská zápasnice – judistka.\n\nS judem začínala na základní škole v rodné Čibě. Po skončení střední školy Jašijo v Čibě se od roku 2008 připravovala v profesionálním judistickém týmu pojišťovny Mitsui Sumitomo Insurance (MSI) pod vedením Hisaši Janagisawy a jeho asistentů... V japonské ženské reprezentaci se pohybovala od roku 2010 v polotěžké váze do 78 kg. V roce 2012 se nekvalifikovala na olympijské hry v Londýně a na podzim téhož roku s ní MSI neprodloužili smlouvu. Sportovní kariéru ukončila v roce 2016. Věnuje se trenérské práci na univerzitě Kokusai Budō Daigaku.\n\n\n"}
{"id": "1426992", "url": "https://cs.wikipedia.org/wiki?curid=1426992", "title": "Železniční trať Bělehrad–Záhřeb", "text": "Železniční trať Bělehrad–Záhřeb\n\nŽelezniční trať Bělehrad–Záhřeb (srbsky/chorvatsky Žel(j)eznička pruga Beograd–Zagreb) spojuje hlavní města Srbska a Chorvatska. Na chorvatské straně je evidována pod číslem 40 a na srbské pod číslem 10. Celkem je dlouhá 412 km, z toho je 120 km na srbské straně území a 292 km na chorvatské. Během existence socialistické Jugoslávie se jednalo o nejvýznamnější trať na území státu. V současné době je trať součástí Panevropského koridoru X. \n\nVětšinově je trať dvojkolejná a zajišťuje dopravu po území Slavonie a Sremu. Trať vede především v rovinaté krajině. Křížení silnic s tratí jsou úrovňová, na některých místech byly vybudovány mosty a viadukty, které trať překonávají (např. dálnice A3). \n\nTrať byla budována po částech, které navazovaly na různé další tratě. Úsek ze Záhřebu do města Dugo Selo byl dokončen v roce 1870. O osm let později byl hotov úsek z města Vinkovci do Slavonského Brodu. V roce 1883 byla zprovozněna další část z města Sremska Mitrovica až do Zemunu (dnes v Bělehradě). V letech 1888 až 1889 byly dány do užívání dva úseky mezi městy Novska a Slavonski Brod.V roce 1891 byl otevřen úsek z města Vinkovci až do Sremské Mitrovice (přes dnešní státní hranici mezi oběma státy). Konečně v roce 1897 byl dobudován poslední úsek mezi městy Dugo Selo a Novska. Tím byla trať dokončena v celé své délce 412 km.\n\nAž do roku 1918 sloužila trať jako vnitrostátní na území Uherska, resp. Chorvatska v rámci Uher. Její význam byl omezený. Po vzniku Království Srbů, Chorvatů a Slovinců se nicméně stala jednou z hlavních spojnicí země. Jugoslávské království investovalo nemalé prostředky do rozvoje tratě. V druhé polovině 20. let 20. století byla proto trať zdvoukolejněna. \n\nPo této trati projížděl v letech 1919 až 1977 vlak Orient expres. Na této trati byl v roce 1983 dosažen rychlostní rekord na chorvatské železnici, a to 181 km/h a to na úseku mezi městy Novska a Nova Gradiška.\n\nV roce 1970 byla dokončena elektrifikace trati. V souvislosti s tím byla provedena i modernizace trati. Během chorvatské války za nezávislost bylo poničeno 33,5 km trati mezi městy Vinkovci a Tovarnik. \n\nNěkteré její části byly přebudovány na cestovní rychlost 200 km/h, která však vzhledem k špatnému technickému stavu trati není v současné době dosažitelná. V roce 2018 bylo podepsáno memorandum o spolupráci mezi Chorvatskem a Srbskem, na základě něhož bude trať zmodernizována a cestovní rychlost by se měla mezi oběma městy zkrátit až na polovinu současné doby 7,5 h pro osobní vlaky. Investice má výši 1,5 miliardy EUR a má se na ní do značné míry podílet EU. \n\n\n"}
{"id": "1426996", "url": "https://cs.wikipedia.org/wiki?curid=1426996", "title": "Trash hero", "text": "Trash hero\n\nTrash hero je mezinárodní, dobrovolnický ekologický projekt, který vznikl v roce 2013 v Thajsku z popudu několika cestovatelů, např. Čecha Jana Bareše a Švýcara Romana Petera. Z lokálního projektu na ostrůvku Koh Lipe se vyvinulo celosvětové ekologické hnutí. V současné době působí na více než 100 místech světa, ve dvanácti různých státech v Asii, Evropě a Americe. Trash Hero má spíše podobu neformálního hnutí než běžné neziskové organizace, ačkoli je formálně registrováno ve Švýcarsku jako Trash Hero World. \n\nJeho cílem je úklid veřejného prostoru, osvěta veřejnosti s ním spojená, a je propojený s jinými myšlenkovými proudy, např. zero waste. Vzdělávací rovina je v rámci projektu klíčová. Členové hnutí původně uklízeli pláže v jihovýchodní Asii, odkud se však projekt začal šířit do celého světa. \n\nDo konce roku 2018 hnutí uspořádalo 5269 úklidů po celém světě, do kterých se zapojilo 177023 dobrovolníků (včetně 41808 dětí) a podařilo se vysbírat až 887 tun odpadů. \n\nDo konce roku 2019 Trash Hero ve světě uspořádalo 9447 úklidů, do kterých se zapojilo 314421 dobrovolníků (včetně 80537 dětí), kteří sebrali přes 1 540 tun odpadků. Zapojené státy: Thajsko, Indonésie, Myanmar, Malajsie, Singapur, Švýcarsko, Česká republika, Polsko, Německo, Srbsko, Rumunsko, Nizozemsko, Gruzie, USA a Austrálie. \n\nV České republice působí Trash Hero od roku 2016. V prosinci 2019 mělo Trash Hero v Česku 18 základen:\n\n\nNeustále se hlásí adepti na založení dalších základen po celé ČR. \n"}
{"id": "1426997", "url": "https://cs.wikipedia.org/wiki?curid=1426997", "title": "Amálie Hesensko-Homburská", "text": "Amálie Hesensko-Homburská\n\nAmálie Hesensko-Homburská (\"Christiane Amalie, Landgräfin von Hessen-Homburg;\" 29. června 1774 – 3. února 1846) byla hesensko-homburskou lankraběnkou a sňatkem dědičnou princeznou anhaltsko-desavskou.\n\nAmálie se narodila 29. června 1774 v Bad Homburg vor der Höhe jako dcera lantkraběte Fridricha V. Hesensko-Homburského a jeho manželky Karolíny Hesensko-Darmstadtské.\n\nAmálie se 12. června 1792 provdala za prince Fridricha Anhaltsko-Desavského, jediného legitimního syna Leopolda III. Anhaltsko-Desavského. Manželé spolu měli sedm dětíː\n\n\nBásník Friedrich Hölderlin jí věnoval svou báseň \"Aus stillem Hauße senden - An eine Fürstin von Dessau\".\n\n"}
{"id": "1427049", "url": "https://cs.wikipedia.org/wiki?curid=1427049", "title": "Robert Glasper", "text": "Robert Glasper\n\nRobert Glasper (* 5. dubna 1978 Houston) je americký jazzový klavírista, skladatel a producent. Jeho matka byla zpěvačkou. Studoval jazz na newyorské univerzitě The New School. Zde se setkal se zpěvákem Bilalem Oliverem, s nímž začal spolupracovat. Spolupracoval s mnoha dalšími hudebníky, mezi které patří například Kanye West, Meshell Ndegeocello a Marcus Strickland. Ve své tvorbě užívá kromě jazzu také prvky hip hopu či R&B. Je autorem hudby k filmu \"Miles Ahead\" (2015).\n"}
{"id": "1427068", "url": "https://cs.wikipedia.org/wiki?curid=1427068", "title": "Roy Hargrove", "text": "Roy Hargrove\n\nRoy Hargrove (16. října 1969 Waco, Texas, USA – 2. listopadu 2018, New York, New York) byl americký jazzový trumpetista. \n\nV letech 1988 až 1989 studoval na Berklee College of Music v Bostonu, následně přešel na newyorskou The New School. Zde se podílel na nahrávkách saxofonisty Bobbyho Watsona a později i dalších hudebníků. Již v roce 1990 vydal své první sólové album s názvem \"Diamond in the Rough\". Později vydal řadu dalších alb. Během své kariéry hrál na deskách řady dalších hudebníků, mezi které patří například Sonny Rollins, Erykah Badu, Roy Haynes a D'Angelo. Je držitelem ceny Grammy.\n"}
{"id": "1427070", "url": "https://cs.wikipedia.org/wiki?curid=1427070", "title": "Vilém Tierhier", "text": "Vilém Tierhier\n\nVilém Tierhier (2. června 1843 Praha — 26. ledna 1908 tamtéž), uváděný i s příjmením Thierhier, byl český architekt a staročeský politik. Roku 1876 převzal ve prospěch skupiny kolem F. L. Riegra vlastnictví stranického deníku \"Politik\", který do té doby patřil zadluženému šéfredaktoru J. S. Skrejšovskému. V noci na 18. ledna 1878 byl vážně zraněn během potyčky se Skrejšovským ohledně politického směřování listu; jeho úraz se stal prvořadou událostí, která odkryla rozpory ve staročeské straně a ukončila Skrejšovského veřejné působení v Čechách. Vybudoval několik domů v Praze (např. Václavské náměstí 777/12, U obecního dvora 801/6) a vilu na Křivoklátě. V letech 1877-78 zasedal ve sboru obecních starších města Prahy a v městské radě.\n\nNarodil se 2. června 1843 na Starém Městě v Praze jako syn truhláře. Vystudoval reálku a techniku v Praze. Poté odešel do Vídně, kde absolvoval akademii a nastoupil do zaměstnání u architekta Ferstla. Spolupracoval s ním například na stavbě votivního chrámu a univerzitní chemické laboratoře. Absolvoval také studijní cestu do Francie, Itálie a Dalmácie.\n\nPo návratu do Prahy se zapojil do veřejného života. Roku 1872 vstoupil do Spolku architektů a inženýrů. Na podzim 1877 kandidoval a byl zvolen do obecního zastupitelstva v Praze za Nové Město. Byl rovněž členem městské rady, kde pracoval například ve vodárenské komisi a jako poradce v technické komisi. Z funkce radního odstoupil v prosinci 1878. Vedle toho byl uváděn jako člen sboru pro zřízení Národního divadla.\n\nVe staročeské straně propukly po smrti Františka Palackého († 26. května 1876) spory o nástupnictví a další politické směřování. Do popředí se dostali dva ambiciózní politici — František Ladislav Rieger a Jan Stanislav Skrejšovský. Rieger, Palackého zeť, byl dobrý řečník, velmi společenský a populární. Skrejšovský byl povahou spíše samotář, neměl mnoho blízkých přátel, ale byl výborný organizátor a obratný novinář, který si prostřednictvím svých kontaktů dokázal zajistit přístup k důležitým informacím a jehož články v německojazyčném deníku \"Politik\" ostře a cíleně prosazoval české zájmy proti vídeňské vládě. Rieger propůjčil straně svou výmluvnost, Skrejšovský pero. Jeho články směřovaly „nahoru“ — k vídeňským politikům, společenským elitám a cizím představitelům. Byl odvážný, dodával straně dynamiku. S Riegrem se ale lišili i politickými názory. Rieger, v souladu s Havlíčkem a Palackým, odmítali bližší spolupráci s Ruskem a obávali se, že by se české země mohly v tomto velkém státě rozplynout. Skrejšovský naopak prosazoval úzkou spolupráci Slovanů proti rakouské vládě. Rieger chtěl ukončit pasivní resistenci a vstoupit s českými poslanci do Říšské rady, Skrejšovský ale nebyl ochoten nabízet ústupky. Skrejšovský byl také známý svou panovačností — nesnesl odpor, vždycky se snažil prosadit svou vůli, komandoval ostatní. Pro další průběh událostí bylo ale rozhodující, že nezvládal svoje finance. S vypůjčenými penězi nakládal jako se svými, vedl přepychovou domácnost, kupoval na dluh velkostatky a příliš se nestaral o splácení.\n\nNa konci roku 1876 dosáhly Skrejšovského dluhy takové výše, že ohrožovaly provoz staročeského vydavatelství. Uzavřel proto obchodní transakci, podle níž se dům čp. 901-II (dnes Jindřišská 901/5, Praha 1) s tiskárnou a vydavatelstvím stal vlastnictvím Viléma Tierhiera výměnou za splacení dluhů na nich váznoucích. Skrejšovskému zůstalo právo obývat svůj dosavadní byt ve druhém patře. Zůstal rovněž šéfredaktorem deníku \"Politik\", měl ho ovšem vést v souladu s linií staročeské strany. Po dobu šesti let měl navíc právo žádat o zpětný prodej. Tierhier přitom jednal jménem neformálního „družstva“, které sdružovalo vrcholné staročeské politiky kolem F. L. Riegra.\n\nMezi Skrejšovským a Riegrovou skupinou, která ovládala časopis \"Pokrok\", došlo brzy ke sporům. V lednu 1878 vyšlo v deníku \"Politik\" několik článků, které útočily na Riegra. Večer 17. ledna 1878 se několik staročeských funkcionářů (František Ladislav Rieger, Emilián Skramlík, Antonín Otakar Zeithammer, Vilém Tierhier, Jindřich Šolc, stavitel Kandert, František Věnceslav Jeřábek, Zdeněk Strobach a dr. Sedláček) sešlo ve vinárně J. Meiningra v Železné ulici, aby se dohodli na dalším postupu, jak zabránit v otiskování dalších podobných polemik. Po poradě odešel kolem půlnoci Tierhier v doprovodu J. Šolce do sídla listu (v témže domě také bydlel). Vyšel do 1. patra, kde si od hlavního sazeče Hrazánka nechal předložit Skrejšovského článek \"Unbefugte Sittenrichter\" (česky \"Nepovolaní mravokárci\"). Po přečtení došel k závěru, že takový text nesmí vyjít a z titulu majitele tiskárny i listu jeho vydání zakázal a rozmetal již hotovou sazbu. Tierhier celkově dělal dojem velmi rozzlobeného, možná opilého. Sazeč Hrazánek to běžel oznámit do druhého patra Skrejšovskému. Ten chtěl nejprve poslat pro ředitele tiskárny Nagla, ale v poslední chvíli si to rozmyslel a rozhodl se postavit Tierhierovi sám. Na schodišti mezi prvním a druhým patrem mezi nimi došlo k ostré výměně názorů. Přesný průběh událostí se nikdy nepodařilo zrekonstruovat, ale výsledek byl, že 18. ledna 1878 krátce po jedné hodině v noci ležel Tierhier ve sklepě v bezvědomí s proraženou lebkou.\n\nPřítomní ihned zavolali doktora Šíra, který rovněž bydlel v témže domě. Ten nechal ještě přivolat profesora Weisse. Ti mu poskytli pomoc a nechali ho odnést do jeho bytu k domácímu ošetřování. Konstatovali, že utrpěl smrtelné zranění s malou nadějí na uzdravení. O události jako první stručně informoval \"Politik\" v odpoledním vydání 18. ledna. O den později jí věnovaly mnoho prostoru jak české, tak cizí noviny. Skrejšovský jako hlavní podezřelý byl zatčen a umístěn do vazby, žádost o propuštění na kauci nebyla přijata.\n\nNoviny v následujícím měsíci přinášely téměř denní zprávy o Tierhierově zdravotním stavu a různých podrobnostech tohoto skandálního případu. 19. ledna se jeho stav trochu zlepšil. 21. ledna uváděli lékaři, že následující noc rozhodne o jeho přežití; bylo také jmenováno nové vedení listu, které tvořili ředitel Václav Nedoma místo Skrejšovského a trojčlenný finanční výbor místo Tierhiera. 22. ledna se jeho stav dále lepšil, poznával lékaře, navštívil ho také Mikuláš Karlach a F. L. Rieger. Dva dny později bylo sice vše naopak — znovu upadl do bezvědomí a lékaři ztráceli naději, ale 26. ledna bylo zase o trochu lépe, i když ještě upadal do bezvědomí a nepoznával lidi kromě manželky, lékařů a dr. Riegra. 27. ledna už trochu jedl. 29. ledna došlo k výraznému zlepšení, už mluvil, měl chuť k jídlu, prognóza byla ale stále nejistá. O den později se již psalo o rozhodném obratu k lepšímu. Zajímavostí bylo, že o tomto případu přednášel také dr. Richter ve výmarském spolku lékařů.\n\nÚnor přinesl další zlepšení Tierhierova stavu, ale vyhráno ještě neměl. 1. února za ním přišla soudní komise, výslech ale ještě provést nemohla. Veškerá duševní činnost ho velmi unavovala, stále upadal do bezvědomí. Byl už ale schopen např. rozeznat čas na hodinách. Jenže došlo k další komplikaci — vážně onemocněla jeho dvouletá dcera a musela být odvezena do dětské nemocnice. Znamenalo to především velkou zátěž pro jeho manželku. Ta 8. února onemocněla na záškrt a jejich dcera na stejnou nemoc v nemocnici zemřela. Tierhierovi si museli zajistit pečovatelku a půlročního syna svěřit známým.\n\n1. března byl Tierhier konečně vyslechnut, ale příliš si nepamatoval; 9. března byl výslech opakován. V polovině dubna už byl schopen chodit v doprovodu manželky a lékaře na procházky; v téže době byl Skrejšovský propuštěn na kauci. Krátce poté odjel Tierhier na ozdravný pobyt na Křivoklát, kde se již začal věnovat své práci — kreslil plán vily, kterou plánoval postavit v křivoklátských lesích. V druhé polovině července se vrátil do Prahy a podstoupil další výslech.\n\nMezitím vyplývaly na povrch další podrobnosti sporu. Podle zprávy v časopise Budivoj (z Českých Budějovic) propukl spor poté, co Skrejšovský vyvolal kampaň proti katolíkům, reprezentovaným časopisem \"Čech\" a Svatováclavskou záložnou. Jediným důvodem této kampaně bylo, že záložna odmítla dál financovat jeho aktivity, aby neohrozila vlastní vkladatele. Dalším důvodem rozporů byl Skrejšovského ostrý, agresivní tón, kdy např. napadal Moravany za vstup na Říšskou radu (což byl i názor dalších staročechů, ale formulovali ho diplomatičtěji) nebo vynucoval nákup losů za účelem stavby Národního divadla. Nakonec prodal dům s tiskárnou s možností zpětného odkupu po šesti letech, aby vyřešil své finanční problémy. Rieger měl navíc lepší politický program — např. budování školství a kultury, oproti Skrejšovského dobrodružným snahám a spoléhání se na Rusko, které stejně nepomůže.\n\nPodle Skrejšovského bylo vše v pořádku, dokud Rieger nezačal zveřejňovat v \"Pokroku\" články proti němu a dokud Tierhier neudělal známý výstup v tiskárně. Podle něj také Riegrova skupina také špatně finančně hospodaří — zvýšila výdaje, ale probíhající exekuce nechala na něm. Své obsáhlé vyjádření doplnil i českým překladem inkriminovaného článku. Rieger naopak poukázal na to, že Skrejšovský je obětavý za cizí peníze, vypůjčené od vlasteneckých finančních institucí, které ale nesplácí. Smlouva s Tierhierem řešila jeho vážný finanční problém a byla uzavřena za podmínek pro něj velmi výhodných.\n\nV říjnu 1878 proběhl soud se Skrejšovským pro zločin těžkého poškození na těle. Hlavní otázkou bylo, jak přesně došlo k Tierhierově pádu a jakou roli v tom měl Skrejšovský; problémem bylo, že samotný okamžik pádu nikdo spolehlivě neviděl. Tierhier uvedl, že v rozhodujícím okamžiku šel po schodech z 1. do 2. patra za Skrejšovským, který stál nahoře čelem k němu. Za ním stál na schodech sazeč Květoň. Najednou uslyšel bouchnutí dveřmi v 1. patře. Otočil se, ale v tom okamžiku dostal zezadu ránu a na víc si nepamatuje.\n\nSkrejšovský tuto verzi popřel. Podle něj se proti němu Tierhier hnal se zaťatou pěstí, ale ztratil rovnováhu a spadl ze schodů. Skrejšovský se ho snažil ještě zachytit za kabát, ale ten se přetrhl. Vůči Tierhierovi necítil žádnou zášť, věděl, že byl k útoku pouze vyprovokován svými staročeskými kolegy. Zpochybňoval také Tierhierovu paměť: podle něj neříká to, co si v době činu zapamatoval, ale to, co si během léčení nechal vyprávět od manželky a návštěv. Ti mu také říkali různé fámy, které v té době kolovaly, Tierhier proto několikrát změnil výpověď a na jeho tvrzení se nelze spoléhat.\n\nSazeč Květoň, který stál na schodech za Tierhierem, potvrdil Skrejšovského verzi: Když uslyšel na chodbě hluk, vyšel ze sazárny a viděl, jak nad ním na schodech běží Tierhier proti Skrejšovskému s napřaženou pěstí, přitom ale náhle ztratil rovnováhu a přepadl přes zábradlí.\n\nSoudní lékař Josef Maschka konstatoval, že rána na hlavě byla těžká, životu nebezpečná a s léčením delším než 30 dní. Byla způsobena tupým a hranatým předmětem, přičemž nelze určit, zda dopadl předmět na hlavu nebo hlava na předmět. Podle něj je nepravděpodobné, že by spadl během útoku, aniž by se ho někdo dotkl.\n\nStavební rada Haller (jako znalec) připustil, že Tierhier mohl přepadnout přes 95 cm vysoké zábradlí bez cizího zásahu. Vysvětlil i poškození zábradlí v 1. patře a u sklepa, ke kterému došlo Tierhierovým pádem, jehož směr se změnil poté, co ho Skrejšovský zachytil za kabát.\n\nHostinský Meninger dosvědčil, že Tierhier nebyl při odchodu z jeho vinárny opilý — vypil pouze 2 žejdlíky mělnického vína a 0,6 litru piva. K tomu si dal talíř polévky se svíčkovou, vše za 1 zlatý 82 krejcarů.\n\nV průběhu vyšetřování se vyskytla i verze, že Tierhiera někdo udeřil tupým předmětem, nejspíše sázítkem. Do jisté míry ji podporovalo tvrzení soudního lékaře (zjistil zranění podobným objektem, i když nejspíš šlo o důsledek nárazu na zábradlí v 1. patře) i samotného Tierhiera (ucítil zezadu ránu), ale soudní komise takový nástroj nenašla a u soudu se s touto možností už nepočítalo.\n\nŽalobce v závěrečné řeči uvedl, že Skrejšovský nechtěl Tierhiera zabít, ale v nepřátelském úmyslu ho udeřil, tím ho omráčil a způsobil jeho pád a životu nebezpečné zranění. Stopy po úderu nemusí být patrné. Skrejšovskému nic nehrozilo, nejde tudíž o sebeobranu. Skrejšovský na to odpověděl, že Tierhier si špatně pamatuje. Ránu mu nedal, protože to by viděl Květoň. Tierhier také možná pil víc než platil, popřípadě vypil další alkohol po cestě, protože mluvil nesouvisle a klopýtal. Skrejšovský za jeho úraz vinu necítí.\n\nSoud po poradě vyhlásil rozsudek, podle nějž se Skrejšovský nedopustil zločinu, ale pouze přestupku proti tělesné bezpečnosti. Mohl předvídat následky svého činu a způsobená škoda je značná. Byl proto odsouzen na 4 měsíce vězení a náhradu škody. (Adolf Stránský, pozdější zakladatel \"Lidových novin\", působil u tohoto procesu jako zapisovatel. Ve vzpomínkách z roku 1928 uvedl, že předseda senátu Jankovský, známý svými přísnými rozsudky, nabádal přísedící, aby Skrejšovského odsoudili za zločin. Ti však Jankovského, k jeho velké nelibosti, přehlasovali.)\n\nPoté se Skrejšovský odvolal a nejvyšší soud ve Vídni ho v únoru 1879 osvobodil. Podle rozsudku spadl Tierhier náhodou nebo vlastní vinou a Skrejšovský jednal v sebeobraně, tudíž je nevinen a Tierhier nemá ani právo na odškodnění. Skrejšovský sice právně vyhrál, ale přišel mezitím o redakci, tiskárnu i dům. S prázdnýma rukama znovu začal vydávat noviny, nejprve v Praze, pak ve Vídni, ale úspěchu už nedosáhl.\n\nTierhierovy spory se Skrejšovským pokračovaly i na začátku 80. let. Například roku 1879 odpojil plynové vedení z bytu Skrejšovského, ale byl soudně přinucen ho nainstalovat zpět a vyplatit náhradu. Závažnější byly jeho spory o vlastnictví tiskárny a deníku \"Politik\". Ty byly ukončeny 2. prosince 1882, kdy spolu Skrejšovský a Tierhier uzavřeli soudní smír. Podle něj byl Skrejšovskému vrácen movitý majetek z domu v Jindřišské ulici i vedení novin; samotný dům nebylo možné vrátit, protože propadl z důvodu nezaplacení daní. Na oplátku vyvázal Skrejšovský Tierhiera ze všech závazků, které vůči němu s ohledem na tento majetek měl a které si cenil na 235.559 zlatých. Skrejšovský se nicméně majetku neujal kvůli dalším soudním sporům a v říjnu následujícího roku zemřel.\n\nPodle vzpomínek Josefa Holečka vedl ještě další soudní spory, tentokrát proti svým někdejším staročeským přátelům, ale všechny nakonec prohrál. Měl pocit, že ho vedení strany zneužilo v boji proti Skrejšovskému a pak ho ještě poškodilo hospodářsky. V říjnu 1883 byl společně s Holečkem a J. V. Fričem jedním z hrstky pražských politických představitelů, kteří doprovázeli Skrejšovského rakev k pohřbu do Trnovan, čímž symbolicky ukončil někdejší tragický spor.\n\nJinak se věnoval převážně stavbě domů (viz Dílo) a obchodům s nemovitostmi. Příliš aktivní nebyl, šlo mu jen o to, aby si zabezpečil klidné živobytí. Nedostatkem ale netrpěl.\n\nZemřel 26. ledna 1908 v Praze na vleklý zánět ledvin a kornatění tepen. Pohřben byl na Olšanech, kde již dříve zakoupil hrobku. Nekrology v denním tisku neuváděly mnoho informací z jeho života, většinu prostoru věnovaly aféře z roku 1878. Na shromáždění ho připomenuli v pražské městské radě a ve Spolku architektů a inženýrů (za předsednictví Jana Kouly).\n\nJako stavitel a architekt byl autorem např. následujících staveb:\n\nJubilejní zemské výstavy roku 1891 se účastnil skvostným mramorovým modelem hrobky.\n\nByl rovněž autorem publikací:\n\n\n"}
{"id": "1427078", "url": "https://cs.wikipedia.org/wiki?curid=1427078", "title": "Správa služeb hlavního města Prahy", "text": "Správa služeb hlavního města Prahy\n\nSpráva služeb hlavního města Prahy (SS HMP) je příspěvková organizace hlavního města Prahy, zřízená původně roku 2000 pod názvem Správa služeb Městské policie hlavního města Prahy jako servisní organizace Městské policie hlavního města Prahy. Původně se především starala o služebny, výstroj, výzbroj, dopravní prostředky, ubytování a další potřeby městské policie, sídlila v Korunní ulici na Vinohradech na stejné adrese a měla i stejného ředitele jako městská policie. V roce 2009 byla personálně a ekonomicky oddělena a přesídlila na adresu Kundratka 1951/19 v Libni a dostala řadu nových úkolů. Jádro její činnosti nyní spočívá ve správě objektů a v odtahování vozidel a správě odstavných parkovišť na území hlavního města. Dále zajišťuje dohled nad městskými objekty (od roku 2000 provozuje poplachový monitorovací systém, na který v lednu 2008 bylo napojeno na 440 objektů) a poskytuje telekomunikační služby prostřednictvím městského rádiového systému standardu TETRA. Rovněž má ve správě protipovodňové prostředky a objekty související s kolektivní ochranou obyvatelstva, v několika víceúčelových krytech civilní ochrany pronajímá garážová stání. Ve správě má též Výcvikové a vzdělávací zařízení Žihle, které slouží nejen vzdělávání městské policie, ale též školám v přírodě a dětské i rodinné rekreaci. Organizace nerozhoduje o právech a povinnostech subjektů, nevykonává vrchnostenskou správu a není správním orgánem, zastupuje však hlavní město Prahu například tehdy, když jejím jménem vylepuje a rozesílá výzvu k odstranění vraku z pozemní komunikace. Registr ekonomických subjektů organizaci řadí do kategorie 250–499 zaměstnanců. \n\nSS HMP uvádí na svém webu, že vznikla 1. ledna roku 2000. Ústřední věstník České republiky v oznámeních hlavního města Prahy z roku 2009 uvádí, že organizace byla zřízena od 12. prosince 2000 na dobu neurčitou. Registr ekonomických subjektů uvádí vznik 1. ledna 2001, do Živnostenského rejstříku byla organizace zapsána 8. 7. 2002, v Obchodním rejstříku není uvedena. \n\nK 1. lednu 2009 byla Správa služeb Městské policie hlavního města Prahy sloučena s příspěvkovou organizací Škola v přírodě a školní jídelna, Žihle, Nový Dvůr – Poustky 23. \n\nK 1. březnu 2009 byla Správa služeb Městské policie hlavního města Prahy sloučena s příspěvkovou organizací SEZAM se sídlem Praha 8, Rajmonova 1199. K témuž dni byla přejmenována na název Správa služeb hlavního města Prahy (zkratka SS HMP) a zároveň došlo ke změně účelu a hlavní činnosti organizace:\n\nV dubnu 2017 SS HMP předala Lesům hlavního města Prahy bezúplatně devět osobních automobilů, starých v průměru 8 let, pro které neměla adekvátní využití, čímž Lesy HMP omladily svůj vozový park.\n\nPůvodně byl od 8. července 2002 ředitelem Bc. Vladimír Kotrouš, který byl zároveň ředitelem městské policie.\n\n22. ledna 2008 byl do funkce ředitele Správy služeb Městské policie hl. m. Prahy na základě výběrového řízení vyhlášeného v prosinci 2007 jmenován s účinností od 1. února 2008 na dobu neurčitou Ing. Josef Juránek, dosavadní provozní náměstek ředitele.\n\nV roce 2013 po zásahu Útvaru pro odhalování organizovaného zločinu SKPV Praha nechala v SS HMP provést audit pod vedením Vlasty Rampové. Ten zjistil, že se v organizaci proplácely stovky milionů korun jen na základě objednávek bez výběrového řízení a k některým zakázkám chybí jakákoli dokumentace, včetně smluv a jejich dodatků. Například úklidová firma Eco Purus fakturovala v průběhu posledních čtyř let celkem 28 milionů korun, avšak SS HMP nemá doklady o výběrovém řízení a chybí i některé smlouvy. Společnost Fitaz získala několik stavebních zakázek a Správa služeb jí v letech 2009 až 2012 vyplatila téměř sto milionů korun, avšak k šesti milionům chybí jakékoli smlouvy a téměř třicet milionů firma získala za práce, na které se nekonala soutěž. Zhruba 162 milionů inkasovala během čtyř let společnost Besico Services bez za odtahy aut, přičemž fakturace byla prováděna bez jakéhokoliv právního titulu: firmu Besico Services a jejího majitele Miloslava Víta stíhala protikorupční policie kvůli rozsáhlým podvodům se státními dotacemi na hendikepované zaměstnance. Auditoři zkritizovali, že Správa služeb při soutěžích v rozporu se zákonem opakovaně oslovovala stále stejné firmy. V řadě případů byla cena zakázky účelově stanovena těsně pod limitem pro otevřené výběrové řízení a některé zakázky byly kvůli tomu účelově rozděleny. Josef Juránek, ředitel SS HMP z doby vzniku těchto nedostatků, se po policejním zásahu vzdal funkce ředitele, protože mezitím zvítězil ve výběrovém řízení na funkci ředitele odboru bezpečnosti a krizového řízení na magistrátu. Ke zjištěným nedostatkům se bývalý ředitel Juránek vyjádřil: „Vždycky byla jmenovaná nějaká komise, vždycky když mi moji podřízení zodpovídající za jednotlivé oblasti dávali něco podepsat, tak právník i další garantovali, že to je v pořádku.“ Nový ředitel Bohdan Frajt potvrdil, že při svém nástupu zjistil, že celá řada písemností a zadávacích dokumentací chybí, a z otázek vyšetřujícího policejního orgánu usoudil, že bývalý vedoucí ekonomického oddělení podepisoval faktury, které nesplňovaly jakékoli náležitosti. \n\nOd prosince 2013 je ředitelem SS HMP Mgr. Bohdan Frajt, který v době auditu pracoval v magistrátním odboru kontroly.\n\nOd roku 2012 měla SS HMP na odtah vozidel pětiletou smlouvu se společností Autoklub Bohemia Assistance a.s., která zajišťovala tu část odtahů, kterou SS HMP neprovedla vlastními silami. V roce 2014 provedla SSHMP sama 38 % odtahů, v roce 2015 už 43 % a v roce 2016 to bylo 52 %, začátkem roku 2017 měla 17 vlastních odtahových vozidel. Mluvčí magistrátu začátkem roku 2017 uvedl, že do budoucna chce, aby SS HMP postupně přebrala celou agendu vlastními prostředky a externí firma má pak sloužit jen jako záloha. V prosinci 2016 bylo vyhlášeno a v květnu 2017 uzavřeno výběrové řízení pro další období. Na jeho základě byla tato činnost opět svěřena (jako jedinému účastníkovi výběrového řízení) společnosti Autoklub Bohemia Assistance a.s., jejímž jediným akcionářem je ÚAMK a.s., jejímž vlastníkem je JUDr. Oldřich Vaníček.\n\nSS HMP zajišťuje jak odtah vozidel ze zón s vyhrazeným parkováním, tak odtahování vozidel, které tvoří překážku provozu, popřípadě odtahovaných z důvodu havárie, veřejného zájmu atd. Specifickou agendou je odtahování vraků. Z důvodu novely zákona o pozemních komunikacích z roku 2016, která označuje za vrak pouze vůz zjevně technicky nezpůsobilý, kterému podstatné části konstrukce (část motoru, pohonu, karoserie, pérování nebo kol) chybí, nebo je má rozbité, takže v praxi naprostou většinu zjevně opuštěných a nepojízdných vozů není možné legálně odtáhnout. V roce 2017 obdržela SS HMP celkem 2342 podnětů na možný výskyt vraků, ale na základě rozhodnutí příslušných silničních správních úřadů bylo v roce 2017 odstraněno z komunikace a předáno k ekologické likvidaci jen 46 vraků.\nSS HMP má ve správě (dle údajů z počátku září 2018) tato odtahová parkoviště:\n\nV březnu 2016 SS HMP neuváděla mezi odstavnými parkovišti OP Dubeč a navíc uváděla též parkoviště:\n\nPodle článku z ledna 2017 má SS HMP 9 odtahových parkovišť a jedno odstavné.\n\nDosavadní odtahová parkoviště Kotlářka, Švehlova a Písnice předala v říjnu 2017 Technické správě komunikací hl. m. Prahy a.s. Správa služeb hlavního města Prahy na základě výpůjční smlouvy ke zřízení nehlídaných parkovišť P+R. V souvislosti s rozšiřováním zón placeného stání v hl. m. Praze se snížil celkový počet odtahů, čímž se uvolnily kapacity odtahových parkovišť a SSHMP jich část nabídla městu k využití. Tato tři parkoviště P+R patří ovšem mezi neúspěšná a nevyužitá.\n\nSS HMP zajišťuje uskladnění a údržbu mobilních prvků protipovodňové ochrany hlavního města Prahy a v případě vyhlášení krizové situace zajišťuje jejich vývoz na dané úseky, na jejich výstavbě se pak podílí především odborným dohledem. Pro potřeby krizových situací disponuje též 22 mobilními osvětlovacími soupravami různého výkonu. Má k dispozici též náhradní zdroje elektrické energie pro čerpací stanici na uzávěru Rokytky a soustavu čerpacích stanic pro protipovodňovou ochranu průmyslového koridoru KOMOKO. Materiál je skladován v centrálním skladu v areálu SS HMP Dubeč (105 kontejnerů) a v areálu Policie ČR Zbraslav (26 kontejnerů), v areálu v Dubči je též polygon pro nácvik sestavování mobilních prvků protipovodňové ochrany. \n\nSS HMP zajišťuje provoz a údržbu 192 úkrytů civilní ochrany, z toho většina se nachází pod bytovými domy, asi desetina mimo zástavbu. Ve správě má především velkokapaticní kryty až pro 2600 osob, nejmenší ze spravovaných krytů je určen pro 30 osob. V mírové době nabízí v krytech 226 garážových stání. V ÚCO Folimanka pořádala prohlídky pro školy a dny otevřených dveří.\n\nSS HMP provozuje humanitární sklad, kde se soustředí například vysoušeče, stany, deky, lopaty pro mimořádné události. Sklad je určen také ke shromažďování, třídění a rychlé expedici dalšího materiálu. Například v květnu 2016 sklad distribuoval desinfekční prostředky v souvislosti s kauzou kontaminované pitné vody v Praze 6.\n\n"}
{"id": "1427156", "url": "https://cs.wikipedia.org/wiki?curid=1427156", "title": "Anton Günther (filosof)", "text": "Anton Günther (filosof)\n\nAnton Günther (17. listopadu 1783 Lindava – 24. února 1863 Vídeň) byl rakouský filosof a teolog.\n\nNarodil se v obci Lindenau (dnešní Lindava). Ve 12 letech odjel na studia do blízké Haidy (dnes Nový Bor). Poté přestoupil na litoměřické gymnázium. Po úspěšném dokončení gymnázia se přestěhoval do Prahy, kde se věnoval studiu filozofie na Univerzitě Karlově. Na univerzitě se spřátelil s rodákem z Chodové Plané Johannem Emanuelem Veithem, který se stal později slavným filozofem a teologem. \n\nGüntherova filozofie se často vyznačuje tím, že určitá církevní dogmata se snaží vysvětlovat pomocí prvků osvícenského racionalismu, snaží se, aby šla církevní nauka s dobou. Například našel vysvětlení pro „zjevení\" mysteria, jejichž prostřednictvím posilovala církev svou úlohu.\n\nRodák z malé Lindavy dostal několik nabídek na profesuru na mnoha prestižních německých univerzitách, všechny odmítl. Lákalo ho učit ve svém bydlišti, ve Vídni, tam se ale nabídky nikdy nedočkal.\n\nV revolučnímu roce 1848 se stal jedním z hlavních zakladatelů \"Vídeňského katolického spolku\", který usiloval o svobodu církve vůči státu i o větší svobody uvnitř církve. \n\nJe pohřben ve Vídni, stejně jako jeho přítel Johann Veith, který ho přežil o 13 let. \n"}
{"id": "1427390", "url": "https://cs.wikipedia.org/wiki?curid=1427390", "title": "Hitomi Tokuhisaová", "text": "Hitomi Tokuhisaová\n\nHitomi Tokuhisaová (* 15. června 1982 Suwa) je bývalá japonská zápasnice – judistka.\n\nS judem začínala na základní škole v rodném Suwa. Po skončení střední školy Šuho v Macumoto se od roku 2001 připravovala v profesionálním judistickém týmu pojišťovny Mitsui Sumitomo Insurance (MSI) pod vedením Hisaši Janagisawy a jeho asistentů. V japonské ženské reprezentaci se pohybovala od roku 2002 v polostřední váze do 63 kg jako sparingpartnerka své týmové kolegyně Jošie Uenové. Do užšího výběru reprezentace se propracovala s přestupem do nižší lehké váhy do 57 kg v roce 2007. V roce 2009 využila výborné formy k vítězství na prestižním Kano Cupu. Sportovní kariéru ukončila v roce 2011.\n\n\n\n"}
{"id": "1427448", "url": "https://cs.wikipedia.org/wiki?curid=1427448", "title": "Meghan McCainová", "text": "Meghan McCainová\n\nMeghan Marguerite McCainová (* 23. října 1984 Phoenix, Arizona) je americká sloupařka, spisovatelka, blogerka a televizní moderátorka, která k roku 2018 uváděla na stanici ABC odpolední talk show \"The View\". V minulosti působila ve Fox News.\n\nNarodila se do rodiny Cindy McCainové a amerického senátora Johna McCaina, který se v roce 2008 stal republikánským prezidentským kandidátem. Poprvé na sebe mediálně upozornila v roce 2007 blogem \"McCain Blogette\", v němž dokumentovala otcovu prezidentskou kampaň a rozjímala o módě, hudbě a populární kultuře. Roku 2009 začala přispívat na americký zpravodajský web \"The Daily Beast\", věnující se politice a popkultuře, a od roku 2011 se její příspěvky objevovaly na zpravodajském kanálu MSNBC. V roce 2013 se podílela na spuštění soukromé kabelové televize Pivot a od dubna 2014 na ní krátce spolumoderovala diskusní pořad \"TakePart Live\".\n\nV červenci 2015 se stala spolupracovnicí stanice Fox News, kde od další sezóny pravidelně spolumoderovala odpolední talk show \"Outnumbered\". V září 2017 ukončila s touto televizí spolupráci. O měsíc později přešla do mediální sítě ABC, v níž začala uvádět diskusní pořad \"The View\" a jako politická analytička působit v programech \"Good Morning America\" a \"This Week\" na stanici ABC News.\n\nNarodila se roku 1984 v arizonském Phoenixu, kde také vyrostla, jako nejstarší ze čtyř sourozenců druhého manželství vojáka a politika Johna McCaina (1936–2018) s podnikatelkou Cindy Hensley McCainovou. Již v dětství se stala veřejně známou osobou, když se objevila např. na republikánské národní konvenci 1996 v San Diegu. Mladšimi bratry jsou pilot námořnictva John Sidney McCain (nar. 1986) a James McCain (nar. 1988), který sloužil v Iráku a Afghánistánu. Sestru Bridget pak rodiče adoptovali v roce 1991 z dhákského sirotčince Matky Terezy, když se ji po ničivé cyklóně v Bangladéši 1991 rozhodla Cindy McCainová transportovat do Spojených států k léčbě. Osvojení bylo dokočeno roku 1993.\n\nVe svém rodišti navštěvovala základní školu Phoenix Country Day School a střední dívčí katolickou školu Xavier College Preparatory. V roce 2007 absolvovala bakalářský obor kunsthistorie na Kolumbijské univerzitě.\n\nPůvodně plánovala kariéru hudební novinářky a začínala na pozici asistentky v pořadech \"Newsweek\" a \"Saturday Night Live\".\n\nV červnu 2017 se zasnoubila s konzervativním spisovatelem a komentátorem Benem Domenechem. Sňatek proběhl 21. listopadu téhož roku na rodinném ranči McCainových v arizonské Sedoně.\n\nPodle vyjádření v talk show \"The View\" byla vychována v baptismu a stále se k tomuto křesťanskému reformačnímu společenství hlásila. Nepovažovala se za evangelíka, ale spíše za protestantku v duchu baptistické tradice.\n\nNa pohřbu Johna McCaina ve washingtonské katedrále svatého Petra a Pavla 1. září 2018 pronesla emotivní smuteční řeč, v níž otcův skon označila za „\"odchod americké velikosti\"“. V pasáži chápané jako ostrá kritika Donalda Trumpa, jenž nebyl na rozdíl od prezidentů Clintona, Bushe mladšího a Obamy přítomen, k jeho sloganu 'Udělejme Ameriku znovu skvělou' poznamenala: „\"Amerika Johna McCaina se nepotřebovala stát znovu skvělou, protože Amerika skvělou vždycky byla.\"“\n\nSama sebe charakterizovala jako „\"ženu, která pohrdá nálepkami, zaškatulkováním a stereotypy\".“ Politicky se identifikovala s republikány a „\"v sociálních záležitostech byla liberálkou\"“. V osmnácti letech se nejdříve však registrovala za nezávislou voličku a v prezidentskách volbách 2004 volila demokrata Johna Kerryho. S otcem souhlasila v otázce globálního oteplování. Oba podpořili environmentální legislativu i výzkum kmenových buněk. Zprvu měla pochybnosti o invazi do Iráku v roce 2003, ovšem později se v této věci ztotožnila s otcovou silnou podporou Bushovy administrativy. Podpořila Hnutí pro-life v otázce sexuální výchovy a kontroly porodnosti. Námitky vznesla proti arizonskému zákonu z roku 2010, tzv. Arizona SB1070, jenž se zasadil o tvrdý postih ilegální imigrace, zákonu podporovaného jejím otcem. V prezidentských volbách 2016 nevolila ani Hillary Clintonovou ani Donalda Trumpa, namísto toho podpořila nezávislého kandidáta Evana McMullina z Utahu.\n\nPodpořila práva homosexuálů a snahu gay komunity dosáhnout rovnosti shledala za „\"jednu z nejbližších svému srdci\"“. Souhlasné stanovisko vyjádřila v otázce stejnopohlavního manželství a adopce homosexuálními páry. \n\nBěhem kampaně Johna McCaina, jenž získal republikánskou nominaci v prezidentských volbách 2008 proti demokratu Baracku Obamovi, na blogu uvedla, že změnila stranickou registraci k republikánům. Krok označila „\"za symbol závazku vůči tátovi, znamenající důvěru v jeho schopnost být úspěšným vůdcem země, a v případě zvolení za prezidenta Spojených států, by došlo i k posílení Republikánské strany\"“. Ačkoli na svém blogu aktivně sháněla podporu mezi voliči Generace Y, měsíc před volebním dnem ji štáb razantně omezil prostor v kampani, když její přítomnost vyhodnotil za „\"příliš kontroverzní\"“. V roce 2008 vydala knihu nazvanou \"My Dad, John McCain\". V knize \"Dirty Sexy Politics\" pak popsala příhodu, kdy se ve volební den téměř předávkovala Xanaxem.\n\n\n"}
{"id": "1427456", "url": "https://cs.wikipedia.org/wiki?curid=1427456", "title": "Hitomi Kaijamaová", "text": "Hitomi Kaijamaová\n\nHitomi Kaijamaová (* 27. října 1977 Prefektura Iwate) je bývalá japonská zápasnice – judistka.\n\nS judem začínala na základní škole v kroužku. Po skončení střední školy Minami v Morioka se od roku 1996 připravovala v profesionálním judistickém týmu pojišťovny Mitsui Sumitomo Insurance (MSI) pod vedením Hisaši Janagisawy a jeho asistentů. V japonské ženské reprezentaci se pohybovala od roku 1999 ve střední váze do 70 kg jako sparingpartnerka své týmové kolegyně Masae Uenové. Sportovní kariéru ukončila v roce 2006. Věnuje se trenérské práci.\n\n\n\n"}
{"id": "1427539", "url": "https://cs.wikipedia.org/wiki?curid=1427539", "title": "Juki Jokosawaová", "text": "Juki Jokosawaová\n\nJuki Jokosawaová (* 29. října 1980 Maebaši) je bývalá japonská zápasnice – judistka stříbrná olympijská medailistka z roku 2004.\n\nS judem začínala na základní škole v rodném Maebaši. Po skončení střední školy Gunma Kenricu v Maebaši se od roku 1999 připravovala v profesionálním judistickém týmu pojišťovny Mitsui Sumitomo Insurance (MSI) pod vedením Hisaši Janagisawy a jeho asistentů. V japonské ženské reprezentaci se pohybovala od roku 2000 v pololehké váze do 52 kg. Od roku 2001 převzala po Noriko Narazakiové pozici reprezentační jedničky, kterou uhájila v roce 2004 při japonské nominaci na olympijské hry v Athénách. Do Athén přijela dobře připravena, ve druhém kole otočila v poslední minutě zápas se Senegalkou Hortense Diédhiouvou a v semifinále jejímu náporu v poslední minutě neodolala Kubánka Amarilis Savónová. Ve finále nestačila v boji na zemi na Číňanku Sian Tung-mej a získala stříbrnou olympijskou medaili. V roce 2008 přepustila své pozice v týmu Misato Nakamuraové a ukončila sportovní kariéru. Věnuje se trenérské práci.\n\n\n"}
{"id": "1427555", "url": "https://cs.wikipedia.org/wiki?curid=1427555", "title": "Střední škola rybářská a vodohospodářská Jakuba Krčína Třeboň", "text": "Střední škola rybářská a vodohospodářská Jakuba Krčína Třeboň\n\nStřední škola rybářská a vodohospodářská Jakuba Krčína je střední škola zřizovaná Jihočeským krajem. Byla založena roku 1951 jako škola rybářská. Od roku 2008 rozšířila obor působnosti na vodní hospodářství a ekologii. Škola je umístěna ve dvou sousedících budovách v Táboritské ulici. V areálu školy jsou dva domovy mládeže, jídelna, provozní zázemí pro praktickou výuku a autoškolu a venkovní sportoviště. Mezi vybavení školy patří chemické a biologické laboratoře, pitevny ryb nebo hydrologická učebna, která je jediná v kraji.\n\nŠkola umožňuje studium v oborech \"Rybář\" a \"Vodohospodář\" (první z nich je možno rozšířit pomocí nástavby Rybářství) a získání řidičského oprávnění skupin B a T. Praktická výuka oboru \"Rybář\" probíhá převážně v provozech společnosti Rybářství Třeboň, a. s.\nČást výuky je zajišťována ve spolupráci s Jihočeskou univerzitou. Škola dále spolupracuje i se školami na Slovensku, v Norsku, Francii, Portugalsku či Německu. Absolventi školy tak najdou uplatnění nejen v České republice, ale i v zahraničí.\n\nHistorie škol začíná rokem 1951, kdy byla v Třeboni založena Odborná učňovská rybářská škola, Důvodem pro založení školy bylo, že rybářství potřebovalo kvalifikované zaměstnance do dělnických a technických pozic. Škola navázalo na mnohaletou tradici rybářství na třeboňsku.\n\n\nSoučasný rozvoj školy probíhá v úzké součinnosti se spolupracujícími organizacemi, jako je Česká společnost vodohospodářská Českého svazu stavebních inženýrů, Ústav pro hydrodynamiku AV ČR, Fakulta rybářství a ochrany vod Jihočeské univerzity v Českých Budějovicích a Zemědělská fakulta téže univerzity.\n"}
{"id": "1427560", "url": "https://cs.wikipedia.org/wiki?curid=1427560", "title": "Pungwe", "text": "Pungwe\n\nPungwe nebo také Púnguè je řeka v Africe, dlouhá 400 kilometrů. Pramení na území Zimbabwe pod nejvyšší horou země Nyangani a teče k jihovýchodu do Mosambiku, kde se vlévá do Mosambického průlivu širokým estuárem, na jehož pobřeží leží město Beira. Protéká národními parky Nyanga a Gorongosa, největším přítokem je Urema. Na horním toku leží vodopády Pungwe Falls, v rovině na dolním toku se Pungwe rozlévá do množství ramen. Časté jsou záplavy. Podél řeky se nacházejí plantáže čajovníku. Řeka je zdrojem pitné vody pro více než milion obyvatel žijících v jejím povodí, také se v ní rýžuje zlato.\n"}
{"id": "1427565", "url": "https://cs.wikipedia.org/wiki?curid=1427565", "title": "NRA", "text": "NRA\n\nPísmena NRA mohou znamenat:\n\n"}
{"id": "1427651", "url": "https://cs.wikipedia.org/wiki?curid=1427651", "title": "Naka-ku (Nagoja)", "text": "Naka-ku (Nagoja)\n\nNaka (: 中区, \"Naka-ku\") je městská čtvrť, ležící přímo v centru města Nagoja v prefektuře Aiči. K 1. dubnu roku 2018 měla tato čtvrť 87 302 obyvatel na rozloze 9,38 km². Na severním okraji, na hranici se čtvrtí Kita-ku se vypíná Nagojský hrad. \n\nČtvrť Naka obklopuje celkem osm sousedních čtvrtí Nagoje: od severu ve směru hodinových ručiček to jsou čtvrti \nJejí hranice tvoří ulice Sakura-dóri (桜通り), Ócu-dóri (大津通り), Fušimi-dóri (伏見通り) a Curumai-dóri (鶴舞通り). Sídlí zde prefekturní úřad prefektury Aiči i městský úřad Nagoje. Čtvrtí protékají řeky Horikawa (堀川 a její přítok Šinhorikawa (新堀川). V části zvané Sakae (栄) jsou obří podzemní obchodní domy, sloužící zejména obchodním řetězcům Mitsukoshi Ltd. (株式会社三越) a Matsuzakaya Co.,Ltd. (株式会社松坂屋).\n"}
{"id": "1427656", "url": "https://cs.wikipedia.org/wiki?curid=1427656", "title": "Glareanus", "text": "Glareanus\n\nGlarean či Glareanus, vlastním jménem Heinrich Loriti, též Loritis, Loritti nebo Loretti (* 28. února nebo 2. června 1488, Mollis, Kanton Glarus—27. nebo 28. března 1563, Freiburg im Breisgau) byl švýcarský hudebník, muzikolog, lyrik, učitel, filolog, historik, geograf, matematik, humanista a pansofista.\n\nLatinské jméno poukazuje na jeho původ v kantonu Glarus. Po získání základního vzdělání v Bernu a u Michaela Rubella v Rottweilu, studoval ve Vídni a u Matthiase Aquensia v Kolíně nad Rýnem. Zde se v roce 1512 získal titul magistra a v roce 1512 byl za své oslavné verše na císaře Maxmiliána oceněn titulem Poeta Laureatus.\n\nKdyž se rozhořel spor Johanna Reuchlina s kolínskými dominikány, postavil se Glarean na stranu Reuchlina. V roce 1514 přesídlil do Basileje, kde byl v kontaktu s knihtiskaři Johannem Frobenem a Heinrichem Petrim a učenci Erasmem Rotterdamským a Oswaldem Myconiem až do roku 1529 jako vedoucí studentské koleje. Mezitím  pobýval také v Pavii (1515) a Paříži (1517–22). V Basileji se roku 1516 setkal se svým žákem a pozdějším přítelem Aegidiem Tschudim.\n\nJelikož ho, podobně jako Erasma Rotterdamského, rušilo ustupování klasických studií před náboženskými otázkami, dostával se ve svých vědeckých úvahách do stále ostřejšího rozporu s reformací a v roce 1529 po jejím zavedení v Basileji, odešel jako profesor poetiky do Freiburgu. Tam až do své emeritury v roce 1560 přednášel poetiku, dějiny a geografii.\n\nGlareanův přínos v oblasti hudební teorie prostřednictvím spisu \"Dodekachordon\" z roku 1547 byl v rozšíření systému autentických středověkých modů o jónskou a aiolskou stupnici, ze kterých se vyvinul pozdější dur-mollový systém, který v západní hudbě převládal přibližně od roku 1700 do počátku 20. století.\n\n10. července 2007 Švýcarská hudebněvědná společnost poprvé udělila \"Glareanovu cenu\" ve výši 10 000 švýcarských franků. Nové vědecké ocenění je udělováno každé dva roky a jejím smyslem je uznání za výzkumnou práci badatelů. V mezidobí mají být oceněni mladí badatelé, taktéž částkou 10 000 franků. Prvním laureátem Glareanovy ceny je Reinhard Strohm z Oxfordské univerzity.\n"}
{"id": "1427778", "url": "https://cs.wikipedia.org/wiki?curid=1427778", "title": "Asistence (organizace)", "text": "Asistence (organizace)\n\nAsistence, o.p.s. je česká nevládní nezisková organizace, která poskytuje sociální služby lidem s tělesným a kombinovaným postižením.\n\nZakladatelkou Asistence, o.p.s. je Mgr. Vlasta Stupková. Předsedkyní správní rady je Klára Šimáčková Laurenčíková a ředitelem Mgr. Erik Čipera.\n\nAsistence, o.p.s. se v létě 2019 přestěhovala z Vyšehradu na Žižkov.\n\nAsistence, o.p.s. vznikla v roce 1995 v Praze. Asistence, o.p.s. je registrovaným poskytovatelem sociálních služeb, konkrétně\nosobní asistence a sociální rehabilitace. V současnosti poskytuje sociální služby více než 250 klientům.\nSoučástí činnosti je i dobrovolnický program a vzdělávání osobních asistentů a asistentek. V rámci programu sociální rehabilitace vznikl projekt Bezbabyty.cz, který se snaží řešit problém špatné dostupnosti bezbariérového bydlení v Praze. Asistence v současnosti usiluje o zvýšení příspěvku na péči pro lidi s postižením.\n\nOd roku 2017 pořádá kampaň \"Asistujeme.cz\", jež má za cíl oslovit nové asistenty a asistentky po celé ČR.\nV minulosti Asistence, o.p.s. iniciovala úspěšnou kampaň \"Praha bez bariér\", jejímž cílem bylo odstraňování bariér ve veřejném prostoru, zejména v městské hromadné dopravě.\n\nJejím mottem je \"Obecně prospěšná společnost Asistence rozpouští vnitřní a vnější bariéry v životě lidí s postižením.\"\n\nAsistence, o.p.s. poskytuje službu osobní asistence lidem s tělesným a kombinovaným postižením ve věku 16-64 let na území hlavního města Prahy. Pracuje formou řízené asistence, kterou organizují koordinátoři. Úvodní zácvik a nábor nových asistentů zajišťuje instruktor.\nAsistence, o.p.s. poskytne ročně cca 35 000 hodin osobní asistence zhruba 150 klientům.\n\nPosláním služby sociální rehabilitace je umožnit dospívajícím a dospělým lidem s tělesným a kombinovaným postižením ve věku 16-64 let, aby se začlenili do života v běžné společnosti a komunitě. Sociální rehabilitace v Asistenci, o.p.s. zahrnuje těchto 5 aktivit: Tranzitní program, Samostatné bydlení, Podporované zaměstnávání, Někam patřit a Vyjádřit svůj názor.\nPodpora je poskytována formou konzultací, skupinových programů, ale i přímé podpory “v terénu” na území hl. města Prahy a je poskytována bezplatně.\n\nDobrovolnický program v Asistenci, o.p.s., je určen klientům všech služeb, které organizace poskytuje. Je zacílený na volnočasové aktivity klientů. Ročně stráví okolo 50 dobrovolníků s klienty Asistence více než 3000 hod.\n\n"}
{"id": "1427808", "url": "https://cs.wikipedia.org/wiki?curid=1427808", "title": "Magomed Magomedov", "text": "Magomed Magomedov\n\nJméno a příjmení Magomed Magomedov se může vztahovat k následujícím osobnostem:\n\n"}
{"id": "1427813", "url": "https://cs.wikipedia.org/wiki?curid=1427813", "title": "Erlikosaurus andrewsi", "text": "Erlikosaurus andrewsi\n\nErlikosaurus andrewsi (\"Erlikův ještěr\"; podle boha smrti v turko-mongolské mytologii) byl druh terizinosauroidního teropodního dinosaura, žijícího v období rané pozdní křídy (asi před 90 miliony let) na území dnešního Mongolska.\n\n\"Erlikosaurus\" byl blízkým vývojovým příbuzným rodů \"Erliansaurus\" a \"Therizinosaurus\". Jeho fosilie byly objeveny v roce 1972 v sedimentech souvrství Bajn Šireh na území Jihogobijského ajmagu. Formálně tohoto dinosaura popsal mongolský paleontolog Altangerl Perle spolu s krajanem Rinčengínem Barsboldem v roce 1980.\n\nTento dinosaurus byl asi 3,4 metrů dlouhý a dosahoval hmotnosti medvěda grizzly. Podle Gregoryho S. Paula dosahoval tento teropod délky asi 4,5 metru a jeho hmotnost se pohybovala kolem hodnoty 500 kilogramů.. Lebka byla dlouhá kolem 25 centimetrů. Erlikosauři byli zřejmě menší stádní všežravci nebo býložravci s poměrně rozvinutým koncovým mozkem (jak ukázal detailní výzkum jejich fosilní mozkovny v roce 2012).\n\n"}
{"id": "1427897", "url": "https://cs.wikipedia.org/wiki?curid=1427897", "title": "Giovane Élber", "text": "Giovane Élber\n\nÉlber de Souza (* 23. červenec 1972, Londrina, Brazílie), známý též jako Giovane Élber, je bývalý brazilský fotbalový útočník. Většinu kariéry strávil v Německu, šest sezón v Bayernu Mnichov. Byl rovněž reprezentantem Brazílie.\n\nV 18 letech se dostal do klubu AC Milán, ale neprosadil se zde. V letech 1991 až 1994 tak hostoval ve švýcarském Grasshopper Club Zürich, kde vsítil více než 50 branek.\nMezi roky 1994 a 1997 hrál tři sezóny za VfB Stuttgart. Za 95 zápasů dokázal vstřelit 44 gólů, následně se stal posilou Bayernu Mnichov, kde působil až do roku 2003. Ve třech sezónách za sebou (1998/99, 1999/2000, 2000/01) vyhrál Bayern Bundesligu, v sezoně 2000/01 navrch přidal i triumf v Lize mistrů. Ve finále LM se sice neprosadil, ale ve čtvrtfinále vstřelil důležitý gól do sítě Manchesteru United a pomohl k výhrám Bayernu 1-0 a 2-1.\nV ročníku 2002/03 se dočkal 4. titulu v německé lize za Bayern.\n\nV srpnu 2003 přestoupil do francouzského Olympique Lyon, se kterým za dvě sezóny vyhrál dva ligové tituly.\n\nKonkurence v podobě Ronalda, Rivalda nebo Ronaldinha Élberovi zabránila projevit svůj talent v národním dresu, nasbíral 15 startů a vstřelil 7 branek.\n\n"}
{"id": "1427906", "url": "https://cs.wikipedia.org/wiki?curid=1427906", "title": "Magomed Magomedov (judista, 1991)", "text": "Magomed Magomedov (judista, 1991)\n\nMagomed Chalilovič Magomedov (* 13. srpna 1991) je ruský zápasník–judista avarské národnosti.\n\nS judem/sambem začínal v 10 letech v Machačkale pod vedením Aseldara Magomedova. Vrcholově se připravuje v Samaře v sportovním středisku VFSO Dinamo. V ruské mužské reprezentaci se pohybuje od roku 2012. V roce 2016 se na olympijské hry v Riu nekvalifikoval.\n\n\n"}
{"id": "1427947", "url": "https://cs.wikipedia.org/wiki?curid=1427947", "title": "Petrus Riga", "text": "Petrus Riga\n\nPetrus Riga (12. století - 1209) byl francouzský básník píšící latinsky. Byl kanovníkem v Remeši. Je autorem biblického eposu \"Aurora \"(tj. jitřenka). Jedná se o veršovaný alegorický výklad většiny biblických knih složený v elegickém distichu. Jeho dílo se hodně četlo na školách, kde bylo také komentováno. \n"}
{"id": "1427966", "url": "https://cs.wikipedia.org/wiki?curid=1427966", "title": "Šechmad Magomedov", "text": "Šechmad Magomedov\n\nŠejchmagomed Magomedovič Magomedov (* 8. července 1990) je ruský zápasník–judista avarské národnosti, který v roce 2013 reprezentoval Ázerbájdžán.\n\nS judem/sambem začínal v Machačkale. Jeho otec Magomed Magomedov je bývalý několikanásobný mistr Evropy v zápasu ve volném stylu. Svojí sportovní kariéru začal neslavně v již seniorském věku jako junior pod falešným datumem narozeni v dokladech (ročník 1993). V roce 2013 se snažil prosadit v ázerbájdžánské mužské reprezentaci ve střední váze do 90 kg, ale od roku 2014 se na mezinárodních turnajích neobjevoval.\n\n\n\n"}
{"id": "1427969", "url": "https://cs.wikipedia.org/wiki?curid=1427969", "title": "Anselm z Laonu", "text": "Anselm z Laonu\n\nAnselm z Laonu (latinsky \"Anselmus Laodunensis\" nebo \"Laudunensis\"; † 1117), byl francouzský teolog a filozof, považovaný za průkopníka biblické hermeneutiky. Studoval u Anselma z Canterbury a později vedl významnou teologickou školu při katedrále v severofrancouzském Laonu. Mezi jeho žáky patřil Vilém z Champeaux a Petr Abelard. Z jeho iniciativy začal vznikat mohutný biblický komentář zvaný \"Glossa ordinaria\".\n\n\n"}
{"id": "1428004", "url": "https://cs.wikipedia.org/wiki?curid=1428004", "title": "Evropská federace asociací studentů psychologie", "text": "Evropská federace asociací studentů psychologie\n\nEvropská federace asociací studentů psychologie (EFPSA) je nezisková nevládní studentská organizace skládající se asociací studentů psychologie ze všech částí Evropy. Aktuálně se EFPSA skládá z 33 členských organizací a 2 organizací pozorovatelských, každá z nich reprezentována svým zástupcem, kteří dohromady tvoří zákonodárný orgán federace. \n\nVýkon aktivit federace je realizována prací zástupců členských organizací (Member Representatives - MRs), výkonné rady (Executive Board - EB) a správní rady (Board of Management - BM). EFPSA poskytuje studentům psychologie služby a aktivity, které jim přínáší rozmanité příležitosti pro jejich osobní i vědecký rozvoj. Dodatečně má EFPSA také snahu pozitivně ovlivnit společnost pomocí různorodých kampaní , přičemž reprezentuje zájmy a potřeby studentů psychologie na Evropské úrovni.\n\nPoslání EFPSA je propojit studenty psychologie na Evropské úrovni k obohacení svého chápání a aplikace psychologie a podpořit rozvoj dovedností, aby mohli přispívat zlepšení oboru; mít pozitivní dopad na společnost a na její percepci psychologie; podpořit vědecký a sociální interakci a kulturní výměnu mezi studenty psychlogie, akademiky a profesionály. \n\nToto je implementováno neustálým rozvojem služeb, událostí a kvality interakcí mezi evropskými studenty psychologie a jejich národními, regionálními a místními asociacemi a utvářením podpůrného prostředí pro psychologii jako profesní a vědecký obor v Evropě. \n\nVize EFPSA je mít psychologicky uvědomnělou společnost kde nepochopení, které psychologii provází se bude snižovat aby se mohl zlepšovat obecný blahobyt lidí; poskytovat služby a události, které budou přizpůsobeny rozšiřující se oblasti potřeb studentů psychologie k profesnímu seberozvoji a dosáhnout vzájemného propojení skrz celou Evropu.\n\nSdružení: V rámci organizace být propojeni jak vnitřně, tak zevně, v rámci pracovní komunity EFPSA a s organizacemi, které sdílí podobné poslání a hodnoty.\n\nJasnost: Mít ucelený, koherentní a konzistentní přístup ke všem aspektům našich činností.\n\nDiverzita: Přijímat rozdíly, respektovat je a vítat jejich cenné příspěvky.\n\nStatečnost: Mít odvahu při nepřízni a nepředvídatelných okolnostech. \n\nEFPSA byla založena v dubnu 1987 na University of Lisbon v Portugalsku, kde evropští studenti psychologie byli pozváni k schůzi. Následně studenti z 8 evropských zemí založili Evropskou federaci asociací studentů psychologie.\n\nZákladní osnovy této federace byly přetvořeny v formální stanovy během druhého setkání v belgickém Lutychu v dubnu 1988. Současně EFPSA započala svůj první projekt, EUROPSYCHO, databázi informací o vzdělání a výměnách. V lednu 1989 byla EFPSA registrována jako mezinárodní asociace podle belgického práva.\nBěhem třetí generální schůzi, která se konala v dubnu 1989 v Lund ve Švédsku, federace zavedla svoji počáteční strukturu a později tohoto roku se konala první schůze výkonné rady (EB).\n\nV červenci 1991 EFPSA započala spolupráci s Evropskou federací asociací psychologů (EFPA) v Amsterdamu v Nizozemí. Roku 2001 se pak EFPSA stala oficiálním přidruženým členem EFPA.\n\nPo účasti EFPSA v první Evropské studentské konferenci, která sdružla přibližně 500 studentů z různých disciplín, ve městě Liege (Belgie) v roce 1990, navázala mnoho nových kontaktů, zejména se zeměmi východní Evropy. Na pátém valném shormáždění v roce 1991 v Ženevě (Švýcarsko) EFPSA rozrostla na celkem 11 členských zemí, příčemž přivítala první delegaci z východní Evropy. V tomto roce byl vznesen nápad stálých pracovních skupin (tzv.\"task forces\") k umožnění efektivnjší práce na projektech jako např. EUROPSYCHO, ERASMUS atd. Během let vedoucích k novému miléniu, bylo organizováno více událostí typu letní školy, semináře a samozřejmě Kongres, pod dozorem EFPSA. \n\nV roce 2006 vyvinula svůj vizuální firemní styl a od té doby je jejím poznávacím znakem logo a oranžová barva.\n\nStruktura EFPSA byla vytvořena na třetím Valném shromáždění v dubnu 1989 v Lund (Švédsko). V této době členové Výkonné rady pokrývali funkce, které nyní vykonávají zástupci členských organizací (MR). Neexistovaly pozice ve Správní radě, pouze prezident. Od té doby se EFPSA rozrostla a musela implementovat významné strukturální změny, čímž se vytvořila nová forma Výkonné rady. V roce 2003 byl představen koncept národních zástupců (dnes známých jako Member Representatives). Tito zástupci tvořili nový rozhodovací orgán z každé asociace, která byla členem EFPSA. Kromě toho se založila Správní rada jakožto samostatný orgán spadající pod Výkonnou radu z důvodu potřeby vedení strategických rozhodnutí a monitorování efektivnosti celé organizace.\n\nEFPSA v současné době organizuje 11 každoročních událostí a jednu událost, která probíhá každý druhý rok. Kongres, Evropská letní škola (European Summer School - ESS), EFPSA akademie, Letní trenérská škola (Train the Trainers - TtT), Vzdělávání pokročilých trenérů (Train Advanced Trainers - TAT), Setkání trenérů (Trainers' Meeting - TRAM), Konference trenérů (Trainers' Conference - TRaC), Den EFPSA (EFPSA Day), Setkání Výkonné rady a Zástupců členských organizací (EB&MR Meeting) a Setkání Správní rady (BM Meeting) probíhají pravidelně každý rok, zatímco Konference EFPSA (Conference) probíhá každý druhý rok.\n\nKaždoroční kongres EFPSA je týden dlouhá událost, která shromažďuje přes 350 studentů psychologie, akademiků a výzkumných badatelů z celé Evropy. Kongres, který typicky probíhá v období mezi dubnem a květnem, je tvořen jednak diverzním vědeckým programem, který se každý rok týká specifického tématu s příspěvky od studentů, výzkumných badatelů a zkušených akademiků, a také sociálním programem, který poskytuje účastníkům příležitost pro kulturní a sociální výměny. Tudíž je EFPSA kongres unikátní příležitostí pro studenty psychologie k rozšíření svých vědeckých a osobních obzorů.\n\nKromě toho je kongres velice důležitou událostí pro federaci samotnou, protože tato událost představuje začátek nového mandátu pro zástupce členských zemí a výkonnou radu. Výkonná rada a Správní rada jsou vybírány na kongresu, po čemž okamžitě převezmou své povinnosti a začínají rozvíjet svoje projekty během týdne stráveném na kongresu.\n\nKaždý rok se mění hostitelská země kongresu EFPSA. Do dnešního dne proběhlo 32 kongresů, které byly organizovány v 25 různých zemích. 33. kongres EFPSA se bude konat v roce 2019 v Dánsku.\nPrvní Evropská letní škola (ESS) se konala roku 2007 ve městě Leie v Estonsku s tématem \"Interkulturní psychologie\", po které následovaly další Evropské letní školy, které pokrývají různá témata, každým následujícím rokem. Během této sedmidenní události se studenti zapojují do programu interkulturního výzkumu,kde mají možnost se zapojit do jedné z šesti výzkumných projektů pod vedením doktoranda v plánování a realizaci 12měsíční studie. Krom toho, je program obohacen různými přednáškami odborníků z relevantních oblastí psychologie. Každá rok se všechny přednášky a výzkumy zaměřují na téma, které je vybíráno tak, aby reflektovalo oblast současné psychologie. Od roku 2011, všichni účastníci ESS, kteří dokončili vzdělávací program a zavázali se k výzkumnému projektu byli pozváni, aby se přidali k projektu Junior Researcher Programme, který rozšířil Evropskou letní školu z jednotýdenní události na pln strukturovaný 12-měsiční výzkumný program.\n\nDen EFPSA je propagační akce, která se uskutečňuje skrz celou Evropu na začátku prosince. První den EFPSA se uskutečnil v roce 2010. Záměrem této jednodenní akce je šíření vědomí o EFPSA přes celou Evropu. Prezentace, workshopy a další aktivity spojené s EFPSA se také konají ve stejný den za účelem obeznámit s EFPSA co nejvíce studentů.\nV roce 2010 se v Rakousku uskutečnila první letní škola Train the Trainers. Letní škola Train the Trainers (TtT) je každoroční sedmidenní událost, na které probíhá sebezkušenostní a neformální výuka, jejíž cílem je poskytnout svým 12 účstníkům poznatky a poradenství ohledně široké oblasti schopností a znalostí o poskytování školení (training) a informací. Po splnění stanovených požadavků mohou být absolventi TtT pozváni k připojení se k sdružení trenérů EFPSA - podpůrné prostředí pro následné rozvíjení školících schopností a zkušeností. \n\nVzdělávání pokročilých trenérů (TAT) EFPSA je osmidenní událost, která se koná v březnu. Je to jediná akce EFPSA, která je otevřená i pro studenty a externisty mimo oblast psychologie. TAT je určená pro 25 zkušených školitelů z různých nevládních neziskových organizací a nabízí jim příležitost k dalšímu rozvoji tréninkových schopností v rámci konkrétního tématu.\n\nAkdemie EFPSA je shromáždění dobrovolníků evropských mládežnických nevládních organizací, které jim umožňují profesionálně se rozvíjet, vytvářet sítě, zvyšovat jejich motivaci a vyměňovat si zkušenosti, přičemž jim poskytují různé dovednosti a znalosti týkající se zvoleného hlavního tématu. Trvá tři dny, udává se ve městě, které je rychle a snadno dostupné z mnoha míst. Během akademie absolvují účastníci kvalitní tréninkové kurzy, mají možnost účastnit se seminářů odborníků na toto téma a mohou praktikovat své dovednosti v praktických příkladech a skutečných výzvách.\n\nSetkání trenérů EFPSA (obvykle zkrácená jako TRAM) je tří- až čtyřdenní nízkorozpočtová akce zaměřená na vzdělávání trenérů organizované trenéry EFPSA. Cílem společnosti TRAM je, aby se nevládní organizace / trenéři mládeže spojily, sdíleli znalosti a zkušenosti a rozvíjeli své dovednosti. Událost se soustřeďuje na hlavní téma týkající se školení, kterou poskytuje odborný trenér. Účastníci jsou školitelé z různých organizací a navzájem se připravují na témata související s hlavním tématem akce.\n\nKonference trenérů EFPSA (Tracy) je akce, která má za úkol shromáždit trenéry EFPSA s cílem diskutovat o několika tématech týkajících se tréninkového světa v rámci EFPSA a obecně. Počet účastníků, trvání a čas události je flexibilní a může změnit každý mandát. Obvykle je otevřený den tréninku, ve kterém mají účastníci Trace možnost poskytovat školení na nejbližší univerzitě.\n\nKaždý podzim se koná setkání představitelů výkonné rady a zástupců členských států (Společné zasedání EB & MR), kterého se účastní jednotlivci, kteří jsou aktivními členy pracovní komunity EFPSA. Toto setkání je jedinečnou příležitostí, kdy EFPSA vyčleňuje online komunikaci, protože se shromažďuje na týden interních setkání s intenzivní práci. Společné setkání EB & MR probíhá v polovině mandátu a je pro EFPSA důležité.Umožňuje všem aktivním studentům EFPSA shromáždit se, aby diskutovali o svém mandátu a zabývali se diskusí s jinými týmy o budoucím směřování federace.\n\nKonference EFPSA se poprvé konala v roce 2013 v Amsterdamu, v Holandsku. Je to akce, která probíhá každý druhý rok a klade důraz na vědecký program. Spojuje okolo 150 studentů z celé Evropy na čtyři dny přednášek, workshopů a studentských prezentací. Během konference je otevřený den, který sestává z přibližně 30 studentů z hostitelské země / regionu, kteří se zúčastní konference na jeden den, aby měli příležitost učit se, zúčastnit se přednášek a spolupracovat s účastníky.\n\nSetkání správní rady je klíčovou složkou z hlediska administrativy a pracovních postupů EFPSA. Cílem je zhodnotit práci federace, rozvíjet myšlenky s cílem usnadnit tuto práci a přispět ke zlepšení a udržitelnosti EFPSA. Místo akce se každoročně rozhoduje ve správní radě. Pracovní program zahrnuje analýzu federace, plenární zasedání EFPSA, její misi, vizi, hodnoty, události a služby, projektovou práci a diskusní setkání.\n\nEFPSA poskytuje studentům také různé služby na rozvoj dovedností v oblasti výzkumu a odborné přípravy a na usnadnění procesu cestování a studia v zahraničí. Mezi služby EFPSA patří:\n\nŽurnál evropských studentů psychologie (JEPS) je dvojitě zaslepený akademický časopis s otevřeným přístupem pro všechny studenty, který zahrnuje všechny aspekty psychologie publikované organizacemi EFPSA a Ubiquity Press od roku 2009. JEPS přináší právoplatnou příležitost pro studenty psychologie, aby zhodnotili svou práci nebo výzkum s mezinárodním zaměřením. Příspěvky musí být založené na výzkumu vedeném bakalářskými nebo magisterskými studenty, kteří mohou být i mimo Evropu. Autoři vybraných příspěvků dostanou profesionální zpětnou vazbu a pomoc při přípravě vědecké publikace. Články jsou vybrány pouze na základě kvality výzkumu, bez ohledu na vnímaný význam a originalitu konkrétního článku. Články jsou indexovány v EBSCOhost. Od roku 2016 JEPS vyzývá studenty, aby předložily registrované zprávy. Tým JEPS také provozuje blog, Bulletin JEPS, který od listopadu 2010 vydává publikace o celé řadě otázek týkajících se studentů psychologie všech úrovní a různých oblastí zájmu.\n\nStudium v zahraničí považuje za svůj zrod počátek 90. let, kdy začal projekt pod názvem \"Jak studovat v zahraničí\" a později jako \"Studium a práce v zahraničí\" (SWA). Od roku 2005 se služba zaměřila na studium v zahraničí (SA) a lze ji nalézt na hlavní webové stránce, kde najdete informace, rady a zkušenosti. Od roku 2015 jsou služby TravelNetwork a studium v zahraničí sloučeny do služby Study & TravelAbroad, která pokračuje ve stejných vizích, misích a hodnotách jako předchůdci. V roce 2016 se do týmu zapojil člen zodpovědný za studentské výměny, čímž se členským organizacím otevřela příležitost získat podporu od organizace EFPSA při organizování mezinárodních výměn s dalšími sdruženími studentů psychologie a studenty z jiných oborů zdravotnictví. Pracovní skupina pro stáže byla spuštěna v mandátu 2015-2016 a prodloužená na mandát 2016-2017 s cílem vybudovat strategii, která bude směřovat k rozvoji stážové platformy pro EFPSA. Tým stanovil několik cílů pro pracovní skupinu Internship. Cílem bylo nastínit možnosti stáží, které studenti hledají, vytvořit databázi s kontakty s možnými partnerstvími, které by mohly poskytnout příležitosti na stáž, vytvořit prvotní kontakt se shromážděnými kontakty s cílem vytvořit tato partnerství a vybudovat pevný základ pro následující mandát. Práce byla předána členovi odpovědnému za stáže v rámci služby Studium a cestování v zahraničí po schválení pozice během Valného shromáždění konaného 31. výročí kongresu EFPSA v Gakh v Ázerbájdžánu v roce 2017. První možností stáže byla pro studenty psychologie v srpnu 2017.\n\nPříprava na studium v zahraničí může být někdy obtížná, ale EFPSA studium a cestování do zahraničí nabízí užitečné pokyny a informace o všech městech a univerzitách členských států / regionů EFPSA s možností studia psychologie. Kromě jiných informací naleznete i informace o systému vysokoškolského vzdělávání každé země, výdaje na studium a životní náklady. Kromě toho je k dispozici couch-surfingová síť, která poskytuje i rady týkající se cestování do zemí / regionů, které jsou hostiteli událostí EFPSA. Když studenti nabízejí místo na spaní ve vaší domácnosti, všichni studenti v Evropě vás přivítají, abyste s nimi zůstali a objevovaly jejich města. Je to příležitost prožívat různé kultury, jazyky a potraviny speciálním a cenově dostupným způsobem.\n\nTraining Office byl představen v rámci federace v roce 2010 s první letní školou Train theTrainers konané v Rakousku v srpnu 2010. Na kongresu v roce 2011 se tato první generace trenérů už věnovala zasedáním členským představitelům a výkonné radě. Vzdělávací úřad řídí program školení v rámci EFPSA. Konkrétně dohlížejí na programy vzdělávacích akcí, které organizuje EFPSA, a to na letní školu TraintheTrainers (TTT) a školení pro pokročilé trenéry (TAT); podporovat rozvoj skupiny trenérů v sdruženích školitele EFPSA, zastupovat EFPSA na externích tréninkových akcích a připravovat, navrhovat školení pro interní setkání EFPSA, jako jsou týmové setkání, školení vedoucích pracovníků a jiné.\n\nTým iniciativy sociálního dopadu pracuje na čtyřech hlavních projektech v rámci federace: Kampaň Mind the Mind - bojovat proti stigmatizaci duševních poruch (MTM), kampaň Better Together (BT) a Organizované láskyplné aktivity (OAK) kampaně. V rámci kampaně MTM členové týmu organizují celoevropskou sérii seminářů zaměřených jak na studenty ve věku 11-18 let, tak i na dospělé s cílem zvýšit povědomí o tématech stigmatu duševních poruch a duševním zdraví. Kampaň na podzim 2018 vstupuje do páté vlny. První čtyři vlny byly poznamenány výrazným nárůstem počtu dobrovolníků a zemí, přičemž v čtvrté vlně kampaně se zúčastnilo přes 1150 dobrovolníků z 20 evropských zemí. Kampaň BT je zaměřena na posílení postavení mládeže a inkluzivní společností prostřednictvím řady 5 seminářů zaměřených na zvýšení jejich znalostí o diskriminaci a jejích nevýhod. Členové týmu umožňují realizaci workshopů. Kampaň získala grant od Evropské mládežnické nadace a druhá vlna vstoupí na podzim roku 2018. Kampaň OAK má za cíl motivovat lidi, aby udělali \"náhodné laskavosti\" (např. koupi kávy pro cizího člověka), což by pomohlo vyvíjet zvyk milého chování. Aplikace pro smartphony, jejímž prostřednictvím bude kampaň uskutečněna, se očekává počátkem roku 2019.\n\nOrganizace ze všech zemí uznané Evropskou radou se mohou stát členy EFPSA. Organizace ze zemí / regionů, které nejsou uznány Evropskou radou, mohou být brány v úvahu jako regionální členové. Od dubna 2018 má EFPSA 33 členských organizací a dvě pozorovatelské organizace.\n"}
{"id": "1428005", "url": "https://cs.wikipedia.org/wiki?curid=1428005", "title": "Mistrovství České republiky v rallye", "text": "Mistrovství České republiky v rallye\n\nMistrovství České republiky v rallye je český národní rallyový šampionát, pořádaný od roku 1994. Jeho předchůdcem bylo Mistrovství Československa v rallye.\n\n"}
{"id": "1428006", "url": "https://cs.wikipedia.org/wiki?curid=1428006", "title": "Noszlop", "text": "Noszlop\n\nNoszlop je vesnice v Maďarsku v župě Veszprém, spadající pod okres Devecser. Nachází se asi 8 km severně od Devecseru, 9 km severozápadně od Ajky a 15 km jižně od Pápy. V roce 2015 zde žilo 939 obyvatel, z nichž jsou 88,4 % Maďaři.\n\nKromě hlavní části Noszlop zahrnuje ještě části \"Kisbogdány\", \"Nagybogdány\" a \"Pálházapuszta\".\n\nNoszlop leží na silnici 8402. Je přímo silničně spojen s vesnicemi Bakonypölöske, Magyarpolány, Nagyalásony, Oroszi, Pápasalamon a městy Ajka a Devecser. Noszlopem protékají potoky Hajagos a Tegye. Potok Tegye se vlévá do Hajagosu, který se vlévá do řeky Marcal.\n\nV obci se nacházejí dva kostely, z nichž je jeden katolický a jeden reformovaný. Nachází se zde též muzeum a hřbitov.\n"}
{"id": "1428008", "url": "https://cs.wikipedia.org/wiki?curid=1428008", "title": "Filip Kaňkovský", "text": "Filip Kaňkovský\n\nFilip Kaňkovský (* 1. května 1985, Praha) je český herec a komik.\n\nJiž při studiu na hudebním gymnáziu působil v dramatickém souboru. Začal studovat hru na klavír na Státní konzervatoři, studium dokončil v letech 2006–2009 na Konzervatoři Jaroslava Ježka v Praze. Od roku 2009 studoval obor činoherní herectví na Divadelní fakultě Akademie múzických umění, v ročníku vedeném Evou Salzmannovou a Aloisem Švehlíkem (absolvoval v roce 2015).\n\nHrál mimo jiné v Činoherním studiu v Ústí nad Labem, v Divadle Minor a v Divadle Komedie \nOd 1. 1. 2014 je členem Činohry Národního divadla, předtím však od roku 2011 v ND již hostoval. \n\nOd roku 2007 vystupuje v českých i zahraničních filmech a také v televizi.\nZabývá se hudbou a je frontmanem v hudební skupině Green Småtroll, kde zpívá a hraje na klávesy. Název kapely je z norštiny, znamená „zelení malí trollové“, skupina získala v roce 2009 Cenu Anděl v kategorii Ska & Reggae. Jako muzikant spolupracuje rovněž s dalšími skupinami a interprety. Působí jako reggae selector pod pseudonymem \"Papa Kani\". \nJe také členem divadelního uskupení \"Tygr v tísni\".\n\n\n\n\n\n"}
{"id": "1428013", "url": "https://cs.wikipedia.org/wiki?curid=1428013", "title": "Jindřich Berounský", "text": "Jindřich Berounský\n\nJindřich Berounský (* 7. září 1970 Česká Lípa) je český politik a dopravní specialista, od roku 2002 zastupitel města Jablonec nad Nisou (v letech 2006 až 2010 také radní města), bývalý člen SOS a hnutí Změna, nyní člen ČSSD.\n\nV minulosti pracoval jako výpravčí. Později se uvádí jako dopravní specialista či systémový specialista Generálního ředitelství Českých drah.<nowiki> V roce 2007 byl u Okresního soudu v Jablonci nad Nisou odsouzen pro trestný čin výtržnictví (jednalo se o potyčku z dubna 2006).</nowiki>\n\nJindřich Berounský žije ve městě Jablonec nad Nisou, konkrétně v části Mšeno nad Nisou.\n\nV komunálních volbách v roce 2002 byl zvolen jako nezávislý zastupitelem města Jablonec nad Nisou, když kandidoval za subjekt \"\"Sdružení Unie svobody - Demokratické unie a jabloneckých osobností\"\". Mandát zastupitele města pak obhájil ve volbách v roce 2006 jako člen a lídr Strany pro otevřenou společnost. Mezi lety 2006 a 2008 působil také jako místopředseda Strany pro otevřenou společnost. Od listopadu 2006 do září 2007 a opět pak od května 2008 do listopadu 2010 zastával funkci radního města. Další obhajoba mandátu proběhla ve volbách v roce 2010, tehdy už byl členem ČSSD. Další změna přišla ve volbách v roce 2014, kdy uspěl jako člen hnutí Změna na kandidátce \"\"Změna pro Jablonec\"\". Do ČSSD se však vrátil a za stranu kandiduje ve volbách v roce 2018.\n\nV krajských volbách v roce 2004 kandidoval jako nestraník za US-DEU do Zastupitelstva Libereckého kraje, ale neuspěl. Nepodařilo se mu to ani ve volbách v roce 2008 jako nestraníkovi za SZ a ani ve volbách v roce 2012 jako nestraníkovi za hnutí Změna na kandidátce s názvem \"\"ZMĚNA PRO LIBERECKÝ KRAJ\"\" (tj. Změna a SZ). \n\nVe volbách do Senátu PČR v roce 2018 kandidoval za ČSSD v obvodu č. 35 – Jablonec nad Nisou. Se ziskem 5,39 % hlasů skončil na 6. místě. \n"}
{"id": "1428020", "url": "https://cs.wikipedia.org/wiki?curid=1428020", "title": "Nóráp", "text": "Nóráp\n\nNóráp je malá vesnička v Maďarsku v župě Veszprém, spadající pod okres Pápa. Nachází se asi 4 km jižně od Pápy, 20 km severně od Devecseru, 22 km severozápadně od Ajky a 28 km východně od Celldömölku. V roce 2015 zde žilo 207 obyvatel, z nichž naprostou většinu (96,7 %) tvoří Maďaři.\n\nNóráp leží na silnici 84109. Je přímo silničně spojen s obcemi Dáka, \"Kéttornyúlak\" (součást Pápy), Kup a Pápakovácsi. Nórápem protéká několik nepojmenovaných potůčků, které se všechny vlévají do potoku Kis-Séd. Ten se vlévá do řeky Marcal.\n\nV Nórápu se nacházejí dva kostely, z nichž je jeden katolický a jeden reformovaný. Nachází se zde též hospoda a hřbitov.\n\nU Nórápu se nachází malá vodní nádrž \"Nórápi halastó\".\n"}
{"id": "1428040", "url": "https://cs.wikipedia.org/wiki?curid=1428040", "title": "Bitva u Omdurmánu", "text": "Bitva u Omdurmánu\n\nBitva u Omdurmánu se odehrála 2. září 1898. Armáda pod velením britského generála Herberta Kitchenera porazila vojsko Abdalláha ibn Muhammada, nástupce samozvaného Mahdího. Kitchener uchystal odvetu za zabití generála Gordona v roce 1885 a demonstroval převahu disciplinované armády vyzbrojené moderními puškami, kulomety a dělostřelectvem nad více než dvakrát početnějším nepřítelem vybaveným zastaralou výzbrojí. Vítězstvím dovršil britské snahy o znovudobytí Súdánu, ačkoli poslední mahdisté byli přemoženi až roku 1899 v bitvě u Umm Diwaykaratu.\n\nDnes je Omdurmán předměstím Chartúmu ve středním Súdánu s přibližně 1,5 milionem obyvatel. Vesnice Omdurmán byla v roce 1884 vybrána Mahdím jako základna tažení. Po dobytí Chartúmu a jeho smrti v roce 1885 zachoval (kalif) Abdalláh, Mahdího nástupce, Omdurmán hlavním městem.\n\nBitva se odehrála v Kerreri, 11 kilometrů severně od Omdurmánu. Kitchener velel více než osmi tisícům vojáků pravidelné armády a smíšeným egyptským a súdánským silám, kterých bylo 17 tisíc. Vojáky rozmístil v oblouku okolo vesnice Egeiga, poblíž nilskému břehu, kde pozemní vojsko podporovalo 12 dělových člunů. Čelem byl obrácen k široké ploché pláni, s kopci nalevo i napravo. Na křídla umístil britské a egyptské jezdectvo. \n\nAbdalláhových bojovníků, kteří se sami nazývali \"Ansary\" a Britové je nazývali derviši, bylo okolo 50 tisíc včetně tří tisíc jezdců. Byli rozděleni do pěti skupin – 8 000 mužů pod velením Osmana Azraka bylo rozvinuto přímo proti Britům v mírném oblouku podél míli dlouhého nízkého hřbetu směřujícího do planiny. Ostatní mahdisté zůstali prozatím z dohledu Kitchenerových vojáků. Abdalláh ibn Muhammad se 17 tisíci muži byl skryt Surghamskými kopci na západě a za silami Osmana Azraka bylo na severozápadě poblíž Kerreri hills rozmístěno 20 000 bojovníků, jimž veleli Ali wad Hilu a Osman Sheikh ed-Din. A asi 8 000 mužů bylo rozmístěno na svahu po pravém boku Azrakových sil.\n\nBitva začala časně zrána, okolo šesté hodiny. Osm tisíc mužů Osmana Azraka, po střetech předchozího dne, vyšlo vstříc Britům. Rychle je následovalo osm tisíc mužů ozbrojených puškami a oštěpy, kteří byli soustředěni na severozápadě. Dvaapadesát rychlopalných děl britského dělostřelectva zahájilo palbu na vzdálenost 2750 m, a způsobilo mahdistům vážné ztráty ještě dříve, než se ocitli v přívalu střel kulometů Maxim. Čelní útok rychle skončil ztrátou čtyř tisíc mahdistů, žádný z útočníků se nedostal k britským okopům blíž než 50 metrů. Postup na pravém křídle \"Ansarů\" byl zadržen a na opačném křídle došlo ke krvavým střetům, při kterých byli mahdisté rozehnáni.\n\nKitchenerovy síly postupovaly ve formaci k Surghamskému hřebenu a pak se stočily k jihu. Zadní voj tvořila brigáda 3 tisíc mužů, převážně Súdánců, jimž velel Hector MacDonald. Posíleni kulomety a dělostřelectvem následovali hlavní síly ve vzdálenosti 1 350 m. Podivné bylo, že zranění a zásoby zanechané v okolí vsi Egeiga, zůstali téměř bez ochrany.\n\nMacDonald byl upozorněn na přítomnost asi 15 tisíc nepřátel, kteří k němu směřovali ze západu, zpoza Surghamského hřebenu. Otočil své síly a postavil je čelem k nepříteli. Pěchota Mahdistů zaútočila ve dvou proudech, Lewisova Egyptská brigáda se udržela, ale MacDonald byl nucen opakovaně přeskupit své prapory, brigáda však udržovala ničivou palbu. Kitchener si uvědomil potíže, MacDonaldova brigáda brzy dostala posily na křídle a podpořily ji další kulomety Maxim a mahdistické síly byly zatlačeny zpět. Když byli na místě zabiti či uprchli, byl odpor mahdistů nakonec zlomen. Jejich síly na severu se přeskupily příliš pozdě a do konfliktu zasáhly až poté, co střety již vrcholily. Tvrdě přitlačili Macdonaldovy súdánské síly, ale rychle byla přesunuta Wauchopeova brigáda s Lincolnshirským plukem, aby útok odrazily. Postup na Omdurmán byl obnoven kolem půl dvanácté.\n\nZa statečnost obdrželi 2. září 1898 čtyři vojáci Viktoriin kříž:\n\n\n"}
{"id": "1428043", "url": "https://cs.wikipedia.org/wiki?curid=1428043", "title": "Veľké Slemence", "text": "Veľké Slemence\n\nVeľké Slemence (maďarsky \"Nagyszelmenc\", ukrajinsky \"Вельке Слеменце\") jsou obec v okrese Michalovce na Slovensku, u hranic s Ukrajinou. Leží ve východoslovenské nížině.\n\nPo druhé světové válce (1946) byla obec Slemence násilně rozdělena mezi Československo a Sovětský svaz (hranice byla vedena přímo středem vesnice). Sovětská část, která byla pojmenována Mali Selmenci (\"Малі Селменці\") připadla Ukrajinské SSR a dnes patří Ukrajině. V posledních letech se začali obyvatelé snažit o znovusjednocení obce, takže zde byl roku 2005 otevřen hraniční přechod mezi Slovenskem a Ukrajinou. Tento hraniční přechod je pouze pro pěší a cyklisty a mohou ho využívat jen občané Ukrajiny a EHS. Do této obce každoročně přijíždí mnoho lidí, aby zde zaparkovali a přešli hraniční přechod do Malich Selmenců, kde se dá na trzích levně sehnat např. alkohol nebo cigarety.\n\nV obci jsou dva kostely, fotbalové hřiště a na obou stranách hranice jsou také vyřezávané Sikulské brány a tabule s názvem obce ve staromaďarském písmu \"rovas\".\n\nObyvatelstvo zde je převážně maďarské a protestanského (kalvinského) vyznání.\n\nKatastrální území Veľké Slemence sousedí (kromě ukrajinské hranice) s těmito obcemi:\n\n\nNejbližším městem jsou Veľké Kapušany, vzdálené 8 kilometrů.\n"}
{"id": "1428066", "url": "https://cs.wikipedia.org/wiki?curid=1428066", "title": "Nedvídkov (Deštnice)", "text": "Nedvídkov (Deštnice)\n\nNedvídkov je samota, která se nachází 2 km jihovýchodně od Deštnice a leží na katastru této obce. Jsou zde evidována dvě popisná čísla patřící do Deštnice, a to čp. 62 a 111.\n\nNedvídkov zřejmě nikdy v minulosti nedosáhl statusu vesnice s vlastní samosprávou. Ve středověku to byl šlechtický dvorec s hospodářským zázemím a několika poddanými. Poprvé se uvádí v roce 1384 v přídomku rytíře Vojtěcha z Nedvídkova. V roce 1434 odkázala Anna z Pitkovic svému synovi platy od poddaných v Nedvídkově a Deštnici; roku 1443 prodali bratři Jan a Pavel Bobtákovi z Nedvídkova nemovitosti v Deštnici a Nedvídkově Felixovi z Tuchořic. To jsou jediné dvě středověké zmínky o lokalitě. Rytíři z Nedvídkova se v písemných pramenech objevují do konce 15. století. Poslednímu z nich, Vojtěchovi, patřila roku 1499 tvrz v Třebotově. V téže době samotný Nedvídkov zanikl. Jeho polohu dokládají nálezy středověkých střepů archeologa Miroslava Černého z Regionálního muzea K. A. Polánka v Žatci. Po Nedvídkově zůstalo dalších 400 let jen toponymum Ewicken, jež se objevuje v josefínském katastru z roku 1787. Po třicetileté válce se kraj okolo Nedvídkova poněmčil. noví obyvatelé zkomolili Nedvídkov na \"Nedviken\", ze kterého zbylo \"Eviken\". V sousedních vesnicích, Deštnici a Janově, se dnes Nedvídkovu říká \"Evik\", velký rybník u samoty nese název Evík.\n\nK obnově Nedvídkova došlo počátkem 2. poloviny 19. století, kdy jeho území patřilo k měcholupskému velkostatku, jehož majitelem byl Anton Dreher. Vznikla zde soustava tři menších a jednoho velkého rybníka a postavila se zde hájovna čp. 62, kde sídlila dreherovská lesní správa. Roku 1925 zde Dreherové postavili ještě budovu čp. 111. Oba objekty dnes slouží rekreačním účelům. Za 2. světové války zde bydleli Poláci, nasazení zde na práci.\n\n"}
{"id": "1428069", "url": "https://cs.wikipedia.org/wiki?curid=1428069", "title": "Per Boye Hansen", "text": "Per Boye Hansen\n\nPer Boye Hansen (* 11. října 1957 Oslo) je norský divadelní režisér, od dubna 2012 do července 2017 umělecký ředitel \"Norské národní opery\", která pod jeho vedením získala v roce 2015 \"Mezinárodní operní cenu\" v kategorii \"Nejpřístupnější scéna\". Od sezony 2019/20 je uměleckým ředitelem Opery Národního divadla a Státní opery v Praze.\n\nOtec byl houslista a vyučoval na Státní konzervatoři v Oslu, matka pracovala jako logopedka a specializovala se na děti s postižením. Hansen navštěvoval střední školu se zaměřením na divadlo a herectví, v dětství se učil hrát na housle. Kromě skandinávských jazyků hovoří plynně anglicky a německy. Je ženatý a má tři dospělé syny.\n\nJe členem představenstva vydavatelství Dacapo Records (Edition S), které funguje s podporou dánského ministerstva kultury. Byl členem poroty pěvecké soutěže BBC Singer of the World (Cardiff, 2013), Mezinárodních operních cen (2017) a porotcem soutěže Ring Award (Graz, 2017). \nPo studiu divadelní vědy na Univerzitě v Oslu studoval obor operní režie pod vedením profesora Dietera Bülter-Marella na Folkwanghochschule v německém Essenu. V letech 1984 až 1988 pracoval jako asistent režie opery v Kolíně nad Rýnem. Několik let působil jako asistent režiséra Jean-Pierra Ponnelleho a rovněž pomáhal řediteli operního souboru v Kolíně nad Rýnem, Michaelu Hampemu. Asistoval tamním režisérům Hansi Neugebauerovi a Willymu Deckerovi. V 80. letech pravidelně působil jako asistent Michaela Hampeho a Jean-Pierra Ponneleho na Salcburském festivalu. V roce 1982 založil festival Oslo Sommeropera, který z pozice uměleckého ředitele vedl až do roku 1992. Z původně volného sdružení norských umělců se nakonec stal každoroční desetidenní festival, na němž vystoupili např. Francisco Araiza, Edith Mathis, Delores Ziegler a Lucia Poppová. V norské premiéře nastudoval operu Benjamina Brittena Sen noci svatojánské, Mozartovy opery Don Giovanni, Così fan tutte a La Clemenza di Tito a Ariadnu na Naxu od Richarda Strausse. \n\nV roce 1990 založil uměleckou agenturu \"Oslo Arts Management\" a uspořádal sérii koncertů v Koncertním domě v Oslu, na níž vystoupili např. Jessye Norman, Kiri Te Kanawa, Kathleen Battle, Anne Sophie von Mutter, Anne Sofie von Otter, James Galway, José Carreras a Bryn Terfel. Úzce spolupracoval s Filharmonií Oslo a jejich šéfdirigentem Marissem Jansonsem. V roce 1994 byl pověřen organizací série koncertů pro Národní olympijský výbor, které byly součástí kulturního programu zimních olympijských her v Lillehammeru. V roce 1996 navázal na spolupráci s mnichovskou uměleckou agenturou KünstlerSekretariat am Gasteig. Od roku 1999 působil jako castingový ředitel berlínského operního domu Komische Oper Berlin. V roce 2003 byl jmenován do funkce ředitele opery. Měl na starosti angažmá hostujících pěvců, dirigentů a také spolupracoval s několika režiséry (např. Peter Konwitschny, Hans Neuenfels, Barrie Kosky, Calixto Bieito, David Alden, Richard Jones a Sebastian Baumgarten).\n\nOd roku 2005 do roku 2012 zastával funkci \"uměleckého a provozního ředitele Mezinárodního festivalu\" v Bergenu, který se vyznačoval rostoucím počtem nových inscenací, mezi ně patřily např. opery na motivy Ibsenových děl Peer Gynt či Brand (nastudované Calixtem Bieitem). Obě inscenace slavily úspěch a vysloužily si pozvání na festival věnovaný tvorbě Henrika Ibsena v Oslu. Bieitova vlastní hudebně-dramatická inscenace Hlasy (světová premiéra v Bergenu v roce 2010) byla také zařazena na festival Grec v Barceloně a hostovala v mnichovském divadle Residenztheater. V roce 2011 byl norským ministrem kultury jmenován předsedou poroty Mezinárodní Ibsenovy ceny.\n\nV roce 2015 obdržela \"Norská státní opera\" Mezinárodní operní cenu v Londýně, a to v kategorii „Nejpřístupnější scéna“. Spolupráce s touto scénou odstartovala mezinárodní kariéru norských režisérů, jako jsou Ole Anders Tandberg a režisérka Sigrid Reibo. Hlavním hostujícím režisérem je Calixto Bieito ve svém domovském městě se souborem pravidelně spolupracuje také Stefan Herheim. Během Hansenova působení v Opeře bylo nastudováno pět inscenací ve světové premiéře. Patří mezi ně například opera Peer Gynt Jüri Reinvereho na motivy dramatu Henrika Ibsena a opera Elysium Rolfa Wallina, k níž napsal libreto Mark Ravenhill. Obě inscenace se dočkaly uznání světových médií (deník Financial Times označil operu Elysium za „triumf norské opery“). Jüri Reinvere po premiéře v Oslu obdržel státní ocenění v oblasti kultury od vlády Estonské republiky. V roce 2017 zde pozoruhodným způsobem debutovala mladá česká režisérka Barbora Horáková Joly s novým nastudováním opery Pelleas a Melisanda. Režisérka ve spolupráci se scénografem Ralphem Myersem a kostýmní výtvarnicí Mel Page vytvořila moderní a kruté obrazy sterilní společnosti s výraznou světelnou složkou. Původně měla pouze asistovat režisérovi Simonu Stoneovi, operní ředitel Per Boye Hansen jí však natolik důvěřoval, že jí nakonec svěřil celou inscenaci. \n\nV květnu 2015 však Hansen oznámil, že jeho smlouva na pozici ředitele \"Norské národní opery\" nebude prodloužena ani po srpnu roku 2017. \n\nOd sezony 2019/2020 vede hudební manažer Per Boye Hansen, který dlouhodobě působil v rodném Norsku a Německu, Operu Národního divadla a Státní operu v Praze. \n\n"}
{"id": "1428095", "url": "https://cs.wikipedia.org/wiki?curid=1428095", "title": "Lašská naučná stezka", "text": "Lašská naučná stezka\n\nLašská naučná stezka se nachází na území okresu Nový Jičín v městě Kopřivnici a jejím okolí. V seznamu tras KČT má číslo 9686.\n\nVznikla v roce 2001 a v roce 2013 byla obnovena. Má osmnáct informačních zastávek s informačními tabulemi. Stezka začíná a končí před nádražím ČD v Kopřivnici, kde na informační tabuli je celková informace o Lašské stezce. Pokračuje na Bezručovou vyhlídku, Šostýn, Červený kámen, Botanickou zahradu, Kamenárku, Bílou horu, Váňův kámen, Muzeum Fojtství, Lašské muzeum. Délka stezky je 16,8 km. Nejnižší bod se nachází v nadmořské výšce 326 m (Sad Dr. Edvarda Beneše) a nejvyšší v 690 m (vrchol Červeného kamene). Stezka navazuje na Lašskou naučnou stezku ve Štramberku.\n\nZ původní stezky byla zrušena odbočka k vyhlídce Pískovna a nově zařazena Bezručova vyhlídka.\n\n\nNaučná stezka je určena pro pěší turistiku, ale části jsou uzpůsobeny pro jízdu na kole nebo jízdu s kočárkem. \n"}
{"id": "1428098", "url": "https://cs.wikipedia.org/wiki?curid=1428098", "title": "Východní území Německé říše", "text": "Východní území Německé říše\n\nJako Východní území Německé říše nebo též bývalé německé Východní území byla označována území ležící východně od hraniční linie Odra-Nisa, která byla k 31. prosinci 1937 součástí Německé říše.\n\nV roce 1945, po skončení druhé světové války byla tato území fakticky odtržena od Německa a dnes jsou součástí Polska a Ruska. Tato území tvořila téměř čtvrtinu rozlohy, žila zde sedmina obyvatel, avšak měla výrazně podprůměrný podíl na průmyslové produkci Německa. V Polské lidové republice byla tato území označována jako „Znovuzískaná území“ (polsky \"Ziemie Odzyskane\") nebo jako „západní a severní území“ (polsky \"Ziemie Zachodnie i Północne\").\n\nK Východním územím Německé říše v širším smyslu se počítala také území, která muselo Německo po první světové válce v roce 1920 na základě výsledků Versailleské smlouvy z roku 1919 postoupit jiným státům: velká území pruských provincií Poznaň a Západní Prusko, dříve východopruská území od města Działdowo (něm. Soldau) a hornoslezské průmyslové území (Polsku) a také Hlučínsko (Československu) a Memelsko (nejprve spojencům, od roku 1923 anektovaného Litvou), kromě toho také Gdaňsk jako Svobodné město Gdaňsk.\n"}
{"id": "1428110", "url": "https://cs.wikipedia.org/wiki?curid=1428110", "title": "Emil Skamene", "text": "Emil Skamene\n\nEmil Skamene (* 27. srpna 1941 Bučač) je kanadský genetik a imunolog.\n\nPochází ze židovské rodiny z západní Ukrajině; poté, co nacisté začali na obsazeném území zavádět rasové zákony, rozhodli se ho rodiče zachránit a zaplatili českému Němci Josefu Steigerovi, údajně příslušníkovi Schutzstaffel, aby malého Emila propašoval v batohu do Prahy. Chlapec přežil válku díky tomu, že se skrýval u pěstounské rodiny, v roce 1964 vystudoval medicínu na Univerzitě Karlově (byl jedním z žáků Milana Haška). V roce 1968 emigroval na Západ a stal se profesorem na McGillově univerzitě. Za svoji výzkumnou činnost obdržel Prix Armand-Frappier a Národní řád Québecu. Režisérka Alena Činčerová o jeho životě natáčí dokumentární film \"Identita ES\". \n"}
{"id": "1428114", "url": "https://cs.wikipedia.org/wiki?curid=1428114", "title": "Katánské údolí", "text": "Katánské údolí\n\nKatánská planina, \"Katánská nížina\" či \"Katánské údolí\" (v sicilském nářečí: La Chiana di Catania, italsky: La Piana di Catania) je nejrozlehlejší a nejvýznamnější planina na Sicílii.\n\n"}
{"id": "1428121", "url": "https://cs.wikipedia.org/wiki?curid=1428121", "title": "Victor Cavendish, 9. vévoda z Devonshiru", "text": "Victor Cavendish, 9. vévoda z Devonshiru\n\nVictor Christian William Cavendish, 9. vévoda z Devonshiru (\"Victor Christian William Cavendish, 9th Duke of Devonshire, 9th Marquess of Hartington, 12th Earl of Devonshire, 3rd Earl of Burlington, 12th Baron Cavendish of Hardwick, 4th Baron Cavendish of Keighley\") (31. května 1868, Londýn, Anglie – 6. května 1938, Chatsworth House, Anglie) byl britský konzervativní státník ze šlechtického rodu Cavendishů. Od mládí byl poslancem a zastával nižší úřady ve vládě, nakonec byl generálním guvernérem v Kanadě (1916–1921) a ministrem kolonií (1922–1924). Jako dědic titulu vévody z Devonshire byl od roku 1908 členem Sněmovny lordů a získal Podvazkový řád. Díky sňatkům svých dětí byl mimo jiné spřízněn s pozdějším premiérem Haroldem Macmillanem nebo americkým hercem Fredem Astairem.\n\nNarodil se jako syn lorda Edwarda Cavendishe (1838–1891), po matce pocházel z rodu hrabat z Harewoodu. Studoval v Cambridge a v letech 1891–1908 byl členem Dolní sněmovny. Ve svém prvním mandátu byl nejmladším poslancem (\"Baby of the House\"), reprezentoval stranu Liberálních unionistů. V Salisburyho vládě byl pokladníkem královského dvora (1900–1903), poté státním podtajemníkem na ministerstvu financí (1903–1905) a od roku 1905 členem Tajné rady. V roce 1908 po strýci Spencerovi zdědil titul vévody z Devonshiru a převzal také úřad lorda–místodržitele v hrabství Derby (1908–1938). Byl starostou v londýnské čtvrti Eastbourne (1909–1910) a v Chesterfieldu (1911–1912). V koaliční vládě za první světové války zastával funkci civilního lorda admirality (1915-1916).\n\nV letech 1916–1921 byl generálním guvernérem v Kanadě. Zde vynikl tím, že rezignoval na politické ambice a věnoval se především obecnému rozvoji Kanady, zvláště po skončení první světové války, r. 1918 navštívil ve Washingtonu amerického prezidenta W. Wilsona. Proslul též jako příznivec umění a také podporoval kanadský lední hokej v jeho začátcích. Po návratu do Británie se stal členem vlády jako ministr kolonií (1922–1924), pracoval také pro Společnost národů. Po roce 1924 žil v soukromí.\n\nJeho manželkou byla Evelyn Petty-Fitzmaurice (1870–1960), dcera ministra zahraničí a kanadského generálního guvernéra 5. markýze z Lansdowne, která v Kanadě proslula charitativní činností a jako organizátorka dobrovolnických sborů. V letech 1910–1916 a 1921–1944 byla nejvyšší hofmistryní královny Mary. Měli spolu sedm dětí, dědicem titulů byl syn Edward (1895–1950), mladší syn lord Charles Cavendish (1905–1944) sloužil v armádě a měl za manželku Adele Astaire, sestru amerického herce, zpěváka a tanečníka Freda Astaira. Z dcer se Dorothy (1900–1966) provdala za pozdějšího premiéra Harolda Macmilliana, další dcera Rachel (1902–1977) byla manželkou ministra pro Skotsko Jamese Stuarta.\n\n"}
{"id": "1428122", "url": "https://cs.wikipedia.org/wiki?curid=1428122", "title": "Spencer Cavendish, 8. vévoda z Devonshiru", "text": "Spencer Cavendish, 8. vévoda z Devonshiru\n\nSpencer Cavendish, 8. vévoda z Devonshiru (\"Spencer Comtpon Cavendish, 8th Duke of Devonshire, 8th Marquess of Hartington, 11th Earl of Devonshire, 3rd Earl of Burlington, 11th Baron Cavendish of Hardwick, 3rd Baron Cavendish of Keighley\") (23. července 1833, Londýn, Anglie – 24. března 1908, Cannes, Francie) byl britský státník ze šlechtického rodu Cavendishů. Dlouhodobě patřil k předákům liberálů, později spolu s Josephem Chamberlainem založil frakci liberálních unionistů, která se připojila ke konzervativcům. V několika vládách byl ministrem pro Indii, ministrem války, prezidentem Tajné rady a ministrem školství. Celkem třikrát odmítl nabídku na funkci premiéra. Patřil k nejbohatším šlechticům v Británii a vlastnil pozemky v několika anglických hrabstvích a Irsku o rozloze přibližně 80 000 hektarů půdy. Jako osmý vévoda z Devonshire byl od roku 1891 členem Sněmovny lordů, byl též rytířem Podvazkového řádu. \n\nByl nejstarším synem 7. vévody z Devonshiru, studoval v Cambridge, v letech 1857–1891 byl členem Dolní sněmovny (v letech 1865–1875 byl v parlamentu předsedou liberálních poslanců). Do vlády vstoupil jako civilní lord admirality (1863) a státní podsekretář války (1863–1866 a 1868–1874), od roku 1865 byl zároveň členem Tajné rady. V letech 1868–1874 byl generálním poštmistrem, jako státní sekretář pro Irsko (1871–1874) se stal členem irské Tajné rady (1871). Po pádu Disraeliho vlády dostal nabídku na sestavení kabinetu, což ale odmítl (1880), v Gladstonově vládě byl státním sekretářem pro Indii (1880–1882) a státním sekretářem války (1882–1885). V roce 1886 se názorově rozešel s Gladstonem a přešel k liberálním unionistům, v letech 1886 a 1887 znovu dvakrát obdržel nabídku na sestavení vlády, opět odmítl a podporoval Salisburyho konzervativní kabinet. V roce 1891 po otci zdědil titul vévody (do té doby byl znám jako \"markýz Hartington\"). Po otci také převzal post kancléře univerzity v Cambridge (1891–1908) a lorda-místodržitele v hrabství Derby (1892–1908). V roce 1892 získal Podvazkový řád, ve třetí Salisburyho vládě byl prezidentem Tajné rady (1895–1903) a prezidentem úřadu pro školství (1900–1901). V letech 1902–1903 byl krátce předsedou Sněmovny lordů, poté odešel do soukromí. \n\nMimo jiné byl lordem-místodržitelem v irském hrabství Waterford (1895–1908), kancléřem univerzity v Manchesteru (1907–1908), dále smírčím soudcem a zástupcem místodržitele v hrabství Lancashire. V roce 1892 obdržel Podvazkový řád, v roce 1907 získal velkokříž Viktoriina řádu.\n\nJeho manželkou byla hraběnka Luisa von Alten (1832–1911), vdova po 7. vévodovi z Manchesteru. Dědicem titulů se stal Spencerův synovec Victor (1868–1938). \n\nMladší bratr 8. vévody, lord Frederick Cavendish (1836–1882), působil taktéž v politice a jako státní sekretář pro Irsko byl krátce po svém jmenování zavražděn v Dublinu. \n\n"}
{"id": "1428123", "url": "https://cs.wikipedia.org/wiki?curid=1428123", "title": "Rybářství Třeboň", "text": "Rybářství Třeboň\n\nRybářství Třeboň a. s. je česká společnost zabývající se chovem ryb.\n\nSpolenost má sídlo v Třeboni. Firma vlastní rybí líheň a sádky. Vlastní a provozuje rybářské revíry pro sportovní rybolov a čtyři myslivecké honitby. Společnost je největším výrobcem sladkovodních ryb v České republice s podílem na celkové produkci ryb v ČR asi 15 %. Výrobu, distribuci a prodej výrobků z ryb Rybářství Třeboň a.s. zajišťuje obchodní společnost FISH MARKET a.s.\n\nSpolečnost hospodaří na 488 rybnících o celkové výměře 8086 ha. Ve vlastnictví má 1343 ha, a zbývající vodmí plochy si pronajímá od měst, obcí a soukromých majitelů. Společnost je vlastníkem Zlaté stoky, která napájí vodou mnoho rybníků společnosti. Rybníky se nachází na území Jihočeského kraje v okresech Jindřichův Hradec, České Budějovice a Tábor. Většina území leží v Chráněné krajinné oblastí Třeboňsko. V regionu dominuje rybníkářství, zemědělství a lesnictví. Průmysl je zastoupen nepatrným podílem. Roční produkce ryb činí cca 3 200 t, z toho je 90 % kapra a 10 % vedlejších druhů ryb.\n\nSpolečnost plní významnou úlohu ve vodním hospodářství celé oblasti, zejména v protipovodňové ochraně a retenci vody v krajině. Poskytuje podporu rybářskému a vodohospodářskému školství.\n\nSpolečnost se dělí na organizační střediska:\n\n\n"}
{"id": "1428125", "url": "https://cs.wikipedia.org/wiki?curid=1428125", "title": "Římskokatolická farnost Týn nad Bečvou", "text": "Římskokatolická farnost Týn nad Bečvou\n\nŘímskokatolická farnost Týn nad Bečvou je územní společenství římských katolíků s farním kostelem Jména Panny Marie v děkanátu Hranice.\n\nPrvní písemná zmínka o obci pochází z roku 1447. V roce 1733 byla postavena kaple Panny Marie, v roce 1777 byla přistavěna věž kostela. Týn byl přifařen do Hlinská až do roku 1785, kdy zde byla zřízena duchovní správa.\nSoučasným administrátorem excurrendo je od července 2014 R. D. Mgr. Stanislav Suchánek.\nPro farnosti Lipník nad Bečvou, Hlinsko a Týn nad Bečvou vycházejí sedmkrát ročně Farní listy.\n\nVe farnosti se pravidelně̟ koná tříkrálová sbírka. V roce 2017 se vybralo 12 083 korun.\n\nFarnost se každoročně zapojuj do akce Noc kostelů.\n\n"}
{"id": "1428130", "url": "https://cs.wikipedia.org/wiki?curid=1428130", "title": "AggregateIQ", "text": "AggregateIQ\n\nAggregateIQ (AIQ) je kanadská firma se zaměřením na politické poradenství, online-reklamu a vývoj software a technologií se sídlem ve Viktorii (Britská Kolumbie). Tato firma se soustřeďuje na vytváření digitálních nástrojů pro politické kampaně. AIQ byla založena v roce 2013 kanadskými politickými pracovníky Zackem Massinghamem (bývalým administrátorem na univerzitě) a Jeffem Silvesterem. Silvester pracoval jako federální člen parlamentu a Massingham spoluvytvářel kampaň pro politika Mike de Jonga. Na myšlence týkající se založení AIQ se měl dle vlastních slov podílet také Christopher Wylie, který popsal AIQ jako vývojáře softwaru pro společnost Cambridge Analytica. K únoru 2017 společnost zaměstnávala 20 lidí a její sídlo bylo ve Viktorii (Britská Kolumbie). Její jméno se objevuje v tisku v souvislosti s aférou týkající se firmy Cambridge Analytica a její mateřské společnosti SCL. \n\nPrvní kontrakt AIQ s SCL proběhl v roce 2013 a jednalo se o politické kampaně v Trinidadu a Tobagu.\n\nDalší kampaní byla kampaň týkající se odchodu Velké Británie z EU, tzv. brexit, který se uskutečnil v roce 2016. Vote Leave (Hlasování Opustit), které vedlo úspěšnou kampaň Brexit, vynaložilo na AggregateIQ podstatnou část svého digitálního rozpočtu 3,9 milionu liber (5,5 milionu dolarů).\n\nAktuálně AIQ pracuje na ukrajinských volbách, které proběhnou v roce 2019.\n\nJohn Bolton, dříve než se stal národním bezpečnostním poradcem Donalda Trumpa, tak měl nasmlouvanou AIQ. Služeb AIQ využívali také senátoři Thom Tillis a Ted Cruz. AIQ vytvořila platformu Ripon, která sloužila společnosti Cambridge Analytica jako kampaňová počítačová platforma, která byla široce využívána např. při kampani senátora Cruze.\n\nDle slov Christopher-a Wylie-ho AggregateIQ pracoval pro SCL zhruba od 2013 do 2016. Wylie dále uvedl, že Cambridge Analytica spolupracovala s AIQ v rámci prezidentských voleb v Nigérii, roce 2015, v této době obdržela AIQ kompromat od Cambridge Analytica, který měla dále distribuovat. \n\nAggregateIQ zveřejnil 21. března 2018 na svých stránkách, že nikdy neměl přístup k informacím od Facebooku ani k databázím, které byly získány nesprávným způsobem firmou Cambridge Analytica. 24. března 2018 bylo toto prohlášení na stránkách AggregateIQ smazáno. Cambridge Analytica tvrdila, že nikdy svá data nesdílela se společností AggregateIQ. \n\nAggregateIQ a SCL spolupracovaly na vytváření platformy Ripon, což je systém, který integruje psychografický algoritmus Cambridge Analytica s online reklamní platformou pro politické kampaně. \n\nAggregateIQ nasadila svou aplikaci také do Breitbart News.-\n"}
{"id": "1428156", "url": "https://cs.wikipedia.org/wiki?curid=1428156", "title": "Octavia Cup 2018", "text": "Octavia Cup 2018\n\nOctavia Cup 2018 je 15. sezonou šampionátu pohárových vozů Škoda Octavia – Škoda Octavia Cup. Novinkou v roce 2018 je, že šampionát svůj pořad na televizi Nova Sport 1. Kalendář má 7 závodních víkendů, dělených do 3 závodů.\n"}
{"id": "1428159", "url": "https://cs.wikipedia.org/wiki?curid=1428159", "title": "Srpokřídlecovití", "text": "Srpokřídlecovití\n\nSrpokřídlecovití (Drepanidae) je čeleď motýlů, rozšířená po celém světě kromě Jižní Ameriky. Dělí se dále na dvě od sebe dosti odlišné podčeledi, a to srpokřídlece (Drepaninae) a můřice (Thyatirinae). Řadí se mezi noční motýly, ačkoli srpokřídleci mohou být aktivní i ve dne. Rozpětí křídel srpokřídlecovitých může dosahovat 20–40 mm. V České republice je uváděno 16 druhů.\nSrpokřídleci jsou charakterističtí tvarem těla, který předurčuje jejich jméno – přední roh předních křídel je zpravidla protažen do srpovitého cípu, který je nápadný zejména když odpočívající srpokřídlec rozprostře křídla do plochy. Obě pohlaví mají vyvinutý krátký, tuhý sosák. Samci se od samic odlišují hřebenitými tykadly.\n\nZástupci:\n\nMůřice se, jak už jejich jméno napovídá, podobají můrovitým, ve srovnání s nimi ale mají kratší zadeček. V klidu skládají přední křídla střechovitě přes sebe, zadní křídla jsou pod nimi složena do záhybů. Jejich sosák je silný a tuhý. Tykadla samic jsou štětinovitá, samci mají tykadla jemně brvitá.\n\nZástupci:\n\nHousenky některých srpokřídleců mají přeměněn poslední pár panožek, tzv. pošinky, v tuhý, hrotitý útvar na konci těla, mají tedy celkem jen 14 nohou (na rozdíl od běžných 16). Housenky evropských srpokřídlecovitých jsou zpravidla zbarveny okrově až černohnědě a na těle mají rozličné hrbolky a výrůstky, znesnadňující potenciálním predátorům identifikaci housenek jako potravy. Při odpočinku na listech svým vzhledem imitují ptačí trus.\n"}
{"id": "1428165", "url": "https://cs.wikipedia.org/wiki?curid=1428165", "title": "Bezručova vyhlídka (Kopřivnice)", "text": "Bezručova vyhlídka (Kopřivnice)\n\nBezručova vyhlídka se nachází asi 2 km východně od města Kopřivnice pod vrchem Brd katastrální území Kopřivnice v okrese Nový Jičín.\n\nV roce 1934 byl pod hřebenem Brd postaven Klubem českých turistů pískovcový památník a lavička na počest básníka Petra Bezruče. Památník je kulturní památkou ČR. V roce 1981 byla zahájena stavba železobetonové rozhledny. V roce 2012 byla chátrající konstrukce stržena a postavena nová dřevěná čtyřpodlažní rozhledna. Architektem je Ing. Vlasta Remešová. Bezručova vyhlídka je součástí Lašské naučné stezky.\n\nPamátník byl vztyčen v roce 1934 a v období druhé světové války byl odstraněn Němci. Po roce 1945 byl znovu postaven. Památník je pískovcový balvan, který je přitesán do pětiúhelníku, na čelní straně na vyhlazené straně je nápis \"Bezručova vyhlídka\" a pod ním \"KTČS 1934\". Památník patří k souboru památníků, které byly instalovány KČST v třicátých letech 20. století v tzv. Motýlím údolí na kú. města Kopřivnice.\n\n"}
{"id": "1428174", "url": "https://cs.wikipedia.org/wiki?curid=1428174", "title": "Evženie Řecká a Dánská", "text": "Evženie Řecká a Dánská\n\nEvženie Řecká a Dánská (Řeckyː Πριγκίπισσα Ευγενία της Ελλάδας και Δανίας; 10. února 1910 – 13. února 1989) byla nejmladším dítětem a jedinou dcerou prince Jiřího Řeckého a Dánského a jeho manželky, Marie Bonapartové. Její otec se narodil jako druhý syn řeckého krále Jiřího I. a Olgy Konstantinovny Romanovové.\n\nJako sestřenice ženicha byla předním hostem na svatbě britské princezny Alžběty a Philipa, vévody z Edinburghu v roce 1947.\n\nVe francouzštině napsala \"Le Tsarevitch, Enfant Martyr,\" biografii o ruském careviči Alexeji Nikolajeviči, která byla vydána v roce 1990.\n\n30. května 1938 se Evženie v Paříži provdala za prince Dominika Rainera Radziwiłła. V roce 1946 se rozvedli. Měli spolu dvě dětiː\n\n\nEvženie se znovu provdala 28. listopadu 1949 za vévodu Raimonda z Castel Duino. V roce 1965 se rozvedli. Měli spolu synaː\n\n\n"}
{"id": "1428204", "url": "https://cs.wikipedia.org/wiki?curid=1428204", "title": "Henry Cavendish, 2. vévoda z Newcastle", "text": "Henry Cavendish, 2. vévoda z Newcastle\n\nHenry Cavendish, 2. vévoda z Newcastle (\"Henry Cavendish, 2nd Duke of Newcastle, 2nd Marquess of Newcastle, 2nd Earl Ogle, 2nd Viscount Mansfield, 10th Baron Ogle, 2nd Baron Cavendish\") (24. června 1630 – 26. červenec 1691) byl anglický šlechtic, dvořan a politik z rodu Cavendishů. Po anglické revoluci zastával vysoké posty u dvora Karla II., od roku 1676 byl jako vévoda z Newcastle členem Sněmovny lordů a získal Podvazkový řád. Přes zetě Johna Hollese přešel titul vévody z Newcastle později na spřízněný rod Pelhamů.\n\nByl druhorozeným synem 1. vévody z Newcastle, získal soukromé vzdělání a od roku 1644 žil spolu s otcem a starším bratrem v exilu. V roce 1647 byl vyslán zpět do Anglie, aby se pokusil získat rodové statky zabavené parlamentem. Po obnovení monarchie zaujal přední pozice u dvora, i když s malým politickým vlivem. Stal se komořím Karla II. a správcem královského šatníku (\"Master of the Robes\", 1660–1662), byl lordem–místodržitelem v hrabství Northumberland (1670–1688) a nejvyšším sudím v hrabstvích Derby a Nottingham. V letech 1661–1676 byl též členem Dolní sněmovny, pak po otci zdědil titul vévody z Newcastle a vstoupil do Sněmovny lordů (1676; do té doby jako otcův dědic vystupoval pod jménem \"hrabě z Ogle\"). V roce 1677 získal Podvazkový řád a v letech 1677–1689 byl královským sudím v severních hrabstvích. Podporoval Jakuba II. a v roce 1685 se stal členem Tajné rady, v roce 1688 byl jmenován lordem–místodržitelem v hrabství York, po slavné revoluci ztratil všechny úřady a zemřel krátce poté v soukromí na svých statcích. \n\nV roce 1652 se oženil s Frances Pierrepont (1630–1695), neteří 1. markýze z Dorchesteru a švagrovou ministra hraběte z Halifaxu. Z jejich manželství pocházelo šest dětí. Jediný syn Henry Cavendish, hrabě z Ogle (1659–1680), se oženil s Elizabeth Percy (1666–1722), jednou z nejbohatších dědiček své doby. Henry však zemřel předčasně a bez potomstva, Elizabeth se později provdala za 6. vévodu ze Somersetu. Titul vévody z Newcastle přešel na spřízněný rod Holles, později na rod Pelhamů. Jako univerzální dědička majetku Cavendishů byla poslední vůlí 2. vévody z Newcastle určena dcera Margaret. S tím ale nesouhlasily její sestry Catherine a Arabella, což vedlo k soudnímu sporu. Ještě před vynesením rozsudku došlo také k souboji mezi Johnem Hollesem, který mezitím získal nový titul vévody z Newcastle, a jeho švagrem 6. hrabětem z Thanetu; v souboji byli oba zraněni. \n\n\n\n\n\n\n\n\n"}
{"id": "1428205", "url": "https://cs.wikipedia.org/wiki?curid=1428205", "title": "William Cavendish, 1. vévoda z Newcastle", "text": "William Cavendish, 1. vévoda z Newcastle\n\nWilliam Cavendish, 1. vévoda z Newcastle (\"William Cavendish, 1st Duke of Newcastle, 1st Marquess of Newcastle, 1st Earl Ogle, 1st Viscount Mansfield, 9th Baron Ogle, 1st Baron Cavendish\") (6. prosince 1592, Handsworth, Anglie – 25. prosince 1676, Welbeck Abbey, Anglie) byl anglický šlechtic, politik, dvořan a spisovatel z rodu Cavendishů. Jako dědic značného majetku získal vliv u dvora Jakuba I. a Karla I., na straně krále se také aktivně zúčastnil anglické revoluce. Po obnovení monarchie získal titul vévody z Newcastle (1664).\n\nByl synovcem 1. hraběte z Devonshire, narodil se do rodiny zbohatlíka Sira Charlese Cavendishe, po matce Catherine Ogle zdědil později starobylý titul barona Ogle (1629). Od mládí se pohyboval u dvora a v roce 1610 obdržel Řád lázně, poté studoval v Cambridge a cestoval po Evropě, v roce 1614 byl členem Dolní sněmovny. V roce 1620 byl povýšen na vikomta Mansfielda a v roce 1628 získal titul hraběte z Newcastle. Zastával též justiční posty v hrabstvích Northumberland a Nottingham, v letech 1628–1638 byl lordem–místodržitelem v hrabství Derby. V roce 1638 byl jako guvernér prince waleského pověřen výchovou následníka trůnu (pozdější Karel II.) a od roku 1639 byl členem Tajné rady. Na počátku občanské války se jako vojevůdce zapojil do bojů na straně Karla I., v letech 1642–1644 byl vrchním velitelem královských vojsk v severní Anglii a v roce 1643 byl povýšen na markýze. Od roku 1644 žil v emigraci a později se jako člen soukromé královské rady připojil k exilovému dvoru Karla II., v roce 1650 získal Podvazkový řád.\n\nPo restauraci monarchie převzal zpět rodové statky, které kvůli válce byly zatíženy obrovskými dluhy. V roce 1660 byl jmenován královským komořím a v letech 1661–1676 byl královským sudím v severních hrabstvích. V roce 1664 získal titul vévody z Newcastle, ale veřejného dění se pak zúčastnil již jen výjimečně vlivem postupující Parkinsonovy nemoci.\n\nPo rodičích zdědil rozsáhlé statky s vysokými ročními příjmy, na svých sídlech \"Welbeck Abbey\" a \"Bolsover Castle\" několikrát hostil Jakuba I. a Karla I. Na počátku občanské války půjčil králi 10 000 liber a na vlastní náklady zorganizoval vojenskou jednotku. Ve své době vynikl jako prototyp charakterního a mimořádně vzdělaného dvořana, proslul jako mecenáš vědců a umělců, sám se uplatnil jako spisovatel a napsal několik divadelních her, mimo jiné byl také amatérským architektem.\n\nByl dvakrát ženatý a z prvního manželství s Elizabeth Basset měl pět dětí. Starší syn Charles Cavendish, vikomt Mansfield (1627–1659), byl za občanské války členem Dolní sněmovny a po boku otce se zúčastnil bojů na straně Karla I. Zemřel předčasně a dědicem titulů se stal mladší syn Henry Cavendish, 2. vévoda z Newcastle (1630–1691).\n\nMladší bratr 1. vévody z Newcastle, Charles Cavendish (1594–1654), vynikl jako matematik, byl členem Dolní sněmovny, za občanské války dosáhl hodnosti generálporučíka jízdy a od roku 1644 žil v exilu.\n\n"}
{"id": "1428209", "url": "https://cs.wikipedia.org/wiki?curid=1428209", "title": "Pápasalamon", "text": "Pápasalamon\n\nPápasalamon je vesnice v Maďarsku v župě Veszprém, spadající pod okres Pápa. Nachází se asi 10 km jižně od Pápy a 16 km severozápadně od Devecseru. V roce 2015 zde žilo 357 obyvatel, z nichž 96,2 % tvoří Maďaři.\n\nPápasalamon leží na malé polní cestě, která není označená. Je přímo silničně spojen s obcemi Dáka, Nagyalásony, Noszlop a Nyárád. V Pápasalamonu se potok Malom vlévá do potoku Körös. Ten se vlévá do potoka Bittva, který se vlévá do řeky Marcal.\n\nV Pápasalamonu se nachází katolický kostel svatého Jana Křtitele.\n"}
{"id": "1428212", "url": "https://cs.wikipedia.org/wiki?curid=1428212", "title": "The Terror", "text": "The Terror\n\n\n"}
{"id": "1428213", "url": "https://cs.wikipedia.org/wiki?curid=1428213", "title": "Generál Laudon (píseň)", "text": "Generál Laudon (píseň)\n\nPíseň Generál Laudon jede skrz vesnici, je česká lidová píseň. \nPodle některých zdrojů píseň vznikla v březnu 1757 v Rynolticích na Liberecku, kde slavný vojevůdce generál Ernst Gideon von Laudon (1717–1790), v době sedmileté války velel císařské armádě na severu Čech. Na roubeném domě č.p. 3, kde generál strávil 3 dny, připomíná jeho návštěvu pamětní deska.\nRefrén:\nGenerál Laudon jede skrz vesnici,<br>\nGenerál Laudon jede skrz ves.<br>\nJede skrz vesnici, má bílou čepici,<br>\nGenerál Laudon jede skrz ves.<br>\n\nPoté následuje zvolání:\n\"Stůj, kdo tam?\"<br>\nodpověď:\n\"Patrola!\"<br>\n\"Jaká?\"<br>\n\"Vojenská.\"<br>\n\"Kdo ji vede?\"<br>\n\"Ženská!\"<br>\n\"Jaká?\"<br>\n\nPoté následuje odpověď (např. \"blonďatá\") a druhý refrén:\nBlonďatou, blonďatou, tu já mám nejradši,<br>\nBlonďatou, blonďatou, tu já mám rád!<br>\nJá ji pomiluju, ona zase mě, mě, mě,<br>\nže je blonďatá, trápí srdce mé!<br>\n\nZnovu se opakuje první refrén a \n\nJejí refrén se stále opakuje a lze ji zpívat dle fantazie do nekonečna.\n"}
{"id": "1428228", "url": "https://cs.wikipedia.org/wiki?curid=1428228", "title": "USS Olympia (C-6)", "text": "USS Olympia (C-6)\n\nUSS Olympia (C-6) byl chráněný křižník námořnictva Spojených států amerických. Byl první lodí pojmenovanou USS \"Columbia\". Křižník byl operačně nasazen ve španělsko-americké a první světové válce. Od roku 1920 nesl označení (CA-15) a od roku 1921 (CL-15). Vyřazen byl roku 1922. Slouží jako muzejní loď. Je součástí Independence Seaport Museum ve Filadelfii. \"Columbia\" je jedinou dochovanou válečnou lodí, která bojovala ve španělsko-americké válce.\n\nStavba křižníku byla potvrzena roku 1888. Provedla ji loděnice Union Iron Works v San Franciscu. Kýl byl založen 17. června 1891, na vodu byla loď spuštěna 5. listopadu 1892 a do služby byla přijata 5. února 1895.\n\nVýzbroj tvoří čtyři 203mm kanóny ve dvoudělových věžích, deset 127mm kanónů, čtrnáct 57mm kanónů, šest 37mm kanónů a šest 450mm torpédometů. Pohonný systém tvoří šest kotlů a trojčinné patrní stroje o výkonu 13 500 hp, pohánějící dva lodní šrouby. Nejvyšší rychlost dosahuje 20 uzlů. Dosah je 13 000 námořních mil při rychlosti 10 uzlů.\n\nKřižník se zapojil do španělsko-americké války. Dne 1. května 1898 byl vlajkovou lodí komodora George Deweyho v bitvě v Manilské zátoce, kde americká eskadra rozdrtila svého španělského soupeře. Následně křižník v letech 1899–1909 sloužil především k výcviku pro US Naval Academy.\n\nV letech 1912–1916 byl využíván jako ubytovací loď. Po vstupu USA do první světové války byl reaktivován. Roku 1918 se účastnil intervence do ruské občanské války a podílel se na vylodění v Murmansku. Dále do USA přepravil ostatky neznámého vojína ze světové války, které byly pohřbeny na Arlingtonském národním hřbitově. Roku 1922 byl vyřazen ze služby a využíván k pomocným úkolům. Roku 1931 byl přejmenován na IX40. Roku 1957 byl zcela vyškrtnut a přeměněn na muzejní loď. Od roku 1996 se o křižník stará Independence Seaport Museum.\n\n"}
{"id": "1428231", "url": "https://cs.wikipedia.org/wiki?curid=1428231", "title": "USS San Francisco (C-5)", "text": "USS San Francisco (C-5)\n\nUSS San Francisco (C-5) byla chráněný křižník námořnictva Spojených států amerických. Ve službě byl s přestávkami v letech 1890–1921. Od roku 1911 přitom po přestavbě sloužil jako minonoska.\n\nStavba byla objednána roku 1887. Křižník postavila americká loděnice Union Iron Works v San Francisku. Kýl byl založen 14. srpna 1888, na vodu byla loď spuštěna 26. října 1889 a do služby byla přijata 15. listopadu 1890.\n\nVýzbroj tvořilo dvanáct 152mm kanónů, čtyři 57mm kanóny, čtyři 47mm kanóny a dva 37mm kanóny. Pohonný systém tvořily čtyři kotle a parní stroje o výkonu 10 500 hp, pohánějící dva lodní šrouby. Nejvyšší rychlost dosahovala 19 uzlů. Dosah byl 7400 námořních mil při rychlosti 10 uzlů.\n\nV letech 1908–1911 byl křižník v loděnici Norfolk Navy Yard v Portsmouthu přestavěn na minonosku. Novou výzbroj tvořilo osm 127mm kanónů a až 180 námořních min. Upraven byl také pohonný systém, kde původní kotle nahradilo osm nových typu Babcock & Wilcox.\n\nMinonoska \"San Francisco\" byla nasazena za první světové války. Roku 1921 byla vyřazena z aktivní služby. Během pobytu v rezervě byla nejprve roku 1921 přejmenována na \"Tahoe\" a roku 1931 na \"Yosemite\". Roku 1939 byla prodána do šrotu.\n\n"}
{"id": "1428234", "url": "https://cs.wikipedia.org/wiki?curid=1428234", "title": "USS Wichita (CA-45)", "text": "USS Wichita (CA-45)\n\nUSS Wichita (CA-45) byl těžký křižník námořnictva Spojených států amerických. Jako první americká válečná loď nesl jméno USS \"Wichita\". Byl to poslední americký křižník stavěný podle omezení daných Washingtonskou konferencí a zároveň poslední americký těžký křižník dokončený před vypuknutím druhé světové války.Využíval trup lehkých křižníků třídy \"Brooklyn\". Byl intenzivně bojově nasazen za druhé světové války. Ve službě byl v letech 1939–1947.\n\nLondýnská konference roku 1930 stanovila, že USA mohou v letech 1934 a 1935 zahájit stavbu vždy jednoho těžkého křižníků. Roku 1934 bylo rozhodnuto, že druhý z nich bude postaven podle nového projektu, přičemž bude využívat trupu lehkých křižníků třídy \"Brooklyn\" osazeného věžemi s 203mm kanóny. Křižník postavila americká loděnice Philadelphia Naval Shipyard ve Filadelfii. Kýl byl založen 28. října 1935, na vodu byla loď spuštěna 16. listopadu 1937 a do služby byla přijata 16. února 1939.\n\nPůvodní výzbroj tvořilo devět 203mm kanónů ve trojdělových věžích, osm dvouúčelových 127mm kanónů v jednodělových věžích a osm 12,7mm kulometů. Křižník byl vybaven dvěma katapulty a čtyřmi hydroplány Curtiss SOC Seagull. Pohonný systém tvořilo osm kotlů Babcock & Wilcox a parní turbíny Parsons o výkonu 100 000 hp, pohánějící čtyři lodní šrouby. Nejvyšší rychlost dosahovala 33 uzlů. Dosah byl 10 000 námořních mil při rychlosti 15 uzlů.\n\nBěhem služby byla zejména zesilována protiletadlová výzbroj a instalována moderní elektronika. Roku 1946 tak křižník nesl devět 203mm kanónů, osm 127mm kanónů, dvacet čtyři 40mm kanónů Bofors a osmnáct 20mm kanónů Oerlikon. Instalovány byly radary typů SG, SK-1, Mk.13 a Mk.25.\n\nKřižník se zapojil do druhé světové války. Nejprve podporoval vylodění v severní Africe. Později byl přesunut na Tichomořské válčiště, kde zůstal až do konce války. Účastnil se bitvy u Rennelova ostrova, aleutské kampaně, bojů o Marshallovy ostrovy, Mariany, Filipíny (včetně bitvy u Leyte) a Okinawu. Roku 1947 byl vyřazen. Po letech v rezervě byl roku 1959 vyškrtnut a sešrotován.\n\n"}
{"id": "1428238", "url": "https://cs.wikipedia.org/wiki?curid=1428238", "title": "Magomed Magomedov (zápasník)", "text": "Magomed Magomedov (zápasník)\n\nMagomed Ibragimovič Magomedov (* 14. února 1958 Urada) je bývalý sovětský zápasník volnostylař avarské národnosti.\n\nPřipravoval se v Machačkale pod vedením Isabeka Fejtulajeva. V sovětské volnostylařské reprezentaci se pohyboval od konce sedmdesátých let dvacátého století. V první polovině osmdesátých let soutěžil o post reprezentační jedničky s Iljou Matem. V roce 1984 přišel o možnost startovat na olympijských hrách v Los Angeles kvůli bojkotu olympiády zeměmi východního bloku. Od roku 1985 se v reprezentaci neprosazoval na úkor dvou osetů Aslana Chadarceva a Leri Chabeloviho. Po skončení sportovní kariéry se věnoval trenérské práci a později vstoupil do politiky. Syn Šechmad reprezentoval Rusko a Ázerbájdžán v judu.\n\n\n"}
{"id": "1428273", "url": "https://cs.wikipedia.org/wiki?curid=1428273", "title": "Kateřina Kastilská", "text": "Kateřina Kastilská\n\nKateřina Kastilská (1403 – 1439) byla suo jure vévodkyní z Villeny a sňatkem aragonskou infantkou, hraběnkou z Alburquerque a Ampurias.\n\nKateřina se narodila jako druhé dítě Jindřicha III. Kastilského a Kateřiny z Lancasteru. V roce 1418 se provdala za infanta Jindřicha Aragonského. Sňatek byl součástí dohody, v níž se Jindřichův starší bratr Alfonso oženil s Kateřininou starší sestrou Marií a Jindřichova sestra Marie s Kateřininým bratrem Janem.\n\nPoté, co se v roce 1420 Jindřich pokusil připravit o moc oblíbence jejího bratra, Álvara de Luna, byla Kateřina nucena následovat svého manžela do exilu. Do roku 1427 neobdrželi celé její věno, které zahrnovalo vévodství Villena. Vévodkyně z Villeny Kateřina zemřela po potratu v roce 1439. Po její smrti bratr vévodství zkonfiskoval.\n"}
{"id": "1428278", "url": "https://cs.wikipedia.org/wiki?curid=1428278", "title": "Teen Choice Awards 2018", "text": "Teen Choice Awards 2018\n\nCeremoniál Teen Choice Awards 2018 se konalo dne 12. srpna 2018 v The Forum v Inglewoodu. Moderátory večera byli Nick Cannon a Lele Pons. Největším vítězem se stal seriál \"Riverdale,\" který získal devět cen z dvanácti nominací, včetně ocenění v kategorii nejlepší dramatický seriál. Film \"Největší showman\" získal čtyři ceny ze sedmi nominací, včetně ceny za nejlepší dramatický film a ceny za nejlepšího dramatického herce pro Zaca Efrona.\n\n"}
{"id": "1428303", "url": "https://cs.wikipedia.org/wiki?curid=1428303", "title": "Abiy Ahmed", "text": "Abiy Ahmed\n\nAbiy Ahmed (* 15. srpna 1976 Beshasha) je etiopský politik, současný etiopský premiér a nositel Nobelovy ceny míru za rok 2019.\n\nAhmed je oromské národnosti a pochází ze smíšeného manželství muslimského otce a křesťanské matky. Byl vojákem z povolání a zpravodajským pracovníkem.\n\nV dubnu 2018 byl jmenován etiopským premiérem; jeho vláda je charakterizována ekonomickými reformami a zmírňováním politického napětí. Po nástupu do úřadu vyzval k návratu do země disidenty v exilu i etiopskou diasporu v Spojených státech a Evropě, dále propustil několik tisíc vězňů a zrušil obvinění z terorismu vůči desítkám aktivistů z řad místní politické opozice. Dále ohlásil plán na liberalizaci státních podniků a v oblasti zahraniční politiky významně přispěl k odstranění napětí se sousední Eritreou (uzavření příslušné mírové dohody, vzájemné otevření zastupitelských úřadů, obnovení telefonického spojení a zavedení pravidelné letecké linky mezi oběma zeměmi).\n\nV roce 2019 mu byla udělena Nobelova cena míru „za jeho úsilí o dosažení míru a ve prospěch mezinárodní spolupráce, zvlášť pak za jeho odhodlanou iniciativu vyřešit pohraniční konflikt se sousední Eritreou”.\n"}
{"id": "1428340", "url": "https://cs.wikipedia.org/wiki?curid=1428340", "title": "Jasníkova studánka", "text": "Jasníkova studánka\n\nJasníkova studánka (také pomník Adolfa Jasníka) se nachází v Motýlím údolí na katastrálním území Kopřivnice v okrese Nový Jičín. Jasníková studánka je kulturní památkou ČR a nachází se na Lašské naučné stezce.\n\nDne 10. června 1934 byl Klubem československých turistů odhalen památník věnovaný památce kopřivnického básníka Adolfa Jasníka (vlastním jménem Adolf Míček). Památník se nachází v Motýlím údolí u pramene bezejmenného pravostranného přítoku říčky Kopřivničky v nadmořské výšce 415 m. Studánka je součástí souborů památníků, které Klub československých turistů stavěl v třicátých letech 20. století v Motýlím údolí.\n\nPomník tvoří přírodní balvan s bronzovou deskou na níž je verš z \"Balady o vrabečkovi\" z básníkovy sbírky \"Slyšte teď zpívá ptačí klec (Kopřivnice, 1924)\". Před pomníkem je studánka s pískovcovou obrubní. Studánka je pramenným vývěrem v místě, kde se stýkají nepropustné slínovce a jílovce s propustnými pískovci a slepenci.\n\nJASNÍKOVA STUDÁNKA\n\nJE ŽIVOT KRÁSNÝM, ŽÍT JEJ, STOJÍ ZA TO. \n\nKDOŽ KLNE MU, BUĎ ŽEZLO JEHO VZATO\n\n"}
{"id": "1428385", "url": "https://cs.wikipedia.org/wiki?curid=1428385", "title": "Buško", "text": "Buško\n\nBuško Blato nebo Jezero Buško je přehrada, které leží v Kantonu 10 ve Federaci Bosny a Hercegoviny v Bosně a Hercegovině. Je umístěno na jižní straně Livanjsko Polje a na severozápadě Duvanjsko Polje.\n"}
{"id": "1428394", "url": "https://cs.wikipedia.org/wiki?curid=1428394", "title": "Lukas Moser", "text": "Lukas Moser\n\nLukas Moser (* kolem 1390, Weil der Stadt , poblíž Stuttgartu - po 1434) byl německý malíř pozdní gotiky, činný v Ulmu v letech 1409-1434 (někdy uváděn Ulm jako místo narození) a řazený k Ulmské škole.\n\nO životě malíře nejsou v literatuře žádné údaje a ve švábském malířství neexistuje žádné srovnatelné dílo. Jeho jediným potvrzeným dílem je Magdalénský oltář ve farním kostele v Tiefenbronnu nedaleko Badenu. Podle Smarta mohl být autorem skleněných vitrážových oken v kapli Bessererů katedrály v Ulmu, ale dle jiných zdrojů byl autorem vitráží Hans Moser, tvořící v Ulmu v letech 1407-1442 (možný příbuzný Lucase). V literatuře je uváděn anonymní Mistr oltáře z Tiefenbronnu, autor polychromované dřevěné sochy Maří Magdalény ve středu oltáře, která je mnohem mladší než malovaný oltář. Tento umělec byl řezbářem a sochu vytvořil až v letech 1520-1525.\n\nLukas Moser navázal na idealizující styl mezinárodní gotiky a ve své malbě vycházel spíše z francouzských knižních iluminací bratří Limburků. Mohl také znát díla Mistra Francka v oblasti Dolního Porýní nebo Vestfálska a odtud se vydal na západ, kde se seznámil s franko-vlámským malířstvím. Moser představuje přechod k rané severské renesanci, ke které je řazen pro některé pokročilé rysy. Pro obyvatele německy mluvících zemí je jeho dílo stejně významné, jako Gentský oltář Jana van Eycka, který byl dokončen v témže roce (1432). V jižním Německu je Moser, stejně jako Konrad Witz a Hans Multscher, jedním ze zakladatelů rozvíjejícího se západního stylu naturalismu. Je známo Moserovo postesknutí, které připojil ke svému podpisu: \"Plač, umění, plač, žaluj hořce. Nikdo tě už nyní nepotřebuje\". Nářek se může vztahovat k nejistotě existence na německých územích v době malířova života, nebo je protestem proti úpadku stylu mezinárodní gotiky.\n\nMoser maloval na listech pergamenu, připevněných na dřevěné desce, a použil kvalitní pigmenty s olejovým pojidlem, zlacení a puncování. Tiefenbronnský oltář zobrazuje při zavřených křídlech (kromě lunety se scénou hostiny v domě Šimona, kde je Maří Magdaléna zobrazena u Kristových nohou), tři scény ze života sv. Maří Magdalény: cestu po moři do Marseille spolu se sv. Martou, Lazarem, Maximiem a Sidonem; zjevení Maří Magdaleny princi a jeho ženě ve spánku a spící svaté; její poslední přijímání oltářní svátosti v katedrále v Aix-en-Provence. Všechny tři scény dokonale sjednocuje kontinuální pozadí a použití přesvědčivého perspektivního zobrazení architektury, jaké je možné nalézt v té době pouze v dílech Roberta Campina. Ve scéně plavby lodí je detailně zobrazena okouzlující přístavní krajina.\n\nNa vnitřní straně křídel oltáře jsou postavy sv. Marty a sv. Lazara v oblacích. Na predele jsou vyobrazeni donátoři oltáře s erbem - Bernhard von Stein zu Steinegg (poblíž Tiefenbronnu) a jeho manželka Agnes Meiser von Berg, která zemřela kolem roku 1420.\n\n"}
{"id": "1428458", "url": "https://cs.wikipedia.org/wiki?curid=1428458", "title": "Obljaj", "text": "Obljaj\n\nObljaj (v cyrilici \"Обљај\", do češtiny lze přeložit jako Mladá) je vesnice nedaleko města Bosansko Grahovo v Kantonu 10 v Bosně a Hercegovině. \n\nV roce 1961 zde podle sčítání obyvatel žilo 239 lidí, z nichž 85 % bylo Srbů. Ještě před válkou v bývalé Jugoslávii v roce 1991 zde bydlelo 193 lidí, z nichž 84 % bylo srbské národnosti. Během etnických čistek v 90. letech 20. století se počet obyvatel snížil na 114.\n\nObec je známá jako rodiště Gavrilo Principa, vraha rakousko-uherského následníka trůnu Františka Ferdinanda d'Este a vévodkyně Žofie Chotkové. Jeho otec zde působil jako poštovní doručovatel. Rodný dům byl zničen v roce 1995 během obsazení města Bosansko Grahovo chorvatskou armádou v rámci přípravy na vojenskou operaci Bouře. Obnoven byl v roce 2014 ke 100. výročí atentátu. \n"}
{"id": "1428822", "url": "https://cs.wikipedia.org/wiki?curid=1428822", "title": "36. ročník udílení cen Národní společnosti filmových kritiků", "text": "36. ročník udílení cen Národní společnosti filmových kritiků\n\n36. ročník udílení cen Národní společnosti filmových kritiků se konal 4. ledna 2002 a oceňoval nejlepší filmy z roku 2001.\n\n1. Mulholland Drive\n\n2. \"Gosford Park\"\n\n3. \"\"\n\n1. Robert Altman – \"Gosford Park\"\n\n2. David Lynch – \"Mulholland Drive\"\n\n3. Peter Jackson – \"\"\n\n1. Gene Hackman – \"Taková zvláštní rodinka\"\n\n2. Denzel Washington – \"Training Day\"\n\n3. Tom Wilkinson – \"V ložnici\"\n\n1. Naomi Watts – \"Mulholland Drive\"\n\n2. Sissy Spacek – \"V ložnici\"\n\n3. Charlotte Rampling – \"Pod pískem\"\n\n1. Steve Buscemi – \"Přízračný svět\"\n\n2. Ben Kingsley – \"Sexy bestie\"\n\n3. Brian Cox – \"L.I.E.\"\n\n1. Helen Mirren – \"Gosford Park\"\n\n2. Maggie Smith – \"Gosford Park\"\n\n3. Marisa Tomei – \"V ložnici\"\n\n1. Julian Fellowes – \"Gosford Park\"\n\n2. Daniel Clowes a Terry Zwigoff – \"Přízračný svět\"\n\n3. Christopher Nolan – \"Memento\"\n\n1. Christopher Doyle a Mark Lee Ping Bin – \"Stvořeni pro lásku\"\n\n2. Peter Deming – \"Mulholland Drive\"\n\n3. Roger Deakins – \"Muž, který nebyl\"\n\n\n2. \"Kruh\"\n\n3. \"Amores perros\"\n\n\n2. \"\"\n\n3. \"Il mio viaggio in Italia\"\n\n\n\n"}
{"id": "1428826", "url": "https://cs.wikipedia.org/wiki?curid=1428826", "title": "35. ročník udílení cen Národní společnosti filmových kritiků", "text": "35. ročník udílení cen Národní společnosti filmových kritiků\n\n35. ročník udílení cen Národní společnosti filmových kritiků se konal 6. ledna 2001 a oceňoval nejlepší filmy z roku 2000.\n\n1. \"Raz dva\"\n\n2. \"Traffic – nadvláda gangů\"\n\n3. \"The House of Mirth\"\n\n1. Steven Soderbergh – \"Traffic – nadvláda gangů\" a \"Erin Brockovich\"\n\n2. Edward Yang – \"Raz dva\"\n\n3. Ang Lee – \"Tygr a drak\"\n\n1. Javier Bardem – \"Než se setmí\"\n\n2. Mark Ruffalo – \"Na mě se můžeš spolehnout\"\n\n3. Tom Hanks – \"Trosečník\"\n\n1. Laura Linney – \"Na mě se můžeš spolehnout\"\n\n2. Gillian Anderson – \"The House of Mirth\"\n\n3. Ellen Burstyn – \"Requiem za sen\"\n\n1. Benicio del Toro – \"Traffic – nadvláda gangů\"\n\n2. Fred Willard – \"Nejlepší show\"\n\n3. Willem Dafoe – \"Ve stínu upíra\"\n\n1. Elaine May – \"Darebáčci\"\n\n2. Frances McDormand – \"Na pokraji slávy\" a \"Skvělí chlapi\"\n\n3. Marcia Gay Harden – \"Pollock\"\n\n1. Kenneth Lonergan – \"Na mě se můžeš spolehnout\"\n\n2. Steve Kloves – \"Skvěli chlapi\"\n\n3. Stephen Gaghan – \"Traffic – nadvláda gangů\"\n\n1. Agnès Godard – \"Beau Travail\"\n\n2. Peter Pau – \"Tygr a drak\"\n\n3. Steven Soderbergh – \"Traffic – nadvláda gangů\"\n\n1. The Life and Times of Hank Greenberg\n\n2. \"Dark Days\"\n\n3. \"V království komiků\"\n\n\n\n"}
{"id": "1428830", "url": "https://cs.wikipedia.org/wiki?curid=1428830", "title": "Pískovna Čeperka", "text": "Pískovna Čeperka\n\nPískovna Čeperka se nachází asi 1,7 km východně od obce Staré Ždánice a přístupná je po cestě odbočující severním směrem na úrovni Ždánického Dvora z komunikace vedoucí ze Starých Ždánic k silnici číslo 37. Písek je v roce 2018 těžen korečkovým rypadlem zpod hladiny vody a pásovými dopravníky je následně přepravován ke třídicí a prací lince.\n\nV bezprostředním okolí pískovny se nalézají další již vytěžené písníky využívané v současnosti pro rekreaci - Mácháč, Jezero u Stéblové, Oplatil II.\n"}
{"id": "1428835", "url": "https://cs.wikipedia.org/wiki?curid=1428835", "title": "Black Reel Awards 2001", "text": "Black Reel Awards 2001\n\n2. ročník předávání cen Black Reel Awards se konal dne 12. února 2001 ve Washingtonu D.C.. Nejvíce cen si domů odnesl film \"Láska a basket\", celkem 6.\n"}
{"id": "1428838", "url": "https://cs.wikipedia.org/wiki?curid=1428838", "title": "Erliansaurus bellamanus", "text": "Erliansaurus bellamanus\n\nErliansaurus bellamanus („ještěr od města Erlian“) byl druh terizinosauroidního teropodního dinosaura, žijícího v období pozdní křídy (geologický stupeň santon, asi před 85 miliony let) na území dnešního Vnitřního Mongolska v Číně.\n\nHolotyp tohoto druhu (označení \"LH V0002\") byl objeven v sedimentech souvrství Iren Dabasu, bohatého na objevy dinosaurů i dalších živočichů z období před asi 85 miliony let. Jedná se o částečně dochovanou kostru subadultního (plně nedospělého) jedince o délce kolem 2,5 metru. Lebka se nedochovala. Výborně dochovaná kostra přední končetiny však dala tomuto terizinosaurovi jeho druhové jméno (\"bellamanus\" znamená doslova \"mající krásnou paži\"). Rodové jméno zase odkazuje k městu Erlian, ležícímu nedaleko místa objevu. Typový druh \"E. bellamanus\" byl formálně popsán mezinárodním týmem paleontologů v roce 2002. Jedná se nejspíš o vývojově primitivního zástupce skupiny Therizinosauroidea.\n\nPodle paleontologa Thomase R. Holtze, Jr. byl tento dinosaurus asi 2,6 metru dlouhý a dosahoval hmotnosti dospělého lva. Podle Gregoryho S. Paula dosahoval tento teropod v dospělosti délky asi 4 metry a jeho hmotnost se pohybovala kolem hodnoty 400 kilogramů.. Stehenní kost erliansaura měřila na délku 41,2 cm. Tento teropod byl jako mnoho jeho příbuzných druhotně býložravý a chodil zřejmě pouze po zadních končetinách. Přední mu sloužily k manipulaci s větvemi stromů a zřejmě i k obraně.\n\n"}
{"id": "1428844", "url": "https://cs.wikipedia.org/wiki?curid=1428844", "title": "Plačický písník", "text": "Plačický písník\n\nPlačický písník někdy nazývaný též Plačický rybník je vodní plocha o rozloze 15,86 ha vzniklá po těžbě štěrkopísku ukončené v 80. letech 20. století. Písník se nalézá na katastru obce Plačice v okrese Hradec Králové asi 1,5 km jižně od centra obce u silnice spojující Plačice a Libišany. Písník je využíván jako rybářský revír a v letním období je využíván též pro rekreační koupání. \n\nBřehy písníku jsou mírně šikmé s vysezenými místy. Dno je písčité až štěrkovité. Z ryb se zde loví zejména kapři a dravci.\n"}
{"id": "1428845", "url": "https://cs.wikipedia.org/wiki?curid=1428845", "title": "Boston Society of Film Critics Awards 2000", "text": "Boston Society of Film Critics Awards 2000\n\n21. ročník předávání cen asociace Boston Society of Film Critics Awards se konal 17. prosince 2000.\n\n1. Na pokraji slávy2. \"Raz dva\"3. \"Erin Brockovich\"\n\n1. Colin Farrell – \"Tábor tygrů\"2. Javier Bardem – \"Než se setmí\"3. Tom Hanks – \"Trosečník\"\n\n3. Mark Ruffalo – \"Na mě se můžeš spolehnout\"\n\n1. Ellen Burstyn – \"Requiem za sen\"2. Laura Linney – \"Na mě se můžeš spolehnout\"3. Julia Roberts – \"Erin Brockovich\"\n\n1. Fred Willard – \"Nejlepší show\"2. Jack Black – \"Všechny moje lásky\"3. Albert Finney – \"Erin Brockovich\"\n\n1. Frances McDormand – \"Na pokraji slávy\" a \"Skvělí chlapi\"2. Julie Walters – \"Billy Elliot\"3. Madeline Kahn – \"Judy Berlin\"\n\n1. Cameron Crowe – \"Na pokraji slávy\"2. Edward Yang – \"Raz dva\"3. Steven Soderbergh – \"Erin Brockovich\" and \"Traffic\"3. Michael Winterbottom – \"Vykoupení\" a \"V zemi divů\"\n\n1. Cameron Crowe – \"Na pokraji slávy\"1. Steve Kloves – \"Skvělí chlapi\"3. Mike White – \"Chuck a Buck\"\n\n1. Peter Pau – \"Tygr a drak\"2. Agnès Godard – \"Beau Travail\"3. Alwin H. Kuchler – \"Vykoupení\"3. Matthew Libatique – \"Tábor tygrů\" and \"Requiem za sen\"\n\n1. The Eyes of Tammy Faye2. \"The Life and Times of Hank Greenberg\"3. \"Into the Arms of Strangers\"\n\n1. Tygr a drak • Čína/Tchaj-wan2. \"Raz dva\" • Tchaj-wan/Japonsko3. \"Barva ráje\" • Írán\n\n1. Kenneth Lonergan – \"Na mě se můžeš spolehnout\"2. Stephen Daldry – \"Billy Elliot\"3. Eric Mendelsohn – \"Judy Berlin\"\n"}
{"id": "1428884", "url": "https://cs.wikipedia.org/wiki?curid=1428884", "title": "Římskokatolická farnost Hustopeče nad Bečvou", "text": "Římskokatolická farnost Hustopeče nad Bečvou\n\nŘímskokatolická farnost Hustopeče nad Bečvou je územní společenství římských katolíků s farním kostelem Povýšení svatého Kříže v děkanátu Hranice. \n\nPrvní písemná zmínka o obci pochází z roku 1201.\n\nSoučasným farářem je od ledna 2017 R. D. Mgr. František Dostál.\n\nVe farnosti se pravidelně̟ koná tříkrálová sbírka. V roce 2017 se vybralo 44 170 korun v Hustopečích a 10 720 korun v Miloticích.\n\nPro farnosti Hustopeče nad Bečvou, Bělotín, Černotín a Špičky vychází každý týden farní časopis Angelus.\n\nV květnu 2018 ve farnosti uděloval svátost biřmování biskup Antonín Basler. \n\n"}
{"id": "1428933", "url": "https://cs.wikipedia.org/wiki?curid=1428933", "title": "Opatovický písník", "text": "Opatovický písník\n\nOpatovický písník je vodní plocha o rozloze 30 ha vzniklá po těžbě štěrkopísku ukončené v v roce 2001. Písník se nalézá na katastru obce Opatovice nad Labem v okrese Pardubice asi 6 km jižně od centra města Hradce Králové. Písník je využíván jako rybářský revír a v letním období je využíván především občany Hradce Králové pro rekreační koupání. \n"}
{"id": "1428946", "url": "https://cs.wikipedia.org/wiki?curid=1428946", "title": "Znovuzískaná území", "text": "Znovuzískaná území\n\nZnovuzískaná území (polsky \"Ziemie Odzyskane\", německy \"Wiedergewonnene Gebiete\") je polský výraz pro Východní území Německé říše a Svobodné město Gdaňsk, které po druhé světové válce připadly Polsku. \n\nVýraz \"Znovuzískaná území\" pochází z doby někdejší Polské lidové republiky, jejíž vláda vytvořila \"Ministerstvo pro Znovuzískaná území\" určené výhradně pro tyto záležitosti. Název odkazoval na polské území z konce X. a počátku XI. století za vlády Boleslava Chrabrého, s údajně odvěkým polským charakterem. Šéfem \"Ministerstva pro Znovuzískaná území\" byl první tajemník Polské sjednocené strany pracujících a místopředseda vlády Władysław Gomułka.\n"}
{"id": "1428952", "url": "https://cs.wikipedia.org/wiki?curid=1428952", "title": "František Lněnička", "text": "František Lněnička\n\nFrantišek Lněnička, křtěný František Josef (21. listopadu 1898 Praha-Braník – 14. dubna 1964 Brno), byl český námořník rakousko-uherského válečného námořnictva, československý dobrovolník a jemný mechanik u torpédové služby.\n\nFrantišek Lněnička se narodil v Braníku v rodině zedníka Františka Lněničky. V letech 1913–1917 se učil jemným mechanikem ve Fyzikálním ústavu c. k. České univerzity v Praze a poté nastoupil do Českomoravských elektrotechnických závodů Františka Křižíka. V průběhu roku 1917 obdržel povolávací rozkaz k nástupu k vojenské službě.\n\nV roce 1917, během první světové války ho odvodní komise jako zručného mechanika zařadila k rakouskému válečnému námořnictvu, kde byl záhy odvelen do Puly. Tam absolvoval základní výcvik a poté šestiměsíční odborný kurz torpédistů na školní lodi S.M.S. Alpha. Na počátku roku 1918 byl přímým účastníkem vzpoury rakousko-uherských námořníků v boce Kotorské, která byla po dvou dnech potlačena, několik vojínů bylo odsouzeno k trestu smrti, několik stovek jich skončilo ve vězení v námořních pevnostech na Jadranu a posádky vzbouřených lodí byly odloučeny a přerozděleny do různých částí rakousko-uherského námořnictva. Za těchto okolností byl v květnu 1918 zařazen k první divizi bitevních lodí válečného loďstva. Jako námořník torpédové služby postupně sloužil na admirálské bitevní lodi SMS Viribus Unitis a na bitevní lodi SMS Tegetthoff. Později byl přeřazen na chráněný křižník SMS Szigetvár, kde se dočkal konce první světové války.\n\nPo skončení první světové války se zapojil do obrany československého státu. S dobrovolnými námořníky, kteří se vrátili do nově vzniklé republik, se účastnil bojů na Slovensku proti Maďarské republice rad. Byl zařazen k 2. polní námořní setnině u strojních pušek pancéřových vlaků číslo 2a a 5. Na počátku prosince 1918 během bojů o železniční stanici Hlohovec ukořistil pod silnou palbou nepřátelskou vlajku. Za tento statečný čin, kromě dalších byl vyznamenán Československým válečným křížem s pochvalou a Křížem V těžkých dobách 1918–1919. Po návratu do civilu pracoval v letech 1920–1924 u akciové společnosti PEV v Michli a v továrně na elektrická počitadla ve Vysočanech, následně se roku 1924 odstěhoval do Brna. Zde se zúčastnil konkurzního řízení na místo mechanika pro brněnský fyziologický ústav Vysoké školy zvěrolékařské. Když místo získal, tak pracoval v mechanické dílně ústavu až do uzavření vysokých škol v roce 1939.\n\nZa okupace byl zapojen v odbojové skupině Miliční sbor 8 v Králově Poli a patřil také mezi ty, kteří na výzvu Českého rozhlasu přišli 5. května 1945 na pomoc Praze. Během Pražské povstání bojoval na Žižkově, za což mu byl udělen Pamětní odznak obránců barikád 1945 (Barikádník města Žižkova). Zasloužil se též o záchranu velké části inventáře brněnské Vysoké školy zvěrolékařské, za okupace odvezeného na německou univerzitu do Prahy. V roce 1947 zhotovil pro tuto vysokou školu významnou insignii, žezlo, které je používáno dodnes.\n\nNejznámější prací Františka Lněničky je mosazný model rakousko-uherského pancéřového křižníku S.M.S. Sankt Georg o rozměrech 620 x 140 x 360 mm, umístěný v expozici 1. světové války Armádního muzea v Praze na Žižkově. Model, legendární symbol vzpoury námořníků v boce Kotorské, vytvořil v roce 1938. Později jej věnoval Československé obci bývalých námořníků a účastníků národního odboje na Jadranu, jejímž byl členem. Ta však za okupace zanikla. V roce 1948, v rámci 30. výročí vzpoury v Boce, byl proto model věnován Vojenskému historickému ústavu v Praze.\n\nPro Vysokou školu veterinární v Brně pracoval téměř čtyřicet let, v dubnu 1963 odešel do penze a rok na to v Brně zemřel. Pohřben je na hřbitově na Králově Poli.\n\n\n\n"}
{"id": "1428954", "url": "https://cs.wikipedia.org/wiki?curid=1428954", "title": "Mladý ječmen", "text": "Mladý ječmen\n\nMladý ječmen (), též zelený ječmen, představuje zelené listy z mladých rostlin ječmene setého (\"Hordeum vulgare\"), který se řadí mezi čeleď lipnicovité. Jedná se o potravinu a doplněk stravy. Řadí se mezi tzv. „zelené potraviny“, tento pojem označuje mladé rostliny v raném období růstu, kdy obsahují významnou koncentraci živin a biologicky aktivních látek potřebné pro svůj vývoj a ochranu. Sklízí se ve vegetativní fázi vývoje rostliny, cca. 2 týdny po zasetí pří výšce 30 až 60 cm. Zpracovává se vylisováním šťávy z listů nebo usušením listů a rozemletím na prášek.\n\nMladý ječmen obsahuje mnoho nutričních a biologicky aktivních látek. Uvádí se významný obsah minerálních látek, polyfenolů, vitaminů, monosacharidů (glukózy a fruktózy), aminokyselin (kyseliny asparagové a glutamové), vlákniny, enzymů a chlorofylu. Sušený mladý ječmen obsahuje ve 100 g 57,9 % sacharidů, 29,5 % vlákniny, 27,3 % bílkovin a 4,57 % tuku. Z minerálních látek je významné zastoupení vápníku (479,4 mg/100 g), železa (23,3 mg/100 g), hořčíku (183,2 mg/100 g) a draslíku (3384 mg/100 g). Mladý ječmen se vyznačuje vysokým obsahem antioxidantů. Mezi hlavní antioxidanty patří flavonoidy (např. lutonarin a saponarin), enzymy superoxid dismutáza (SOD) a kataláza (CAT), beta-karoten a vitaminy C (251,6 mg/100 g) a E (15 mg/100 g). Z vitaminů také obsahuje vitamin A (20,5 mg/100 g), kyselinu listovou (označovanou též jako folát, vitamin B9), vitaminy B1 (0,61 mg/100 g), B2 (1,56 mg/100 g), kyselinu pantothenovou (vitamin B5) a vitamin B6 (1,12 mg/100 g). Nicméně velké množství látek je nestabilní a je ničeno teplem. Navíc zůstává otázkou, jaká je skutečná využitelnost uvedených látek pro lidský organismus.\n\nPaulíčková et al. (2007) analyzovali obsahové látky mladého ječmene a zjistili, že obsah vitaminu C, polyfenolů, kyseliny ferulové, monosacharidů a aminokyselin klesá se stářím rostliny. Způsob zpracování vylisováním šťávy z celé rostliny ječmene je dosaženo vysokého výtěžku živin. Dalším způsobem zpracování může být usušení listů ječmene a následné rozemletí na prášek. Paulíčková et al. (2007) hodnotili nejšetrnější způsob konzervace pro uchování obsahových látek, zejména folátu, polyfenolů a antioxidantů. Nejšetrnějším způsobem konzervace bylo zhodnoceno zmrazení vylisované šťávy. Autoři se shodují, že nejméně šetrný způsob konzervace je fludní sušení. Kopáček et al. (2007), který zkoumal vliv způsobu konzervace na aktivitu katalázy, uvádí, že šetrným způsob je použití hydrostatického tlaku. Ovšem obsah nutričních látek je také závislý na růstové fázi rostliny a dalších faktorů, například druhu ječmene, místo růstu, půdě, a právě způsobu zpracování. Na obalech doplňků stravy lze obvykle najít způsob zpracování daného produktu.\n\nMladý ječmen je bohatý zdroj antioxidantů, které zabraňují oxidativnímu stresu. Ve studiích byla zkoumaná antioxidační aktivita flavonoidů. Studie popisují mnoho pozitivních účinků flavonoidů, právě díky své antioxidační aktivitě a schopnosti tvořit chelatační vazby. Flavonoidy reagují s velkým množstvím radikálů. Studie zjistily významný antioxidační účinek saponarinu (726,2 mg/100 g) a lutonarinu (342,9 mg/100 g). Saponarin inhibuje tvorbu malonaldehydu (MA), který je produktem pokročilé lipidové peroxidace (ALEs). Aktivita je srovnatelná s antioxidační aktivitou butylhydroxytoluenu (BHT) a alfa-tokoferolu (vitaminu E). Saponarin na rozdíl od alfa-tokoferolu působí u tuků s vyšším počtem dvojných vazeb (např. u rybího tuku), také významně působí na omega 3 mastné kyseliny. Tyto tuky s vyšším počtem dvojných vazeb přispívají udržení k normální hladině cholesterolu v krvi a mají významnou úlohu v prevenci srdečně-cévních onemocnění. Právě lipidová peroxidace je totiž dávána do souvislosti s nemocemi, jako je ateroskleróza, diabetes mellitus, Alzheimerova choroba nebo rakovina.\n\nDalší antioxidant izolovaný z extraktu mladého ječmene je enzym kataláza. Jeho nejvyšší aktivita byla zjištěna na konci odnožování (DC 29), což je brzká růstová fáze vývoje rostliny. Funkcí enzymu je ochrana buněk před toxickým působením peroxidu vodíku, který je produkován v peroxizomech oxidázami při beta-oxidaci mastných kyselin, glyoxalátového cyklu nebo při katabolismu purinů. Kataláza, která se řadí do skupiny oxidoreduktáz, katalyzuje rozklad peroxidu vodíku na vodu a kyslík.\n\nStudie na myších zkoumaly imunostimulační aktivitu látek izolovaných z mladého ječmene. Výsledky ukazují, že látka zodpovědná za stimulaci intestinálního imunitního systému je polysacharidová frakce obsahující hemicelulózu glukuronoarabinoxylan (GAX) a pektin rhamnoglacturonan-I (RG)-I. Bylo zjištěno, že polysacharidová frakce, zejména pak její složka GAX, stimuluje aktivitu imunitních buněk. Perorálním podáváním polysacharidové frakce byla dosažena zvýšená produkce imunoglobulinu A (IgA) a také se zvýšila hladina cytokinů souvisejících s IgA. Výsledky studie naznačují, že by příjem polysacharidové frakce bohaté na GAX a (RG)-I z mladého ječmene mohl vést k posílení intestinálního imunity. Studie jsou však pro využití v praxi nedostatečné.\n\nVýsledky studie naznačují, že fytochemikálie mladého ječmene mohou indukovat apoptózu v nádorových buňkách, zabraňovat progresi buněčného cyklu a inhibovat proliferaci rakovinných buněk karcinomu prsu u krys in vivo a adenokarcinomu prsu u lidských buněk in vitro. Protinádorové účinky byly pozorovány i u adenokarcinomu plic a tlustého střeva. Práce navrhují potenciální využití k prevenci nádorových onemocnění, díky svému obsahu prospěšných látek. Studie jsou nicméně zatím experimentální.\n\nMladý ječmen je zkoumám i ve spojení pozitivního účinku na gastrointestinální trakt zejména díky obsahu vlákniny. Takano et al. (2013) uvádí vliv vlákniny z ječmene na postprandiální glykemii. Suplementací bylo dosaženo potlačení nárůstu postprandiální glykemie u potkanů. V případě klinické studie byl efekt pouze u účastníků s hyperglykemií. V další studii bylo diabetikům 2. typu podáváno denně 1,2 g prášku mladého ječmene po dobu 60 dnů. Byl zjištěn signifikantní pokles glykemie na lačno, snížení glykovaného hemoglobinu, celkového cholesterol, LDL-cholesterolu a vzestup HDL-cholesterolu. Pokles cholesterolu je připisován β-sitosterolu, který potlačuje vstřebávání cholesterolu ve střevě a chrání před oxidací LDL-cholesterolu, a tím snižuje riziko rozvoje aterosklerózy. Vzhledem k tomu, že klinické studie byly prováděny na malém počtu účastníků, nelze z nich vyvozovat validní závěry.\n\nJsou známy hypersenzitivní reakce na bílkovinu ječmene v zrnu. Zelené části mladého ječmene neobsahují bílkoviny vyskytující se v zrnu, nicméně by měla být zvýšená opatrnost v užívání u lidí s celiakií. Nejsou dostatečná data o bezpečnosti a vlivu v těhotenství a kojení.\n\nJako doplněk stravy se prodává ve formě prášku nebo tablet. Na obalech doplňků stravy se uvádí dávkování prášku v rozmezí 2 – 3 g na den rozdělený většinou do dvou denních dávek či 6 tablet za den. Nicméně není stanovena bezpečná denní dávka.\n\nMladý ječmen je znám pro svůj obsah biologicky aktivních látek. Je spojován s mnoha potenciálními účinky. Zjištěné účinky nicméně vychází ze studií na zvířatech a studií in vitro. Kvůli nedostatku experimentálních výsledků in vivo není využití účinků mladého ječmene v praxi podpořeno. Neexistuje dostatečné množství důkazů, aby mohly být účinky považované za potvrzené. Z tohoto důvodu Evropský úřad pro bezpečnost potravin (EFSA) na základě vědeckého stanoviska neschválil zdravotní tvrzení o účincích mladého ječmene. Dále je otázkou skutečný obsah látek, který může být v každém produktu variabilní a závisí na různých faktorech, např. způsobu zpracování, druhu ječmene, růstové fázi rostliny, místo růstu nebo skladování konečného produktu.\n"}
{"id": "1428963", "url": "https://cs.wikipedia.org/wiki?curid=1428963", "title": "Alciphron", "text": "Alciphron\n\nAlciphron, nebo Minute Philosopher je antikatolický filosofický dialog od irského filosofa a teologa George Berkeleyho, ve kterém Berkeley bojuje s argumenty volnomyšlenkářů, jako byli Bernard Mandeville a Anthony Ashley Cooper útočících na křesťanství. Poprvé byla kniha publikována v roce 1732. O rok později v Leidenu vychází nizozemský překlad Mattheuse de Ruusschera.\n\nDialog je veden mezi čtyřmi postavami - volnomyšlenkáři Alciphronem a Lysiclem, Berkeleyho mluvčím Euphranorem, a poslední postavou je Crito, který představuje mluvčího tradičního křesťanství. Povětšinou mlčící vypravěč je pojmenován Dion.\n\nPráce obsahuje dvě zvláště pozoruhodné části:\n\n\nV pozdější práci, \"The Theory of Vision or Visual Language … Vindicated and Explained\" (poprvé publikované roku 1733), Berkeley uvádí práci Alberto Radicatiho jako důkaz, že názory obhajované Lysiclesem nebyly příliš přehnané (para. 5).\n\n\n"}
{"id": "1428997", "url": "https://cs.wikipedia.org/wiki?curid=1428997", "title": "John Carl Buechler", "text": "John Carl Buechler\n\nJohn Carl Buechler (18. června 1952, Belleville, Illinois – 17. března 2019) byl americký režisér, maskér, tvůrce speciálních a mechanických efektů, supervizor, designér, herec, návrhář a scenárista, který se proslavil především režií hororů \"Pátek třináctého 7\" (1988) a \"Smrtící přízrak\" (1988). Mezi jeho další režijní počiny patří např. hororová komedie \"Troll\" (1986) a \"\" (1991).\n\nZačínal začátkem 80. let na filmech béčkových producentů Rogera Cormana a Charlesa Banda. S nimi je spojena většina jeho profesní kariéry.\n\nJako maskér a tvůrce efektů se podílel na filmech \"Zakázaný svět\", \"Deathstalker\", \"Ze záhrobí\", \"\", \"Smrtící přízrak\", \"Pátek třináctého 7\", \"\", \"Indiana Jones a poslední křížová výprava,\" \"Necronomicon\", \"Ghoulies\", \"Márnice\", \"Hatchet\" a na mnoha dalších. \n\nJako herec se objevil v již zmiňovaném snímku \"Hatchet\" a v jeho pokračování \"Hatchet 2\".\n"}
{"id": "1429033", "url": "https://cs.wikipedia.org/wiki?curid=1429033", "title": "František Beránek (fotbalista)", "text": "František Beránek (fotbalista)\n\nFrantišek Beránek (18. května 1934 Sulkov – ) byl český fotbalista a trenér.\n\nV československé lize hrál za Škodu/Spartak LZ Plzeň a Tankistu Praha (během ZVS), vstřelil dvě prvoligové branky. V nejvyšší soutěži nastupoval jako útočník s výjimkou své poslední prvoligové sezony, kdy hrál ve středu pole. Se Škodou Plzeň se stal roku 1951 dorosteneckým mistrem Československa.\n\nPo odchodu ze Spartaku Plzeň hrál krajské soutěže za Baník Líně a divizi za Dynamo ZČE Plzeň. Na sklonku kariéry se vrátil do Škody Plzeň, kde nastupoval za třetiligové B-mužstvo. Dvakrát se schylovalo k jeho přesunu do Sparty Praha, v obou případech však z plánovaného přestupu sešlo.\n\nJednou nastoupil za juniorskou reprezentaci Československa. V tomto utkání, které se hrálo v neděli 20. května 1956 v Plzni, nastoupil ve dvoučlenné záloze společně s košickým Andrejem Kvašňákem. Českoslovenští junioři porazili juniory Maďarska 3:1 (poločas 1:1).\n\nPo skončení hráčské kariéry se stal trenérem. Jedenáct let vedl ligový dorost Škody Plzeň, mezi jeho svěřence patřili mj. Karel Šilhavý, Jaroslav Šilhavý, Václav Korejčík, Pavel Korejčík, Václav Lavička, Vítězslav Lavička, Bohuslav Kalabus a Vladimír Vašák.\n\n"}
{"id": "1429050", "url": "https://cs.wikipedia.org/wiki?curid=1429050", "title": "Blindspotting", "text": "Blindspotting\n\nBlindspotting je americký komediální a dramatický film z roku 2018. Režie se ujal Carlos López Estrada a scénáře Rafael Casal a Daveed Diggs. Hlavní role hrají Diggs, Casal a Janina Gavankar, Jasmine Cephas Jones, Ethan Embry, Tisha Campbell-Martin, Utkarsh Ambudkar a Wayne Knight. Film měl celosvětovou premiéru na Filmovém festivalu Sundance dne 18. ledna 2018. Ve Spojených státech měl premiéru dne 20. července 2018. V České republice nebyl v kinech promítán.\n\n\nZa první víkend film vydělal ze 14 promítacích kin 332 500 dolarů. Další týden byl film rozšířen do dalších 513 kin a za druhý víkend vydělal 1,3 milionů dolarů.\n\nNa recenzní stránce Rotten Tomatoes získal ze 101 započtených recenzí 93 procent s průměrným ratingem 7,9 bodů z deseti. Na serveru Metacritic snímek získal z 37 recenzí 76 bodů ze sta. \n"}
{"id": "1429061", "url": "https://cs.wikipedia.org/wiki?curid=1429061", "title": "Andělíček", "text": "Andělíček\n\nAndělíček může označovat:\n"}
{"id": "1429068", "url": "https://cs.wikipedia.org/wiki?curid=1429068", "title": "Show Dogs", "text": "Show Dogs\n\nShow Dogs je rodinný komediální film z roku 2018. Režie se ujal Raja Gosnell a scénáře Max Botkin a Marc Hyman. Hlavní role hrají Will Arnett, Ludacris, Natasha Lyonne, Jordin Sparks, Gabriel Iglesias, Shaquille O'Neal, Omar Chaparro a Stanley Tucci. Film měl premiéru dne 18. května 2018 ve Spojených státech amerických. V českých kinech nebyl promítán. Snímek získal především negativní reakce od kritiků.\n\n\n\nFilm vydělal 17,8 milionů dolarů v Severní Americe a 20,7 milionů dolarů v ostatních oblastech, celkově tak vydělal 38,5 milionů dolarů po celém světě. Rozpočet filmu činil 5,5 milionů dolarů. Za první víkend docílil šesté nejvyšší návštěvnosti, kdy vydělal 3,1 milionů dolarů. Projektován byl výdělek 7–9 milionů dolarů.\n\nNa recenzní stránce Rotten Tomatoes získal z 58 započtených recenzí 17 procent s průměrným ratingem 3,2 bodů z deseti. Na serveru Metacritic snímek získal ze 14 recenzí 31 bodů ze sta. Film byl negativně hodnocen kritiky obzvlášť kvůli jedné scéně, která byla později z filmu odstraněna a od druhého týdne se film vysílal bez ní. \n"}
{"id": "1429069", "url": "https://cs.wikipedia.org/wiki?curid=1429069", "title": "Světový pohár v judu 2009", "text": "Světový pohár v judu 2009\n\nSvětový pohár (SP) v judu za rok 2009 tvořily turnaje Grand Slam/Prix, kontinentální turnaje světového poháru a turnaj mistrů. Body za umístění z těchto turnajů se primárně počítají do olympijské kvalifikace a dále hrají významnou, ne však zásadní roli při nasazování judistů do pavouku turnajů.\n\nOd roku 2009 byl zaveden nový systém kvalifikace na olympijské hry, který nutil jednotlivé sportovce-judisty objíždět turnaje světového poháru a sbírat body do žebříčku. Šlo o zcela nový koncept kvalifikace, který bránil jednotlivým národním federacím posílat na olympijské hry mezinárodně neznámé, doma izolované sportovce. Pozitivem je celosvětový věhlas jednotlivých judistů a jejich pravidelné testování proti dopingu i mimo národní dopingové agentury. V judu až na výjimečné případy neexistuje těžký doping. Naprostá většina usvědčených případů je z neopatrnosti užitím léku proti nemoci.\n\nSérii štědře dotovaných turnajů Grand Slam a Grand Prix pořádá Mezinárodní judistická federace. Největší prestiž mají Tokijský Grand Slam (Kano Cup) a Pařížský Grand Slam (Pařížský turnaj).\n\nOstatní méně bodované turnaje světového poháru.\nVýsledky českých reprezentantů v judu 2009\n"}
{"id": "1429091", "url": "https://cs.wikipedia.org/wiki?curid=1429091", "title": "Zemětřesení na Aljašce 2018", "text": "Zemětřesení na Aljašce 2018\n\nZemětřesení na Aljašce 2018 může být:\n"}
{"id": "1429092", "url": "https://cs.wikipedia.org/wiki?curid=1429092", "title": "Danko", "text": "Danko\n\nDanko je slovenské příjmení. Mezi jeho nositele patří:\n\n"}
{"id": "1429113", "url": "https://cs.wikipedia.org/wiki?curid=1429113", "title": "Thorsten Fink", "text": "Thorsten Fink\n\nThorsten Fink (* 29. říjen 1967, Dortmund, Západní Německo) je bývalý německý fotbalista, který nastupoval na postu záložníka. Od roku 2018 trénuje švýcarský celek Grasshopper Club Zürich.\n\nDospívající Fink byl v dorostu Borussie Dortmund, odkud v roce 1989 odešel do týmu SG Wattenscheid 09. Mezi roky 1994–1997 hrál za Karlsruher SC. Od roku 1997 do roku 2006 působil v Bayernu Mnichov, se kterým se dostal až do finále Ligy mistrů v ročníku 1998/99, později též v ročníku 2000/01. Ve finále Ligy mistrů roku 1999 zasáhl do zápasu jako náhradník, když vystřídal v 79. minutě Lothara Matthäuse. V 91. minutě zčásti zavinil vyrovnávací gól Teddyho Sheringhama na 1-1, zápas nakonec United senzačně otočili na výhru 2-1 po gólu Ole Gunnar Solskjæra.\nPřesto nakonec titul v Lize mistrů získal, ve finále roku 2001 porazil Bayern Valencii.\n\nTrénovat začal v klubu Red Bull Salzburg, tedy v jeho rezervním týmu FC Liefering. V lednu 2008 se stal koučem Ingolstadtu,\nse kterým postoupil z Regionalliga Süd do druhé nejvyšší německé soutěže.\n\nV roce 2015 jednal o angažmá v pražské Spartě a také o angažmá v německém Hannover 96, nakonec se upsal Austrii Vídeň.\nZde působil do jara 2018, kdy byl propuštěn.\n\nV závěru dubna 2018 se stal koučem Grasshoppers Zürich,\nse kterým zakončil sezónu 2017/18 na předposledním devátém místě.\n\n"}
{"id": "1429200", "url": "https://cs.wikipedia.org/wiki?curid=1429200", "title": "Stafford Northcote", "text": "Stafford Northcote\n\nStafford Henry Northcote, 1. hrabě z Iddesleighu (\"Stafford Henry Northcote, 1st Earl of Iddesleigh, 1st Viscount St. Cyres, 8th Baronet Northcote of Hayne\") (27. října 1818, Londýn, Anglie – 12. ledna 1887, Londýn, Anglie) byl britský státník, významný představitel Konzervativní strany druhé poloviny 19. století. Třicet let byl členem Dolní sněmovny a zastával řadu vládních funkcí, byl ministrem obchodu, ministrem pro Indii a ministrem zahraničí. V roce 1885 byl povýšen na hraběte.\n\nPocházel ze starobylého šlechtického rodu z Devonu připomínaného od 12. století (původně pod jménem Nordcote), byl synem poslance Henryho Northcota (1792–1850). Studoval v Etonu a Oxfordu, od roku 1847 působil jako právník, zároveň byl tajemníkem W. Gladstona, s ním se ale názorově neshodl a později se připojil ke konzervativcům. V letech 1842–1850 pracoval na ministerstvu obchodu, v roce 1851 byl komisařem pro organizaci Světové výstavy. V letech 1855–1856 a 1857–1885 byl členem Dolní sněmovny za Konzervativní stranu. Členem vlády se stal poprvé jako prezident úřadu pro obchod (1866–1867), od roku 1866 byl zároveň členem Tajné rady, pak byl státním sekretářem pro Indii (1867–1868). V letech 1869–1874 byl guvernérem Společnosti Hudsonova zálivu a jejích území v Kanadě (tzv. Severozápadní provincie, v roce 1870 došlo k prodeji územi Velké Británii). V Disraeliho vládě byl lordem kancléřem (1874–1880) a zároveň mluvčím vlády v Dolní sněmovně. V letech 1880–1885 byl mluvčím konzervativní opozice. Po návratu konzervativců k moci získal titul hraběte z Iddesleighu (1885) a v roce 1885 byl krátce kancléřem pokladu. Svou kariéru završil jako ministr zahraničí (1886–1887).\n\nV lednu 1887 ze zdravotních důvodů podal rezignaci na funkci ministra zahraničí, tentýž den zemřel náhle v Downing Street 10, sídle premiéra. Premiér Salisbury pak úřad ministra zahraničí převzal, protože se sám od mládí zahraniční politice věnoval.\n\nUplatnil se také jako spisovatel, byl členem Královské společnosti (1875) a v letech 1883–1887 rektorem univerzity v Edinburghu. Krátce před smrtí zastával úřad lorda-místodržitele v Devonu (1886–1887), kde vlastnil statky s hlavním rodovým sídlem \"Pynes House\". Byl rytířem Řádu lázně (1851).\n\nS manželkou Cecilií Farrer (1823–1910) měl deset dětí, sedm synů a tři dcery. Dědicem titulů byl nejstarší syn Walter Stafford Northcote, 2. hrabě z Iddesleighu (1845–1927), druhorozený syn Henry Stafford Northcote (1846–1911) byl členem vlády a generálním guvernérem v Austrálii, v roce 1900 získal titul barona.\n\n\n\n"}
{"id": "1429201", "url": "https://cs.wikipedia.org/wiki?curid=1429201", "title": "John Wodehouse, 1. hrabě z Kimberley", "text": "John Wodehouse, 1. hrabě z Kimberley\n\nJohn Wodehouse, 1. hrabě z Kimberley (\"John Wodehouse, 1st Earl of Kimberley, 3rd Baron Wodehouse, 8th Baronet Wodehouse of Wilberhall\") (7. ledna 1826, Wymondham, Anglie – 8. dubna 1902, Londýn, Anglie) byl britský státník, významný představitel Liberální strany druhé poloviny 19. století. V mládí se uplatnil v diplomacii a byl místokrálem v Irsku, později se úspěšně věnoval správě kolonií (třikrát byl ministrem pro Indii a dvakrát ministrem kolonií), nakonec byl ministrem zahraničí. V roce 1866 byl povýšen na hraběte z Kimberley (podle rodového sídla v Norfolku). Bylo po něm pojmenováno město Kimberley v jižní Africe. K jeho příbuzenstvu patřil humoristický spisovatel Pelham Grenville Wodehouse.\n\nPocházel ze starobylého šlechtického rodu z Norfolku, byl synem předčasně zemřelého Henryho Wodehouse (1799–1834). Měl sestru-dvojče Annette (1826–1833), která zemřela v dětství. Mladší bratr Henry Wodehouse (1834–1873) doprovázel později staršího bratra na diplomatických misích a zemřel na tyfus v Řecku. John studoval v Etonu a Oxfordu, v roce 1846 po dědečkovi zdědil titul barona Wodehouse a vstoupil do Sněmovny lordů. V rodinné tradici se připojil k liberálům, v letech 1852–1856 a 1858–1861 byl státním podsekretářem zahraničí (v letech 1852–1853 a 1859–1861 byl zároveň mluvčím ministerva ve Sněmovně lordů). V letech 1856–1858 byl velvyslancem v Petrohradě, v otázce prusko-rakouského sporu o Šlesvicko-Holštýnsko byl v roce 1863 mimořádným vyslancem v Kodani. V roce 1864 byl jmenován členem Tajné rady a téhož roku krátce státním podsekretářem pro Indii.\n\nV letech 1864–1866 byl místokrálem v Irsku a za zásluhy byl v roce 1866 povýšen na hraběte z Kimberley. V letech 1868–1870 byl lordem strážcem tajné pečeti, v letech 1868–1869 zároveň guvernérem Společnosti Hudsonova zálivu a jejích území v Kanadě (tzv. Severozápadní provincie). V letech 1870–1874 a 1880–1882 byl ministrem kolonií, v roce 1882 krátce zastával funkci lorda kancléře vévodství lancasterského. Celkem třikrát byl ministrem pro Indii (1882–1885, 1886 a 1892–1894), v letech 1892-1894 byl zároveň prezidentem Tajné rady, svou kariéru zakončil ve funkci ministra zahraničí (1894–1895). Do smrti si ale udržoval vliv jako předseda liberálních zástupců ve Sněmovně lordů (1896-1902).\nOd mládí se mimo jiné věnoval problematice školství a v letech 1899–1902 byl kancléřem univerzity v Londýně, získal také čestný doktorát v Oxfordu. V roce 1885 obdržel Podvazkový řád. Mimo jiné byl smírčím soudcem a zástupcem místodržitele v Norfolku. Z doby jeho působení na ministerstvu kolonií pochází řada pojmenování v zámořských državách, například v Austrálii, na Novém Zélandu nebo v Hongkongu. Nejvýznamnějším odkazem je název města Kimberley v jižní Africe.\n\nS manželkou Florence Fitzgibbon (1825–1895), dcerou 3. hraběte z Clare, měl tři děti. Dědicem titulů byl syn John Wodehouse, 2. hrabě z Kimberley (1848–1932), který se věnoval správě statků a regionální politice v Norfolku.\n\n\n"}
{"id": "1429202", "url": "https://cs.wikipedia.org/wiki?curid=1429202", "title": "Samuel Hoare", "text": "Samuel Hoare\n\nSamuel John Gurney Hoare, 1. vikomt Templewood (\"Samuel Hoare, 1st Viscount Templewood, 2nd Baronet Hoare of Sidestrand Hall\") (24. února 1880, Londýn, Anglie – 7. května 1959, Londýn, Anglie) byl britský státník, významný představitel Konzervativní strany první poloviny 20. století. V meziválečném období byl členem několika vlád, zastával funkce ministra letectva, ministra pro Indii, vnitra, zahraničí a námořnictva. Před druhou světovou válkou prosazoval politiku appeasementu, za války byl britským velvyslancem ve Španělsku. V závěru života se uplatnil jako spisovatel, získal řadu zahraničních vyznamenání, mimo jiné byl nositelem velkokříže československého Řádu Bílého lva.\n\nPocházel z významné bankéřské rodiny, která v 17. století založila nejstarší soukromý bankovní ústav v Anglii. Byl synem dlouholetého poslance Sira Samuela Hoare (1841–1915), studoval v Harrow a Oxfordu, díky otci se v roce 1905 stal tajemníkem ministra kolonií A. Lyttletona. V roce 1906 poprvé neúspěšně kandidoval ve volbách a stal se smírčím soudcem v Norfolku, od roku 1907 byl členem městské rady v Londýně. V letech 1910–1944 byl členem Dolní sněmovny za Konzervativní stranu (celou dobu v parlamentu zastupoval londýnský obvod Chelsea). Jako důstojník se aktivně zúčastnil první světové války, v hodnosti podplukovníka působil u ruského generálního štábu, později sloužil v Itálii. Za zásluhy během války získal několik zahraničních vyznamenání (Řád sv. Anny, Řád sv. Stanislava, Řád sv. Mauricia a sv. Lazara). Mezitím v roce 1915 zdědil po otci titul baroneta a od té doby užíval jméno \"Sir Samuel Hoare\".\nPo první světové válce se aktivně začal věnovat politice a měl významný podíl na pádu vlády D. Lloyd George v roce 1922. V konzervativních vládách byl pak státním sekretářem pro letectvo (1922–1924 a 1924–1929), od roku 1924 byl též členem Tajné rady. Rozvoji letectva věnoval značnou energii a byl také účastníkem prvního civilního letu do Indie (1927). V letech 1929–1931 byl mluvčím konzervativní opozice, poté vstoupil do MacDonaldovy koaliční vlády jako ministr pro Indii (1931–1935). V této funkci se značnými problémy prosadil zákon o samosprávě Indie (\"Government of India Act\", 1935).\n\nV roce 1935 dostal nabídku na funkci indického místokrále, ale s vyhlídkou na případný post premiéra zůstal v Anglii. Od června 1935 byl krátce ministrem zahraničí a spolu s francouzským kolegou Pierrem Lavalem vypracoval garanční smlouvu (tzv. \"Hoare-Lavalův pakt\"), která v podstatě stvrdila italskou okupaci Habeše. To bylo v rozporu s postojem Společnosti národů a po drtivé kritice v Anglii musel Hoare na funkci ministra zahraničí rezignovat (prosinec 1935). Do vlády se ale krátce poté vrátil jako první lord admirality (1936–1937), státní sekretář vnitra (1937–1939), lord strážce tajné pečeti (1939–1940) a od dubna do května 1940 znovu ministr pro letectvo. V Chamberlainově vládě byl stoupencem politiky appeasementu a na počátku druhé světové války bylo podmínkou vstupu labouristů do Churchillova koaličního kabinetu Hoareho odvolání. V květnu 1940 opustil vládu, ale krátce nato se stal velvyslancem ve Španělsku (1940–1944). Po ukončení této diplomatické mise byl v roce 1944 povýšen na vikomta a povolán do Sněmovny lordů.\n\nZastával také řadu čestných funkcí, v letech 1937–1959 byl kancléřem univerzity v Readingu. Poté, co získal několik zahraničních vyznamenání za účast v první světové válce, další řády získal ve třicátých letech a mimo jiné byl nositelem velkokříže československého Řádu Bílého lva (1924). Uplatnil se také jako spisovatel a po druhé světové válce vydal několik knih, které vycházely z jeho dlouhodobého působení ve státních službách. Jednu publikaci věnoval problematice trestu smrti, o jehož zrušení usiloval již ve třicátých letech jako ministr vnitra (\"The Shadows of the Gallows\", 1951).\n\nJeho manželkou byla od roku 1909 Maud Lygon (1882-1962), dcera nejvyššího hofmistra 6. hraběte Beauchampa. Jejich manželství zůstalo bez potomstva a šlechtické tituly tak zanikly.\n\n\n\n"}
{"id": "1429232", "url": "https://cs.wikipedia.org/wiki?curid=1429232", "title": "Katanga (planina)", "text": "Katanga (planina)\n\nKatanga () je náhorní plošina v jihovýchodní části Demokratické republiky Kongo (dřívější provincie Katanga) a v severní Zambii, od severu je ohraničena pohořími Kundelungu a Mitumba, od východu pohořím Mučinga a na západě a jihu navazuje na plošinu Lunda. Vzhledem k nadmořské výšce a sezónním srážkám jde o úrodné obdělávané území. V Demokratické republice Kongo se jedná o průmyslovou oblast. V Kantanze pramení řeky Lufira a Lomami.\n\n"}
{"id": "1429254", "url": "https://cs.wikipedia.org/wiki?curid=1429254", "title": "Římskokatolická farnost Horní Újezd u Všechovic", "text": "Římskokatolická farnost Horní Újezd u Všechovic\n\nŘímskokatolická farnost Horní Újezd u Všechovic je územní společenství římských katolíků s farním kostelem Narození Panny Marie v děkanátu Hranice. \n\nPrvní písemná zmínka o obci pochází z roku 1486. V roce 1539 působili v Újezdě protestanté, za nichž byla ke kostelu přistavěna kazatelna. Roku 1785 byla péčí náboženského fondu zřízena v Újezdu kurace.\n\nOd září 2008 je administrátorem excurrendo R. D. Mgr. Ing. Vratislav Kozub.\n\nVe farnosti se pravidelně̟ koná tříkrálová sbírka. V roce 2018 se vybralo v rámci farního střediska Všechovice 89 697 korun.\n\n"}
{"id": "1429262", "url": "https://cs.wikipedia.org/wiki?curid=1429262", "title": "Hana Podolská", "text": "Hana Podolská\n\nHana Podolská (roz. Johanna Vošahlíková, 16. května 1880 Merkhausen – 15. února 1972 Praha) byla česká módní návrhářka a podnikatelka, jedna z nejvýznamnějších tvůrkyň předválečné československé módy a majitelka nejvyhlášenějšího tuzemského módního salonu období třicátých a čtyřicátých let 20. století. Podnik sídlil v samém centru Prahy a k jeho zákaznicím patřily mnohé společensky významné ženy prvorepublikové a protektorátní éry, včetně první dámy Hany Benešové a herečky Adiny Mandlové. Podolská jako vůbec první česká návrhářka zaměstnávala profesionální manekýny, pořádala vlastní módní přehlídky a její šaty jsou k vidění v několika známých prvorepublikových filmech. Kvůli podnikatelskému úspěchu a značnému přínosu československé módě se jí někdy přezdívá „česká Coco Chanel“. Po únoru 1948 byl její podnik znárodněn a jakožto součást centrálního národního podniku existoval až do roku 1991.\n\nNarodila se jako Johanna Vošahlíková v dobře situované rodině architekta a úspěšného stavitele Františka Vošahlíka v roce 1880 v Merkhausenu v tehdejším Alsasku-Lotrinsku, dnešním Hesensku. Brzy se jí začalo říkat zkráceně „Hana“. Pocházela z dvanácti sourozenců, z nichž pouze polovina se dožila dospělosti.\n\nVošahlíkova stavební společnost měla množství zakázek zejména v Německu a Rakousku-Uhersku, díky čemuž byla rodina dobře finančně situována, avšak po jeho smrti v pouhých 44 letech na tuberkulózu na ní dolehla finanční tíseň. Přibližně v roce 1890 se matka společně s ní a pěti dalšími sourozenci odstěhovala do Prahy, kde provozovala krupařský krám.\n\nV roce 1894 se začala učit švadlenou v krejčovství Anežky Fišerové v pražské Celetné ulici. Po hádce se svou mistrovou (mladá Podolská dostala od Fišerové facku, prý kvůli odmlouvání, a urazila se) odešla z učení, díky svému talentu ovšem začala samostatně šít po domech a z výdělku pomáhala své matce živit rodinu. V roce 1905 si díky finanční podpoře svého manžela otevřela vlastní malou dílnu v pražských Nuslích a v roce 1908 založila krejčovství s názvem „Salon u pěti králů“ ve Vyšehradské ulici v Podskalí, v němž už zaměstnávala dvě švadleny. Podniku se dařilo a v roce 1914 Podolská svou živnost přestěhovala na lukrativnější místo, na roh Jungmannovy a Vodičkovy ulice v samém centru Prahy.\n\nHned o rok později se i s rodinou (s manželem a dvěma malými syny) nastěhovala do luxusního bytu ve čtvrtém patře paláce Lucerna, v němž si otevřela i módní ateliér. Podnik se po první světové válce postupně změnil v luxusní modelový dům a v meziválečném období zaměstnával už několik desítek švadlen, disponoval kloboučnickou dílnou, kožešnictvím a pletařskou výrobou a vydával dokonce vlastní módní časopisy \"Móda a vkus\" a \"Eva\". Prostory v Lucerně se brzy rozšířily o další místnosti, včetně speciálních zkušebních kabin s vícerežimovým osvětlením, jež umožňovalo vidět vzhled zkoušených modelů přes den i večer; právě zde pak Podolská záhy uspořádala první módní přehlídku v Praze i v celém státě.\n\nUž v roku 1919 se její modely začaly objevovat v československých módních časopisech. Spolupracovala při tom s významnými fotografy – ve dvacátých letech s Františkem Drtikolem, který zobrazoval ženy coby krásné a sebevědomé osobnosti, na konci 30. let pak s Františkem Vobeckým. V podniku začala postupně pracovat prakticky celá její rodina – manžel Viktor Podolski, jenž kvůli tomu zanechal malování, a posléze i oba synové (starší Viktor byl krejčím a mladší Miloš kožešníkem) společně s vlastními manželkami (Milošova manželka Eva byla kreslířkou salonu již před svatbou, stejně tak Viktorova manželka Věra Černá). V letech 1922 až 1938 Podolská zaměstnávala také kreslířku a návrhářku Hedviku Vlkovou, která si pak pod názvem „Heda Vlková“ otevřela vlastní krejčovský salon a přebrala své bývalé zaměstnavatelce některé zákaznice, například herečky Elišku Pleyovou nebo Jiřinu Šejbalovou.\n\nV roce 1931 se návrhářčin podnik (tou dobou už byla pět let vdovou) nastěhoval do velkorysých prostor v novostavbě paláce Adria na rohu Jungmannovy ulice, v němž zaujímal tři poschodí, včetně celého patra pro zákaznice a sálu na přehlídky s kapacitou 300 lidí.. V přízemí sídlil obchod s látkami hlavního dodavatele salónu Josefa Barhoně. Kolekce salonu byly prodávány i do zahraničí. a samotné návrhářce postupně přischla přezdívka „česká Coco Chanel“.\n\nSalon s oficiálním názvem „Modelový dům dámských toilettes Hanna Podolská“ se po boku podniku Oldřicha Rosenbauma záhy zařadil k nejvýznamnějším a nejluxusnějším salonům dámské módy v Praze i v celém meziválečném Československu. Oba módní domy kromě klasických oděvů zhotovovaly i kožichy, klobouky, noční prádlo (župany) nebo obuv (střevíce), přičemž ve výrobě kostýmů a plášťů vynikala právě Podolská, zatímco Rosenbaum se specializoval spíše na róby a šaty. Oba podnikatelé vytvářeli vlastní modelové kolekce, prezentovali je na sezónních i polosezónních přehlídkách a do jisté míry dokonce spolupracovali, když si po návratu z pařížských módních přehlídek pravidelně telefonovali ve snaze vyhnout se produkci podobných modelů. Dalším, i když poněkud méně významným konkurentem byl „Modelový dům Roubíček“ Arnoštky Roubíčkové.\n\nPodolská pracovala vysoce profesionálním způsobem. Do práce docházela každodenně už v pět hodin ráno a ačkoli určovala pouze styl svých modelů a sama je nenavrhovala ani nekreslila, byla osobně přítomna u všech zkoušek. Její vkus lze charakterizovat jako střízlivý a kultivovaný anglický styl inspirovaný Francií.\n\nČekací doba na model pro běžné zákaznice trvala až do půl roku. Každá zakázka začínala předvedením návrhů kreslířek, z nichž si zákaznice vybírala svůj model, pro jehož střih zásadně platilo, že byl vysoké kvality a v souladu s nejnovějšími módními trendy. K zvolenému modelu byly následně nabídnuty vhodné látky; velmi často se šilo z luxusních přírodních látek, jakými byly hedvábný voál, krajkovina, samet, hedvábný brokát nebo satén. Po pečlivém prodiskutování zakázky následovalo stříhání a šití, přičemž se velmi dbalo na precizní vyhotovení modelu a úplné dokončení společenského kostýmu nebo šatů tak trvalo typicky sto nebo i víc hodin.\n\nMajitelka salonu každoročně jezdívala na světové módní přehlídky, včetně minimálně dvou návštěv Paříže; Poplatky za účast na pařížských přehlídkách přesahovaly 30 tisíc korun a Podolská na ně jezdila společně se svou kreslířkou Hedvikou Vlkovou. Vlková také pomáhala obcházet zákazy kreslení a fotografování, a to tak, že zájmové modely odcházela na pokyn své zaměstnavatelky zaznamenat na toaletu. Sama Podolská pak přinesené nápady využívala v nových kolekcích svého salonu.\n\nHana Podolská jako vůbec první česká návrhářka prezentovala svoji tvorbu na vlastních módních přehlídkách, nejprve v Haškově kabaretu, později v divadle Komedie a předváděcím sále Lucerny s kapacitou až 300 lidí. Přehlídky trvaly několik dnů, byly určeny hlavně pro krejčovské závody (konfekční závody se nesměly účastnit), vyžadovala se rezervace a vstupné bylo poměrně vysoké – 350 Kčs, resp. 100 Kčs pro doprovodnou osobu. Návrhářka je pořádala před letní i zimní sezónou, a jejich konání pokračovalo v skromnější podobě dokonce i za války. Modely předváděly ženy s odpovídající postavou z vyšší společnosti, včetně některých členek Národního divadla, například Anduly Sedláčkové, Růženy Naskové či Jarmily Novotné. Podolská patřila rovněž k prvním pražským návrhářům, kteří začali podle francouzského příkladu zaměstnávat profesionální manekýny; modelky docházely do jejího salonu denně, přičemž ona sama na nich oceňovala především ladnou chůzi a rozdělovala je na sportovní, mladistvé a elegantní typy. K vůbec nejznámnějším zaměstnávaným manekýnám patřily například herečky Adina Mandlová a Eliška Pleyová, která u Podolské působila pod pseudonymem „Iška“.. Veřejné módní přehlídky se někdy označovaly \"Revue\", konaly se například v sále Divadla Komedie nebo v kabaretním sále paláce Lucerna, a pozvánky na ně byly inzerovány v denním tisku \n\nKromě módních přehlídek patřily k dalším formám propagace salonu soukromé přehlídky pro manželky československých ministrů a také majitelčiny návštěvy dostihů ve Velké Chuchli v doprovodu manekýn oděných v nových modelech salonu. Další produkty předváděly bohatým potenciálním klientům najaté modelky i na kolonádě v Mariánských Lázních, každoročně po dobu jednoho týdne, a to až třikrát až čtyřikrát denně, pokaždé v jiném modelu. K jejímu komerčnímu úspěchu v neposlední řadě přispělo i osobní charisma, přátelské a žoviální vystupování, smysl pro humor a osobní přístup k zákaznicím.\n\nZákaznicemi Modelového domu Hanna Podolská byla většina společensky významných žen první republiky, včetně manželky pozdějšího prezidenta Hany Benešové, divadelních a filmových hereček Růženy Naskové, Anduly Sedláčkové, Adiny Mandlové, Lídy Baarové, Hany Vítové, Natašy Gollové, Jiřiny Šejbalové a Růženy Šlemrové, spisovatelky a herečky Olgy Scheinpflugové, operní pěvkyně Jarmily Novotné, automobilové závodnice Elišky Junkové a Marie Baťové, manželky zakladatele obuvnického impéria Tomáše Bati. Zakázky významných žen bývaly upřednostňovány a většina z nich měla dokonce vlastní osobní manekýnu. O ušití šatů u Podolské se jistý čas mělo vydávat dokonce potvrzení, jímž se musely manželky významných politiků vykázat v sídle prezidenta na Pražském hradě, čímž mělo být zabezpečeno profesionální provedení jejích oděvů.\n\nPro operní pěvkyni Jarmilu Novotnou Podolská již v roce 1927 vytvořila historické kostýmy z 19. století pro roli Violetty v novém nastudování Verdiho opery \"La traviata\". O povolení na vytvoření kostýmů její osobní švadlenou požádala sama Novotná a výsledkem této spolupráce byla například i dnes ceněná velkolepá černá sametová krinolína s velkým množstvím korálků a flitrů a drahokamy osázenou výšivkou. Pěvkyně byla s těmito šaty velmi spokojena a kromě pražské opery se v nich představila na scénách několika dalších evropských (Berlín, Vídeň a Kolín nad Rýnem) a amerických (Santiago de Chile, Buenos Aires a Rio de Janeiro) měst. Patrně nejvýznamnějším operním domem, v němž byla tato inscenace uvedena, byla však newyorská Metropolitní opera, v jejímž archivu se dodnes nachází Novotné portrét i samotné šaty, které pěvkyně opeře darovala v roce 1983.\n\nPodolská dále vytvořila kostýmy pro několik filmů, včetně rób Adiny Mandlové a Lídy Baarové ve filmech \"Zlatá Kateřina\" (1934) a \"Katakomby\" (1940), kompletní výpravy pro \"Maskovanou milenku\" (1940) a zejména velkolepých a již soudobou kritikou ceněných rób Adiny Mandlové v \"Kristiánovi\" (1940) s Oldřichem Novým, kde hrála hlavní roli svůdné \"femme fatale\" Zuzany. Spolupráce Podolské s Mandlovou byla poněkud užší – ačkoli v polovině 20. století neexistoval ve filmovém průmyslu product placement v pravém slova smyslu, v \"Katakombách\" se nachází scéna, v níž je poměrně dlouhou dobu v záběru firemní nápis „Modelový dům Hany Podolské“ na krabici od šatů Adiny Mandlové. Podolská si pochvalovala i šití na Mandlovou pro film \"Kristián\" a sama herečka vyjádřila návrhářce svůj velký obdiv, když v souvislosti se \"Svatováclavskou cenou ministra průmyslu, obchodu a živností\", kterou za film obdržela, prohlásila, že ocenění by za své kostýmy zasloužila právě Hana Podolská.\n\nSalon dále vytvořil kostýmy pro Marii Brožovou ve Wildově hře \"Vějíř lady Windermerové\" v pražském Komorním divadle a pro několik německých protektorátních divadelních inscenací a filmů.\n\nObdobí protektorátu a druhé světové války přečkal modelový dům bez větších potíží a zachoval si vysokou uměleckou i řemeslnou úroveň své produkce. \nNa salon válka dolehla jenom v podobě všeobecných problémů – zhoršené dostupnosti kvalitních látek, způsobené protektorátním přídělovým systémem a upřednostňováním válečné výroby před tou civilní, z toho plynoucího obecného omezení produkce luxusních výrobků, konání skromnějších přehlídek, a především úbytku bohatých židovských zákazníků.\n\nVálku v relativním klidu přežila i sama Podolská, na rozdíl od Oldřicha Rosenbauma, jenž byl kvůli svému židovskému původu v roce 1938 nucen emigrovat a v roce 1942 byl jeho podnik arizován a Arnoštky Roubíčkové, která zahynula coby třiasedmdesátiletá v terezínském koncentračním táboře, Malou nepříjemností se stalo pouze její krátké uvěznění za šmelinu, dokud se po týdnu nezjistilo, že za skutek je zodpovědný jeden ze zaměstnanců salonu.\n\nPo válce salón dál fungoval, navázal na své dosavadní aktivity, a záhy se dokonce zúčastnil významné propagační akce – \"Týdne československé módy\", konaného v červenci 1947 v Mariánských Lázních.\n\nPo převratu v únoru 1948 byly československé módní domy v soukromém vlastnictví znárodněny. Salon Hany Podolské byl znárodněn v červnu 1948, nový nástupnický podnik byl následně začleněn do Oděvních závodů Jiřího Wolkera a jeho ředitel byl vybrán z řad zaměstnanců – stal se jím dílenský mistr Karel Kadlec. O další tři měsíce později byl závod včleněn do národního podniku Oděvní tvorba.\n\nV tomto období se salon potýkal s problémy, jež dolehly na celé módní odvětví v socialistickém Československu. Především ztratil kontakty s veškerými světovými módními centry (včetně Paříže) a i nadále se musel vypořádávat s nedostatkem kvalitních textílií, které byly stále pouze na příděl. V neposlední řadě došlo k dalšímu úbytku movitých klientů – po židovských zákaznicích, kteří emigrovali nebo zahynuli ještě za války, po únorovém převratu započal třídní boj, v jehož jménu byli zámožní občané postupně zbavovaní majetku. Naopak, k novým klientům salonů patřili jednak příslušníci prvorepublikové inteligence a střední třídy, ale i představitelé nové vládnoucí třídy – v případě Hany Podolské se její dobrou zákaznicí stala manželka tehdejšího prezidenta Marta Gottwaldová, která měla v salonu dokonce vlastní figurinu. Podolská si navíc podržela i značnou část své předválečné klientely z vyšších společenských kruhů.\n\nPodnik i nadále zaměstnával své předúnorové zaměstnance (Viktora Podolského, střihače Františka Vobeckého, návrhářku Annu Homolkovou), ale sama Podolská v něm mohla zůstat pouze díky přímluvě Marty Gottwaldové. Pracovala zde několik let jako prodavačka s  platem ve výšce 2 400 korun měsíčně a bez poloviny bytu na pražském Karlově náměstí, do níž byla nastěhována hraběnka Dohalská. Ředitel Kadlec nicméně Podolskou v roce 1954 propustil, načež odešla do důchodu. I poté sice udržovala kontakt s bývalými zaměstnanci a kolegy, ale do svého bývalého salonu se vratila už jen jednou, a to v roce 1968 při příležitosti krátkého televizního rozhovoru s Miroslavem Horníčkem.\n\nV roce 1954 byl módní dům definitivně začleněn do národního podniku Módní závody Praha a přejmenován na „Módní závod Eva“. Produkce závodu se zaměřila na pleteniny, kožešnické výrobky a klobouky, ač bez uměleckého vedení své bývalé zakladatelky. Podle nepotvrzených zpráv se však Podolská zajímala se o kvalitu nových modelů a do „svého“ podniku docházela i v tomto období. V letech 1959–1963 zde působila návrhářka Zdena Bauerová, od roku 1965 pak Inna Arnautová, která v salonu setrvala až do jeho úplného uzavření v roce 1992.\n\n11. února 1907 se v kostele sv. Petra a Pavla na Vyšehradě provdala za polského zemana (šlechtice), fotografa a akademického malíře Viktora Podolského (*1882 Pardubice). Poznala ho na taneční zábavě ve Stromovce roku 1906. Podolski svou ženu velmi miloval, všestranně ji podporoval a finančně přispěl i na první dílnu, kterou si Podolská otevřela hned následujícího roku po jejich svatbě.. Jejich prvním bydlištěm a působištěm byl novoměstský dům čp. 415/II ve Vyšehradské ulici. Z manželství se narodili dva synové, Miloš a Viktor.\n\nPodolski tragicky zemřel v roce 1926, když ho na honu nešťastnou náhodou zastřelil vlastní šofér při čištění své pušky. Ve třicátých letech postupně oslepl, ochrnul a v roce 1936 ve věku 26 let zemřel v důsledku nevyléčitelné nemoci po otravě krve i jejich starší syn Miloš. Matku tato ztráta zdrtila a po jistou dobu se dokonce nevěnovala ani řízení svého podniku. Už krátce po Milošově pohřbu se však naplno vrhla do práce.\n\nManželka mladšího syna Viktora v roce 1948 opustila republiku a brzy ji následovala jejich dcera Zuzana – krátce nato se o emigraci pokusil i sám Viktor, byl však ve Vídni chycen, navrácen do Československa a uvezněn, nicméně díky zásahu Marty Gottwaldové byl záhy propuštěn. Pak začal znovu pracovat (společně s matkou) v salonu, ale už v roce 1949 byl obviněn z protistátních aktivit, nedocházení do zaměstnání a nezřízeného životního stylu a odsouzen k třináctiletému vězení. Byl vězněn v uranových dolech a propuštěn po devíti letech v roce 1958, přičemž v souvislosti se svým předčasným propuštěním byl přinucen zavázat se ke spolupráci se Státní bezpečností. V roce 1968 emigroval se souhlasem matky do zahraničí a se svou matkou se již nikdy neviděl.\n\nSama Podolská se ale rozhodla kvůli vysokému věku zůstat v ČSSR, i když v zemi zůstala bez jakékoli blízké rodiny. Zemřela opuštěná ve svých nedožitých 92 letech v roce 1972 v Praze a veškerý svůj majetek odkázala ošetřovatelce, která o ni před smrtí pečovala. Podle nepotvrzených zpráv její bývalá pečovatelka v roce 1997 rodinnou hrobku, resp. pomník rodiny Podolských na Olšanských hřbitovech prodala a po několika letech byl z hřbitova odstraněn dokonce i sarkofág s urnami (popel měl být rozptýlen) a náhrobní deska.\n\nHana Podolská je i v současnosti řazena k nejkvalitnějším českým módním tvůrcům první poloviny dvacátého století. Některé její modely jsou dnes uloženy v depozitářích pražského Uměleckoprůmyslového muzea, další jsou součástí soukromých sbírek.\n\nJejí tvorba byla představena na dvou profilových výstavách Uměleckoprůmyslového muzea:\n\nDeset jejích modelů bylo představeno i v rámci výstavy \"13 komnat První republiky\", jež probíhala od července do října 2017 v pražském Tančícím domě. Historický kostým, v němž vystupovala operní pěvkyně Jarmila Novotná v \"La traviatě\" v newyorské Metropolitní opeře, byl vystavován v rámci výstavy jejích kostýmů od září 2015 do ledna 2016 v pražském Obecním domě.\n\n\n\n"}
{"id": "1429273", "url": "https://cs.wikipedia.org/wiki?curid=1429273", "title": "Arnold z Brescie", "text": "Arnold z Brescie\n\nArnold z Brescie (italsky \"Arnaldo da Brescia\"; asi 1100 Brescia – 1155 Řím) byl italský kazatel, žák Abélardův, náboženský a politický reformátor, vůdce protipapežského povstání v Římě. \n\nNarodil se asi v roce 1100 v Brescii. Pocházel z měšťanské rodiny a byl ve svém rodišti svědkem střetnutí biskupských nároků s městskou vládou, která se právě vzpřimovala k obhajobě občanských svobod. Protiklerikální hnutí mělo v Brescii již dlouhé kořeny a v prvních desetiletích 12. století soustřeďovalo své síly k útoku.\n\nVzdělával se nejprve ve svém rodišti, pak studoval v Miláně teologii a stal se knězem. Později strávil asi tři roky ve Francii, kde byl posluchačem Abélardovým. Po návratu z Francie oblékl roucho mnišské, stal se augustiniánským kanovníkem. Byl plný vzpomínek na odvážné myšlenky Abélardovy a spojil teoretickou kritiku s odbojnou praxí svých rodáků. Začal kázat lidu a žádal vyvlastnění biskupského i klášterního majetku. Vystoupil s požadavkem, aby se církev zřekla světské moci a držení pozemských statků. Mluvil proti kněžskému majetku, proti světské vládě papežů a proti světským zájmům církevní hierarchie vůbec. Volal klérus k jeho duchovním úkolům a na cestu za chudým Kristem, kázal proti nehodným kněžím. Byl rozený tribun lidu a svým přísným asketickým životem i svou výmluvností získal mnoho přívrženců.\n\nAsi deset let putoval v severní Itálii z města do města, jitřil svým kázání lid a podněcoval touhu po návratu církve k jejím prvotním řádům. Brescijský biskup ho zažaloval u II. lateránského koncilu (1139), protože prý tvrdil, že žádný duchovní nebo mnich, který drží statky, nemůže být spasen. Koncil uložil Arnoldovi mlčení a papež Innocenc II. ho jako buřiče vypověděl z Itálie.\nArnold tedy opustil Itálii a uchýlil se do Francie ke svému učiteli Abélardovi. Spolu s ním se zúčastnil i jeho boje se svatým Bernardem z Clairvaux. Svatý Bernard prohlašoval o Arnoldovi, že je Abélardův zbrojnoš a tedy buřič. Po odsouzení Abélardova učení na církevní synodě v Sensu (1141) vymohl na králi Ludvíku VII. list, kterým byl Arnold vyhoštěn z Francie. Přesto si Arnold troufal ještě nějakou dobu kázat Pařížanům a snad i hájit svou věc psanými traktáty (nedochovaly se), až ho stihl papežský rozsudek, poroučející, aby byl jako kacíř uvržen do žaláře a spisy jeho spáleny.\n\nPoté uprchl Arnold jako psanec do Curychu. Když jej i tam svatý Bernard vyslídil, odešel roku 1142 do Pasova a příštího roku v doprovodu papežského legáta kardinála Guidona, který byl též žákem Abélardovým, pobýval nejspíše v českých zemích, kam byl legát Guido poslán, aby urovnal rodinný spor v přemyslovském panovnickém rodu. Sotvaže se doneslo k sluchu svatého Bernarda, k jak vlivnému ochránci se Arnold utekl, ihned kardinála Guidona varoval: „\"Říká se, že Arnoldo, ten netvor s holubičí tváří, ale s dračím ocasem, jehož vyvrhla Brescia, jehož se štítí Řím, jehož zapudila Francie, jehož proklelo Německo a jehož Itálie nechce přijmout, pobývá ve tvé blízkosti. Varuj se, zapřísahám tě, abys svou autoritou kryl jeho škůdnictví.\"\"\n\nKardinál Guido de Castello byl však v září 1143 zvolen papežem a přijal jméno Celestýn II. To umožnilo Arnoldovi, aby se v roce 1144 vrátil do Itálie. Celestýn II. sice již v březnu 1144 zemřel, ale Arnold byl přijat na milost papežem Evženem III. a vykonal uložené pokání (1146).\n\nSvých názorů na světskou vládu papežů se však Arnold nevzdal a stal se duší římského republikánského hnutí. Jeho stoupenci prohlásili Konstantinovu donaci za padělek a Arnold vybízel Římany, aby papežovu vládu nad Římem nahradili podle antického vzoru vládou senátu a lidu. Republikáni opanovali město a Arnold se v roce 1147 postavil do čela protipapežského povstání. Papež a jeho dvůr byli na několik let vypuzeni z Říma \n\nV prosinci 1154 se papežem stal energický Hadrián IV. Neprodleně se obrátil o pomoc ke králi Fridrichu Barbarossovi a ten slíbil, že dosadí papeže znovu za vládce Říma. Papež pak zlomil odpor římského lidu interdiktem a donutil Římany k tomu, že Arnolda z města vypudili. Arnold musel z Říma odejít a nakonec upadl do rukou krále Fridricha. Ten usiloval o císařskou korunovaci v Římě a za slib, že papež korunovaci provede, vydal Arnolda v poutech papežskému legátu. Hadrián IV. pak Fridricha skutečně korunoval (18. 6. 1155). Arnold byl odsouzen k smrti. Popraven byl v Římě roku 1155 (snad v červnu, přesné datum není jisté); nejdříve byl oběšen, pak byla jeho mrtvola spálena a popel byl vhozen do Tibery. \n\nV hodnocení Arnolda z Brescie nepanuje mezi badateli úplná shoda. Někteří katoličtí autoři ho považují za bludaře, politického agitátora a demagoga. Ze strany protestantské je zdůrazňováno, že Arnold ztělesnil lidový odboj proti zbohatlé a mocensky zbytnělé církvi. Další autoři soudí, že byl italským vlastencem a ideologem měšťanstva.\n\nStoupenci Arnolda z Brescie působili ještě několik desítek let po jeho smrti. Byli zváni „arnoldisté\" a vyslovovali se pro úplné oddělení církve od státu. Papež Lucius III. je považoval za kacíře, církevní synoda ve Veroně (1184) je odsoudila a byli pronásledováni světskou mocí. Drželi se jako ilegální skupina v severoitalských městech, kde pak splynuli s valdenskými.\n\n"}
{"id": "1429283", "url": "https://cs.wikipedia.org/wiki?curid=1429283", "title": "Vchynice-Tetov", "text": "Vchynice-Tetov\n\nVchynice-Tetov mohou označovat:\n\n"}
{"id": "1429286", "url": "https://cs.wikipedia.org/wiki?curid=1429286", "title": "Kukačka Horsfieldova", "text": "Kukačka Horsfieldova\n\nKukačka Horsfieldova (\"cuculus optatus\") je středně velký pták z čeledi kukačkovitých.\n\nJe o něco menší než podobná, blízce příbuzná kukačka obecná. Na délku měří 30–32 cm, v rozpětí křídel má 51–57 cm, hmotnost činí 73–156 g. Dospělý samec má světle šedý hřbet, křídla, hlavu a hruď, spodina těla je bělavá ale více nažloutlá než kukačka obecná, s řídšími a silnějsími černými proužky. Ocasní pera jsou černavá s bílými skvrnami. Dospělá samice se podobá samci, má však rudohnědou, šedě proužkovanou hruď. Samice se mohou vyskynout v červenohnědé morfě, s červenohnědou svrchní stranou s černým proužkováním. Oko je červenohnědé. Mladí ptáci jsou šedí nebo červenohnědí se silným černým a bílým proužkováním na hřbetě a křídlech. Břicho je bělavé s hnědými proužky a oči jsou černohnědé.\n\nZpěv samců je dvouslabičný hlas, na rozdíl od kukačky obecné měkčí a v jednom tónu, takže připomíná spíše volání dudka. \n\nMá rozsáhlý areál v severní Evropě a Asii až po Japonsko. Jedná se o dálkového migranta, zimujícího v jihovýchodní Asii, Malajsii, na Filipínách, Nové Guineji až po východní Austrálii. Někteří ptáci dorazí až na Nový Zéland.\n\nNa hnízdišti osídluje smíšené severské lesy, na zimovišti vyhledává polootevřenou krajinu se stromy a keři. Žije skrytě.\n\nJedná se o hnízdního parazita, kladoucího svá vejce jednotlivě do hnízd drobných pěvců. Nejčastěji to bývají budníčci z rodu \"Phylloscopus\" jako třeba budníček severní, budníček větší, budníček korunkatý a budníček menší, méně často také linduška zelená, nebo tesie japonská. Vejce kukačky Horsfieldovy jsou proměnlivá ve zbarvení a vzoru, někdy napodobují zbarvením vejce hostitele. Mládě se líhne po 12 dnech inkubace a už brzy po vylíhnutí vyhodí z hnízda vejce nebo mláďata hostitelského druhu. Hnízdo hostitele opouští po 17 až 19 dnech.\n\nŽiví se výlučně hmyzem a jeho larvami, zvláště oblíbené jsou housenky motýlů.\n"}
{"id": "1429300", "url": "https://cs.wikipedia.org/wiki?curid=1429300", "title": "Kostel svatého Vavřince (Vrchlabí)", "text": "Kostel svatého Vavřince (Vrchlabí)\n\nKostel svatého Vavřince, jáhna a mučedníka ve Vrchlabí je římskokatolický děkanský kostel postavený v letech 1886–1889 pražským architektem Stephanem Traglem v novogotickém slohu na místě zbořeného gotického kostela ze 14. století. Nachází se na Náměstí Míru a je chráněn jako kulturní památka České republiky.\n\nStarý gotický kamenný kostel byl postaven v polovině 14. století v gotickém slohu.\n\nZa renesance byl přestavěn a rekonstruován. V roce 1570 byl pokryt pálenou krytinou a o čtyři roky později zaklenut širokou valenou klenbou s výsečemi. V roce 1599 byl kostel doplněn o věž s ochozem, připisovanou držiteli Vrchlabí Vilému Miřkovskému a jeho manželce Rozině. Renesanční byly též dřevěné zpěvácké empory.\n\nRoku 1745 byla k severní stěně přistavěna barokní kaple sv. Anny. Také byla barokně rozšířena okna a byl pořízen nový oltář.\n\nOkolí kostela bylo používané jako hřbitov, kde se pohřbívalo až do roku 1805, a který zabíral téměř celou plochu dnešního náměstí. Hřbitov, obehnaný vysokou hřbitovní zdí, patrně již nevyhovovala rostoucímu počtu obyvatel. Jeho plochu zmenšovali asi i lípy, kterými byl hřbitov při svém obvodě osázen. Proto se k ukládání kosterních pozůstatků dávno zemřelých ze zrušených hrobů sloužila i kostnice. Hřbitovní zeď byla zbourána nejspíše v roce 1833 a z ní získané kameny byly použity pro stavbu městského špitálu za kostelem.\n\nJako pohřební místo bylo používáno i podzemí kostela, které skrývalo čtyři samostatné hrobky. Největší byla hrobka pod kaplí sv. Anny. Další byla v blízkosti sakristie u hlavního oltáře, kde se pohřbívali majitelé a držitelé města Vrchlabí. Třetí hrobka se nacházela před mariánským oltářem vlevo od presbyteria, čtvrtá před oltářem Ukřižování při jižní straně chrámové lodi. V mariánské hrobce byly uloženy pozůstatky vrchlabských kněží.\n\nMorový sloup, postaven v roce 1696 kněžnou Evou Konstancií z rodu Morzinů, je symbol díkuvzdání za ochranu při morové nákaze. Byl ozdoben čtyřmi sochami svatých. Požadavkům pozdější doby, zejména dopravním, musel být morový sloup přemístěn blíže ke kostelu. Byl odsunut stranou z trasy nové silnice roku 1896 a také zbaven čtyř postranních soch.\n\nVrchlabští měšťané si postupem času přestali starého a zároveň již zchátralého kostela vážit, připadal jim nedostatečně reprezentativní. Také byl příliš malý na zvětšující se množství věřících. Pokládali je s výjimkou věže na jižní straně za nestylový. Z těchto důvodů byl starý kostel roku 1886 zbořen.\n\nJiž při bourání starého kostela se památková péče snažila o jeho alespoň částečné zachování. Architekt vídeňského dómu Schmidt se zasazoval o uchování věže v původním stavu.\n\nPodle dochovaných návrhů se soutěže na stavbu nového kostela zúčastnili tři architekti. O řešení se zachovanou věží se pokusil jen vrchlabský architekt Josef Kawan, který již dříve projektoval novorenesanční budovu spořitelny a školy ve Vrchlabí. Jeho návrh zachovával půdorys starého kostela, avšak k původní věži připojoval zcela novou loď s výraznými gotickými prvky.\n\nDruhý vrchlabský stavitel Eduard Zirm se rozhodl pro řešení v klasicistním stylu a vytvořil celkové tři varianty půdorysu nového kostela.\n\nJelikož patronkou kostela a hlavním sponzorem byla Aloisie Czernin-Morzinová, Černin-Morzinská vrchnost měla tedy hlavní slovo při výběru návrhu. Nejvíce se jim líbil projekt vysoce reprezentativního novogotického kostela, který vypracoval pražský architekt Stephan Tragl. Návrh vychází ze vzoru gotické katedrály, který přizpůsobil sevřenému prostření náměstí. Navrhl gotický trojlodní kostel s vchodem a věží v průčelí, transeptem a šestibokým presbytářem. Provedení stavby svěřila vrchnost autoru jednoho z odmítnutých návrhů, zmíněnému vrchlabskému rodákovi Eduardu Zirmovi.\n\nV roce 1886 se za účasti patronky Aloisie na svátek Nanebevzetí Panny Marie, 15. srpna, konala slavnost svěcení základního kamene nového kostela. Po celý rok 1887 probíhala stavba chrámových lodí a průčelí věže bylo dokončeno v červnu 1888. Téhož roku se 25. prosince poprvé ozvalo odbíjení kostelních hodin\n\nNovogotický chrám sv. Vavřince byl vysvěcen 29. června 1889 na slavnost Petra a Pavla. Den před slavností přijel královéhradecký biskup dr. Jan Hais, který při slavnosti za pomoci dvaceti kněží zasvětil kostel prvním kázáním.\n\nBěhem první poloviny 20. století se na stavu kostela projevil odsun původního obyvatelstva a také během období socialismu se kostel málo udržoval. Své stopy zanechaly i drobné krádeže v 80. a 90. letech 20. století. V roce 1997 byl v kostele rekonstruován dřevěný strop nad sakristií, který byl masivně napaden dřevomorkou domácí. O dva roky později bylo také vyměněno neestetické osvětlení za nové a v témže roce se provedla výměna původní břidlicové střechy, do které zatékalo, za novou měděnou.\n\nNa jaře roku 2018 začala přestavba Náměstí Míru a s ní i podle projektu další přemístění morového sloupu. Záměrem bylo sloup alespoň částečně vrátit na své původní místo.\n\nArchitektura orientovaného kostela působí monumentálním dojmem jako skutečná dominanta Vrchlabí.\n\nJe postaven v novogotickém slohu, inspirován gotickým půdorysem latinského kříže tvořeného trojlodní halou s příčnou lodí. Na východní straně zakončen presbyteriem a přístavbou sakristie. Nad kněžištěm je možné si na hřebeni střechy všimnout sanktusníku - malé věžičky se zvonem.\n\nDojem hmotnosti zvyšují i jiné architektonické prvky, například použitá sedlová střecha nad klenebními poli bočních lodí. Přispívá k němu i barevné podání a blokový rytmus zdiva, které využívá kontrastu červeného pískovce (lámaného v nedalekém Prosečném), jímž je stavba obložena, a žlutého pískovce hořického, ze kterého jsou zhotoveny pilíře, vytesána ostění a kružby oken.\n\nV průčelí kostela je 60 metrů vysoká štíhlá jehlancovitá věž s nárožními věžičkami. Jsou v ní zazděny cenné náhrobky a kamenické reliéfní prvky z kostela starého. A také na věži lze spatřit původní hodiny, které zhotovila firma Ludwiga Hainze z Prahy.\n\nDo kostela vedou tři vchody. Hlavní vchod tvoří novogotický ústupkový lomený portál v průčelí kostela, s vimperkem zdobeným trojlalokem, kraby a ve vrcholu je zakončen kytkou. Jinde se s podobnými zdobnými gotickými prvky v exteriéru kostela nesetkáme, neboť kostel se snaží o prostý vzhled. Druhý vchod vede rovnou do boční lodě, obdélníkový portál je menší velikosti než u hlavního vchodu a je zakončen horizontální římsou. Poslední, nejméně výrazný, vchod vede do sakristie a je určen pouze pro kněze.\n\nPo obvodu kostela jsou výrazná lomená okna zdobena gotickou kružbou, obvykle jsou rozdělena na dvě části - tzv. jeptišky a završená trojlalokem či čtyřlalokem. V transeptu a presbyteriu jsou kružby vyplněny bohatě barevnými, malovanými okenními skly.\n\nOpěrný systém, který se nachází po obvodu celého kostela, je jednoduchý a tvoří jej odstupňované opěrné pilíře bez jakýchkoliv zdobných prvků.\n\nVěž kostela se nachází přímo v průčelí stavby, spodní části věže čtvercového půdorysu je zastropena tzv. plackou. Z té poté vstoupíme do prostoru hlavní lodě pod kruchtu.\n\nHmotnost stavby vytváří především trojlodní tzn. pseudohala (postranní lodě jsou jen o málo nižší než loď hlavní), jež je dlouhá téměř 30 metrů a široká 18 metrů. Velkolepým dojmem působí křížová klenba, která je v hlavní lodi vysoká 15,5 metrů. Žebra klenby jsou svedena na složitě profilované svazkové přípory bez prstenců, vycházející z jednoduchého soklu, které jsou zakončeny listovou hlavicí.\n\nV západní části se nachází kruchta, ke které je přistavěno točité schodiště kruhového půdorysu na severní straně věže. Kruchta se rozpíná na šíři v posledním západním poli hlavní lodi, od jednoho sloupu k druhému. Je nesena jednoduchými sloupy s patkou a florálními hlavicemi, ze kterých vychází profilované lomenné arkády. Zábradlí kruchty je tvořeno slepými kružbami.\n\nVarhany, dotvářející novogotický ráz kostela v pohledu od hlavního oltáře, postavila známá krnovská firma bratří Riegrů.\nPolygonálně zakončenné presbyterium je od lodě odděleno triumfálním obloukem, který je zdoben na jedné straně sochou Panny Marie a na druhé sochou ukřižovaného Krista. Kněžiště je šestiboce ukončenné a je zaklenuto paprsčitou klenbou zakončenou zdobeným svorníkem a jedním polem křížové klenby rovněž se zdobným svorníkem. Žebra křížové klenby opět dosedají na svazek přípor s válcovým profilem, v závěru presbyteria jsou svedena žebra na jednu příporu. Všechny přípory jsou zdobeny hlavicemi s vegetabilním motivem.\n\nHlavní oltář bohužel brání pohledu na šest dvoudílných barevných, transparentně malovaných oken, které uzavírají presbyterium. Kružby oken opět uplatňují motiv jeptišky a trojlaloku. Na jihovýchodní straně, kde se nachází sakristie a panská oratoř, se také objevuje slepá kružba s jeptiškami.\n\nKostel přísně dodržuje novogotický výraz s výjimkou tří předmětů, které stavitelé převzali z kostela starého. Tím je oltářní obraz z kaple sv. Anny. Olejová malba, dnes umístěná v levé části transeptu, zachycuje ochránkyni našeho města sv. Annu s Pannou Marií a Ježíškem.\n\nZ oltáře starého chrámu pochází i zpodobení sv. Vavřince, patrona starého i nového kostela, na oltáři v pravé části transeptu. Obraz představuje světce jako mladého diakona vzývaného věřícími. V zájmu slohové čistoty jsou obrazy zabudovány do novogotických oltářů.\n\nPříčnou loď zakončují z obou stran krásná barevná čtyřdílná vitrážová okna s motivy Zvěstování Páně a Narození Páně.\n\nSakristie je čtvercového půdorysu a zakončena dřevěným stropem.\n\nNa vnitřním zařízení kostela pracovali spolu s osvědčenými firmami i místní řemeslníci. Hlavní (dnes ztracený a podle pamětníků moc krásný) lustr pro 32 svíček zhotovený z mědi, železa a bronzu darovala kostelu vrchlabská slévárna Friedricha Klimsche.\n\nDřevěné lavice zdobené ornamenty (32 v hlavní a 4 v bočních lodích) a zpovědnice vyrobili místní truhláři A. Schedifka.\n\nNa hlavním oltáři v prostoru kněžiště zastupuje sv. Vavřince, jemuž je kostel zasvěcen, sv. Trojice s velkou postavou Boha otce. V presbyteriu se také nachází měděná křtitelnice z roku 1566, která je nejstarším a nejvzácnějším předmětem v kostele. Je umístěna v kamenné křtitelnici, kterou vytesal do mramoru vrchlabský kamenický mistr Eduard Wlačiha. Víko křtitelnice z měděného bronzu s postavami Jana Křtitele a novorozence pochází však z dílny L. Maška v Karlíně.\n\nK původnímu zařízení kostela náleží ještě dřevěná kazatelna se sochami evangelistů a apoštolů Petra a Pavla. Dvě z šesti postav byly však před časem odcizeny. Také nesmíme zapomenout na dřevěná zastavení křížové cesty na stěnách boční lodi.\n\nVšechna novogotická sochařská výzdoba je dílem slavného Ústavu pro sochařství a stavbu oltářů Ferdinanda Demetze a dvorního sochaře J. Steinera, který vytvořil právě křížovou cestu a reliéfní postavy Panny Marie a Ježíše.\n\nPůvodních zvonů bylo celkem pět. Největší a nejvzácnější z roku 1709, zasvěcený sv. Vavřinci a Václavovi, vážil okolo 2 tun a průměr jeho věnce měřil 135 cm. Kromě reliéfu obou světců jej zdobil ještě znak hrabat Morzinů a latinské nápisy. Odlila jej dílna Antonína Schonfelda v Praze.\n\nOstatní zvony (zasvěcené sv. Janu a Pavlu, sv. Františku Xaverskému, sv. Barboře a sv. Michalovi) byly podstatně menší váhy i průměru věnce. Uměleckou a historickou hodnotu všech věnců zvyšovala reliéfní vyobrazení světců nebo náboženské výjevy a nápisy.\n\nHromadné rekvizice zvonů pro vojenské účely zapříčinily, že děkanský kostel musel odevzdat pět zvonů včetně sanktusníku. Na naléhavé prosby vrchlabského děkana Franze Proschizera zůstal však ve věži zvon největší a nejcennější – zvon sv. Vavřince a sv. Václava. Po skončení války se do kostela nakoupily další zvony, ovšem během 2. světové války nacistická správa odebrala kostelu všechny zvony včetně zvonu sv. Vavřince a sv. Václava a tak věž kostela oněměla.\n\nV roce 1694 došlo k otevření hrobek v kostele, a to ze zcela praktických pohnutek. Tehdy v jedné z podzemních prostor nalezli tři rakve. Jedna byla z velmi kvalitního cínu a vážila více než 210 kg, další dvě byly měděné o váze 80 kg. Ze získaného kovu byly vyrobeny píšťaly nových varhan.\n\n\n"}
{"id": "1429316", "url": "https://cs.wikipedia.org/wiki?curid=1429316", "title": "Thomas Robinson, 2. baron Grantham", "text": "Thomas Robinson, 2. baron Grantham\n\nThomas Robinson, 2. baron Grantham (30. listopadu 1738, Vídeň, Rakousko – 20. července 1786, Londýn, Anglie) byl britský státník a diplomat. Ve druhé polovině 18. století proslul jako obratný politik s vynikajicí znalostí poměrů v zahraničí, byl dlouholetým vyslancem ve Španělsku (1771–1779). Před svou předčasnou smrtí byl krátce ministrem obchodu a ministrem zahraničí. Jeho mladší syn Frederick byl později britským premiérem, potomstvo později užívalo titul markýzů z Riponu, rod vymřel v roce 1923.\n\nPocházel z původně měšťanského rodu z Yorku, byl synem diplomata 1. barona Granthama. Narodil se ve Vídni, kde byl jeho otec dlouholetým vyslancem. V Rakousku také strávil dětství, studoval ve Westminsteru a Cambridge, poté absolvoval kavalírskou cestu. V letech 1761–1770 byl členem Dolní sněmovny, v závěru sedmileté války se jako tajemník hraběte z Egremontu zúčastnil mírových jednání. V letech 1766–1770 byl lordem komisařem pro obchod a kolonie, v letech 1770–1771 náměstkem nejvyššího komořího. Mezitím po otci zdědil titul barona a vstoupil do Sněmovny lordů (1770), od roku 1770 byl též členem Tajné rady. V letech 1771–1779 byl vyslancem v Madridu, odkud musel odejít poté, co Španělsko podpořilo emancipační úsilí britských kolonií v severní Americe. V Northově vládě byl pak prezidentem obchodního úřadu (1780–1782) a nakonec se stal ministrem zahraničí (1782–1783). V rámci Pittovy vlády byl členem výboru Tajné rady pro obchod a kolonie (1784–1786).\n\nV roce 1786 se oženil s Jemimou Yorke (1757–1830), dcerou 2. hraběte z Hardwicke. Měli spolu dva syny, starší Thomas (1781–1859) zdědil po několika příbuzných rozsáhlý majetek a postupně přijal příjmení \"Weddell\" a \"de Grey\", byl též členem vlády. Mladší syn Frederick (1782–1859) byl britským premiérem a získal titul hraběte z Riponu.\n\n\n\n"}
{"id": "1429317", "url": "https://cs.wikipedia.org/wiki?curid=1429317", "title": "Francis Osborne, 5. vévoda z Leedsu", "text": "Francis Osborne, 5. vévoda z Leedsu\n\nFrancis Godolphin Osborne, 5. vévoda z Leedsu (\"Francis Osborne, 5th Duke of Leeds, 5th Marquess of Carmarthen, 5th Earl of Danby, 5th Viscount Osborne and Latimer, 1st Baron Osborne of Kiveton\") (29. ledna 1751, Londýn, Anglie – 31. ledna 1799, Londýn, Anglie) byl britský státník, diplomat a dvořan. Od mládí zastával řadu čestných funkcí, působil u dvora a později byl britským ministrem zahraničí (1783–1791). Dědicem titulu vévody se stal v roce 1789, poté získal Podvazkový řád.\n\nPocházel z významného šlechtického rodu Osbornů, byl druhorozeným synem dvořana 4. vévody z Leedsu, po matce Mary Godolphin (1714–1764), dceři 2. hraběte Godolphina, byl spoludědicem majetku jejího rodu. Dědicem titulů se stal po smrti předčasně zemřelého bratra Thomase (1747–1761). Studoval ve Westminsteru a Oxfordu, v letech 1774–1775 byl krátce členem Dolní sněmovny, v roce 1776 byl jako \"baron Osborne\" povolán do Sněmovny lordů, zároveň jako otcův dědic vystupoval pod jménem \"markýz z Carmarthenu\", v politice patřil k toryům. Krátce byl královským komořím (1776–1777), v letech 1777–1780 byl nejvyšším komořím královny Charlotty, v letech 1778–1780 lordem-místodržitelem v hrabství York, od roku 1778 byl též členem Tajné rady. Kvůli opozici proti vládě lorda Northa byl v roce 1780 zbaven úřadů, po Northově pádu se stal znovu místodržitelem v hrabství York (1782–1799) a v roce 1782 byl vyslancem v Paříži. V Pittově vládě byl ministrem zahraničí (1783–1791), v letech 1784–1786 byl též členem výboru Tajné rady pro obchod a kolonie. Jako ministr zahraničí zaujal nepřátelský postoj proti nově vzniklým Spojeným státům americkým, což poškodilo britsko-americké vztahy. V letech 1789–1790 byl mluvčím toryů ve Sněmovně lordů. Vládu musel opustit v dubnu 1791 poté, co Pitt odmítl jeho protiruskou politiku. Mimoto byl guvernérem na souostroví Scilly (1785–1795; tento úřad byl součástí dědictví po rodu Godolphinů). Titul vévody zdědil po otci v roce 1789, o rok později získal Podvazkový řád.\n\nV roce 1773 se oženil s Amelií Darcy (1754–1784), dcerou ministra zahraničí 4. hraběte z Holdernessu a dědičkou starobylých titulů Conyers a Darcy de Knayth. Součástí dědictví bylo také starobylé sídlo \"Hornby Castle\" (Yorkshire), kde vévoda z Leedsu soustředil bohaté umělecké sbírky. Rozvedli se v roce 1779 a podruhé se Francis oženil v roce 1788 s Catherine Anguish (1764–1837), která byla v letech 1830–1837 nejvyšší hofmistryní královny Adelaidy. Z prvního manželství pocházely tři děti, starší syn George Osborne (1775–1838) byl šestým vévodou z Leedsu, mladší syn Francis Osborne (1777–1850) byl dlouholetým členem Dolní sněmovny a na základě spříznění s vymřelým rodem Godolphinů získal titul barona Godolphina (1832) s členstvím ve Sněmovně lordů. Dcera Mary Henrietta (1776–1862) byla manželkou státníka 2. hraběte z Chichesteru.\n\n\n\n"}
{"id": "1429321", "url": "https://cs.wikipedia.org/wiki?curid=1429321", "title": "Ebba Buschová Thorová", "text": "Ebba Buschová Thorová\n\nEbba Buschová Thorová (rozená \"Ebba-Elisabeth Busch-Christensen\", provdaná \" Busch Thor\", *11. února 1987) je švédská politička za stranu Křesťanští demokraté, od 25. dubna 2015 jako její předsedkyně.\n\nNarodila se do rodiny norského otce a švédské matky a považuje se za jak za Švédku, tak za Norku. Vyrůstala nedaleko Uppsaly, kde navštěvovala základní školu církve Livets Ord. Jako gymnázium studovala Katedrální školu v Uppsale a pokračovala na Uppsalské univerzitě oborem mírová a konfliktní studia.\n\nOd roku 2013 je jejím manželem bývalý fotbalista Niklas Busch Thor, s kterým má syna Birgera (narozen 2015) a dceru Elise (narozena 2017).\n\nZačínala v místní politice, kde byla v roce 2010 zvolena za Křesťanské demokraty do rady Uppsaly. Už v té době byla kritická k tehdejšímu předsedovi Göranu Hägglundovi a v interních volbách v roce 2012 podporovala jeho neúspěšného protikandidáta Matse Odella. Ve volbách v roce 2015 byla ovšem úspěšně zvolena jako nástupce Görana Hägglunda ona sama.\n"}
{"id": "1429387", "url": "https://cs.wikipedia.org/wiki?curid=1429387", "title": "La Tronche", "text": "La Tronche\n\nLa Tronche je francouzská obec v departmentu Isère (departement) v regionu Auvergne-Rhône-Alpes v jihovýchodní Francii. Obec má obyvatel.\n\nObec leží vzdušnou čarou asi 80 km od hranicí se severní Itálií. Těsně sousedí se sídly Meylan, Saint-Martin-d'Hères, Grenoble a Saint-Égrève a rozprostírá se tak v hustě zalidněném údolí. Z jihu obec ohraničuje protékající řeka Isère, ze severu hora Mont Rachais spadající do pohoří Chartreuse v Západních Alpách. Samotná obec se rozkládá mezi 200 a 400 nadmořskými metry, hora Mont Rachais se tyčí vysoko nad ní do výšky 1046 m.\n\nS La Tronche jsou spjatí například:\n"}
{"id": "1429470", "url": "https://cs.wikipedia.org/wiki?curid=1429470", "title": "Messerschmitt-Bölkow-Blohm", "text": "Messerschmitt-Bölkow-Blohm\n\nMesserschmitt-Bölkow-Blohm (MBB) byl (západo)německý letecký výrobce, který vznikl na konci 60. let jako výsledek několika fúzí. Mezi jeho nejznámější produkty patří lehký vrtulník MBB Bo 105. V roce 1989 byl koupen společností DASA (Deutsche Aerospace AG), která je dnes součástí Airbusu.\n\n6. června 1968 byla společnost Messerschmitt AG sloučena s menší firmou Bölkow, která se zabývala civilním letectvím, čímž vznikla společnost Messerschmitt-Bölkow. Později získala Hamburger Flugzeugbau (HFB), která měla původ jako pobočka společnosti Blohm + Voss. Poté firma změnila název na Messerschmitt-Bölkow-Blohm (MBB).\n\nPůvodně byla MBB z 51% vlastněna rodinou Blohmů, Willy Messerschmittem a Ludwigem Bölkowem. 22,07% vlastnil spolkový stát Hamburk, 17,05% stát Bavorsko, 7,16% Thyssen AG, 7,16% Siemens AG, 7,13% Allianz Versicherungs-AG, 7,13% Robert Bosch GmbH a 6,15% Friedrich Krupp GmbH.\n\nV roce 1981 MBB získala Vereinigte Flugtechnische Werke (VFW), která sama vznikla sloučením firem Focke-Wulf, Focke-Achgelis, a Weserflug. Následující rok získala MBB společnost zaobírající se lety do kosmu Entwicklungsring Nord (ERNO) a vznikla MBB-ERNO.\n"}
{"id": "1429532", "url": "https://cs.wikipedia.org/wiki?curid=1429532", "title": "Backspacer", "text": "Backspacer\n\nBackspacer je studiové album americké rockové skupiny Pearl Jam. Vydáno bylo v září roku 2009 společností Monkeywrench Records a jeho producentem byl Brendan O'Brien, který s kapelou spolupracoval již v minulosti. Práce na albu byla zahájena již v roce 2007, tehdy si členové kapely připravovali jednotlivé písně. Samotné nahrávání probíhalo od února do dubna roku 2009 v několika různých studiích. Deska se umístila na první příčce hitparády Billboard 200, což se kapele naposledy podařilo o třináct let dříve s albem \"No Code\".\n\n\n\n"}
{"id": "1429537", "url": "https://cs.wikipedia.org/wiki?curid=1429537", "title": "Tropická bouře Gordon", "text": "Tropická bouře Gordon\n\nTropická bouře Gordon byla tropická cyklóna a 7. pojmenovaná bouře atlantické hurikánové sezóny 2018. Vyvinula se 30. srpna z tropické vlny v Karibském moři. Na začátku září pak způsobila střední škody na pobřeží Mexického zálivu. Původní tropická vlna se posouvala západoseverozápadním směrem k východnímu pobřeží Floridy a postupně se zorganizovala. Systém byl nedaleko Baham 2. září označen za potenciální tropickou cyklónu, další den brzy ráno mu byl přidělen název – tropická bouře Gordon. V tuto dobu se pohyboval nad Floridou dále k jejímu jihozápadnímu pobřeží. Po překonání poloostrova nad Mexickým zálivem bouře mírně zesilovala. Vrcholu své intenzity Gordon dosáhl 4. září ve večerních hodinách a následně dosáhl pevniny. Jako první zasáhl americký stát Mississippi. Bouře posléze prudce zeslábla. Dne 8. září se jednalo pouze o tlakovou níži. Zbytky tropické bouře později splynuly s jiným systémem, který se dostal nad jižní část Ontaria v Kanadě.\n\nK 9. září byla nahlášena celkem 3 úmrtí v souvislosti s bouří.\n\nNárodní středisko pro hurikány (NHC) začalo monitorovat tropickou vlnu nad středním Karibikem jako potenciální hrozbu tropické cyklóny. Díky nepříznivým povětrnostním podmínkám pro rozvoj cyklóny se očekával její pomalý vývoj. Taktéž se předpokládalo, že by se situace mohla zhoršit, až se systém dostane nad Mexický záliv. Tam totiž panovaly daleko lepší podmínky pro zesílení bouře. Poté, co vlna 1. září opustila prostor Karibského moře, začala se stáčet a organizovat. Kvůli možnému ohrožení Spojených států jí byl 2. září přidělen status potenciální tropické cyklóny Seven, tedy „Sedm“. Nedaleko pobřeží Floridy bouře následující den vykazovala znaky typické pro tropickou cyklónu, jako je uzavřená cirkulace oblačnosti kolem centra ve středu systému. NHC ji tak udělil název „tropická bouře Gordon“. Následně se Gordon přesunul kolem ostrova Key Largo na Floridě.\n\nPoté, co se bouře dostala nad Mexický záliv, radarové snímky odhalily malé oko v jejím středu. Brzy nato se ale rozptýlilo a oblačnost se začala trhat. Struktura bouře se kvůli styku s vysokým střihem větru dále rozpadala, to ale nebránilo v zesilování. Gordon se posléze opět uspořádala. Patrná byla vysoká blesková aktivita a hluboká konvekce kolem středu bouře. Cyklóna mířila dále přes Mexický záliv severozápadním směrem na New Orleans. Modely předpovídaly, že těsně po zásahu pevniny zesílí na hurikán 1. kategorie. Výstrahy před hurikánem byly vydány pro státy Alabamu a Mississippi. Tak se nakonec ale nestalo. S maximální rychlostí větru 110 km/h udeřil na pevninu nedaleko hranic Alabamy a Mississippi. Během dalšího postupu nad vnitrozemím systém 5. září rapidně zeslábl. Těsně před tím, než se Gordon stal posttropickou cyklónou a rozptýlil se, zasáhl stát Arkansas. Zbytky tropické bouře pak následující den nasál frontální systém, jež způsobil záplavové deště v severovýchodní části Spojených států.\n\nTropická bouře Gordon vznikla nedaleko souostroví Florida Keys. Větry odpovídající stupni tropické bouře zasáhly jižní část Floridy. Guvernér státu, Rick Scott, apeloval na občany, aby se připravili a zůstali obezřetní. Později byla vydána varování před hurikánem pro americké státy Alabamu a Mississippi, výstrahy před tropickou bouří pak i pro Louisianu a severozápadní část Floridy. Ve floridském městě Pensacola nedaleko hranic s Alabamou napršelo až 25 cm srážek. Nárazy větru až 82 km/h byly naměřeny ve městě Opa-locka na jižní Floridě. V okresech Broward a Miami-Dade zůstalo přes 80 000 lidí bez proudu. Jednou z obětí se stal řidič kamionu na dálnici Interstate 95 v Miami, který vlivem bouře ztratil kontrolu nad vozidlem, narazil do zdi a byl vymrštěn z kabiny. Druhou obětí se stalo dítě ve městě Pensacola, když na mobilní dům, ve kterém se nacházelo, spadl strom.\n\nNejvětší intenzitě bouře odolával alabamský ostrov Dauphin Island. Gordon tam přinesl vlny o výšce 1 až 1,5 metru, které způsobily menší záplavy. Malé záplavy a vítr o rychlosti 80 km/h bouře přinesla rovněž na pobřeží státu Mississippi.\n\nGuvernér amerického státu Louisiana, John Bel Edwards, ohlásil stav nouze pro celý stát. Do práce guvernér zapojil 200 členů louisianské Národní gardy, 63 speciálních vozů na záplavy, 39 lodí a čtyři helikoptéry. Stav nouze ohlásili také guvenéři států Mississippi a Alabamy, Phil Bryant a Kay Ivey.\n\nV kentuckém městě Louisville zemřel řidič taxi, jehož vozidlo bylo strženo povodní. Ve městě napršelo více než 7 cm srážek. Voda zaplavila ulice a uvěznila auta. Kvůli povodni byl zrušen fotbalový zápas klubu Louisville City FC a odloženo fotbalové utkání univerzity University of Louisville. Ve městě Morehead pak voda unesla devítiletého chlapce, kterého se dosud nepodařilo najít.\n"}
{"id": "1429539", "url": "https://cs.wikipedia.org/wiki?curid=1429539", "title": "Rorýs", "text": "Rorýs\n\nRorýs je český rodový název pro několik druhů rorýsovitých ptáků:\n"}
{"id": "1429546", "url": "https://cs.wikipedia.org/wiki?curid=1429546", "title": "Třída Atlanta (1884)", "text": "Třída Atlanta (1884)\n\nTřída Atlanta byla třída chráněných křižníků námořnictva Spojených států amerických. Třídu tvořily dvě jednotky, pojmenované \"Atlanta\" a \"Boston\". Ve službě byly v letech 1886–1918.\n\nCelkem byly postaveny dvě jednotky této třídy, zařazené do služby v letech 1886–1887. Postavila je loděnice John Roach & Sons v Chesteru.\n\nJednotky třídy \"Atlanta\":\n\nHlavní výzbroj třídy tvořily dva 203mm kanóny, šest 152mm kanónů, dva 57mm kanóny, dva 47mm kanóny a dva 37mm kanóny. Pohonný systém tvořilo osm kotlů a parní stroj o výkonu 3500 hp, pohánějící jeden lodní šroub. Nejvyšší rychlost dosahovala 13 uzlů.\n\n"}
{"id": "1429547", "url": "https://cs.wikipedia.org/wiki?curid=1429547", "title": "USS Chicago (1885)", "text": "USS Chicago (1885)\n\nUSS Chicago byl chráněný křižník námořnictva Spojených států amerických. Ve službě byl v letech 1889–1923.\n\nKřižník postavila americká loděnice John Roach and Sons v Chesteru. Kýl byl založen 29. prosince 1883, na vodu byl spuštěn 5. prosince 1885 a do služby byl přijat 17. dubna 1889.\n\nVýzbroj tvořily čtyři 203mm kanóny, osm 152mm kanónů, dva 127mm kanóny, dva 57mm kanóny a dva 37mm kanóny. Pohonný systém tvořilo pět kotlů a dva parní stroje o výkonu 5000 hp, pohánějící dva lodní šrouby. Nejvyšší rychlost dosahovala 14 uzlů. Dosah byl 5300 námořních mil při rychlosti 10 uzlů.\n\nV letech 1910–1917 křižník využívaly milice, v letech 1917–1923 sloužil jako mateřská loď ponorek s výzbrojí redukovanou na čtyři 127mm kanóny. Vyřazen byl roku 1923 a v dalších letech byl využíván jako hulk. Roku 1920 dostal označení CA-14 a roku 1929 byl přejmenován na \"Alton\" (IX5). V letech 1923–1935 sloužil jako ubytovací loď v Pearl Harboru. Roku 1936 byl prodán k sešrotování. Potopil se během vlečení z Honolulu do San Francisca.\n\n"}
{"id": "1429548", "url": "https://cs.wikipedia.org/wiki?curid=1429548", "title": "Salangana", "text": "Salangana\n\nSalanga je český rodový název pro několik druhů rorýsovitých ptáků:\n"}
{"id": "1429551", "url": "https://cs.wikipedia.org/wiki?curid=1429551", "title": "The Beach Boys Today!", "text": "The Beach Boys Today!\n\nThe Beach Boys Today! je osmé studiové album americké hudební skupiny The Beach Boys. Vydáno bylo dne 8. března 1965 společností Capitol Records a produkoval jej Brian Wilson, jeden z členů kapely. Kapela v textech na albu opustila svá dosavadní typická témata, jako surfování, automobily a láska. Rovněž bylo mnohem více orchestrální. Umístilo se na čtvrté příčce hitparády Billboard 200.\n\n\n\n"}
{"id": "1429563", "url": "https://cs.wikipedia.org/wiki?curid=1429563", "title": "Josef Vludyka", "text": "Josef Vludyka\n\nJosef Vludyka (23. října 1935 – 31. července 1995) byl český fotbalista. Je pohřben v Ostravě.\n\nV československé lize hrál za Baník Ostrava, aniž by skóroval. V I. lize začínal jako obránce, nastupoval však také ve středu pole a v útoku. V nižších soutěžích působil v Jiskře Hrušov.\n\n\n"}
{"id": "1429564", "url": "https://cs.wikipedia.org/wiki?curid=1429564", "title": "Rolls-Royce Griffon", "text": "Rolls-Royce Griffon\n\nRolls-Royce Griffon je britský kapalinou chlazený letecký vidlicový dvanáctiválec o objemu 36,695 litru, zkonstruovaný a vyráběný firmou Rolls-Royce Limited. V souladu se zvyklostí společnosti byl \"Griffon\" pojmenován podle dravce, v tomto případě supa bělohlavého ().\n\nPrvní práce na vývoji motoru Griffon začaly v roce 1938. Vedle Fleet Air Arm (u FAA se nejprve dostal na Fairey Firefly) mělo na vývoji tohoto motoru zájem i Royal Air Force (mj. se počítalo s tím, že později bude novou pohonnou jednotkou Spitfirů). Protože tento nový motor také měl do budoucna nahrazovat motory Merlin v již existujících typech letadel (vedle Spitfiru posloužil i u námořního Seafiru), bylo nutné udržet jeho rozměry a čelní plochu pokud možno blízko již existujícímu Merlinu. Zejména zástavbová délka byla důležitým parametrem — dlouhý (a proti Merlinu nutně výrazně těžší) motor by vedl při zástavbě k problémům s centráží stroje. (Například dovažovat Spitfire množstvím balastu, aby s Griffonem nebyl „těžký na hlavu“, by stroj zcela znehodnotilo. Tedy, že by instalace Griffonu do draku Spitfiru byla v praxi vyloučena.) To vedle dalšího také vedlo k tomu, že byl přemístěn pohon vačkových hřídelů na čelo motoru, odvozen od reduktoru (zprvu byl i pohon veškerého vybavení — včetně náhonu kompresoru a skříně pohonů — také odvozen z čelní části motoru a výkon byl přenášen dlouhým torzním hřídelem). Prototypy a motory Griffon II zprvu těsně navazovaly na konstrukci závodních speciálů Rolls-Royce R (díky nim a závodním letounům, které zkonstruoval Reginald Joseph Mitchell, Britové definitivně získali Schneiderův pohár), ovšem sériové provedení Griffon IIB bylo koncepčně již výrazně odlišné od závodních speciálů. Samozřejmě, že na dokončení vývoje byl vyvíjen značný tlak, nicméně je nutné vzít v úvahu kdy začal vývoj motoru. Pokud si porovnáme dobu zahájení vývoje motoru Merlin či V-1710, uvidíme, že dokončení vývoje a zahájení sériové výroby v letech 1940–1941 bylo reálně naprosto nemožné (prototyp Merlinu prvně běžel na brzdě v roce 1933, první sériové motory Merlin I a II byly dodávány až v roce 1937 — zatímco Griffon se poprvé na brzdě rozběhl v roce 1939).\n\nGriffon byl posledním z řady vidlicových dvanáctiválcových kapalinou chlazených leteckých motorů firmy Rolls-Royce, jeho výroba skončila v roce 1955 (šlo o motory pro letouny Shackleton). Motory Griffon v Royal Air Force zůstavají dodnes ve službě u letky RAF pojmenované Battle of Britain Memorial Flight, kde s nimi létá několik strojů Spitfire. Mimo to pohánějí jediný letuschopný letoun typu Shackleton M.R.3, který létá v Jižní Africe, původně létající v SAAF (byly zakoupeny ještě tehdejší Jihoafrickou unií, dolétaly v JAR roku 1984 — jde stroj sériového čísla 1722, známý jako Pelican 22).\n\n\nÚdaje dle \"Lumsden\" \"The Aeroplane\"\n\nPřeplňovaný kapalinou chlazený čtyřdobý zážehový vidlicový dvanáctiválec (řady válců svírají úhel 60°). Motor je opatřen reduktorem s převodem 1÷0,510. Přeplňování zajišťuje dvoustupňový dvourychlostní odstředivý kompresor s mezichladičem (v mezichladiči se snižuje teplota nasávané palivové směsi), mezichladič má samostatný chladicí okruh (v obou okruzích je směs 70 dílů vody a 30 dílů glykolu; v zimě se poměr mění na 55/45). Směs paliva se vzduchem připravuje automatický vertikální trojitý karburátor Rolls-Royce Bendix-Stromberg typu 9T-40-I. Zapalování zdvojené (v každém válci jsou dvě zapalovací svíčky), dvojité magneto B.T.H. CSH12-12S/4. Mazání motoru je tlakové oběžné, se suchou klikovou skříní (motor má jedno tlakové a dvě odsávací zubová čerpadla; převod pohonu čerpadel od klikového hřídele je 1,016÷1), provozní tlak oleje 3,1 až 4,14 baru. Vrtulový hřídel s unašečem S.B.A.C. No. 5. Směr otáčení vrtule (při pohledu zezadu) vlevo. Motor je vybaven startérem Plessey Coffman L5.\n\nPředepsané palivo: etylizovaný letecký benzín 100/130 Grade (při zvýšeném plnicím tlaku bylo nutné použít etylizovaného paliva 100/150 Grade).\n\n\n\n\n\n\n\n\n"}
{"id": "1429580", "url": "https://cs.wikipedia.org/wiki?curid=1429580", "title": "Angel Delight", "text": "Angel Delight\n\nAngel Delight je šesté studiové album anglické folkrockové skupiny Fairport Convention. Vydáno bylo v červnu roku 1971 společností Island Records a spolu se členy kapely jej produkoval John Wood. Jde o první album kapely vydané po odchodu zakládajícího člena Richarda Thompsona. Nahráno bylo od února do března v londýnském studiu Sound Techniques.\n\n\n"}
{"id": "1429600", "url": "https://cs.wikipedia.org/wiki?curid=1429600", "title": "Join Hands", "text": "Join Hands\n\nJoin Hands je druhé studiové album anglické skupiny Siouxsie and the Banshees. Vydáno bylo v září roku 1979 společností Polydor Records a jeho producenty byli Nils Stevenson a Mike Stavrou. Nahráno bylo od května do června téhož roku v londýnském studiu AIR Studios. Jde o poslední album kapely, na němž se podíleli kytarista John McKay a bubeník Kenny Morris.\n\n\n"}
{"id": "1429711", "url": "https://cs.wikipedia.org/wiki?curid=1429711", "title": "Vincent z Beauvais", "text": "Vincent z Beauvais\n\nVincent z Beauvais (latinsky \"Vincentius Bellovacensis\"; před 1200 – asi 1264) byl francouzský dominikán, pedagog a významný encyklopedista středověku.\n\nVincent působil jako učitel teologie v cisterciáckém klášteře Royaumont a vychovatel synů francouzského krále Ludvíka IX. Patrně se podílel na založení dominikánského konventu v Beauvais. Před rokem 1250 sepsal pedagogický spis \"De eruditione filiorum nobilium \"(O výchově šlechtických dětí), v němž je obsažena středověká teorie výchovy a vzdělávání. V reakci na úmrtí králova prvorozeného syna Ludvíka v lednu 1260 adresoval králi útěšný spis \"Liber consolatorius\". Někdy po roce 1260 také napsal traktát \"De morali principis institutione\" (O mravní výchově knížete).\n\nVěhlas si získal svým monumentálním encyklopedickým dílem \"Speculum maius\" (Velké zrcadlo), na kterém pracoval snad již od třicátých let 13. století. Dílo obsahuje téměř deset tisíc kapitol v 80 knihách, které jsou rozděleny do tří celků: \"Speculum naturale\" (Zrcadlo přírody), \"Speculum doctrinale\" (Zrcadlo učenosti) a \"Speculum historiale\" (Zrcadlo dějin). Vincent plánoval pokračovat čtvrtou částí zvanou \"Speculum morale \"(Zrcadlo mravnosti), kterou k původnímu textu doplnil až neznámý kompilátor 14. století, mimo jiné na základě spisů Tomáše Akvinského. V obrovském rozsahu díla a velkém počtu použitých pramenů (asi dva tisíce) se odráží bouřlivý rozvoj tehdejší evropské vědy způsobený recepcí řeckých a arabských spisů ve 12. století.\n\n\n"}
{"id": "1429945", "url": "https://cs.wikipedia.org/wiki?curid=1429945", "title": "Sólápur", "text": "Sólápur\n\nSólápur () je město v indickém svazovém státě Maháráštře. K roku 2011 v něm žilo přibližně 951 tisíc obyvatel.\n\nSólápur leží v západní části Dekánské plošiny u jižního okraje Maháráštry – hranice se sousední Karnátakou je od něj vzdálena jen přibližně dvacet kilometrů jižně.\n\nZ dopravního hlediska je Sólápur důležitým dopravním uzlem – vedou přes něj hlavní silnice i železnice z Bombaje (ležícího přibližně 400 kilometrů západně) do Hajdarábádu, na které zde navazují železnice a silnice v severojižním směru.\n\nV posledních desetiletích se počet obyvatel zvyšuje: K roku 1991 jich bylo přibližně 604 tisíc, k roku 2001 jich bylo 872 tisíc a k roku 2011 051 tisíc. Zhruba 76 % jich vyznává hinduismus, přibližně 20 % jsou stoupenci islámu a přibližně po jednom procentu má buddhismus, křesťanství a džinismus.\n\nObyvatelé hovoří převážně maráthsky, kannadsky a urdsky.\n\nGramotných bylo k roku 2011 přibližně 84 % obyvatel.\n"}
{"id": "1429967", "url": "https://cs.wikipedia.org/wiki?curid=1429967", "title": "Ernst Modersohn", "text": "Ernst Modersohn\n\nErnst Modersohn (14. února 1870, Soest – 2. února 1948, Bad Blankenburg) byl německý evangelický farář, evangelista, spisovatel a publicista.\n\nV češtině vyšly jeho spisy \"Malý učedník Ježíšův\" (Pardubice, 1939), \"V poutech pověry\" (Praha, 1989 a 1992).\n\n"}
{"id": "1430047", "url": "https://cs.wikipedia.org/wiki?curid=1430047", "title": "Gareth Penny", "text": "Gareth Penny\n\nGareth Penny (* 24. prosince 1962 Jihoafrická republika) je jihoafricko-britský podnikatel. V Čechách je znám především pro své působení ve vedení OKD. Od roku 2012 do roku 2016 byl generálním ředitelem holandské společnosti NWR, jejíž dceřinou společností byly Ostravsko-karvinské doly. V roce 2016 komunikoval s tehdejším ministrem financí Andrejem Babišem o druhé vlně státní podpory a následném prodeji OKD zpět do rukou státu. Stejného roku rezignoval Penny na svou funkci generálního ředitele NWR. OKD byla roku 2017 odkoupena státem a připadla pod státní firmu Prisko a.s.\n\nGareth Penny absolovoval Eton College a poté vystudoval magisterské studium politiologie, filosofie a ekonomie na Oxfordské univerzitě.\n\nGareth pracoval v různých formách těžby téměř tři desetiletí. Mezi lety 1988 a 2010 pracoval ve společnosti De Beers, z nich posledních pět let byl generálním ředitelem skupiny De Beers. Byl hlavním architektem změny obchodního modelu společnosti De Beers, který významně změnil chod společnosti i celý diamantový průmysl.\n\nGareth Penny byl také předsedou Pangolin Diamonds. Společnosti zabývající se těžbou a zpracováváním diamantů v Botswaně.\n\nOd roku 2012 do května 2016 byl Gareth Penny výkonným předsedou představenstva společnosti New World Resources (NWR), jednoho z největších evropských producentů uhlí. NWR produkovala koksové a tepelné uhlí pro ocelářský a energetický sektor ve střední Evropě prostřednictvím své dceřiné společnosti OKD, jediným producentem černého uhlí v České republice.\n\nOd počátku roku 2016 měla NWR problémy v důsledku celosvětově klesající ceny uhlí. I přestože Gareth Penny předpověděl že OKD brzy dojdou peníze, nepodařilo se mu domluvit s tehdejší vládou (ministr financí Andrej Babiš) na dostatečné státní podpoře podniku a 3. května 2016 byla OKD nucena podat insolvenční návrh na sebe sama u Krajského soudu v Ostravě. Krátce na to oznámil Gareth Penny odstoupení z funkce výkonného předsedy NWR, kterou nezastává od konce května 2016.Společně s ním odešli další tři členové představenstva.Po Pennyho odchodu z firmy stouply světové ceny uhlí, čímž začala být OKD v rukou státu opět výdělečná.Podle serveru idnes si během svého působení v OKD vydělal přes 48 milionů korun.\n\nGareth Penny je předsedou společnosti Norsilk Nickel, největším světovým výrobcem niklu a palladia a jedním z předních výrobců platiny a mědi.MMC Norilsk Nickel je největší těžařská a kovodělná společnost v Rusku a je uvedena na burze v Moskvě. Majitelé Nornickel jsou Vladimir Potatin, Oleg Deripaska a Roman Abramovič, kteří jsou úzce spjatí s ruským prezidentem Vladimírem Putinem.\n\nOd roku 2007 byl Gareth Penny členem představenstva společnosti Julius Bär, švýcarské soukromé banky. Pracoval také v TowerBrook Capital Partners (TCP), která je investiční společností v New Yorku a Londýně.\n\nGareth Penny byl předsedou Edcon Group, největšího nepotravinářského maloobchodního prodejce v Jihoafrické republice, který má téměř dvojnásobný tržní podíl oblečení a bot v porovnání se svým nejbližším konkurentem.\n\nGareth Penny byl pravidelně hostujícím přednášejícím na programech MBA a Sloane.\nV roce 2003 byl zvolen osobností roku, autorským časopisem JCK (Jewelers Circular Keystone) a je držitelem čestného členství v londýnské Diamond Brouse. Při mnoha příležitostech byl zařazen do publikace “South Africa's Leading Business Managers” (“Vedoucí obchodní manažeři Jihoafriské republiky”).\n"}
{"id": "1430081", "url": "https://cs.wikipedia.org/wiki?curid=1430081", "title": "Hodkovičky (tvrz)", "text": "Hodkovičky (tvrz)\n\nTvrz v Hodkovičkách je zaniklé sídlo v Praze 4, které se pravděpodobně nacházelo v místech ulice V Mokřinách, mezi kaplí svatého Bartoloměje a západní strání kopce.\n\nOsada Hodkovičky je poprvé zmíněna roku 1245, kdy ji vlastnila vyšehradská kapitula. Ta zde vybudovala tvrz. August Sedláček ji podpisuje jako dvůr, který byl ohrazen zdí a v jehož centru stála kamenná věž „s dřevěným vyzbrojením a jednou malou místností“. Roku 1368 kapitula vyplatila ves ze zástavy Mikuláši Coltrovi a pronajala ji komorníku Janovi. Z pozdější doby se o tvrzi žádná zmínka nedochovala.\n\nPravděpodobně se jednalo o vodní tvrz na ostrově rybníka v místech ulice V Mokřinách. Poloostrov z větší části obklopený rybníkem existoval ještě na počátku 20. století a vstupovalo se na něj ze západní strany.\n\n\nKrálovská kolegiátní kapitula sv. Petra a Pavla na Vyšehradě\n\n"}
{"id": "1430084", "url": "https://cs.wikipedia.org/wiki?curid=1430084", "title": "Špión, který mi dal kopačky", "text": "Špión, který mi dal kopačky\n\nŠpión, který mi dal kopačky (v anglickém originále The Spy Who Dumped Me) je americký akční komediální film z roku 2018. Režie se ujala Susanna Fogel a scénáře Fogel a David Iserson. Hlavní role hrají Mila Kunis, Kate McKinnon, Justin Theroux, Sam Heughan, Hasan Minhaj a Gillian Anderson. Film sleduje dvě nejlepší kamarádky, které po Evropě honí zabijáci poté, co se z bývalého přítele jedné z nich vyklube tajný agent CIA. Premiéra ve Spojených státech proběhla dne 3. srpna 2018 a v České republice dne 16. srpna 2018. Přestože film vydělal přes 75 milionů dolarů, je negativně hodnocen kritiky, kteří hlavně zpochybňují filmový žánr, ale chválí výkony herců. \n\nNatáčení bylo zahájeno v Budapešti v Maďarsku v červenci roku 2017. Některé scény se natáčely v Amsterdamu, Milánu, Vídni, Berlíně a také v Praze.\n\nFilm vydělal 33,5 milionu dolarů ve Spojených státech amerických a v Kanadě a 38,4 milionu v dalších státech po celém světě. Celkově tak vydělal přes 72 milionů dolarů, oproti jeho rozpočtu, který činil 40 milionů dolarů.\n\nVe Spojených státech a Kanadě měl premiéru ve stejný den jako filmy \"Kryštůfek Robin, Temné síly, Death of a Nation: Can We Save America a Second Time?.\" Projektován byl výdělek za první víkend 10–15 milionů dolarů z 3 111 kin. Film za první den, včetně čtvrtečního premiérového večera vydělal 5 milionů dolarů. Za první víkend vydělal 12,4 milionů a stal se tak třetím nejnavštěvovanějším filmem víkendu. Umístil se za filmy \"\" a \"Kryštůfek Robin\".\n\nNa recenzní stránce Rotten Tomatoes získal ze 172 započtených recenzí 49 procent s průměrným ratingem 5,3 bodů z deseti. Na serveru Metacritic snímek získal z 43 recenzí 52 bodů ze sta. Diváci, kteří hodnotili film na serveru CinemaScore mu dali známku za 2, na škále 1+ až 5. Na Česko-Slovenské filmové databázi si snímek k 23. listopadu 2018 drží 62 procent.\n\n"}
{"id": "1430101", "url": "https://cs.wikipedia.org/wiki?curid=1430101", "title": "Písníky u Opatovické elektrárny", "text": "Písníky u Opatovické elektrárny\n\nPísníky u Opatovické elektrárny jsou soustavou tří písníků vzniklých při těžbě štěrkopísků v 90. letech 20. století nalézající se při cyklostezce č. 4124 vedoucí z obce Opatovice nad Labem do obce Hrobice v blízkosti opatovické elektrárny. Rozloha jednotlivých písníků činí (ve směru z Opatovic nad Labem) 4,9ha, 6,27 ha a 2,38 ha.\n\nPísníky jsou v současnosti využívány jako rybářské revíry pro sportovní rybolov a v letním období též pro koupání.\n"}
{"id": "1430118", "url": "https://cs.wikipedia.org/wiki?curid=1430118", "title": "Rampage Ničitelé", "text": "Rampage Ničitelé\n\nRampage Ničitelé (v anglickém originále Rampage) je americký sci-fi film z roku 2018. Režie se ujal Brad Peyton a scénáře Ryan Engle, Carlton Cuse a Ryan J. Condal. Hlavní role hrají Dwayne Johnson, Naomie Harris, Malin Åkerman, Jake Lacy, Joe Manganiello a Jeffrey Dean Morgan. Premiéra ve Spojených státech proběhla dne 13. dubna 2018. V České republice měl premiéru dne 12. dubna 2018. Celosvětově film vydělal 426 milionů dolarů a to i přes smíšené recenze kritiků, kteří chválili výkon Johnsona, Morgana a vizuální efekty filmu, ale kritizovali scénář a celý příběh filmu. \n\n\nFilm vydělal 99,3 milionů dolarů ve Spojených státech amerických a v Kanadě a 326,9 milionů v ostatních teritoriích. Celkově tak vydělal 426,2 milionů dolarů, oproti jeho rozpočtu, který činil okolo 260 milionů dolarů.\n\nVe Spojených státech a Kanadě měl premiéru ve stejný den jako filmy \"Vadí nevadí\", \"Sgt. Stubby: An American Hero\" a rozšíření filmu \"Psí ostrov.\" Projektován byl výdělek za první víkend 35–40 milionů dolarů z 3 950 kin. Film za první den, včetně čtvrtečního premiérového večera vydělal 11,5 milionů dolarů. Za první víkend vydělal 34,5 milionů a stal se tak nejnavštěvovanějším filmem víkendu. \n\nNa recenzní stránce Rotten Tomatoes získal z 225 započtených recenzí 53 procent s průměrným ratingem 5,4 bodů z deseti. Na serveru Metacritic snímek získal z 46 recenzí 45 bodů ze sta. Diváci, kteří hodnotili film na serveru CinemaScore mu dali známku 1-, na škále 1+ až 5. Na Česko-Slovenské filmové databázi si snímek k 5. září 2018 drží 60 procent.\n"}
{"id": "1430127", "url": "https://cs.wikipedia.org/wiki?curid=1430127", "title": "Seznam českých hráčů v KHL v sezóně 2018/2019", "text": "Seznam českých hráčů v KHL v sezóně 2018/2019\n\nToto je seznam hráčů Česka v sezóně 2018/2019 KHL.\n\n"}
{"id": "1430179", "url": "https://cs.wikipedia.org/wiki?curid=1430179", "title": "Seznam dílů seriálu Pád", "text": "Seznam dílů seriálu Pád\n\nToto je seznam dílů seriálu \"Pád\". Britsko-irský dramatický televizní seriál \"Pád\" měl premiéru na stanici RTÉ One 12. května 2013.\n\n<onlyinclude>\n</onlyinclude>\n\n"}
{"id": "1430202", "url": "https://cs.wikipedia.org/wiki?curid=1430202", "title": "Victor Heinrich Riecke", "text": "Victor Heinrich Riecke\n\nVictor Heinrich Riecke (17. května 1759, Stuttgart – 14. ledna 1830 Lustnau) byl německý luterský teolog, duchovní, církevní hodnostář, publicista, kulturní činitel a filantrop, spjatý svou činností s Moravou a zejména s Brnem.\n\nV letech 1782–1803 působil jako pastor evangelického sboru v Brně, o jehož rozvoj se zasloužil. Zastával též od roku 1789 úřad seniora. Je pokládán za nejvýznamnější osobnost osvícenského života v Brně. Byl jedním ze spolutvůrců Kunínského výchovného ústavu hraběnky Marie Walburgy z Truchsess-Zeilu.\n\nRoku 1803 se vrátil do Stuttgartu.\n\nJedním z jeho synů byl gynekolog Leopold Sokrates von Riecke.\n\n"}
{"id": "1430224", "url": "https://cs.wikipedia.org/wiki?curid=1430224", "title": "Welcome to the Neighbourhood", "text": "Welcome to the Neighbourhood\n\n\n\n\n"}
{"id": "1430288", "url": "https://cs.wikipedia.org/wiki?curid=1430288", "title": "Bratr Zdislav", "text": "Bratr Zdislav\n\nBratr Zdislav je série knih s kriminální zápletkou od autorky Zuzany Koubkové, a zároveň hlavní postava, jímž je rytíř johanitského řádu bratr Zdislav (někdy zkráceně Zdík nebo pro svoji řádovou příslušnost oslovovaný jako johanita).\n\nRomány však nejsou klasické detektivky s vyšetřovatelem v hlavní roli (ať již oficiálním nebo soukromým). Rytíř Zdislav je v roli správce části pozemků, které patří johanitskému řádu. Právě na těchto pozemcích či v jejich těsném sousedství se odehrává většina děje románů.\n\nZe své pozice správce hájí zájmy řádu a z postavení řádového rytíře dbá na spravedlnost (a obracejí se na něj i světští páni v sousedství pro jeho nestrannost, coby církevní osoby). Jeho role a postavení (není vyšetřovatelem v pravém slova smyslu) i dobové reálie středověkých Čech na počátku 14. století ovlivňují jak samotné zápletky, tak i způsob jejich řešení.\n\nJednotlivé romány na sebe navazují jen volně. Každý vypráví svůj vlastní příběh a navazují na sebe jen prostřednictvím rozvoje postav.\n\nDěj série se odehrává v letech 1317 - 1320, je tedy situován do prvních let vlády tehdy ještě mladého krále Jana Lucemburského, do doby kdy Jindřich Korutanský se stále tituluje jako český král a ani Eliška Rejčka (v knihách nazývána Alžběta Rejčka), vdova po králi Václavovi II. a králi Rudolfovi I., se dosud nevzdala svých ambicí a jejíž vliv je posilován významným postavením jejího milence Jindřicha z Lipé.\n\nVýsledkem je značně komplikovaná situace soupeřících klik a nejistoty, čí pravomoc je faktická a čí jenom formální, nebo v čích rukou se soustřeďuje větší moc v zemi. Je to doba příhodná pro podvody, loupení a dokonce i vraždy. A v ní žije řádový rytíř, který musí čelit nešvarům doby i vlastní minulosti.\n\n\nZdislav se narodil roku 1284 jako levoboček, což do značné míry předurčilo jeho budoucí život a tedy i vstup do rytířského řádu v roce 1297 a složení věčných slibů o osm let později. Nestal se však členem johanitského řádu, nýbrž vstoupil do řádu templářského.\n\nPo vyhrocení sporu mezi templáři a francouzským králem Filipem IV. roku 1307 se ocitl ve složité situaci. Během své cesty za hranicemi Českého království byl v Mohuči zatčen. Ale protože mimo Francii byl postup proti templářům spíše vlažný, byl Zdislav už roku 1308 propuštěn.\n\nPo pádu templářského řádu se před ním otevíraly jen dvě možnosti, nicméně před obyčejným životem (který by jako levoboček měl komplikovaný) dal přednost přestupu k řádu johanitů (kterému byly přisouzeny majetky a statky zrušeného řádu). Ve strakonické komendě, kde pobýval od roku 1309 a kde obnovil své sliby v novém řádu, byl však pro svůj templářský původ objektem posměchů a přezírání od většiny řádových bratří.\n\nTo se změnilo, když byl roku 1317 odeslán převzít správu nad johanitskou komendou v Uhříněvsi (tím ostatně začíná první román \"Ztracený templářský poklad\"). Původně se jednalo o templářskou komendu a místo Zdislavova mládí v řadách templářského řádu. Díky mnoha letům, které od té doby uplynuly, si jej nikdo z místních nespojil s dřívějším působením templářů. Zdislav se tak vymanil ze stínu templářské minulosti a z předsudků a podezření z kacířství z toho plynoucích. A právě tam začal čelit různým nešvarům doby, loupení a dokonce i vražd.\n\nI když složil slib celibátu (součást řádových slibů), za svůj život jej několikrát porušil. To se mimo jiné stalo i příčinou, proč byl po několika letech úspěšného působení v Uhříněvsi a jejím okolí přeložen preceptorem řádu Bertholdem z Hennebergu do jižních Čech. Tam se odehrává zatím poslední Zdislavův příběh \"Zlatá růže\".\n\n"}
{"id": "1430294", "url": "https://cs.wikipedia.org/wiki?curid=1430294", "title": "Jaromír Vydra", "text": "Jaromír Vydra\n\nJaromír Vydra (* 21. května 1933 Zlín) je bývalý český fotbalový brankář, trenér a činovník (funkcionář). Žije v Karlových Varech.\n\nV roce 2007 byl nejstarším aktivním fotbalistou v České republice.\n\nV československé lize chytal za SONP Kladno, s nímž sestoupil z nejvyšší soutěže. Hrál také za pražskou Bohemku a Prostějov.\n\nPo skončení hráčské kariéry se stal trenérem.\n\nZa svou dlouholetou činnost ve fotbale obdržel Cenu Václava Jíry (malou plaketu). Ocenění převzal ve středu 9. května 2007 v Praze.\n\n"}
{"id": "1430302", "url": "https://cs.wikipedia.org/wiki?curid=1430302", "title": "Cena Gustava Mahlera", "text": "Cena Gustava Mahlera\n\nEvropská cena Gustava Mahlera je české ocenění Ceny Evropské unie udělované jednotlivcům i skupinám za přínos v oblasti umění.\nCena byla udělována v letech 2000-2012.\n\n\nSeznam držitelů ceny Gustava Mahlera\n\n\n\n\n\n\n\n\n\n\n\n\nOd roku 2012 se cena neuděluje.\n\n"}
{"id": "1430309", "url": "https://cs.wikipedia.org/wiki?curid=1430309", "title": "Operace Meško", "text": "Operace Meško\n\nVýsadek Meško byl jeden z neúspěšných pokusů československých vojáků sloužících v Rudé armádě založit v Československu 2. československý partyzánský oddíl. Výsadek parašutistů se uskutečnil 18. března 1943. Zhruba po roce (28. února 1944) byla akce prozrazena a všichni účastníci po těžkém boji s maďarskou fašistickou armádou padli. \n\nOperace Meško byla snahou Rudé armády (GRU), založit v Československu další partyzánský oddíl. \n\nVýsadek byl vysazen v roce 1943 na Podkarpatské Rusi. Podle webu Válka.cz se výsadek uskutečnil ve složení: velitel podporučík architekt Václav Cemper krycím jménem „František Pospíšil“ (13.7.1911), dále pak radista Štěpán Čižmar, jeho spojka a pomocník Vasil Čižmar, radista Semjon Lizanec a jeho pomocník Ivan Louga, radista Michal Ďakun a jeho pomocník Fedor Vladimirovič. Celá skupina padla, spolu s dalšími partyzány 28. února 1944 ve městě Chust na Podkarpatské Rusi.\n\nVelitelem operace byl podporučík Václav Cemper ze Skryjí u Golčova Jeníkova. Skupina v Československu prováděla sabotáže, komunikovala také s jinými odbojovými skupinami a posílala šifrované zprávy do ústředí Rudé armády.\n\n28. února 1944 byla akce prozrazena, budova obklíčena jednotkami maďarské armády a policie a v boji celá skupina padla. Snaha o založení 2. československého partyzánského oddílu však neutuchla a dne dne 26. října 1944 na české straně Českomoravské vrchoviny se uskutečnil výsadek partyzánského oddílu Mistr Jan Hus. \n\n"}
{"id": "1430323", "url": "https://cs.wikipedia.org/wiki?curid=1430323", "title": "Váhy (rozcestník)", "text": "Váhy (rozcestník)\n\nVáhy mohou označovat:\n\n"}
{"id": "1430343", "url": "https://cs.wikipedia.org/wiki?curid=1430343", "title": "Václav Cemper", "text": "Václav Cemper\n\nPodporučík Václav Cemper (13. července 1911 Skryje – 28. února 1944 Chust, Podkarpatská Rus) byl československý voják, příslušník československého protinacistického odboje za 2. světové války, velitel výsadkové skupiny Meško.\n\nNarodil se 13. července 1911 v obci Skryje u Golčova Jeníkova. Podle vojenských záznamů se sám v říjnu roku 1940 přihlásil do Rudé armády.\n\nV roce 1943 se účastnil jako velitel výsadkové operace Meško. Skupina v Československu prováděla sabotáže, komunikovala také s jinými odbojovými skupinami a posílala šifrované zprávy do ústředí Rudé armády.\n"}
{"id": "1430366", "url": "https://cs.wikipedia.org/wiki?curid=1430366", "title": "Václav Noha", "text": "Václav Noha\n\nVáclav Noha (* 18. dubna 1940 Bošice) je bývalý český fotbalový záložník.\n\nVěnuje se také hudbě, je zpěvákem, dirigentem a hráčem na klávesové nástroje.\n\nV československé lize hrál za Spartak LZ Plzeň (dobový název Viktorie), aniž by skóroval.\n\nDebutoval v neděli 23. září 1962 v Bratislavě proti domácímu Slovnaftu Bratislava (prohra 0:3). Naposled se v nejvyšší soutěži objevil v sobotu 20. října téhož roku v Praze proti domácímu mužstvu ČKD Praha (prohra 2:4).\n\nZačínal v Boru u Tachova, během základní vojenské služby nastupoval za Duklu Tachov a hrál také za Lokomotivu Plzeň.\n\n"}
{"id": "1430516", "url": "https://cs.wikipedia.org/wiki?curid=1430516", "title": "Dům U tří zlatých hvězd", "text": "Dům U tří zlatých hvězd\n\nDům U Tří zlatých hvězd, zvaný též \"Skálovský\", či \"Santinovský dům\", nebo též lidově \"dům U tří korun\" je historická budova na Malé Straně v Praze 1. Nachází se na Malostranském náměstí 263/8. \n\nVe sklepních prostorech objektu se nachází scéna divadla A studio Rubín.\n\nNa místě dnešního objektu stával jiný již od roku 1400, který však zničil požár. Nový majitel zde vybudoval dům až po roce 1460. Po roce 1484 zde byl zřízen špitál. V roce 1515 byl dočasně spojen se sousedním objektem a do roku 1529 zřejmě proběhla výraznější pozdně gotická přestavba, protože dům je v té době označen za nově vystavěný. Pravděpodobně až z této doby pochází druhý sklep odstupující od ulice. \n\nDalší stavební úpravy následovaly v 17. století. Velká pozdně renesanční přestavba proběhla roku 1650 za majitele a zároveň stavitele Santina de Bossi. Z této doby pochází nástavba 2. patra hlavní budovy a loubí. Do roku 1739, kdy došlo k prodeji objektu, se budova nezměnila, ale sloužila již jen jako šenk. V domě byla i zastavárna, a to od roku 6. května 1751 až do roku 1829.\n\nReprezentativní objekt koupil a do roku 1778 vlastnil malostranský primátor Jan Karel Dantzer. Koncem 18. století, kdy dům patřil obchodníkovi Antonínu Zimmermannovi, provedl úpravu fasády Ignác Alois Palliardi. Roku 1809 realizoval Palliardi úpravy také v zadním domě a současně zahájil i nástavbu 3. patra.\n\nDo Malostranského náměstí je dům otočen pozdně barokní fasádou s centrálním rizalitem zakončeným štítem. Zadní fasáda, otočená do ulice Na Tržišti, má již výrazný klasicistní charakter a vznikla až v 19. století v souvislosti s úpravou schodiště roku 1831. Sklepní prostory vychází ze středověké dispozice, tvoří je dvě rozdílné části: starší obdélný východní sklep zasahuje do prostor loubí a je zakryt valenou kamennou klenbou, mladší západní již prostor loubí respektuje a je zakryt raně renesanční kamennou klenbou prolomenou výsečemi. Na západní sklep navazuje další, téměř čtvercový prostor barokního původu s cihelnou klenbou.\nPřístupové schodiště do sklepa je novější klasicistní, původní vchody byly pravděpodobně z podloubí. Ještě ve třicátých letech 20. století se v domě nacházel lokál a podzemní prostory byly využívány jako skladiště.\n"}
{"id": "1430530", "url": "https://cs.wikipedia.org/wiki?curid=1430530", "title": "Světový pohár v judu 2010", "text": "Světový pohár v judu 2010\n\nSvětový pohár (SP) v judu za rok 2010 tvořily turnaje Grand Slam/Prix, kontinentální turnaje světového poháru a turnaj mistrů. Body za úmístění z těchto turnajů se primárně počítají do olympijské kvalifikace a dále hrají významnou, ne však zásadní roli při nasazování judistů do pavouku turnajů.\n\nSérii štědře dotovaných turnajů Grand Slam a Grand Prix pořádá Mezinárodní judistická federace. Největší prestiž mají Tokijský Grand Slam (Kano Cup) a Pařížský Grand Slam (Pařížský turnaj).\n\nOstatní méně bodované turnaje světového poháru.\nVýsledky českých reprezentantů v judu 2010\n"}
{"id": "1430578", "url": "https://cs.wikipedia.org/wiki?curid=1430578", "title": "Pápadereske", "text": "Pápadereske\n\nPápadereske je malá vesnička v Maďarsku v župě Veszprém, spadající pod okres Pápa. Nachází se asi 5 km jihozápadně od Pápy, 21 km severovýchodně od Celldömölku, 24 km severozápadně od Devecseru a 37 km východně od Sárváru. V roce 2015 zde žilo 272 obyvatel, všichni maďarské národnosti.\n\nPápadereske leží na malé silnici 84111, která navazuje na silnice 834 a 8403. Je přímo silničně spojena s obcemi Békás, \"Borsosgyőr\" (součást Pápy), Dáka, Nyárád, Mezőlak a Mihályháza.\n\nNachází se zde dva kostely, z nichž je jeden katolický (Rózsafüzér királynéja-templom) a jeden reformovaný. Je zde též malý hřbitov a hospoda.\n"}
{"id": "1430623", "url": "https://cs.wikipedia.org/wiki?curid=1430623", "title": "Útěk a vyhnání Němců z Východních území", "text": "Útěk a vyhnání Němců z Východních území\n\nÚtěk a vyhnání Němců z německých Východních území a ze Středovýchodní, Východní a Jihovýchodní Evropy označuje události z let 1945 až 1950.\n\nV posledních měsících druhé světové války a krátce po jejím skončení se odehrál hromadný útěk, nucené vysídlení či deportace velké části kdysi původních německojazyčných skupin obyvatelstva. Tyto události se dotkly asi 12 až 14 milionů Němců na Východních územích Německé říše a německy hovořících obyvatel ze středovýchodní, Východní a jihovýchodní Evropy. Tyto události byly přímým důsledkem nacionálně socialistiké krutovlády a válečných zločinů spáchaných ve středovýchodní a jihovýchodní Evropě a s tím souvisejících územních ztrát Německé říše v nových hranicích, které určila jednání vítězných mocností (USA, Sovětský svaz, Velká Británie) na Postupimská konference v roce 1945.\n\nV letech 1945–1948 bylo ze střední a východní Evropy přemístěno přibližně 13 239 000 Němců , s ostatními národy bylo ve střední a východní Evropě vyhnáno celkem 31 miliónu lidí.\n"}
{"id": "1430662", "url": "https://cs.wikipedia.org/wiki?curid=1430662", "title": "Azido-alkynová Huisgenova cykloadice", "text": "Azido-alkynová Huisgenova cykloadice\n\nAzido-alkynová Huisgenova cykloadice je 1,3-dipolární cykloadiční reakce azidu s koncovým nebo vnitřním alkynem za vzniku 1,2,3-triazolu. Jako první ji popsal německý chemik Rolf Huisgen.\n\nVe výše zobrazené reakci azid 2 reakuje s alkynem 1, přičemž se vytváří triazol 3 jako kombinace 1,4-adduktu a 1,5-adduktu; reakce probíhá při teplotě 98 °C po dobu 18 hodin.\n\nKlasická 1,3-cykloadice, tedy reakce azidového 1,3-dipólu s alkenem jako dipolarofilem se používá málokdy kvůli nízké reaktivitě způsobené nízkou elektronovou hustotou na alkenu a eliminačními vedlejšími reakcemi. Jistého úspěchu bylo dosaženo s využitím nekovově katalyzovaných cykloadicí, jako jsou například reakce s využitím dipolarofilů, které patří mezi alkany s nízkou elektronovou hustotou nebo alkynů.\n\nI když azidy nejsou nejreaktivnějšími dostupnými 1,3-dipóly, tak se upřednostňují, protože se při jejich použití objevuje jen málo vedlejších reakcí a protože jsou při běžně využívaných reakčních podmínkách stabilní.\n\nVylepšení azido-alkynové cykloadice využitím měďnatých katalyzátorů a provedením reakce za jen mírně zvýšených teplot představil Rolf Huisgen v 70. letech 20. století. Původní reakce probíhala příliš pomalu.\n\nReakce funguje při použití koncových alkynů. Sloučenina mědi projde reakcí, při níž se kov připojí na molekulu alkynu. Měďnatou sloučeninu lze dodat jako předem vytvořený komplex, je ji možné vytvořit přímo v reakční směsi jedním z následujících způsobů:\n\nJako rozpouštědla se běžně používají polární aprotické látky jako například tetrahydrofuran (THF), dimethylsulfoxid (DMSO), acetonitril, dimethylformamid (DMF), ale i nepolární látky jako toluen. Lze použít i směs několika rozpouštědel.\n\nNejčastěji používanými zásadami jsou \"N\",\"N\"-diisopropylethylamin a triethylamin (EtN).\n\nMechanismus azido-alkynové Huisgenovy cykloadice byl navržen na základě funkční teorie hustoty. \"In situ\" vytvořené měďné sloučeniny vytváří s trojnou vazbou koncového alkynu π komplex. Za přítomnosti zásady se díky tomu, že je nejkyselejší, deprotonuje koncový vodík za vzniku acetylidu mědi jako meziproduktu, předpokládá se, že meziprodukt obsahuje sva atomy mědi. Jeden atom mědi je navázán na acetylid, zatímco druhý slouží k jeho aktivaci. Kovové centrum se koordinuje s elektron dusíkového atomu, azid a acetylid nejsou tedy koordinovány na stejný atom. \n\nPoužité ligandy jsou nestabilní a koordinují se jen slabě. Azid nahradí jeden z ligandů za vzniku komplexu měď-azid-acetylid a zde dochází k cyklizaci, po níž následuje protonace; zdrojem protonu je vodík odštěpený z koncového alkynu pomocí zásady. Následně disociací vzniká konečný produkt a katalyzátor se obnovuje a lze jej tedy využít v dalším reakčním cyklu.\n\nPři nekatalyzované reakci by alkyn zůstal slabým elektrofilem a velká energetická bariéra by vedla ke snížení rychlosti reakce.\n\nPři 1,3-dipolárních azido-alkynových cykloadicích (RuAAC) vznikají 1,5-triazoly.\nNa rozdíl od katalýzy měďnými sloučeninami (CuAAC), při kterých reagují pouze koncové alkyny, zde mohou do reakce vstoupit jako koncové, tak i vnitřní alkyny. Během katalytického cyklu tak nevznikají acetylidy ruthenia.\n\nPodle předpokládaného mechanismu nejprve z výchozího ligandu vzniká aktivovaný komplex, který se následně oxidačním párováním alkynu a azidu přemění na sloučeninu obahující ruthenium v cyklickém řetězci. Nová vazba mezi uhlíkem a dusíkem se vytvoří mezi elektronegativnějším a stericky méně zatíženým uhlíkem alkynu a koncovým dusíkem azidu. Metalocyklický meziprodukt následně projde redukční eliminací za vzniku aromatického triazolu a obnovení katalyzátoru nebo aktivovaného komplexu a jejich uvolnění pro další reakční cykly.\n\nJako katalyzátory se zde nejčastěji používají CpRuCl(PPh), CpRu(COD) a Cp[RuCl]. Katalyzátory obsahující cklopentadienylovou (Cp) skupinu. Lepších výsledků bývá ovšem dosahováno s pentamethylcyklopentadienyl(Cp) sloučeninami, což může být způsobeno stericky zatíženými skupinami Cp, jež usnadňuje odstranění výchozího ligandu.\n\nJsou známy azido-alkynové cykloadiční reakce katalyzované stříbrnými sloučeninami, při nichž vznikaly 1,4-triazoly. Mechanismus je obdobný jako při katalýze měďnými sloučeninami. Samotné stříbrné soli nejsou pro katalyzování cykloadice vhodné, jako zdroj stříbrných iontů se tak používají jejich komplexy.\n\nPředem připravené stříbrné acetylidy kupodivu samotné nereagují s azidy; reagují ale za přítomnosti měďnatých sloučenin.\n"}
{"id": "1430717", "url": "https://cs.wikipedia.org/wiki?curid=1430717", "title": "AC Milán v ročníku 2016/17", "text": "AC Milán v ročníku 2016/17\n\nTento článek se podrobně zabývá událostmi ve fotbalovém klubu AC Milán v sezoně 2016/17 a jeho působení v nejvyšší lize, domácího poháru a domácím superpoháru. AC Milán Evropské poháry nehrál.\n\nTabulka\n"}
{"id": "1430722", "url": "https://cs.wikipedia.org/wiki?curid=1430722", "title": "Bungi", "text": "Bungi\n\nKreolština bungi (též \"Bungee\", \"Bungie\", \"Bungay\", nebo \"Red River Dialect\") je kreolský jazyk na bázi angličtiny, kterým mluví Métisové v Red River Colony a v Assiniboia v povincii Manitoba v Kanadě. Byla uznána jako kreolské kontinuum (to znamená, že kreolský jazyk je velice blízký originálnímu jazyku, v tomto případě angličtině.).\n\nTento jazyk vychází z angličtiny (hlavně skotské) a byl silně ovlivněn skotštinou, skotskou gaelštinou, kríjštinou a odžibvještinou.\n\nNázev jazyka vychází z odžibvejšského slova \"bangii\", které znamená \"trochu.\"\n"}
{"id": "1430736", "url": "https://cs.wikipedia.org/wiki?curid=1430736", "title": "Klička (příjmení)", "text": "Klička (příjmení)\n\nPříjmení Klička nosí více významných osobností:\n\n"}
{"id": "1430742", "url": "https://cs.wikipedia.org/wiki?curid=1430742", "title": "Hanzlíček", "text": "Hanzlíček\n\nPříjmení Hanzlíček nosí více významných osobností:\n\n"}
{"id": "1430750", "url": "https://cs.wikipedia.org/wiki?curid=1430750", "title": "Macko", "text": "Macko\n\nPříjmení Macko nosí více významných osobností:\n\n"}
{"id": "1430754", "url": "https://cs.wikipedia.org/wiki?curid=1430754", "title": "Fort de Vincennes", "text": "Fort de Vincennes\n\nFort de Vincennes je vojenská pevnost v Paříži. Byla postavena v polovině 19. století jako součást ochrany hlavního města. Nachází ve 12. obvodu v severní části Bois de Vincennes. Pevnost je dnes využívána jako kasárna.\n\nPevnost byla postavena v letech 1841–1844 jako doplnění k pařížským hradbám na obranu hlavního města.\n\nBěhem prusko-francouzské války v roce 1870 byla pevnost významným bodem při obléhání Paříže.\n\nV roce 1931 byla pevnost oddělena od zámku Vincennes stavbou ulice \"Cours des Maréchaux\". \n\nPevnost Vincennes využívá ministerstvo ozbrojených sil. Od 27. června 2013 zde sídlí zaměstnanci a část rezervního praporu Île-de-France – 24. pěší pluk.\n\n\n"}
{"id": "1430758", "url": "https://cs.wikipedia.org/wiki?curid=1430758", "title": "Fajt", "text": "Fajt\n\nPříjmení Fajt nosí více významných osobností:\n\n\n"}
{"id": "1430765", "url": "https://cs.wikipedia.org/wiki?curid=1430765", "title": "In Mind", "text": "In Mind\n\nIn Mind je čtvrté studiové album americké rockové skupiny Real Estate. Vydáno bylo 17. března roku 2017 společností Domino Records a jeho producentem byl Cole M. Greif-Neill. Nahráno bylo v Los Angeles. O mastering se postaral Greg Calbi. Jde o první album kapely, které vzniklo po odchodu zakladatele Matta Mondanilea. Toho nahradil Julian Lynch. Autory designu obalu jsou Robert Beatty a Rob Carmichael, zatímco fotografie pořídil Shawn Brackbill.\n\n\n"}
{"id": "1430767", "url": "https://cs.wikipedia.org/wiki?curid=1430767", "title": "Borovec", "text": "Borovec\n\nBorovec může být:\n\n"}
{"id": "1430768", "url": "https://cs.wikipedia.org/wiki?curid=1430768", "title": "Voráč", "text": "Voráč\n\nPříjmení Voráč nosí více významných osobností:\n\n"}
{"id": "1430776", "url": "https://cs.wikipedia.org/wiki?curid=1430776", "title": "Antl", "text": "Antl\n\nPříjmení Antl nosí více významných osobností:\n\n"}
{"id": "1430781", "url": "https://cs.wikipedia.org/wiki?curid=1430781", "title": "Real Estate", "text": "Real Estate\n\nReal Estate je americká indierocková hudební skupina, která vznikla v newjerseyjském Ridgewoodu v roce 2009. Původní sestavu tvořili zpěvák a kytarista Martin Courtney, kytarista Matt Mondanile, baskytarista Alex Bleeker a bubeník Etienne Pierre Duguay. Později došlo k několika personálním změnám. Své první album, eponymní, kapela vydala ještě v roce svého vzniku. Později následovala další alba. První desku kapele vydala společnost Woodsist Records, další již Domino Records.\n\n"}
{"id": "1430783", "url": "https://cs.wikipedia.org/wiki?curid=1430783", "title": "Andrš", "text": "Andrš\n\nPříjmení Andrš nosí více významných osobností:\n\n"}
{"id": "1430788", "url": "https://cs.wikipedia.org/wiki?curid=1430788", "title": "Přidal", "text": "Přidal\n\nPříjmení Přidal nosí více významných osobností:\n\n"}
{"id": "1430790", "url": "https://cs.wikipedia.org/wiki?curid=1430790", "title": "Dosoudil", "text": "Dosoudil\n\nPříjmení Dosoudil nosí více významných osobností:\n\n"}
{"id": "1430792", "url": "https://cs.wikipedia.org/wiki?curid=1430792", "title": "Neugebauer", "text": "Neugebauer\n\nPříjmení Neugebauer nosí více významných osobností:\n\n"}
{"id": "1430794", "url": "https://cs.wikipedia.org/wiki?curid=1430794", "title": "Have You in My Wilderness", "text": "Have You in My Wilderness\n\nHave You in My Wilderness je čtvrté studiové album americké zpěvačky Julie Holter. Vydáno bylo v září roku 2015 společností Domino Records a spolu se zpěvačkou jej produkoval Cole M. Greif-Neill. Album se umístilo na třetí příčce hitparády Top Heatseekers. Před vydáním alba byly vydány dva singly, „Feel You“ a „Sea Calls Me Home“.\n\nAutorkou všech skladeb je Julia Holter.\n\n"}
{"id": "1430802", "url": "https://cs.wikipedia.org/wiki?curid=1430802", "title": "Bálek", "text": "Bálek\n\nPříjmení Bálek nosí více významných osobností:\n\n"}
{"id": "1430823", "url": "https://cs.wikipedia.org/wiki?curid=1430823", "title": "Fedák", "text": "Fedák\n\nPříjmení Fedák nosí více významných osobností:\n\n"}
{"id": "1430825", "url": "https://cs.wikipedia.org/wiki?curid=1430825", "title": "Culkin", "text": "Culkin\n\nPříjmení Culkin nosí více významných osobností:\n\n"}
{"id": "1430829", "url": "https://cs.wikipedia.org/wiki?curid=1430829", "title": "Srpokřídlec vrbový", "text": "Srpokřídlec vrbový\n\nSrpokřídlec vrbový (\"Drepana falcataria\", dříve také \"Platypteryx falcataria\") je noční motýl z čeledi srpokřídlecovitých. Své druhové vědecké jméno získal podle charakteristického srpovitého tvaru konců předních křídel (latinsky \"falx\" = srp). Spolu se srpokřídlecem lipovým patří k největším zástupcům srpokřídleců na území České republiky.\n\nVe střední Evropě se jedná o poměrně hojný druh. Není náročný na biotop, vyskytuje se okolo potoků v listnatých lesích, na pasekách, v parcích i na vřesovištích.\n\nRozpětí předních křídel je 27–35 mm, pohlaví se od sebe výrazněji liší pouze tykadly (u samců jsou hřebenitá). Zbarvení obou párů křídel je šedožluté s jemným tmavým vlnkováním, zadní křídla jsou světlejší než křídla přední. Vnější třetinou předních křídel probíhá výrazná tmavohnědá čára, nad ní se na nachází nepravidelná, tmavě šedá skvrna. Cípy předních křídel jsou tmavé.\n\nHousenka má červenohnědý hřbet, boky a panožky jsou zelené. Na 2. a 3. hrudním a na 2. zadečkovém článku má párové hrbolky, po těle má navíc trnité brvy. Tak jako u jiných srpokřídleců, ani housenka srpokřídlece vrbového nemá poslední pár panožek, místo něj se na konci těla nachází ztvrdlá špička.\n\nDospělci se v přírodě vyskytují ve dvou pokoleních, a to od dubna do května a od července do srpna. Někdy se generace mohou zdánlivě překrývat. Přes den se motýli skrývají v podrostu, nebo sedí na kmenech stromů.\n\nHousenky se vyvíjejí také ve dvou generacích – první v červnu, druhá od září do října. Živí se listím břízy, olše, topolu, vrby či dubu. Přezimujícím stádiem je kukla druhé generace housenek.\n\n"}
{"id": "1430830", "url": "https://cs.wikipedia.org/wiki?curid=1430830", "title": "Hurta", "text": "Hurta\n\nPříjmení Hurta nosí více významných osobností:\n\n"}
{"id": "1430839", "url": "https://cs.wikipedia.org/wiki?curid=1430839", "title": "Svárovský", "text": "Svárovský\n\nPříjmení Svárovský nosí více významných osobností:\n\n"}
{"id": "1430847", "url": "https://cs.wikipedia.org/wiki?curid=1430847", "title": "Bilík", "text": "Bilík\n\nPříjmení Bilík nosí více významných osobností:\n\n\n"}
{"id": "1430851", "url": "https://cs.wikipedia.org/wiki?curid=1430851", "title": "Adam Chroust", "text": "Adam Chroust\n\nAdam Chroust (* 1. července 1988 Nové Město na Moravě) je český historik a spisovatel. V roce 2017 získal cenu Magnesia Litera za svoji knihu Miloslav Stingl – Biografie cestovatelské legendy. Za stejnou publikaci obdržel i ocenění Český bestseller 2016 v kategorii Cestopisy a reportáže, Cena Egona Erwina Kische udělovanou za literaturu faktu, dvě první místa v kategorii Nejkrásnější kniha a Cena diváků na festivalu Go Kamera a 2. místo v kategorii Polygrafie v soutěži Nejkrásnější česká kniha.\n\n"}
{"id": "1430872", "url": "https://cs.wikipedia.org/wiki?curid=1430872", "title": "Hnilica", "text": "Hnilica\n\nPříjmení Hnilica nosí více významných osobností:\n\n"}
{"id": "1430881", "url": "https://cs.wikipedia.org/wiki?curid=1430881", "title": "Brouček", "text": "Brouček\n\nBrouček může být:\n\n\n"}
{"id": "1430883", "url": "https://cs.wikipedia.org/wiki?curid=1430883", "title": "Rosie (album)", "text": "Rosie (album)\n\nRosie je osmé studiové album anglické folkrockové skupiny Fairport Convention. Vydáno bylo v únoru roku 1973 společností Island Records a jeho producentem byl australský hudebník Trevor Lucas. Kromě členů kapely se na albu podíleli i další hudebníci, mezi něž patří například Richard Thompson, Sandy Denny (oba dřívější členové Fairport Convention), Gerry Conway (pozdější člen kapely) a Linda Peters, pozdější Thompsonova manželka.\n\n\n\n"}
{"id": "1430886", "url": "https://cs.wikipedia.org/wiki?curid=1430886", "title": "Danijel Pranjić", "text": "Danijel Pranjić\n\nDanijel Pranjić (* 2. prosince 1981) je chorvatský fotbalista, který hraje za kyperský klub Anorthosis Famagusta. Jeho pozicí je levé křídlo nebo záloha. V minulosti hrával za národní tým Chorvatska.\n\nV roce 2005 opustil Chorvatsko pro nizozemský tým SC Heerenveen,\nkde strávil celkem 4 sezóny. Během poslední sezóny ve dresu Heerenveenu získal s týmem domácí pohár. Příznivci klubu jej zvolili nejlepším hráčem sezóny.\n\nV roce 2009 se upsal německému Bayernu a hned v prvním kole domácí Bundesligy si připsal v utkání s TSG Hoffenheim asistenci svému krajanovi Ivica Olićovi.\nBěhem své první sezóny se však dostával do základní sestavy s obtížemi a nastoupil do 20 ligových utkání. Zasáhl rovněž do 9 klání Ligy mistrů, ve finále proti Interu (Bayern prohrál 0-2) si ale nezahrál.\n\nV další sezóně (2010/11) se do sestavy prosazoval častěji, v domácí lize odehrál 28 zápasů, přičemž ve 22 případech v základu. Zahrál si rovněž v Lize mistrů, ale ani jeho asistence nepomohla Bayernu postoupit (opět) přes Inter Milán, tentokrát v osmifinále. V další sezóně už se jeho přínos Bayernu ztenčil, Pranjić odehrál 15 zápasů napříč všemi soutěžemi.\n\nDo sezóny 2012/13 už zasáhl v dresu portugalského celku Sporting CP, kde vydržel jeden rok. Za klub odehrál celkově 18 zápasů.\n\n"}
{"id": "1430895", "url": "https://cs.wikipedia.org/wiki?curid=1430895", "title": "AC Milán v ročníku 2017/18", "text": "AC Milán v ročníku 2017/18\n\nTento článek se podrobně zabývá událostmi ve fotbalovém klubu AC Milán v sezoně 2017/18 a jeho působení v nejvyšší lize, domácího poháru a Evropské lize. AC Milán se v předchozím ročníku umístil na 6. místě a zajistil si tak start v Evropské lize.\n\nTabulka\n\nKonečná tabulka skupiny D\nPlay off\n"}
{"id": "1430901", "url": "https://cs.wikipedia.org/wiki?curid=1430901", "title": "Ščuka (rozcestník)", "text": "Ščuka (rozcestník)\n\nŠčuka může být:\n\n\n"}
{"id": "1430927", "url": "https://cs.wikipedia.org/wiki?curid=1430927", "title": "Státní znak Svatého Vincence a Grenadin", "text": "Státní znak Svatého Vincence a Grenadin\n\nStátní znak Svatého Vincence a Grenadin je tvořen zlatě zdobeným, tvarovaným štítem. V něm na zeleném pažitu stojí žena v modrých šatech, držící v pravé ruce olivovou snítku. Proti ní klečí na pravém koleni druhá žena (také v modrých šatech), držící v levé ruce zlatou obětní misku. Mez ženami je zlatý oltář se dvěma podanýma rukama a vystupuje z něj červený plamen. Nad štítem vyrůstá z modro-žluto-zelené točenice větévka bavlníku v přirozených barvách. Pod štítem je na stříbrné, červeně podšité stuze černé latinské heslo PAX • ET • JUSTITIA ().\n\nŽeny (kněžky) alegorizují postavy Míru a Spravedlnosti, které symbolizuje i motto pod štítem.\n\nOstrov Svatý Vincenc byl údajně objeven janovským mořeplavcem ve službách Španělska Kryštofem Kolumbem dne 22. ledna, tedy na den svatého Vincence. Rok je však nejistý, zdroje hovoří o letech 1493, 1498, 1502 či o pouhém proplutí okolo ostrova. Ostrov byl ale nazván \"Isla de San Vincente\". V letech 1763–1783 o ostrov soupeřili Francouzi s Brity. Versailleská smlouva přiřkla roku 1783 ostrov Spojenému království a ten se tak stal britskou korunní kolonií Svatý Vincenc. V roce 1877 byla zavedena zvláštní vlajka pro kolonii Svatý Vincenc. Jednalo se o modrou služební vlajku (Blue Ensign) s vlajkovým emblémem () Svatého Vincence ve vlající části. Badge (nejde o znak) bylo tvořeno kruhovým (modro-hnědým) polem se stojící ženou s červenými šaty, držící olivovou snítku, proti ní klečící ženou v bílých nebo modrých šatech pokládající oběť na červeně planoucí, žlutý oltář. V dolním (hnědém) poli byl bílý nápis S. VINCENT. (Není obrázek)\n\nV roce 1886 bylo zavedeno badge pro vrchního guvernéra federativní britské kolonie Návětrných ostrovů, jehož součástí země (spolu s Barbadosem, Grenadou a Tobagem) byla. Badge bylo tradičně umístěno uprostřed guvernérovy vlajky tvořené britskou vlajkou (Union Jack).\n\nBadge vrchního guvernéra Návětrných ostrovů se poté změnilo v roce 1903 a 1953.\n\nV roce 1907 byl mírně upraven místní vlajkový emblém Sv. Vincence. Kruhové badge bylo opět modré a hnědé. Modrá barva však měla světlejší odstín. Obě ženy byly nyní v bílých šatech, na oltáři bylo znamení v podobě dvou podaných rukou a v dolní, hnědé části bylo do oblouku černé latinské heslo PAX ET JUSTITIA ().\n\n29. listopadu 1912 byl ostrovu udělen oficiální znak. Znak byl téměř shodný se současným z roku 1985, pouze točenice byla stříbrně-zelená (dnes modro-žluto-zelená).\n\nAž do roku 1985 se znak nezměnil (a poté jen drobně), přestože země prošla několika změnami:\n\n21. října 1985 byl, spolu se zavedením nové státní vlajky, změněn mírně i státní znak, stříbrně-zelená točenice změnila barvy na národní: modro-žluto-zelenou.\n\nStátní znak Svatého Vincence a Grenadin byl vyobrazen na státních vlajkách v letech 1979–1985.\n\n"}
{"id": "1430940", "url": "https://cs.wikipedia.org/wiki?curid=1430940", "title": "Ralph Stanley (album)", "text": "Ralph Stanley (album)\n\nRalph Stanley je studiové album amerického countryového zpěváka Ralpha Stanleyho. Vydáno bylo v červnu roku 2002 společnostmi DMZ Records a Columbia Records a jeho producenty byli Bob Neuwirth, T-Bone Burnett a Larry Ehrlich. Umístilo se na 163. místě americké hitparády Billboard 200. Lépe se jí vedlo ve specializovaných hitparádách – mezi countryovými alby se dostalo na dvaadvacáté místo a mezi bluegrassovými až na třetí. Také se umístilo na páté příčce v Top Heatseekers.\n\n\n"}
{"id": "1430946", "url": "https://cs.wikipedia.org/wiki?curid=1430946", "title": "Cours des Maréchaux", "text": "Cours des Maréchaux\n\nCours des Maréchaux je ulice v Paříži. Nachází se ve 12. obvodu v Bois de Vincennes.\n\nUlice je orientována z jihu na sever. Vede od křižovatky s \"Avenue des Minimes\" a končí na hranici s městem Vincennes, odkud směrem na sever pokračuje ulice \"Cours Marigny\".\n\nUlice byla vytvořena proražením vojenské pevnosti, čímž došlo k oddělení zámku Vincennes a Fort de Vincennes. Byla zprovozněna 19. června 1931.\n\n\n"}
{"id": "1431020", "url": "https://cs.wikipedia.org/wiki?curid=1431020", "title": "Rob Hedden", "text": "Rob Hedden\n\nRob Hedden (* 2. března 1954 Los Angeles) je americký scenárista, režisér a hudební skladatel. Začínál v druhé polovině osmdesátých let, kdy se scenáristicky podílel na seriálech \"Alfred Hitchcock uvádí\", \"MacGyver\" či \"Pátek třináctého\", přičemž na posledním jmenovaném se také podílel jako režisér. Díky tomuto seriálu mu bylo studiem Paramount nabídnuto, jestli by nenapsal scénář k připravovanému filmu \"Pátek třináctého 8\" (1989). Hedden souhlasil pod podmínkou, že bude snímek i režírovat, čemuž studio vyhovělo.\n\nPozději napsal scénáře pro filmy \"Knight Rider 2000\" (1991), \"Zloději času\" (2002), \"Zabij, nebo budeš zabit\" (2007) a pro seriály \"Podivné náhody\" anebo \"Zóna soumraku\".\n\nRežijně se podílel na komediích \"Frajeři v krabici\" (2007), \"Líbat nevěstu zakázáno\" (2011) či seriálu \"\".\n"}
{"id": "1431022", "url": "https://cs.wikipedia.org/wiki?curid=1431022", "title": "Jalůvka", "text": "Jalůvka\n\nJalůvka může být:\n\n\n"}
{"id": "1431033", "url": "https://cs.wikipedia.org/wiki?curid=1431033", "title": "Hamerník", "text": "Hamerník\n\nPříjmení Hamerník nosí více významných osobností:\n\n"}
{"id": "1431038", "url": "https://cs.wikipedia.org/wiki?curid=1431038", "title": "Dluhoš", "text": "Dluhoš\n\nPříjmení Dluhoš nosí více významných osobností:\n\n"}
{"id": "1431049", "url": "https://cs.wikipedia.org/wiki?curid=1431049", "title": "Matušek", "text": "Matušek\n\nPříjmení Matušek, přechýleně Matušková, nosí více významných osobností:\n\n\n"}
{"id": "1431060", "url": "https://cs.wikipedia.org/wiki?curid=1431060", "title": "Maryška", "text": "Maryška\n\nPříjmení Maryška nosí více významných osobností:\n\n"}
{"id": "1431062", "url": "https://cs.wikipedia.org/wiki?curid=1431062", "title": "Nechbet", "text": "Nechbet\n\nNechbet je staroegyptská bohyně, která je patronkou horního Egypta. Je zobrazována jako supice, ale společně s bohyní Vadžet může být zobrazena také jako kobra. V lidské podobě pak se supí čelenkou nebo s bílou hornoegyptskou korunou na hlavě. Nechbet znamená \"Nechebská\", a to proto, že kult této bohyně byl nejsilnější právě v hornoegyptském městě Nechebu.\n\nMá ochranou funkci a často je zobrazována v bitvách, někdy také při zrození, korunovaci, nebo dokonce jako matka a kojná faraona a to většinou zároveň s Vadžet. Jejich dvojice se nazývá \"Obě Paní\" a je ztotozňována především s ochrannými funkcemi.\n\n"}
{"id": "1431077", "url": "https://cs.wikipedia.org/wiki?curid=1431077", "title": "Northrop YF-17", "text": "Northrop YF-17\n\nNorthrop YF-17 (přezdívaný \"Cobra\") byl prototyp lehkého stíhacího letadla navržený pro vyhodnocovací program amerického letectva \"Lightweight Fighter\" (LWF). Program LWF byl zahájen, protože mnozí z komunity stíhačů věřili, že letouny jako F-15 Eagle jsou pro spoustu bojových úkolů příliš velké a drahé. YF-17 byl vyvrcholením dlouhé řady konstrukcí firmy Northrop, počínaje projektem N-102 Fang z roku 1956 po letouny Northrop F-5.\n\nAčkoli letoun v soutěži LWF prohrál se strojem F-16 Fighting Falcon, byl vybrán pro nový program \"Naval Fighter Attack Experimental\" (\"VFAX\"). Ve zvětšené podobě byl jako McDonnell Douglas F/A-18 Hornet přijat do služby u amerického námořnictva a námořní pěchoty, kde postupně nahradil letouny A-7 Corsair II a F-4 Phantom II a doplnil dražší stroje F-14 Tomcat. Konstrukce koncipovaná jako malý a lehký stíhač byla dále zvětšena, čímž vznikl Boeing F/A-18E/F Super Hornet velikostí podobný jako původní F-15.\n\n\n\n"}
{"id": "1431171", "url": "https://cs.wikipedia.org/wiki?curid=1431171", "title": "Hotchkiss Mle 1922", "text": "Hotchkiss Mle 1922\n\nV roce 1923 objednalo ministerstvo národní obrany 1000 kulometů M1922 adaptovaných na náboj 7,92 × 57 mm Mauser. Kulomet byl zařazen do výzbroje jako lehký kulomet vz. 24. Od roku 1926 začal být kulomet pomalu vytlačován lehkým kulometem vz. 26, až roku 1928 byl kulomet oficálně vyřazen z výzbroje a stažen do rezerv. V listopadu 1938 se ve skladech nacházelo ještě 769 kulometů navržených k odprodeji do zahraničí.\nŘecko nakoupilo 6000 kusů kulometů ve verzi mle 1926 v ráži 6.5 × 54 mm Mannlicher–Schönauer a 7,92 × 57 mm Mauser. \nTurecko používalo kulomety ve verzi mle 1926 s rychle vyměnitelnou hlavní a přední rukojetí v ráži 7,92 × 57 mm Mauser.\n\nČína používala zhruba 3500 ks. zbraní verze mle 1922 v ráži 7,92 × 57 mm Mauser.\n"}
{"id": "1431195", "url": "https://cs.wikipedia.org/wiki?curid=1431195", "title": "Vzpomínkové akce Operace Anthropoid", "text": "Vzpomínkové akce Operace Anthropoid\n\nV roce 2017, tedy u příležitosti \"75. výročí Operace Anthropoid\", se konala celá řada pietních a vzpomínkových akcí v různých městech. V Praze šlo zejména o tyto akce:\nRekonstrukce atentátu se uskutečnila v sobotu 27. května 2017 tedy přesně po 75 letech. Místo rekonstrukce bylo posunuto do zatáčky blízko tramvajové zastávky U Kříže v Zenklově ulici, protože původní zatáčka v Kobylisích už neexistuje kvůli výstavbě mimoúrovňové křižovatky. Na průběh rekonstrukce dohlíželi historici, aby co nejpřesněji odpovídala známým faktům. Jednotlivé postavy hráli profesionální herci. Rekonstrukci doprovázely i další akce před libeňskou budovou radnice Prahy 8: prohlídky dobového vojenského tábora československé jednotky britského letectva RAF a scénky ze života v Protektorátu. Dále byly k vidění i historická vozidla a model stíhačky Spitfire.\n\nPamátku parašutistů, kteří zemřeli 18. června 1942 v kostele svatých Cyrila a Metoděje v Resslově ulici, uctili v neděli 18. června 2017 na tradičním pietním aktu nejvyšší představitelé státu. Průvod lidí, kteří za doprovodu vojenské kapely postupně kladli květiny a věnce k památníku na zdi chrámu, byl dlouhý asi sto metrů. Pietního aktu se zúčastnili mimo jiné předseda vlády Bohuslava Sobotka, vicepremiér Pavel Bělobrádek (KDU-ČSL), ministr kultury Daniel Herman (KDU-ČSL), primátorka Prahy Adriana Krnáčová (ANO), náčelník generálního štábu Josef Bečvář a další. Dále byly přítomni členové obce legionářské v dobových britských uniformách a s historickými prapory a představitelé pravoslavné církve.\n\nDen předtím, tedy v sobotu 17. června 2017 byly v Resslově ulici odhaleny dvě nové pamětní desky dvou manželských párů, manželů Loudových a Jesenských, kteří také pomáhali československým parašutistům zapojeným do atentátu na Reinharda Heydricha. Byli zatčeni, deportováni do koncentračního tábora Mauthausen a 24. října 1942 zastřeleni. Odhalení pamětních desek se zúčastnili zástupci Československé obce legionářské spolu se starostkou Prahy 2 Janou Černochovou. Odhalení desek je součástí projektu Karla Polaty a Československé obce legionářské, který si klade za cíl připomenout hrdiny odboje. Na obě pietní akce v Resslově ulici volně navazovala dvoudenní akce na nedalekém Karlově náměsti.\n\nPo celý třetí červnový víkend, tedy v sobotu 17. června a v neděli 18. června probíhala na Karlově náměstí vzpomínková akce \"Operace Anthropoid – Muži odplaty\". V jižní části Karlova náměstí byl ve spolupráci Prahy 2, Československé obce legionářská a Rotou Nazdar vybudován stanový tábor československých letců v Anglii z roku 1941. Bohatý program po oba dny zahrnoval: volné nebo komentované prohlídky vojenského tábora (jeho součástí byl mimo jiné polní lazaret, ukázky operačního materiálu, výstroje a výzbroje, vojenská radiová stanice ad.), ukázky výcviku dělostřelců, komentované ukázky dobového výcviku parašutistů ve Velké Británii, komentované ukázky výsadku parašutistů do protektorátu (s demonstrací použité výstroje, výzbroje a civilního oblečení), nácvik útokuk parašutistů na automobil s komentářem o použité výstroji a výzbroji a jejími ukázkami.\n\nSlavnostního zahájení se zúčastnil mimo jiné plukovník Eduard Stehlík, který se také (spolu se členy Roty Nazdar) podílel na komentování některých ukázek. Dále zde byly vystaveny vojenské automobily z druhé světové války. Vedle relativně běžných a rozšířených vozidel jako je Ford GPW (jeep) byly k vidění i poměrně vzácné exponáty. \"Austin Ten Cambridge\" je militarizovaná verze civilního osobního automobilu vyráběného v této podobě ve Velké Británii od roku 1937. \"Bedford MWR – 15 CWT\" je vojenský střední univerzální nákladní automobil vyráběný ve Velké Británii od roku 1939. \"Bedford OYD-3ton\" je militarizovaný nákladní automobil vyráběný ve Velké Británii od roku 1939. \"Chevrolet C15 Canada\": vojenský střední nákladní automobil vyráběný v Kanadě od roku 1940. \"GM 60X Canada\" je tříosá varianta kanadského těžkého nákladní automobilu Chevrolet s motorem General Motors, vyráběná od roku 1940. \"Ford F15\" je vojenský střední nákladní automobil vyráběný od roku 1945 opět v Kanadě. Většina vystavených vozidel byla v kamufláži různých útvarů Československé samostatné obrněné brigády ve Velké Británii, pouze nákladní automobil GM 60X Canada byl v britské kamufláži označované „Micky Mouse“.\n\nAkci na severní straně Karlova náměstí doplnila \"výstava 75 let operace Anthropoid\", která se na více než dvaceti velkoplošných panel s mnoha mnohdy unikátními fotografiemi podrobně věnovala Operaci Anthtropoid v širších souvislostech. Od situace v Československu od roku 1918 do roku 1938, počátek okupace, domácí vojenský odboj (organizace Obrana národa), Čs. vojenské jednotky v zahraničí, spojení domácíhp odboje s Londýnem, počátky Operace Anthropoid, situace v protektorátu v letech 1941–1942, výsadek, domácí spolupracovníci, příprava útoku, provedení útoku 27. května 1942, vyšetřování po útoku, represe, vyhlazení obce Lidice, boj v kostele svatých Cyrila a Metoděje v Resslově ulici, vyhlazení obce Ležáky a popravy spolupracovníků, mezinárodní význam akce.\n\nText připravili Vlastislav Janík a kolektiv, fotografie jsou z archívu Jaroslava Čvančary, VHA Praha, VÚA Praha, Československé obce legionářské a různých soukromých sbírek. Výstava vznikla s finanční podporou Ministerstva obrany ČR a Městské části Praha 1. Nad výstavou převzala záštitu primátorka hlavního města Prahy Adriana Krnáčová.\n\n\n"}
{"id": "1431211", "url": "https://cs.wikipedia.org/wiki?curid=1431211", "title": "Juju (album)", "text": "Juju (album)\n\nJuju je čtvrté studiové album anglické skupiny Siouxsie and the Banshees. Vydáno bylo v červnu roku 1981 společností Polydor Records. Na jeho produkci se spolu se členy kapely podílel Nigel Gray a jeho nahrávání probíhalo ve studiu Surrey Sound. Album se umístilo na sedmé příčce Britské albové hitparády.\n\n\n"}
{"id": "1431227", "url": "https://cs.wikipedia.org/wiki?curid=1431227", "title": "Loud City Song", "text": "Loud City Song\n\nLoud City Song je třetí studiové album americké zpěvačky Julie Holter. Vydáno bylo v srpnu roku 2013 společností Domino Records a spolu se zpěvačkou jej produkoval Cole M. Greif-Neill. Album se umístilo na devatenácté příčce hitparády Top Heatseekers. Autorem designu obalu alba je Rob Carmichael.\n\nAutorkou všech skladeb je Julia Holter, pokud není uvedeno jinak.\n\n"}
{"id": "1431233", "url": "https://cs.wikipedia.org/wiki?curid=1431233", "title": "Riihimäki", "text": "Riihimäki\n\nRiihimäki je město ve Finsku. Nachází se v kraji Kanta-Häme 70 km severně od Helsinek a žije v něm okolo třiceti tisíc obyvatel, 97 procent z nich hovoří finsky. Do roku 1922 bylo součástí obce Hausjärvi, roku 1960 obdrželo městská práva. Rozvoj města je spojen s železniční dopravou (leží na nejstarší finské trati vedoucí z Helsinek do Hämeenlinny) a s průmyslem. Sídlila zde do roku 1990 sklářská firma Riihimäen Lasi, v současnosti dominuje výroba nářadí (Würth) a zbraní (SAKO). K místním pamětihodnostem patří muzeum sklářství, muzeum myslivosti a nejvyšší vlajkový stožár ve Finsku.\n\n"}
{"id": "1431249", "url": "https://cs.wikipedia.org/wiki?curid=1431249", "title": "The Criminal Under My Own Hat", "text": "The Criminal Under My Own Hat\n\nThe Criminal Under My Own Hat je studiové album amerického hudebníka T-Bone Burnetta. Vydáno bylo v červenci roku 1992 společností Columbia Records a spolu s Burnettem jej produkoval Bob Neuwirth. Neuwirth je zároveň spoluautorem několika písní. Album bylo nominováno na cenu Grammy. Jde o Burnettovo poslední sólové album až do roku 2006, kdy vyšla deska \"The True False Identity\".\n\nAutorem všech skladeb je T-Bone Burnett, pokud není uvedeno jinak.\n\n"}
{"id": "1431291", "url": "https://cs.wikipedia.org/wiki?curid=1431291", "title": "Twentynine Palms", "text": "Twentynine Palms\n\nTwentynine Palms (případně 29 Palms nebo Twenty-Nine Palms) je město ve Spojených státech amerických, ležící v kalifornském okrese San Bernardino County. Pojmenováno bylo podle palem, které zde byly nalezeny v roce 1852 Henrym Washingtonem. V roce 1927 zde byla otevřena pošta. Město bylo formálně založeno v roce 1987.\n"}
{"id": "1431389", "url": "https://cs.wikipedia.org/wiki?curid=1431389", "title": "A Kiss in the Dreamhouse", "text": "A Kiss in the Dreamhouse\n\nA Kiss in the Dreamhouse je páté studiové album anglické skupiny Siouxsie and the Banshees. Vydáno bylo v listopadu roku 1982 společností Polydor Records. Umístlo se na jedenáctém místě Britské albové hitparády. Časopis \"Mojo\" jej roku 2007 označil za nejlepší album roku 1982.\n\n\n"}
{"id": "1431408", "url": "https://cs.wikipedia.org/wiki?curid=1431408", "title": "SpOlu", "text": "SpOlu\n\nSpOlu je šestým studiovým albem českého písničkáře Tomáše Kluse, které SPOLUvytvořil s Cílovou skupinou a které je věnované lásce ve všech podobách. Album bylo vydáno 7. září 2018 v exkluzivní distribuci Supraphonu.\nTomáš Klus a Cílová skupina nové album nahrávali ve studiu ArtDock Marka Štiftera v únoru 2018.\n\nAlbum SpOlu uvedl první singl „A pak“, který nazpíval Tomáš Klus společně se svou manželkou Tamarou.\nNásledován písní „Tichá voda“.\n\nAlbum SPOLU obsahuje výlety do různých hudebních stylů a jeho hlavním poselstvím je poznání, že mluvit spolu a milovat jsou nejcennější okamžiky v životě. Pro album je charakteristický princip kruhu, který se promítl i do designu výpravného bookletu.\nNa albu se kromě Tomáše Kluse a Cílové skupiny (ve stabilním složení Jiří Kučerovský, Jan Lstibůrek a Petr Škoda) také podílela Tamara Klusová a Jan Jelen.\n\n\nNové skladby má Tomáš Klus a Cílová skupina v plánu představit naživo na podzimním turné v následujících termínech:\n\n30. 10. Brno, Semilasso\n\n01. 11. Brno, Semilasso\n\n07. 11. Ústí nad Labem, Kulturní středisko města Ústí nad Labem\n\n08. 11. Liberec, Dům kultury Liberec\n\n12. 11. Hradec Králové, KD Aldis\n\n14. 11. Tábor, Hotel Palcát\n\n17. 11. Praha, Forum Karlín\n\n20. 11. Ostrava, Dům kultury města Ostravy\n\n21. 11. Ostrava, Dům kultury města Ostravy\n\n26. 11. Plzeň, DEPO 2015\n\n28. 11. Olomouc, Výstaviště Flora\n\n30. 11. Hluk\n\n04. 12. České Budějovice, Výstaviště České Budějovice\n\n"}
{"id": "1431494", "url": "https://cs.wikipedia.org/wiki?curid=1431494", "title": "Black Cube", "text": "Black Cube\n\nBlack Cube je soukromá zpravodajská společnost, která sídlí v Londýně, Paříži a Tel Avivu a která je obchodním názvem společnosti BC Strategy Ltd. Společnost v roce 2010 založili bývalí pracovníci izraelských zpravodajských služeb, Dan Zorella a Avi Yanus.\n\nSpolečnost Black Cube od roku 2011 poskytovala zpravodajské služby Vincentovi Tchenguizovi, a to hned v několika případech, např. v rámci Tchenguizova sporu s Úřadem pro boj se závažnými podvody ve Spojeném království (SFO), kdy byl Tchenguiz zatčen během vyšetřování kolapsu islandské banky Kaupthing. Společnost Black Cube analyzovala síť vztahů pojících se s kolapsem této banky a pomohla úspěšně napadnout zatýkání a povolování domovních prohlídek nařízené úřadem SFO. V roce 2013 pak bylo jednání úřadu SFO prohlášeno za protiprávní. Po tomto vyšetřování soud úřadu SFO v roce 2014 nařídil, aby Tchenguizovi vyplatil přes 3 miliony liber a formálně se mu omluvil.\n\nV roce 2014 byla společnost Black Cube najata izraelským podnikatelem Nochim Danknerem, aby prošetřila rozhodnutí soudu, které přidělilo kontrolu nad společností IDB Holding Corp. Ltd (TAW:IDBH) Motti Ben Moshemu. Společnost Black Cube prošetřila zdroje kapitálu Bena Mosheho a zjistila probíhající vyšetřování společnosti Bena Mosheho, ExtraEnergy, německými regulačními úřady. Dále vyhledala svědka držícího důkazy o praní špinavých peněz a daňových únicích Bena Mosheho.\n\nSpolečnost Black Cube byla také najata, aby pomohla společnosti Kfar Giladi Quarries s často zveřejňovaným sporem se společností CaesarStone (NASDAQ:CSTE). Společnost Black Cube se během cyklistického výletu v kibucu Kfar Giladi zapojila do rozhovoru s inženýrem společnosti CeaserStone. Na nahrávce tento inženýr popřel nepodložená tvrzení společnosti CeaserStone učiněná během rozhodčího řízení se společností Kfar Giladi. Po šesti letech rokování soudce Boaz Okun společnosti CeaserStone nařídil společnosti Kfar Giladi zaplatit odškodné ve výši více než 14 mil. dolarů.\n\nV roce 2015 pomáhala společnost Black Cube tchajwanskému podnikateli Nobu Su (vlastník přepravní společnosti TMT) při snaze odvolat se proti rozsudku z roku 2014 ve prospěch společnosti Lakatamia Shipping, které měl Su nahradit škodu ve výši 47 mil. dolarů. Společnost Black Cube dodala Suovu právnímu týmu informace, které ukazovaly, že 20 % částky rozsudku bylo přiřčeno kvůli společnosti Slagen Shipping, která ukončila činnost v době vzniku nároku, díky čemuž nemohla jednat jako nárokující strana – to výrazně snížilo rozsah rozsudku a umožnilo kýžené odvolání.\n\nV roce 2016 byla společnost Black Cube zapojena do odhalování úplatkářství a korupce v rámci několika rozhodčích řízení mezi společností AmTrust (NASDAQ:AFSI) a Italem Antonio Sommou v celkové výši 2 miliard eur. Somma tajným agentům společnosti přiznal, že dokázal ovládat rozhodčí tribunály a že měl podle dohody předsedovi rozhodčího tribunálu zaplatit 10 % částky, kterou mu přidělí. Po zjištění společnosti Black Cube byl tento předseda zbaven funkce a v červenci 2016 se obě strany dohodly na vyrovnání v celkové výši 60 mil. eur namísto původních 2 miliard eur.\n\nV roce 2016 si společnost Black Cube najaly firmy Alstom (EPA:ALO) a Afcon (TASE:AFHL), aby jim pomohla se sporem ohledně nabídky ve veřejné soutěži o elektrifikační zakázku vypsané izraelskými drahami (Israel Railways), kterou vyhrála španělská společnost SEMI. Společnost Black Cube zajistila nahrávky funkcionářů izraelských drah probírajících nedostatky dané soutěže. Na základě těchto zjištění v lednu 2018 izraelský soud první instance rozhodl o kompromisu, podle kterého měly být práce na železnici rozděleny mezi všechny tři společnosti. Soud dále rozhodl, že práce klientů společnosti Black Cube bude oceněna ve výši 580 mil. NIS poté, co neuspěli se svou původní nabídkou.\n\nSpolečnost Black Cube jakožto specialistu na vysledování majetku a analýzu zahraničních společností a fondů si najala také bankovní instituce Bank Hapoalim (TASE:POLI). Tentokrát bylo úkolem vysledovat aktiva Mottiho Zissera, který bance dlužil velké množství peněz. Společnost Black Cube zajistila informace o celé řadě aktiv v Evropě, které pan Zisser převedl na svého syna Davida prostřednictvím sofistikované sítě krycích firem. Kromě jiných byla zjištěna síť hotelů v Bruselu, hotel a obchodní centrum v Amsterdamu, bytové jednotky ve Štrasburku a společnost v Hongkongu. Na základě informací shromážděných společností Black Cube byl bance Bank Hapoalim vydán soudní příkaz, podle kterého došlo ke zmražení všech společností Zisserovy rodiny. Na konci právního procesu se obě strany v únoru 2018 dohodly na urovnání, podle kterého mají Zisserovi dědicové bankovní instituci Bank Hapoalim zaplatit téměř 95 mil. NIS.\n\n"}
{"id": "1431540", "url": "https://cs.wikipedia.org/wiki?curid=1431540", "title": "Těhotenský test", "text": "Těhotenský test\n\nTěhotenský test je spolehlivou a snadnou pomůckou pro zjištění těhotenství.\n\nTěhotenský test lze provést analýzou vzorku ženské moči nebo krve. Test vyhodnocuje přítomnost lidského hormonu choriogonadotropinu (hCG). Tento hormon začíná být produkován placentou v momentě, kdy se vajíčko uhnízdí v děloze. Během čtyřiadvaceti hodin se produkce hCG zdvojnásobí. Hormon hCG se ukáže nejprve v oběhovém systému a o pár dní později i v moči ženy. Čas implantace však není totožný s datem početí. Průnik spermie vajíčkem se uskuteční v průběhu ovulace. Implantace proběhne většinou po šesti i více dnech po početí.\n\nTěhotenský test zjišťuje hladinu hCG v moči a vyrábí se v několika citlivostech na přítomnost hormonu. Nejcitlivější z testů by mohl zaznamenat zvýšenou hladinu hCG již týden po uhnízdění vajíčka na děložní sliznici, lékaři však doporučují provést test z moči nejdříve v den očekávané menstruace anebo po jejím vynechání. K testu je nejvhodnější použít první ranní moč.\n\nTest z krve si může provést každá žena doma sama. Krev se odebírá vpichem do bříška prstu. Test dokáže rozpoznat graviditu již osmý až devátý den po oplodnění a lze jej uskutečnit kdykoliv během dne. \n\nTestovací proužek má dvě zóny - kontrolní a testovací. Zobrazení kontrolní čárky znamená, že test je negativní. Zobrazení kontrolní i testovací čárky znamená pozitivní výsledek. Při zobrazení pouze testovací čárky nebo žádné je test neplatný.\n\n"}
{"id": "1431573", "url": "https://cs.wikipedia.org/wiki?curid=1431573", "title": "Starovodský rybník", "text": "Starovodský rybník\n\nStarovodský rybník je rybník o rozloze 2,15 ha nalézající se na katastru obce Chudeřice v okrese Hradec Králové. Rybník je napájen Starovodským potokem a leží asi 1 km jihozápadně od centra obce Chudeřice.\n\nRybník byl v roce 2012 odbahněn a v současnosti je využíván pro chov ryb.\n"}
{"id": "1431589", "url": "https://cs.wikipedia.org/wiki?curid=1431589", "title": "Kněžský rybník", "text": "Kněžský rybník\n\nKněžský rybník je rybník o rozloze 5,0 ha nalézající se na katastru obce Stará Voda v okrese Hradec Králové asi 1 km jižně od centra obce. V současnosti je rybník využíván pro chov ryb.\n\nPodle místní pověsti se na místě rybníka rozkládala vodní tvrz krutého starovodského zemana Kryštofa, který své poddané tak krutě týral, až se po čase vzbouřili a zemana oběsili.\n"}
{"id": "1431595", "url": "https://cs.wikipedia.org/wiki?curid=1431595", "title": "Marshall Rosenberg", "text": "Marshall Rosenberg\n\nMarshall Rosenberg (6. října 1934 – 7. února 2015) byl americký psycholog, mediátor, autor a učitel. V raných šedesátých letech dvacátého století vytvořil metodu nenásilné komunikace, tj. proces, který podporuje partnerství a pomáhá řešit konflikty mezi lidmi, ve vztazích, a v komunitách. Po celém světě pracoval jako posel míru a v roce 1984 založil Centrum nenásilné komunikace, mezinárodní neziskovou organisaci, ve které pracoval jako ředitel pro výukové služby.\n\nRosenberg se narodil v Ohiu. Svoji první ženu Vivien si vzal v roce 1961. Měli spolu tři děti. V roce 1974 se oženil se svojí druhou ženou Glorií, se kterou se rozvedl v roce 1999. Svoji třetí ženu, Valentinu, se kterou zůstal až do své smrti si vzal v roce 2005.\n\n\n\n"}
{"id": "1431612", "url": "https://cs.wikipedia.org/wiki?curid=1431612", "title": "Eduard Novotný (bobista)", "text": "Eduard Novotný (bobista)\n\nEduard Novotný (2. dubna 1921) byl československý bobista, brzdař. \n\nStartoval na ZOH 1948 ve Svatém Mořici. V závodě dvojbobů skončili s pilotem Maxem Ippenem na 14. místě, stejně jako na čtyřbobu. \n\n"}
{"id": "1431622", "url": "https://cs.wikipedia.org/wiki?curid=1431622", "title": "Písníky u obce Písek", "text": "Písníky u obce Písek\n\nPísníky u obce Písek v okrese Hradec Králové jsou soustavou tří vodních ploch vzniklých těžbou štěrkopísků. Písníky se nalézají asi 1 km východně od obce Písek. Rozloha vodních ploch činila v roce 2018 (počítáno ve směru od obce Písek) u jezera I 11 ha, u jezera II 5 ha a u jezera III 12 ha. \n\nTěžba štěrkopísku v roce 2018 pokračuje pouze u jezera III, zbylá jezera mají rekultivované břehy porostlé borovým lesem a jsou využívána jako rybářské revíry pro sportovní rybolov.\n"}
{"id": "1431656", "url": "https://cs.wikipedia.org/wiki?curid=1431656", "title": "Neimongosaurus yangi", "text": "Neimongosaurus yangi\n\nNeimongosaurus yangi („ještěr z Vnitřního Mongolska (Nei Mongol)“) byl druh terizinosauroidního teropodního dinosaura, žijícího v období pozdní křídy (geologický stupeň santon, asi před 85 miliony let) na území dnešního Vnitřního Mongolska v Číně.\n\nHolotyp tohoto druhu (označení \"LH V0001\") byl objeven v sedimentech souvrství Iren Dabasu, bohatého na objevy dinosaurů i dalších živočichů z období před asi 85 miliony let. Druhý exemplář s označením \"LH V0008\" představuje křížovou oblast s kyčelními kostmi, jedná se o paratyp. Typový druh \"N. yangi\" byl formálně popsán mezinárodním týmem paleontologů v roce 2001. Příbuzným druhem je \"Erliansaurus bellamanus\", popsaný ze stejných vrstev o rok později. Původně byl \"Neimongosaurus\" považován za terizinosauroida, vědecká studie z roku 2007 jej však zařadila mezi vývojově odvozenější terizinosauridy. Fylogenetická analýza publikovaná o tři roky později nicméně potvrzuje předchozí zařazení neimongosaura jako vývojově primitivního zástupce skupiny Therizinosauroidea.\n\nPodle paleontologa Thomase R. Holtze, Jr. byl tento dinosaurus asi 2,3 metru dlouhý a dosahoval hmotnosti dospělého lva. Podle Gregoryho S. Paula dosahoval tento teropod v dospělosti délky asi 3 metry a jeho hmotnost se pohybovala kolem hodnoty 150 kilogramů..\n\n\n"}
{"id": "1431657", "url": "https://cs.wikipedia.org/wiki?curid=1431657", "title": "František Zajíček (1912)", "text": "František Zajíček (1912)\n\nFrantišek Zajíček (15. listopadu 1912, Radňovice – 1986) byl československý lyžař, skokan a běžec na lyžích. \nStartoval na ZOH 1948 ve Svatém Mořici. V závodě čtyřbobů skončil v posádce pilota Maxe Ippena na 14. místě. Na olympiádu jel jako náhradník do závodu vojenských hlídek, startoval ale jako bobista. Jeho bratrem byl Jaroslav Zajíček, který na stejné olympiádě reprezentoval v běhu na lyžích.\n\n"}
{"id": "1431683", "url": "https://cs.wikipedia.org/wiki?curid=1431683", "title": "Hrabánek", "text": "Hrabánek\n\nPříjmení Hrabánek může označovat:\n\n"}
{"id": "1431688", "url": "https://cs.wikipedia.org/wiki?curid=1431688", "title": "Herink (rozcestník)", "text": "Herink (rozcestník)\n\nHerink může být:\n\n\n\n"}
{"id": "1431693", "url": "https://cs.wikipedia.org/wiki?curid=1431693", "title": "Iván Bába", "text": "Iván Bába\n\nIván Bába, , (* 25. červen 1950, Teplice) je maďarský diplomat, literární kritik, novinář, politik a státní úředník. Mezi lety 1998 a 2000 maďarský velvyslanec v polské Varšavě, v letech 2010 až 2014 ekonomický náměstek maďarského Ministerstva zahraničních věcí.\n\nNarodil se roku 1950 v Teplicích v tehdejším komunistickém Československu. V roce 1969 získal diplom na Univerzitě Komenského v Bratislavě, a roku 1974 diplom v oboru \"maďarský jazyk a literatura a anglický jazyk a literatura\" na Univerzitě Loránda Eötvöse v Budapešti. Mezi lety 1974 a 1976 pracoval jako editor v bratislavském nakladatelství Madách Könyvkiadó. Poté pracoval pro Magyar Rádió a byl redaktorem literárního deníku Nagyvilág.\n\nPolitickou či veřejnou funkci získal až po pádu komunismu v Maďarsku, v letech 1990 až 1994 působil jako státní sekretář na Ministerstvu zahraničních věcí. V roce 1992 se stal členem Maďarského demokratického fóra. V komunálních volbách 1994 byl za MDF zvolen zastupitelem samosprávy budapešťského XIII. obvodu, a tento mandát vykonával až do konce volebního období v roce 1998. Od 21. prosince 1998 do 19. května 2000 působil jako velvyslanec Maďarské republiky v Polsku se sídlem ve Varšavě a rozšířenou působností i pro běloruský Minsk. Poté pracoval jako státní sekretář na Ministerstvu zahraničních věcí. Od roku 2003 je členem strany Fidesz - Maďarská občanská unie. Mezi lety 2008 až 2010 vyučoval na \"Budapest-Fasori Evangélikus Gimnázium\" v Budapešti. V letech 2010 až 2014 vykonával funkci ekonomického náměstka na maďarském Ministerstvu zahraničních věcí. Vedle politické kariéry pracuje i jako vědecký badatel a literární kritik.\n\nHovoří plynně anglicky, česky, francouzsky, maďarsky, polsky a slovensky.\n\nJe ženatý, s manželkou mají tři děti. Jeho švagrem je László A. Nagy (* 1948), maďarský disident v Československu a poslanec SNR, respektive NR SR v letech 1990 až 2012.\n\n\n"}
{"id": "1431702", "url": "https://cs.wikipedia.org/wiki?curid=1431702", "title": "Jírů", "text": "Jírů\n\nPříjmení Jírů nosí více významných osobností:\n\n"}
{"id": "1431726", "url": "https://cs.wikipedia.org/wiki?curid=1431726", "title": "Třesické písníky", "text": "Třesické písníky\n\nTřesické písníky v okrese Hradec Králové jsou soustavou tří vodních ploch vzniklých těžbou štěrkopísků. Písníky se nalézají asi 1,2 km jihozápadně od centra obce Kosičky. Rozloha vodních ploch činila v roce 2018 (počítáno ve směru od obce Kosičky) u jezera I 11 ha, u jezera II 13 ha a u jezera III 20 ha. \n\nTěžba štěrkopísku v roce 2018 pokračuje pouze u jezera I, zbylá jezera mají rekultivované břehy porostlé borovým lesem a jsou využívána jako rybářské revíry pro sportovní rybolov a v létě i pro koupání.\n"}
{"id": "1431751", "url": "https://cs.wikipedia.org/wiki?curid=1431751", "title": "Vojkůvka", "text": "Vojkůvka\n\nPříjmení Vojkůvka nosí více významných osobností:\n\n"}
{"id": "1431752", "url": "https://cs.wikipedia.org/wiki?curid=1431752", "title": "José Altuve", "text": "José Altuve\n\nJosé Carlos Altuve (* 6. května 1990 Puerto Cabello) je venezuelský baseballista, který hraje od roku 2011 Major League Baseball za klub Houston Astros na pozici vnitřního polaře. Je pravák, s výškou 168 cm je nejmenším aktivním hráčem MLB. V roce 2017 vyhrál s Houstonem Světovou sérii a byl vyhlášen nejužitečnějším hráčem ligy, šestkrát byl nominován k zápasu all-stars, čtyřikrát získal cenu Silver Slugger. Časopis Sports Illustrated ho zvolil sportovcem roku 2017.\n\n"}
{"id": "1431757", "url": "https://cs.wikipedia.org/wiki?curid=1431757", "title": "Matocha", "text": "Matocha\n\nPříjmení Matocha nosí více významných osobností:\n\n"}
{"id": "1431761", "url": "https://cs.wikipedia.org/wiki?curid=1431761", "title": "Karel Novotný (fotbalista)", "text": "Karel Novotný (fotbalista)\n\nKarel Novotný (* 28. března 1974) je bývalý český fotbalový brankář.\n\nV české lize hrál za SK Hradec Králové. Nastoupil ve 21 ligových utkáních. V nižších soutěžích hrál i za FC LeRK Brno.\n\n\n"}
{"id": "1431762", "url": "https://cs.wikipedia.org/wiki?curid=1431762", "title": "Bendík", "text": "Bendík\n\nSlovo Bendík může znamenat:\n\n\n"}
{"id": "1431770", "url": "https://cs.wikipedia.org/wiki?curid=1431770", "title": "Schmied", "text": "Schmied\n\nPříjmení Schmied nosí více významných osobností:\n\n"}
{"id": "1431771", "url": "https://cs.wikipedia.org/wiki?curid=1431771", "title": "Hurych", "text": "Hurych\n\nPříjmení Hurych nosí více významných osobností:\n\n"}
{"id": "1431775", "url": "https://cs.wikipedia.org/wiki?curid=1431775", "title": "Kousal", "text": "Kousal\n\nPříjmení Kousal nosí více významných osobností:\n\n"}
{"id": "1431782", "url": "https://cs.wikipedia.org/wiki?curid=1431782", "title": "János Boldóczki", "text": "János Boldóczki\n\nJános Boldóczki (; 22. srpna 1912, Tótkomlós — 23. prosince 1988, Budapešť) byl maďarský komunistický diplomat a politik slovenského původu, mezi lety 1950 až 1953 velvyslanec Maďarské lidové republiky v Československu, poté ministr zahraničních věcí v první vládě Imre Nagye a vládě Andráse Hegedűse. V letech 1956 až 1960 velvyslanec MLR v Sovětském svazu.\n\nNarodil se v roce 1912 do rolnické v obci Tótkomlós v župě Békés v tehdejším Uherském království. Do konce druhé světové války pracoval jako nádeník. Od roku 1944 byl členem Maďarské komunistické strany (\"Magyar Kommunista Párt\", MKP), od roku 1946 stranický sekretář v Tótkomlós, a od téhož roku sekretář města Békéscsaba. V letech 1948 až 1950 působil jako pracovník kádrovacího oddělení vládnoucí Maďarské strany pracujících (\"Magyar Dolgozók Pártja\", MDP), pracoval také jako sekretář \"Demokratického svazu Slováků v Maďarsku\". V roce 1950 nastoupil na Ministerstvo zahraničních věcí MLR, a téhož roku se stal i velvyslancem Maďarské lidové republiky v Praze. Dne 4. července 1953 byl jmenován ministrem zahraničních věcí v první vládě Imre Nagye a pozdější vládě Andráse Hegedüse. Na tomto postu byl dne 30. července 1956 nahrazen Imre Horváthem. V souvislosti s maďarským protikomunistickým povstáním pracoval od 4. listopadu 1956 jako velvyslanec MLR v Moskvě, a to až do listopadu 1960, s výjimkou období od dubna do srpna 1957, kdy byl velvyslancem v mongolském Ulánbátaru. Zemřel v roce 1988 v Budapešti ve věku 76 let.\n\n\n"}
{"id": "1431785", "url": "https://cs.wikipedia.org/wiki?curid=1431785", "title": "Haman", "text": "Haman\n\nHaman může znamenat:\n\n\n"}
{"id": "1431798", "url": "https://cs.wikipedia.org/wiki?curid=1431798", "title": "William Cavendish, 3. vévoda z Devonshiru", "text": "William Cavendish, 3. vévoda z Devonshiru\n\nWilliam Cavendish, 3. vévoda z Devonshiru (\"William Cavendish, 3rd Duke of Devonshire, 3rd Marquess of Hartington, 6th Earl of Devonshire, 6th Baron Cavendish of Hardwick\") (26. září 1698, Hardwick Hall, Anglie – 5. prosince 1755, Londýn, Anglie) byl britský státník a dvořan z významného šlechtického rodu Cavendishů. Politicky patřil k whigům, kromě řady čestných funkcí byl dvakrát nejvyšším hofmistrem a osm let zastával úřad místokrále v Irsku. Všichni jeho čtyři synové dosáhli vysokého postavení v politice, u dvora a v armádě, nejstarší syn William Cavendish, 4. vévoda z Devonshiru byl britským premiérem.\n\nByl nejstarším synem 2. vévody z Devonshiru, narodil se na jednom z rodových sídel, renesančním zámku \"Hardwick Hall\" (Derbyshire), studoval v Oxfordu a v letech 1721–1729 byl členem Dolní sněmovny za stranu whigů. V letech 1726–1731 byl kapitánem královské gardy, mezitím v roce 1729 zdědil po otci titul vévody (do té doby jako otcův dědic vystupoval pod jménem \"markýz z Hartingtonu\"), zároveň převzal funkci lorda–místodržitele v hrabství Derby (1729–1755). Do Walpolovy vlády vstoupil jako lord strážce tajné pečeti (1731–1733), od roku 1731 byl zároveň členem Tajné rady. Po daňové reformě a odchodu Walpolových odpůrců z vlády byl v letech 1733–1737 byl lordem nejvyšším hofmistrem, poté se stal místokrálem v Irsku (1737–1745) O Irsku neměl nejmenší znalosti, což svědčí o tom, že post irského místokrále neměl v očích londýnské vlády zásadní význam. Devonshire nejen že nebyl schopen v Dublinu aktivně politicky působit, problémy si navíc způsobil sám přátelstvím s nepříliš oblíbeným Brabazonem Ponsonbym. Vzestup klanu Ponsonbyů umožněný vévodou z Devonshiru byl v Irsku sledován s nevraživostí a nepochopením. Po návratu do Londýna zaujal znovu post nejvyššího hofmistra (1744–1749). V roce 1733 získal Podvazkový řád.\n\nJeho manželkou byla Catherine Hoskins (1701–1777), dcera hofmistra vévody z Bedfordu. Měli spolu sedm dětí.\n\n\n\n"}
{"id": "1431799", "url": "https://cs.wikipedia.org/wiki?curid=1431799", "title": "William Cavendish, 2. vévoda z Devonshiru", "text": "William Cavendish, 2. vévoda z Devonshiru\n\nWilliam Cavendish, 2. vévoda z Devonshiru (\"William Cavendish, 2nd Duke of Devonshire, 2nd Marquess of Hartington, 5th Earl of Devonshire, 5th Baron Cavendish of Hardwick\") (1672 – 4. června 1729, Londýn, Anglie) byl britský státník a dvořan z významného šlechtického rodu Cavendishů. V politice patřil k whigům a oporám premiéra Roberta Walpola. Původně sloužil v armádě, později byl nejvyšším hofmistrem a prezidentem Tajné rady, jako vévoda z Devonshiru od roku 1707 členem Sněmovny lordů, byl též rytířem Podvazkového řádu.\n\nNarodil se jako nejstarší syn 1. vévody z Devonshiru, studoval soukromě, v letech 1690–1691 absolvoval kavalírskou cestu, během níž navštívil Nizozemí, Německo, Rakousko a Itálii, v roce 1691 krátce studoval na univerzitě v Padově. Krátce sloužil v armádě, dosáhl hodnosti kapitána a zúčastnil se války o španělské dědictví. V letech 1695–1707 byl členem Dolní sněmovny za stranu whigů, v letech 1702–1707 byl velitelem královské tělesné stráže (\"Captain of the Yeomen of the Guard)\". Po otci zdědil titul vévody a vstoupil do Sněmovny lordů (1707; do té doby jako otcův dědic vystupoval pod jménem \"markýz Hartington\"). Po otci také převzal úřad lorda–místodržitele v hrabství Derby (1707–1710). V letech 1707–1710 byl jako lord nejvyšší hofmistr členem vlády, zároveň od roku 1707 zasedal v Tajné radě a v letech 1707–1711 byl královským sudím v severních hrabstvích. V roce 1710 získal Podvazkový řád. Po pádu Godolphinovy vlády a nástupu toryů musel opustit všechny úřady, bylo mu zrušeno i členství v Tajné radě. Po nástupu hannoverské dynastie se vrátil do funkce nejvyššího hofmistra (1714–1716), v roce 1714 mu bylo potvrzeno členství v Tajné radě, znovu získal také úřad místodržitele v Derby (1714–1729), poté byl dvakrát prezidentem Tajné rady (1716–1717 a 1725–1729). V případě nepřítomnosti krále byl také členem místodržitelského sboru.\n\nV roce 1688 se oženil s Rachel Russell (1674–1725), sestrou 2. vévody z Bedfordu (věnem přinesla 25 000 liber). Měli spolu sedm dětí, nejstarší syn William (1698–1755) byl dědicem titulů, další synové lord James Cavendish (1698–1741) a lord Charles Cavendish (1704–1783) zasedali v Dolní sněmovně.\n\n\n"}
{"id": "1431800", "url": "https://cs.wikipedia.org/wiki?curid=1431800", "title": "Cavendishové", "text": "Cavendishové\n\nCavendishové jsou starý anglický šlechtický rod připomínaný od doby normanského vpádu, v linii vévodů z Devonshire patří dodnes k nejbohatším aristokratickým klanům v Británii. V 17. století obdržela jedna linie za podporu Stuartovců titul vévody z Newcastle (1664), druhá linie naopak profitovala na pádu Stuartovců a získala titul vévody z Devonshire (1694). V 16. až 20. století řada členů rodu zastávala vysoké úřady ve státní správě a u dvora. William Cavendish, 4. vévoda z Devonshire (1720–1764), byl britským premiérem a sňatkem s dědičkou rodu Boyle významně rozšířil majetek rodu o statky v Irsku.\nDva vévodové z Newcastle a jedenáct vévodů z Devonshire získalo Podvazkový řád. V linii vévodů z Devonshire patřili Cavendishové přes dvě století k příznivcům whigů, později liberálů. Spencer Cavendish, 8. vévoda z Devonshiru (1833–1908), původně patřil k významným liberálním politikům, později stál u zrodu strany liberálních unionistů a přechodu Cavendishů ke konzervativcům. Posledním významným zástupcem rodu v politice byl Andrew Cavendish, 11. vévoda z Devonshire (1920–2004), který byl v letech 1962-1964 ministrem pro záležitosti Commonwealthu. Současným reprezentantem rodu je Peregrine Cavendish, 12. vévoda z Devonshire (*1944), hodnota jeho majetku je odhadována na 880 miliónů liber. Dalšími představiteli rodu jsou Charles Cavendish, 7. baron Chesham (*1974), Roderick Cavendish, 8. baron Waterpark (*1959) a doživotní člen Sněmovny lordů Richard Cavendish, baron Cavendish of Furness (*1941).\n\nMajetkem Cavendishů především v linii vévodů z Devonshire je několik architektonicky hodnotných hradů a zámků v Anglii a Irsku. Hlavním rodovým sídlem je Chatsworth House (Derbyshire), který je přístupný veřejnosti. Vzácné umělecké sbírky soustředěné v interiérech zámku tvoří významnou položku v celkové hodnotě majetku vévodů z Devonshire.\n\nPrvním známým předkem rodu je Robert de Gernon, který za Jindřicha I. získal statky v Gloucesteru. Jeho syn Robert získal sňatkem vesnici Cavendish v Suffolku a toto jméno pak přijali potomci jako rodové. Sir John Cavendish (1346–1381) byl v letech 1372-1381 lordem nejvyšším sudím, potomci pak zastávali správní funkce ve správě hrabství Suffolk, kde žili po několik generací. Mezi vlivnější a bohatou šlechtu se dostali až díky Siru Williamu Cavendishovi (1505–1557), který se obohatil při rozprodeji majetku zrušených klášterů, jeho potomci pak získali nejvyšší šlechtické tituly.\n\nVévodové z Newcastle byli vedlejší linií hrabat z Devonshire. Zakladatelem této větve byl William Cavendish (1592–1676), synovec 1. hraběte z Devonshire, který po rodičích zdědil značný majetek v několika hrabstvích a již v roce 1620 byl povýšen na vikomta, jako stoupenec Stuartovců získal nakonec titul vévody z Newcastle (1664). Oporou stuartovského režimu byl i jeho syn Henry Cavendish, 2. vévoda z Newcastle (1630–1691), který však zemřel bez potomstva a titul tak zanikl. Mezi jeho dcerami došlo k soudnímu sporu o dědictví, titul vévody z Newcastle byl krátce nato obnoven pro spřízněný rod Hollesů. Zatímco titul vévody z Newcastle získala v 18. století rodina Pelhamů, stěžejní část dědictví přešla na spřízněný rod vévodů z Portlandu, ktetý dodnes užívá příjmení \"Cavendish-Bentinck.\"\n\nMajetkem vévodů z Newcastle byla honosná sídla \"Welbeck Abbey\" (Nottinghamshire) a \"Bolsover Castle\" (Derbyshire), kde 1. vévoda s vynaložením vysokých finančních prostředků několikrát hostil Jakuba I. a Karla I. Oba zámky zdědili v 18. století vévodové z Portlandu a tento rod užívá příjmení \"Cavendish-Bentinck\", v jejich majetku zůstává Welbeck Abbey, zatímco Bolsover Castle byl v roce 1945 převeden do státní správy.\n\nNa počátku vzestupu této rodové větve stál Sir William Cavendish (1505-1557), který zastával funkce u dvora, v roce 1546 byl povýšen do šlechtického stavu a za vlády Jindřicha VIII. zbohatl při rozprodeji majetku zrušených klášterů. Jeho syn William (1552–1626) byl prostřednictvím manželství své sestry Anne vzdáleně spřízněn s rodem Stuartovců a po nástupu Jakuba I. na anglický trůn získal titul barona (1605) a hraběte z Devonshire (1618). Byl také místodržitelem v hrabství Derby a tento úřad zastávali jeho potomci s třemi krátkými přestávkami až do roku 1950. Jeho pravnuk William Cavendish, 4. hrabě z Devonshire (1640–1707), aktivně podpořil Slavnou revoluci a v roce 1694 získal titul vévody z Devonshire.\n\nV dalších generacích vévodové z Devonshire po několik staletí zastávali nejvyšší úřady ve státní správě a u dvora. Druhý vévoda byl nejvyšším hofmistrem, tuto hodnost zastával i jeho syn, třetí vévoda, který byl navíc místokrálem v Irsku. Další nositel titulu William Cavendish, 4. vévoda z Devonshire (1720–1764), byl krátce i britským premiérem. Ve dvou generacích zastávali vévodové z Devonshire čtyřicet let post kancléře pokladu v Irsku, kam také díky sňatku rozšířili své majetkové aktivity (4. vévoda se oženil s dědičkou rodu Boyle a získal v Irsku přibližně 25 000 hektarů půdy). Dědictvím po rodu Boyle byla také zřícenina kláštera \"Bolton Abbey\" (Yorkshire) a londýnský palác Burlington House.\n\nVýznamnou osobností politiky 19. století byl Spencer Cavendish, 8. vévoda z Devonshiru (1833–1908), který v rodinné tradici patřil k liberálům a zastával několik ministerských funkcí, ale později byl spoluzakladatelem strany Liberálních unionistů a tím došlo k přechodu Cavendishů ke konzervativcům. Jeho synovec 9. vévoda z Devonshire byl generálním guvernérem v Kanadě a ministrem kolonií, v řadách konzervativních politiků se uplatnili i další nositelé titulu, 10. vévoda z Devonshire a 11. vévoda z Devonshire. Současným představitelem rodu je Peregrine Cavendish, 12. vévoda z Devonshire (*1944).\n\nHlavním sídlem vévodů z Devonshire je zámek Chatsworth House (Derbyshire), který rodině patří od 16. století. Současná podoba zámku je výsledkem mnoha přestaveb v průběhu několika století, Cavendishové zde soustředili bohaté sbírky, mimo jiné malířského umění (Rembrandt, Van Dyck, Tintoretto). Vzácné umělecké sbírky tvoří významnou položku v dnešním bohatství vévodů z Devonshire. Po smrti 10. vévody z Devonshire (1950) byla rodina finančně zatížena vysokou dědickou daní a krátce poté došlo ke zpřístupnění zámku pro veřejnost.\n\nDalším majetkem rodu je zámek \"Holker Hall\" (Cumberland), který získal v roce 1754 dědictvím po rodu Lowtherů lord George Cavendish (1727–1794), mladší syn 3. vévody z Devonshire. Zámek nechal nákladně přestavět, jeho současná podoba ale pochází až z 19. století, kdy prošel několika novogotickými úpravami za 7. vévody z Devonshire. I tento zámek je dnes zpřístupněn veřejnosti, jeho majitelem je Richard Cavendish, baron Cavendish z Furnessu (*1941).\n\nVýznamnou architektonickou památkou alžbětinské éry je zámek \"Hardwick Hall\" (Derbyshire), od nějž byl také odvozen jeden ze šlechtických titulů Cavendishů. Koncem 16. století jej nechala postavit Elizabeth (Bess) z Hardwicku (1527–1608), manželka Sira Williama Cavendishe. Hrabata z Devonshire později přesídlila na Chatsworth House a Hardwick Hall zůstal stranou jejich zájmu. Naopak v 19. století se vévodové z Devonshire zasloužili, aby opomíjený a zanedbaný zámek zůstal ve své původní renesanční podobě. Dnes je zámek ve správě organizace National Trust a přístupný veřejnosti.\n\nSňatkem premiéra 4. vévody z Devonshire s Charlotte Boyle (1731–1754) přešlo do majetku Cavendishů bohaté dědictví rodu Boyle v Irsku i Anglii. Součástí dědictví byl hrad \"Lismore Castle\" (hrabství Waterford), který sloužil jako sídlo vévodů z Devonshire při pobytech v Irsku. V 19. století byl novogoticky přestavěn, později byl sídlem Charlese Cavendishe, markýza Hartingtona, který byl dědicem 10. vévody z Devonshire, ale padl za druhé světové války. Jeho manželka Adele, sestra amerického herce a tanečníka Freda Astaira, zde žila až do své smrti v roce 1981. Hrad je stále majetkem vévodů z Devonshire, ale částečně je zpřístupněn veřejnosti. Dalším sídlem z původního majetku Boylů byl zámek \"Londesborough Hall\" (Yorkshire), který 6. vévoda z Devonshire nechal zbořit v roce 1819, protože měl řadu jiných sídel a potýkal se s finančními problémy.\n\nV Londýně byly majetkem rodu městské paláce \"Devonshire House\", z dědictví po rodině Boyle paláce \"Chiswick House\" a \"Burlington House\". V 19. století získali dědictvím zámek \"Compton Place\" (Surrey), který byl občasným rodovým sídlem, po roce 1950 přešel do státní správy.\n\nTitul hrabat z Burlingtonu byl původně udělen rodině Boyle, která vlastnila rozsáhlý majetek v Irsku. Dcera 3. hraběte z Burlingtonu, Charlotte Boyle (1731–1754), se provdala za premiéra 4. vévodu z Devonshire, věnem mu také přinesla statky v Irsku a také londýnský palác \"Burlington House\". Jejich mladší syn lord George Cavendish (1754–1834) byl dlouholetým členem Dolní sněmovny a v závěru své politické kariéry byl v roce 1831 povýšen na hraběte z Burlingtonu. Mimo jiné byl dědicem majetku svého strýce maršála Fredericka Cavendishe (1729–1803) a v roce 1815 od svého synovce 6. vévody z Devonshire koupil londýnský palác Burlington House, který pak nechal přestavět. Jeho vnuk William Cavendish, 2. hrabě z Burlingtonu (1808-1891), zdědil v roce 1858 titul vévody z Devonshire a od té doby jsou oba tituly spojeny. Palác Burlington House byl v roce 1854 prodán britské vládě za 140 000 liber.\n\nCharles Compton Cavendish (1793–1863) byl mladším synem 1. hraběte z Burlingtonu a dlouhodobě byl členem Dolní sněmovny za stranu liberálů. V roce 1858 získal titul barona z Cheshamu a vstoupil do Sněmovny lordů. Jeho vnuk Charles Cavendish, 3. baron Chesham (1850–1907), byl brigádním generálem a u dvora proslul jako organizátor honů, v letech 1900–1901 byl krátce nejvyšším lovčím království. Zahynul na honu pádem z koně. John Cavendish, 5. baron Chesham (1916–1989) byl konzervativním politikem a zastával nižší úřady ve vládě. Současným představitelem této rodové linie je Charles Cavendish, 7. baron Chesham (*1974), na základě reorganizace Sněmovny lordů z roku 1999 mu ale nenáleží místo v Horní sněmovně.\n\nSídlem této rodové linie Cavendishů byl zámek \"Latimer House\" v hrabství Buckinghamshire, kde se Cavendishové dlouhodobě angažovali v místní samosprávě. Zámek byl postaven v roce 1838 pro 1. barona Cheshama, po smrti 4. barona (1952) bylo sídlo kvůli vysoké dědické dani předáno do státní správy.\n\nZakladatelem této rodové linie byl Sir Henry Cavendish (1707–1776), který patřil ke vzdálenému příbuzenstvu vévodů z Devonshire a vlastnil statky v hrabství Derby. Byl dlouholetým členem Dolní sněmovny, zastával také státní úřady v Irsku a v roce 1755 byl povýšen na baroneta. V Irsku působil i jeho syn Sir Henry Cavendish (1732–1804), jeho manželka Sarah, rozená Bradshaw (1740-1807), získala v roce 1792 titul baronky Waterpark, který platil pouze pro Irsko, nebylo s ním tedy spojeno členství v britské Sněmovně lordů. Do poloviny 19. století se potomci angažovali v Dolní sněmovně, současným představitelem této větve je Roderick Cavendish, 8. baron Waterpark (*1959).\n\nSídlem této rodové linie byl zámek \"Doveridge Hall\" v hrabství Derbyshire, který byl postaven v roce 1769 pro Sira Henryho Cavendishe.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1431862", "url": "https://cs.wikipedia.org/wiki?curid=1431862", "title": "Svatonosský maják", "text": "Svatonosský maják\n\nSvatonosský maják (rusky: \"Святоносский маяк\") stojí na pobřeží poloostrova Kola v severním výběžku mysu Svatý nos v Barentsově moři v Murmanské oblasti v Rusku.\n\nV roce 1828 stála na mysu neosvětlená věž. V roce 1835 ministerstvo námořnictva rozhodlo o výstavbě sítě majáků pro vyšší bezpečnost námořní dopravy v Barentsově a Bílém moři. Na mysu Svatý nos bylo plánováno postavit litinový nebo železný maják, ale pro nedostatek financí bylo rozhodnuto postavit maják dřevěný. V blízkosti majáku byl postaven dům pro správce majáku, kasárna a koupelna. Později byla dovezena věž a osvětlovací systém.\n\nPrvním majákem byla žlutá osmiboká pyramidová věž s kovovou lucernou, ve které bylo osmnáct lamp a osmnáct reflektorů. Výška věže byla 17,4 m a světelný zdroj byl ve výšce 89,4 m n. m. Maják byl postaven v srpnu 1863 a byl v činnosti od 1. srpna do 30. října v daném roce. Prvotní obsluhu tvořila jednotka sedmi osob, která bydlela přímo u majáku. Po úmrtí několika členů posádky na kurděje, v období zimy bydleli ve Varguze. V roce 1864 byl maják posvěcen. Od roku 1866 maják byl v civilní správě. V roce 1890 byla na maják instalována Fresnelova čočka a věž byla přestavěna.\n\nV roce 1871 bylo na ostrov dovezeno třiliberní signální dělo, které jako první v Rusku sloužilo jako zvukové signalizační zařízení. V roce 1872 bylo instalováno jako první v Rusku pneumatické akustické signalizační zařízení (nautofon) s ručním kompresorem. V mlze byl zvuk nautofonu slyšet do vzdálenosti 3–4 námořních mil. Nový nautofon byl instalován v roce 1890.\n\nV roce 1910 byl na maják zaveden telefon. Koncem třicátých let 20. století bylo zavedeno elektrické osvětlení.\n\nV roce 2005 byl maják zobrazen na poštovní známce Ruska.\n\nDřevěná věž z osmibokého základu přechází do osmibokého prolomeného komolého jehlanu a je vysoká 22 m. Věž je ukončena ochozem a lucernou. Světelný zdroj v lucerně je ve výšce 94 m n. m.\n\nNa majáku je instalováno automatické světlo-optické zařízení ASA-500, s dosahem 22 námořních mil, obsluhu tvoří sedm osob. Je zde nainstalováno šest slunečních panelů, deset akumulátorů a světlo-optické zařízení, které svítí záblesky bílého světla s dosvitem 8 nm.\n\nOd roku 2002 je maják zapsán do \"Seznamu kulturních památek Murmanské oblasti\" (\"Список вновь выявленных объектов на территории Мурманской области, представляющих историческую, научную или иную художественную ценность\") pod číslem Jfe 7/316.\n\n\noznačení:\n\n"}
{"id": "1431874", "url": "https://cs.wikipedia.org/wiki?curid=1431874", "title": "Bitva o San Matteo", "text": "Bitva o San Matteo\n\nBitva o San Matteo je jedna z posledních bitev první světové války mezi Rakouskem-Uherskem a Itálií, odehrála se v srpnu 1918 a skončila na začátku září. Bitva o 3678 m vysoký alpský štít Punta San Matteo byla až do roku 1999 geograficky nejvýše se odehrávající bitvou, potom ji nahradil kárgilský konflikt mezi Indií a Pákistánem ve výšce více než 5000 m n. m. Bitva o San Matteo byla poslední bitvou, kterou kdy vyhrálo Rakousko-Uhersko. Získalo tak zpět toto stanoviště po třech týdnech po tom, co ho zabrala Itálie svým útokem z 13. srpna 1918.\n"}
{"id": "1431894", "url": "https://cs.wikipedia.org/wiki?curid=1431894", "title": "Bohumil Doubek", "text": "Bohumil Doubek\n\nBohumil Doubek je jméno více osobností:\n\n"}
{"id": "1431906", "url": "https://cs.wikipedia.org/wiki?curid=1431906", "title": "Jozef Šimko", "text": "Jozef Šimko\n\nJozef Šimko (* 22. leden 1951, Rimavská Sobota) je slovenský regionální politik, poslanec zastupitelstva Banskobystrického kraje, od roku 2010 primátor města Rimavská Sobota a neúspěšný kandidát na post prezidenta Slovenské republiky ve volbách 2014. Před rokem 1989 byl členem KSČ a důstojníkem Sboru národní bezpečnosti.\n\nJozef Šimko se narodil v roce 1951 v Rimavské Sobotě v tehdejším Československu. Studoval na Důstojnické škole Veřejné bezpečnosti a poté na Fakultě vyšetřování Sboru národní bezpečnosti v Bratislavě, kde roku 1984 získal titul JUDr. Mezi lety 1977 až 1979 pracoval jako náčelník oddělení všeobecné kriminality Okresní správy Sboru národní bezpečnosti v Rimavské Sobotě. Od roku 1985 byl náčelníkem oddělení vyšetřování Okresního velitelství Policejního sboru v Rimavské Sobotě, a to až do roku 1991. Od roku 1977 byl členem Komunistické strany Československa (KSČ), v roce 1989 zakládal hnutí Verejnosť proti násiliu (VPN) v Rimavské Sobotě. Poté byl ředitelem Okresního ředitelství policejního sboru v Rimavské Sobotě. V roce 1994 vstoupil do Mečiarova Hnutí za demokratické Slovensko (HZDS), aby nebyl z tohoto postu odvolán. Později se stal přednostou Okresního úřadu v Rimavské Sobotě. Po odchodu z HZDS působil jako místopředseda Hnutí za demokracii (HZD) budoucího prezidenta Ivana Gašparoviče, pro jehož tým pracoval v prezidentských volbách 2004, kdy byl Ivan Gašparovič zvolen prezidentem SR. V letech 2005 až 2009 byl Jozef Šimko místopředsedou Banskobystrického kraje. V komunálních volbách 2010 a 2014 byl přímou volbou zvolen primátorem města Rimavská Sobota. V krajských volbách 2013 byl jako nezávislý kandidát zvolen zastupitelem Banskobystrického samosprávného kraje. Ve volbách 2017 byl opětovně zvolen, původně chtěl kandidovat i na post předsedy kraje, ale nakonec od kandidatury ustoupil.\n\nDne 19. listopadu 2013 oznámil svůj záměr kandidovat na post prezidenta Slovenské republiky ve volbách 2014, a to za podpory Strany moderního Slovenska (SMS), která mu pomáhala se sběrem podpisů. Během předvolební kampaně slovenská média zaznamenala Šimka především díky chybě na jeho bilboardech, které svého času hlásaly, že Jozef Šimko je \"Kandidát na PREZIDENTA SLOVENSKEJ REBUBLIKY\". V prvním kole získal 4 674 odevzdaných hlasů, což bylo pouhých 0,24 %. Nepostoupil tak do druhého kola a z celkem 14 kandidátů skončil předposlední.\n\n\n"}
{"id": "1431916", "url": "https://cs.wikipedia.org/wiki?curid=1431916", "title": "Husička krátkoocasá", "text": "Husička krátkoocasá\n\nHusička krátkoocasá (\"Thalassornis leuconotus\") nebo také kachnice bělohřbetá je vrubozobý pták obývající jezera, řeky a močály subsaharské Afriky s výjimkou pralesů, pouštních oblastí a velehor (i když v Keni byl jeden exemplář pozorován v nadmořské výšce 3000 metrů).\n\nV rámci čeledi kachnovitých vytváří samostatný rod \"Thalassornis\". Rozeznáváme dva geografické poddruhy: \"Thalassornis leuconotus leuconotus\" žijící na africké pevnině a \"Thalassornis leuconotus insularis\" z ostrova Madagaskar. \n\nDospělí ptáci dosahují délky 43 cm a rozpětí křídel 75 cm, váží 600–800 gramů. Jsou šedohnědě kropenatí, s bílými skvrnami u kořene zobáku a na hřbetě pod křídly. Zobák je černý a nohy šedozelené.\n\nHusička krátkoocasá je obratný potápěč, pod vodou vydrží až půl minuty. Živí se převážně lekníny a dalšími vodními rostlinami, stravu si zpestřuje larvami vodního hmyzu. Po deštích migruje za potravou po celé zaplavené krajině, v období sucha se stahuje na velké vodní plochy. Rozmnožuje se po celý rok. Do hnízda v rákosí klade samička čtyři až deset vajec, mladé husičky se líhnou po čtyřech týdnech. Na stavbě hnízda a inkubaci vajec se podílejí obě pohlaví.\n\nHlavním predátorem je orel jasnohlasý. Lidé loví husičky jen výjimečně, vzhledem k nevalné chuti jejich masa. Počet žijících jedinců se odhaduje na osm až devatenáct tisíc, s mírně klesající tendencí kvůli ubývání přirozeného habitatu. Husička krátkoocasá je díky svému rozsáhlému areálu zařazena jako málo dotčený taxon, patří k druhům uvedeným v Dohodě o ochraně afrického a euroasijského stěhovavého vodního ptactva (AEWA).\n"}
{"id": "1431979", "url": "https://cs.wikipedia.org/wiki?curid=1431979", "title": "Frederick Cavendish", "text": "Frederick Cavendish\n\nLord Frederick Cavendish (1729 – 21. října 1803, Twickenham Park, Anglie) byl britský polní maršál z významného šlechtického rodu Cavendishů. Kariérního postupu dosáhl za sedmileté války, později již mimo aktivní službu dosáhl hodnosti maršála (1796). Byl též poslancem a jako přívrženec whigů byl odpůrcem války proti americkým koloniím. Jeho starší bratr William Cavendish, 4. vévoda z Devonshiru byl v letech 1756–1757 britským premiérem. \n\nByl mladším synem nejvyššího hofmistra a irského místokrále 3. vévody z Devonshiru a od roku 1749 sloužil v armádě, jako syn vévody celý život užíval titul lorda. V roce 1755 v hodnosti podplukovníka doprovázel do Irska svého staršího bratra 4. vévodu z Devonshiru, který byl tehdy irským místokrálem. V roce 1757 byl vyslán do západní Evropy, stal se pobočníkem a komořím vévody z Cumberlandu, později bojoval pod velením vévody z Marlborough. V září 1758 padl do zajetí, ale vzápětí byl propuštěn výměnou za francouzského důstojníka. Vojenských operací sedmileté války se zúčastnil se střídavými úspěchy, ale jako příslušník nejvyšší šlechty a mladší bratr premiéra měl v armádě prominentní postavení, v roce 1761 byl povýšen na generálmajora. \n\nV letech 1751–1780 byl členem Dolní sněmovny, kde patřil k oporám whigů, na půdě parlamentu ale promluvil jen jednou. V roce 1770 byl povýšen na generálporučíka, své sympatie ke koloniím v severní Americe demonstroval odmítnutím bojovat ve válce proti USA. Již mimo aktivní službu dosáhl hodnosti generála (1782) a polního maršála (1796), od roku 1796 byl též členem Tajné rady. \n\nBěhem života nashromáždil značné jmění, v roce 1788 koupil zámek \"Twickenham Park\" na předměstí Londýna, kde také zemřel. Dědicem jeho majetku byl synovec George Augustus Cavendish (1754-1834), pozdější 1. hrabě z Burlingtonu. \n\nLord Frederick Cavendish na webu britského parlamentu\n"}
{"id": "1431980", "url": "https://cs.wikipedia.org/wiki?curid=1431980", "title": "Frederick Charles Cavendish", "text": "Frederick Charles Cavendish\n\nLord Frederick Charles Cavendish (30. listopadu 1836, Compton Place, Anglie – 6. května 1882, Dublin, Irsko) byl britský politik z významného šlechtického rodu Cavendishů. Patřil k rodině vévodů z Devonshire a za liberály byl dlouholetým členem Dolní sněmovny. Zastával nižší funkce na ministerstvu financí, jako ministr pro Irsko byl zavražděn hned po příjezdu do Dublinu. Jeho starší bratr Spencer Cavendish, 8. vévoda z Devonshire byl dlouhodobě významnou osobností britské politiky druhé poloviny 19. století.\n\nNarodil se jako druhorozený syn 7. vévody z Devonshire na jednom z rodových sídel \"Compton Place\" v Sussexu, po matce byl spřízněn s rodem Howardů v linii hrabat z Carlisle. Jako syn vévody užíval celý život titul lorda, studoval soukromě a na univerzitě v Cambridge, poté krátce sloužil v armádě. V letech 1859–1860 procestoval USA, na zpáteční cestě navštívil Španělsko. Mezitím působil jako soukromý tajemník ministra 2. hraběte Granvilla, v letech 1865–1882 byl za stranu liberálů členem Dolní sněmovny. V letech 1872–1873 byl tajemníkem W. Gladstona, v jeho vládách pak zastával nižší funkce lorda pokladu (1873–1874) a státního podtajemníka na ministerstvu financí (1880–1882). V roce 1882 byl jmenován státním sekretářem pro Irsko a členem Tajné rady. Hned po příjezdu do Irska se stal obětí atentátu ze strany irských nacionalistů a byl zavražděn 6. května 1882 v Dublinu. Následným vyšetřováním vyšlo najevo, že cílem útoku nebyl Cavendish, ale dlouholetý státní podtajemník pro Irsko Thomas Burke (1839–1882), který byl taktéž zavražděn. Frederick Cavendish byl pohřben na rodovém sídle v Chatsworthu, pohřbu se zúčastnilo 30 000 lidí, mimo jiné také 300 poslanců Dolní sněmovny.\n\nV roce 1864 se oženil s Lucy Lyttelton (1841–1925), dcerou 4. barona Lytteltona, jejich manželství zůstalo bez potomstva.\n\n\n\n"}
{"id": "1431981", "url": "https://cs.wikipedia.org/wiki?curid=1431981", "title": "Edward Cavendish, 10. vévoda z Devonshiru", "text": "Edward Cavendish, 10. vévoda z Devonshiru\n\nEdward William Spencer Cavendish, 10. vévoda z Devonshiru (\"Edward William Spencer Cavendish, 10th Duke of Devonshire, 10th Marquess of Hartington, 13th Earl of Devonshire, 5th Earl of Burlington, 13th Baron Cavendish of Hardwick, 5th Baron Cavendish of Keighley\") (6. května 1895 Londýn – 26. listopadu 1950 Londýn) byl britský politik a důstojník z významné rodiny Cavendishů. Původně sloužil v armádě, později byl dlouholetým členem Dolní sněmovny, před druhou světovou válkou a během ní zastával nižší posty v britské vládě. Od roku 1938 byl jako vévoda z Devonshiru členem Sněmovny lordů a vykonával řadu čestných funkcí. Byl rytířem Čestné legie a Podvazkového řádu. Díky sňatku svého nejstaršího syna Williama (1917-1944), který padl za druhé světové války, se stal blízkým příbuzným amerického prezidenta J. F. Kennedyho.\n\nByl synem kanadského generálního guvernéra a ministra kolonií 9. vévody z Devonshiru, po matce Evelyn Petty-Fitzmaurice byl vnukem indického místokrále a ministra zahraničí 5. markýze z Lansdowne. Studoval v Etonu a Oxfordu, jako otcův dědic užíval od roku 1908 titul \"markýz z Hartingtonu\". Po studiích sloužil v armádě a zúčastnil se první světové války, v roce 1916 byl povýšen na kapitána a bojoval v Egyptě, poté působil ve zpravodajských službách a při vojenské misi v Paříži. Po válce se zúčastnil mírové konference ve Versailles a získal francouzský Řád čestné legie.\n\nV letech 1918 a 1922 neúspěšně kandidoval ve volbách, v letech 1920–1921 byl starostou v Buxtonu, byl též smírčím soudcem a zástupcem místodržitele v hrabství Derbyshire. V letech 1923–1938 byl členem Dolní sněmovny, kde patřil ke konzervativcům a věnoval se především problematice kolonií. Do vlády se dostal jako státní podsekretář pro záležitosti dominií (1936–1940), v Churchillově koaličním válečném kabinetu byl státním podsekretářem pro Indii a Barmu (1940–1943) a státním podsekretářem kolonií (1943–1945). Mezitím po otci zdědil titul vévody a od roku 1938 byl členem Sněmovny lordů. Převzal také post lorda–místodržitele v Derby (1938–1950) a kancléře univerzity v Leedsu (1938–1950). V roce 1941 obdržel Podvazkový řád.\n\nJeho manželkou byla od roku 1917 Mary Alice Cecilová (1895–1988), dcera předsedy Sněmovny lordů Jamese Edwarda Cecila, v letech 1953–1966 byla nejvyšší hofmistryní královny Alžběty II. Nejstarší syn William Cavendish, markýz Hartington (1917–1944), padl za druhé světové války a za manželku měl Kathleen Kennedyovou (1920–1948), sestru amerického prezidenta J. F. Kennedyho. Dědicem titulů se stal Williamův mladší bratr Andrew (1920–2004).\n\nI když rodina patřila k nejbohatší šlechtě v Británii, po úmrtí 10. vévody se Cavendishové dostali do finanční tísně kvůli uvalení vysoké dědické daně. Po roce 1950 proto došlo k prodeji části majetku a v rámci snahy o zvýšení příjmů byla pro veřejnost zpřístupněna rodová sídla včetně hlavní rezidence Chatsworth House.\n\n"}
{"id": "1431990", "url": "https://cs.wikipedia.org/wiki?curid=1431990", "title": "Světový pohár v judu 2011", "text": "Světový pohár v judu 2011\n\nSvětový pohár (SP) v judu za rok 2011 tvořily turnaje Grand Slam/Prix, kontinentální turnaje světového poháru a turnaj mistrů. Body za úmístění z těchto turnajů se primárně počítají do olympijské kvalifikace a dále hrají významnou, ne však zásadní roli při nasazování judistů do pavouku turnajů.\n\nSérii štědře dotovaných turnajů Grand Slam a Grand Prix pořádá Mezinárodní judistická federace. Největší prestiž mají Tokijský Grand Slam (Kano Cup) a Pařížský Grand Slam (Pařížský turnaj).\n\nV kalendáři na sezónu byla původně Grand Prix Tunisu. Kvůli nepokojům v Tunisku (Arabské jaro) však byla narychlo zrušena a nahrazena Grand Prix Baku.\n\nOstatní méně bodované turnaje světového poháru.\nVýsledky českých reprezentantů v judu 2011\n"}
{"id": "1432021", "url": "https://cs.wikipedia.org/wiki?curid=1432021", "title": "Pískaná", "text": "Pískaná\n\nPískaná (anglicky \"Whistler's Father\") je 3. díl 29. řady a celkově 621. díl amerického animovaného seriálu Simpsonovi. Díl byl vysílán v USA na TV Fox 15. října 2017.\n\nZatímco k Marge příjdou její přátelé Luen Van Hotenová, Bernice Dlahová a Helen Lovejoyová má Homer hlídat Maggie. Po chvíli se Homer a Maggie začínájí nudit. Homer zjistí, že Maggie má talent na pískání. Nejdřív se pokusí skrýt talent Maggie a předstírat, že píská on, ale ostatní na to zanedlouho přišli. Homer se pokusí talent od Maggie využít jinak a přihlásí ji do pořadu \"Hvězdní caparti\", kde prohraje, protože již neumí pískat kvůli jejímu novému zubu.\n"}
{"id": "1432051", "url": "https://cs.wikipedia.org/wiki?curid=1432051", "title": "Helešic", "text": "Helešic\n\nPříjmení Helešic nosí více významných osobností:\n\n"}
{"id": "1432060", "url": "https://cs.wikipedia.org/wiki?curid=1432060", "title": "Antonio Donnarumma", "text": "Antonio Donnarumma\n\nAntonio Donnarumma (* 7. červenec 1990, Castellammare di Stabia, Itálie) je italský fotbalový brankář a reprezentant, který působí v klubu AC Milán.\n\nJeho mladším bratrem je Gianluigi Donnarumma, rovněž fotbalový brankář.\n\n\n"}
{"id": "1432061", "url": "https://cs.wikipedia.org/wiki?curid=1432061", "title": "Báča", "text": "Báča\n\nPříjmení Báča nosí více významných osobností:\n\n"}
{"id": "1432064", "url": "https://cs.wikipedia.org/wiki?curid=1432064", "title": "Krákora", "text": "Krákora\n\nPříjmení Krákora nosí více významných osobností:\n\n"}
{"id": "1432066", "url": "https://cs.wikipedia.org/wiki?curid=1432066", "title": "Hlavní strana/návrh květen 2018/mobil", "text": "Hlavní strana/návrh květen 2018/mobil\n"}
{"id": "1432070", "url": "https://cs.wikipedia.org/wiki?curid=1432070", "title": "Vaňous", "text": "Vaňous\n\nPříjmení Vaňous nosí více významných osobností:\n\n"}
{"id": "1432074", "url": "https://cs.wikipedia.org/wiki?curid=1432074", "title": "Kaple svatého Vavřince (Karpacz)", "text": "Kaple svatého Vavřince (Karpacz)\n\nKaple svatého Vavřince () je římskokatolická kaple na vrcholu Sněžky v polských Krkonoších. Je zapsána v rejstříku památek pod položkou A/1366/494 ze dne 11. prosince 1958.\n\nNachází se v jihozápadním Polsku, ve východní části Krkonoš na vrcholu Sněžky – nejvyšším vrcholu Sudet, zhruba 5,3 kilometru jihozápadně od centra Karpacze. \n\nKaple svatého Vavřince je nejvýše položenou barokní památkou Polska a provozovaným sakrálním objektem – každoročně se na den svatého Vavřince, 10. srpna, koná ve výšce 1602 m n. m. slavnostní mše.\n\nStavba kaple má rotundový vzhled, výška je 14 metrů a průměr kruhového půdorysu je 7 metrů. Ke kapli byla přistavěna předsíň na čtvercovém půdorysu. Vnitřní klenutí zploštělé kopule je pokryté malbami z 80. let 19. století. Kaple je postavena z kamene v barokním stylu, stojí na kamenné podezdívce. Zdi jsou z vnější strany kryté svislým dřevěným opláštěním. Kuželová střecha kaple i valbová stříška přesíně je krytá dřevěným šindelem a opatřena vrcholovým křížem. Vitrážová okna jsou oválná. Vybavení kaple je velmi skromné, zahrnuje oltář s postavami Matky Boží, svatého Vavřince a svatého Vojtěcha. V předsíni se nachází pamětní deska Jana Pieniążka – Odrowąża z roku 1828. \n\nStavba kaple byla zahájena v roce 1665. Stavební práce vedl Bartłomiej Nantwig z Gryfowa Śląskiego. Při zakládání stavby bylo odstraněno 4,5 metru zvětralin až ke skalnímu podkladu. Přes četné obtíže byla kaple dokončena v roce 1681 a byla opatřena oltářem z Křešova. Slavnostní vysvěcení proběhlo na den svatého Vavřince dne 10. srpna 1681, vysvěcení provedl opat křešovského kláštera Bernard Rosa.\n\nKaple byla několikrát poškozena bleskem.\n\n"}
{"id": "1432076", "url": "https://cs.wikipedia.org/wiki?curid=1432076", "title": "Mališ", "text": "Mališ\n\nPříjmení Mališ nosí více významných osobností:\n\n"}
{"id": "1432083", "url": "https://cs.wikipedia.org/wiki?curid=1432083", "title": "Cejnar", "text": "Cejnar\n\nPříjmení Cejnar nosí více významných osobností:\n\n"}
{"id": "1432088", "url": "https://cs.wikipedia.org/wiki?curid=1432088", "title": "Bocek", "text": "Bocek\n\nPříjmení Bocek nosí více významných osobností:\n\n"}
{"id": "1432107", "url": "https://cs.wikipedia.org/wiki?curid=1432107", "title": "Linka (příjmení)", "text": "Linka (příjmení)\n\nPříjmení Linka/Linková nosí více významných osobností:\n\n"}
{"id": "1432112", "url": "https://cs.wikipedia.org/wiki?curid=1432112", "title": "Forst", "text": "Forst\n\nForst/Forstová může znamenat:\n\n\n\n"}
{"id": "1432120", "url": "https://cs.wikipedia.org/wiki?curid=1432120", "title": "Daníček", "text": "Daníček\n\nPříjmení Daníček nosí více významných osobností:\n\n"}
{"id": "1432127", "url": "https://cs.wikipedia.org/wiki?curid=1432127", "title": "Bajgar", "text": "Bajgar\n\nPříjmení Bajgar nosí více významných osobností:\n\n"}
{"id": "1432134", "url": "https://cs.wikipedia.org/wiki?curid=1432134", "title": "Holiš", "text": "Holiš\n\nPříjmení Holiš nosí více významných osobností:\n\n"}
{"id": "1432139", "url": "https://cs.wikipedia.org/wiki?curid=1432139", "title": "Šnobl", "text": "Šnobl\n\nPříjmení Šnobl nosí více významných osobností:\n\n"}
{"id": "1432142", "url": "https://cs.wikipedia.org/wiki?curid=1432142", "title": "Jakubík", "text": "Jakubík\n\nPříjmení Jakubík nosí více významných osobností:\n\n"}
{"id": "1432157", "url": "https://cs.wikipedia.org/wiki?curid=1432157", "title": "Kobr", "text": "Kobr\n\nPříjmení Kobr nosí více významných osobností:\n\n"}
{"id": "1432162", "url": "https://cs.wikipedia.org/wiki?curid=1432162", "title": "Parma (příjmení)", "text": "Parma (příjmení)\n\nPříjmení Parma nosí více významných osobností:\n\n"}
{"id": "1432167", "url": "https://cs.wikipedia.org/wiki?curid=1432167", "title": "Kolaja", "text": "Kolaja\n\nPříjmení Kolaja nosí více významných osobností:\n\n"}
{"id": "1432177", "url": "https://cs.wikipedia.org/wiki?curid=1432177", "title": "Staník", "text": "Staník\n\nPříjmení Staník nosí více významných osobností:\n\n"}
{"id": "1432179", "url": "https://cs.wikipedia.org/wiki?curid=1432179", "title": "44. ročník People's Choice Awards", "text": "44. ročník People's Choice Awards\n\n44. ročník People's Choice Awards se konal dne 11. listopadu 2018. Je to první ceremoniál, který vysílala stanice E!, namísto obvyklé CBS. Je to také poprvé co se ceny nepředávaly v lednu, ale v listopadu, za posledních dvacet let. Nejvíce ocenění získala skupina BTS (4), seriál \"Shadowhunters\" (4) a film \"\" (5). \n\nNominace byly oznámeny 15. listopadu 2016.\n"}
{"id": "1432205", "url": "https://cs.wikipedia.org/wiki?curid=1432205", "title": "Medaile Za statečnost (Rakousko)", "text": "Medaile Za statečnost (Rakousko)\n\nMedaile za statečnost, \"uváděna také\" Tapferkeitsmedaille, byla vojenská medaile, která byla založena v roce 1789 a udělovala se za statečnost v boji.\n\nTřídy vyznamenání:\n\nMedaile zobrazuje portrét vládnoucího monarchy a na reversu dekorace je mimo jiné i nápis:\n\nKoncem roku 1915 bylo zavedeno tzv. Wiederholungsspangen (pásek) za opakované udělování příslušného ocenění. Pásky byly umístěny na trojúhelníkové stuze – jeden pásek za dvojité udělení medaile za statečnost, dva pásky za třínásobné udělení medaile a tři pásky za čtyřnásobné udělení medaile.\n\nOd září 1917 byla velká zlatá a velká stříbrná medaile za statečnost udělována také důstojníkům. Takto udělená dekorace byla opatřena na trojúhelníkové stuze písmenem \"K\" (ve zlatě nebo stříbře).\n\n\n\n"}
{"id": "1432212", "url": "https://cs.wikipedia.org/wiki?curid=1432212", "title": "Kuruc (rozcestník)", "text": "Kuruc (rozcestník)\n\nKuruc může být:\n\n\n"}
{"id": "1432213", "url": "https://cs.wikipedia.org/wiki?curid=1432213", "title": "Lunda-Katanga", "text": "Lunda-Katanga\n\nLunda-Katanga je náhorní plošina v severovýchodní Angole, v jižní a jihovýchodní části Demokratické republiky Kongo (dřívější provincie Katanga) a v severní Zambii. Od severu je ohraničena pohořími Kundelungu a Mitumba, od východu pohořím Mučinga a na západě navazuje na plošinu Bié. Odděluje na severu ležící Konžskou pánev od na jihu ležících plošin a pánví odvodňovaných Zambezi. Sever je odvodňován levostrannými přítoky Konga.\n\nSkládá se ze soustavy plošin, v západní části je to plošina Lunda a ve východní plošina Katanga.\n\nObdobí deštů trvá od října do dubna.\n"}
{"id": "1432215", "url": "https://cs.wikipedia.org/wiki?curid=1432215", "title": "Sergej Samojlovič", "text": "Sergej Samojlovič\n\nSergej Alexandrovič Samojlovič (* 6. prosinec 1984 Kaliningrad) je ruský zápasník–sambista a judista.\n\nSe sambo/judem začínal v 11 letech v rodném Kaliningradu. Připravuje se pod vedením manželů Jarmoljukových. Do roku 2010 střídal zápas sambo se sportovním judem. V ruské judistické reprezentaci se prosazoval od roku 2009 v polotěžké váze do 100 kg. V závěru roku 2011 vyhrál prestižní Kano Cup v Tokiu. K vítězství mu pomohla hrubá taktická chyba jeho finálového soupeře Korejce Hwang Hui-te, který se za bodového vedení, deset sekund před koncem zápasu, chytil jeho nohy a byl diskvalifikován.\n\nV roce 2012 se kvalifikoval na olympijské hry v Londýně, ale v ruské nominaci prohrál účast s Tagirem Chajbulajevem. Z judistické reprezentace byl vyřazen pro slabé výkony v roce 2015.\n\n\n\n"}
{"id": "1432218", "url": "https://cs.wikipedia.org/wiki?curid=1432218", "title": "Dejmek", "text": "Dejmek\n\nPříjmení Dejmek nosí více významných osobností:\n\n"}
{"id": "1432226", "url": "https://cs.wikipedia.org/wiki?curid=1432226", "title": "Pazourek (rozcestník)", "text": "Pazourek (rozcestník)\n\nPazourek může být:\n\n\n"}
{"id": "1432230", "url": "https://cs.wikipedia.org/wiki?curid=1432230", "title": "Stibůrek", "text": "Stibůrek\n\nPříjmení Stibůrek nosí více významných osobností:\n\n"}
{"id": "1432246", "url": "https://cs.wikipedia.org/wiki?curid=1432246", "title": "Vašků", "text": "Vašků\n\nPříjmení Vašků nosí více významných osobností:\n\n"}
{"id": "1432248", "url": "https://cs.wikipedia.org/wiki?curid=1432248", "title": "Škorpík", "text": "Škorpík\n\nPříjmení Škorpík nosí více významných osobností:\n\n"}
{"id": "1432259", "url": "https://cs.wikipedia.org/wiki?curid=1432259", "title": "Znamenáček", "text": "Znamenáček\n\nPříjmení Znamenáček nosí více významných osobností:\n\n"}
{"id": "1432268", "url": "https://cs.wikipedia.org/wiki?curid=1432268", "title": "Speciální čarodějnický díl XXVIII", "text": "Speciální čarodějnický díl XXVIII\n\nSpeciální čarodějnický díl XXVIII (anglicky \"Treehouse of Horror XXVIII\") je 4. díl 29. řady amerického animovaného seriálu Simpsonovi.\n\nTento díl je rozdělen na tyto části:\n\n\nSimpsonovi obdrželi sošku démona PAZUZU nalezeného v Iráku. Homer nechá Maggie s démonem v pokoji a půjde na večírek. Maggie brzy posedne PAZUZU. Maggie má mužský hlas a může přemisťovat objekty na dálku. Ned přiváže Maggie záložkami a rodiče Maggie čekají na vymítače démonů. Vymítač démonů nakonec Maggie zachrání.\n\nSněhulka najde tajné dvířka v pokoji a vejde do nich s Lízou. Tunel je zavede do její nové rodiny, která má místo očí knoflíky. Líza a Bart si je nechají přišít. Druhá \"knoflíková\" rodina příjde do \"normálního světa\" a Marge z druhé rodiny uklízí dům. Na konci této části Líza informuje, že třetí část čarodějnického dílu bude tak odporná, \"že byste si raději pustili Hru o trůny\".\n\nMarge, Líza, Maggie a Bart odjeli na dovolenou a Homer zůstal sám doma. Homer si ugriluje \"osamělý páreček\" (párek). Když si jej chce rozpůlit, tak je párek ještě zmrzlý asi uřeže svůj ukazovák který mu spadl na gril, který po promyšlení snědl. Následovně Homer začne jíst ostatní části svého těla a stane se \"jáganem\". Jakmile příjdou ostatní členové rodiny, tak se ptají Homera proč má rukavice a že hodně zhubl. V poradně pro závislé potká kuchaře, který Homera uvaří, jeho rodina a přátelé Homera sní.\n"}
{"id": "1432275", "url": "https://cs.wikipedia.org/wiki?curid=1432275", "title": "Šťástka", "text": "Šťástka\n\nPříjmení Šťástka nosí více významných osobností:\n\n"}
{"id": "1432277", "url": "https://cs.wikipedia.org/wiki?curid=1432277", "title": "Mostecká aféra", "text": "Mostecká aféra\n\nMostecká aféra nazývaná někdy též „mostecká špionážní aféra“ (případně krycím označením „akce Sever“) byla komunisty zinscenovaná provokace na jejímž vzniku se podílely složky ministerstva vnitra a obranného zpravodajství. Časově předcházela „vítěznému“ únoru 1948. Podstatou provokace bylo vytvoření fiktivní ilegální skupiny Sever (se dvěma složkami: pražskou a mosteckou) ovládané již od počátku provokatéry z řad StB. Protistátní skupina Sever měla sdružovat s politickou situací nespokojené účastníky druhého odboje jakož i příslušníky československé brigády v SSSR a jejím „cílem“ mělo být zorganizování protikomunistického puče. Po jejím „odhalení“ měla být nelegální skupina dána do souvislosti s konkrétní politickou stranou – stranou národně socialistickou.\n\nTato aféra již v lednu 1948 byla předmětem tajného zasedání vlády, při němž došlo k ostré hádce ministra vnitra Václava Noska (KSČ) s ministrem spravedlnosti Prokopem Drtinou (Československá strana národně socialistická). Ministr Prokop Drtina předložil důkazy, že jde o komunistickou provokaci podobnou Krčmaňské aféře a navrhoval ustanovení komise ministrů, která by prověřila „podezřelé“ aktivity ministerstva vnitra. Vinou odporu komunistů ale tento návrh neprošel.\n\nPřesto odstartovaná mostecká špionážní aféra vedla k výměně nekomunistických velitelů SNB, vyústila v zatýkání a mučení desítek vojáků (bývalých partyzánů), jakož i ideových či jen potenciálních názorových odpůrců. Za hlavní osobu mostecké špionážní aféry byl označen nesmiřitelný odpůrce komunismu Pravomil Raichl – bývalý samopalník československého armádního sboru v SSSR. Dne 20. února 1948 předložil ministr národní obrany Ludvík Svoboda, předseda vlády Klement Gottwald a ministr vnitra Václav Nosek na Pražském hradě prezidentu Edvardu Benešovi návrh na obměnu vlády, do níž údajně pronikli špioni.\nMosteckou špionážní aféru připravila tajná policie ve spolupráci s vojenským obranným zpravodajstvím a použila při ní dlouho sledovanou osobu Pravomila Raichla, který prošel sovětskými gulagy, kritizoval komunisty již na východní frontě a po druhé světové válce se netajil svými protikomunistickými postoji. Aféra byla psychologicky založena na tom, že Pravomil Raichl (vězeň sovětských pracovních lágrů na Sibiři, hrdina bojů proti nacistům z východní fronty a syn zakládajícího člena KSČ) toužil aktivně vystupovat proti rodícímu se komunistickému režimu. Byl proto nakontaktován dvojicí tajných agentů. Edy a Thony se vydávali za americké zpravodajské důstojníky, kteří oficiálně pátrali po letcích US Air Force, kteří zahynuli v bojích nad územím Československa. Agenti Raichlovi tvrdili, že vědí o nespokojenosti části velitelů československé armády s politickým vývojem v Československu a že mohou těmto lidem obstarat zbraně i finanční prostředky. Agenti Edy a Thony Raichla postupně ujišťovali v tom, že americká strana je připravena protikomunistické aktivity podpořit politicky, materiálně i finančně a slíbili dokonce i dodání většího množství německých samopalů, dva těžké a 32 lehkých kulometů (z bývalých skladů wehrmachtu).\n\nDůvěřivý Pravomil Raichl se nevědomky stal nástrojem v rukou přednosty Obranného zpravodajství (OBZ) Bedřicha Reicina a ministra vnitra Václava Noska (KSČ). Pravomil Raichl agentům uvěřil, dva týdny s nimi objížděl severozápadní Čechy a postupně je seznamoval se svými obdobně smýšlejícími přáteli z fronty. (Jednalo se hlavně o Podkarpatorusy a volyňské Čechy.) To, že Edyho a Thonyho provázel Raichl, povzbudilo Raichlovy přátele a oni sami hovořili o svých dalších známých z Chomutova, Chebu a Mariánských Lázní, kde zařizovali přechody lidí přes hranice.\n\nKdyž takto Raichl odhalil svoje kontakty a jejich protikomunistické aktivity a agenti Edy a Thony nashromáždili dostatek kompromitujících informací došlo v sobotu 8. listopadu 1947 ráno k Raichlovu zatčení.\n\nPodstrčená aktovka obsahovala falešné dokumenty o nalezištích uranu v Československu. I když neměl Pravomil Raichl o těchto skutečnostech žádnou povědomost, byly tyto podvržené dokumenty předkládány vyšetřovateli novinářům jako důkazy jeho viny. Postupně se rozjel řetěz zatýkání při kterém bylo zatčeno i mnoho dalších (s vývojem v Československu) nespokojených lidí (z řad vojáků, inteligence a i komunistů) a to nejen Raichlových přátel ale i těch, kteří neměli s Pravomilem Raichlem nic společného. Celá špionážní aféra byla veřejnosti prezentována v tom smyslu, že národní socialisté chystali (jako součást buržoazní reakce) vojenský převrat.\n\nTato rozsáhlá provokace (zosnovaná StB a armádním obranným zpravodajstvím) byla načasována před Únor 1948 a Klement Gottwald ji následně využil jako svůj trumf v politickém boji proti nekomunistickým stranám, zejména proti národním socialistům. Bývalý válečný hrdina Pravomil Raichl byl komunistickým tiskem vláčen jako vlastizrádce. Ministr národní obrany Ludvík Svoboda označil Raichla ve svém tiskovém prohlášení z 20. února 1948 (po jednání s prezidentem Edvardem Benešem) za zbabělce a člověka, který se za války vyhýbal vojenské službě. To bylo v ostrém kontrastu se skutečností, že to byl právě Ludvík Svoboda, kdo svého bývalého spolubojovníka Raichla před několika lety hodnotil jako skvělého vojáka a podepisoval dekrety s Raichlovými vyznamenáváními za statečnost.\n\nPropagandou zpracovaná veřejnost žádala pro aktéry mostecké špionážní aféry vysoké tresty stejně tak jako demonstrace horníků a dělníků z Mostecka, kteří požadovali pro zrádce národa co nejtvrdší potrestání. Přelíčení – první komunistický monstrproces – probíhal na Pankráci od 5. května 1948 do 11. května 1948 a vynesl tři rozsudky smrti: Štefan Karlánek za úklady proti republice, Pavel Babec a Pravomil Raichl jako duchovní vůdci odbojových skupin mostecké špionážní aféry. Prezident Edvard Beneš odmítl rozsudky smrti podepsat a tak byly tresty změněny na doživotí. V soudním procesu „Pravomil Raichl a spol.“ bylo obžalováno celkem 22 lidí, padly tři tresty smrti (změněné na doživotí) a zbytek obžalovaných byl buď zproštěn viny nebo odešel s trestem do tří let věznění.\n\nPravomil Raichl prošel vězněním v sovětských kriminálech a sibiřských lágrech, v nichž byla hrubost a neúcta k lidskému životu zcela normální. Ale oproti sibiřským gulagům pravé peklo zažil až v komunistických věznicích.\n\nMostecká špionážní aféra ukazuje, jak rychle se lidé mohou ocitnout v soukolí totalitních režimů různého typu a v různých dobách. Zároveň demonstruje stav, kdy v letech 1945 až 1948 – tedy před komunistickým převratem – se odehrávaly závažné zločiny: provokace, brutální výslechy, mučení, vazby bez uvedení důvodu či věznění lidí bez soudu, tedy zločiny, které předznamenaly brutalitu poúnorového režimu. Analýza událostí před 25. únorem 1948 odhaluje, že šlo o dlouhodobě připravovaný násilný komunistický převrat s využitím důmyslných provokací i tzv. „volavčích sítí“. \n\n\n\n"}
{"id": "1432280", "url": "https://cs.wikipedia.org/wiki?curid=1432280", "title": "Středa (příjmení)", "text": "Středa (příjmení)\n\nPříjmení Středa nosí více významných osobností:\n\n"}
{"id": "1432288", "url": "https://cs.wikipedia.org/wiki?curid=1432288", "title": "Vytlačil", "text": "Vytlačil\n\nPříjmení Vytlačil nosí více významných osobností:\n\n"}
{"id": "1432295", "url": "https://cs.wikipedia.org/wiki?curid=1432295", "title": "Chytka", "text": "Chytka\n\nPříjmení Chytka nosí více významných osobností:\n\n"}
{"id": "1432315", "url": "https://cs.wikipedia.org/wiki?curid=1432315", "title": "Vyznamenání za zásluhy o Červený kříž", "text": "Vyznamenání za zásluhy o Červený kříž\n\nVyznamenání za zásluhy o Červený kříž, bylo založeno dne 17. srpna 1914 rakousko-uherským císařem Františkem Josefem I. při příležitosti 50. výročí založení Červeného kříže. Vyznamenání bylo určeno k udělení osobám, které získaly zásluhy v oblasti dobrovolnické služby Červeného kříže monarchie v míru nebo ve válce.\n\nvšechny třídy mohou být doplněny tzv. válečnou dekorací, tvořenou zeleným vavřínovým věncem\n\n\n\n"}
{"id": "1432339", "url": "https://cs.wikipedia.org/wiki?curid=1432339", "title": "Ašikaga (Točigi)", "text": "Ašikaga (Točigi)\n\nAšikaga (japonsky:足利市 \"Ašikaga-ši\") je japonské město v prefektuře Točigi na ostrově Honšú. Žije zde téměř 150 tisíc obyvatel. Ve městě se nachází řada středních a vysokých škol. Leží ze šintoistický chrám Ašikaga Gakkó (足利学校), který je považován za nejstarší školu v Japonsku.\n\n"}
{"id": "1432340", "url": "https://cs.wikipedia.org/wiki?curid=1432340", "title": "Do Not Disturb", "text": "Do Not Disturb\n\nDo Not Disturb je třinácté studiové album anglické progresivní rockové skupiny Van der Graaf Generator. Vydáno bylo 30. září roku 2016 společností Esoteric Recordings. Jeho historie sahá do chvíle, kdy zpěvák kapely Peter Hammill poslal svým dvěma spoluhráčům nové písně. Ty následně společně týden zkoušeli, později týden nahrávali základní stopy a následně šest měsíců dokončovali.\n\n\n"}
{"id": "1432351", "url": "https://cs.wikipedia.org/wiki?curid=1432351", "title": "Primal Fear", "text": "Primal Fear\n\nPrimal Fear je německá metalová hudební skupina, kterou v roce 1997 založili zpěvák Ralf Scheepers a baskytarista Mat Sinner. V původní sestavě dále figurovali kytarista Tom Naumann a bubeník Klaus Sperling. Později v kapele došlo k několika personálním obměnám a jedinými stálými členy zůstávali Scheepers a Sinner. Svou první desku kapela vydala v roce 1998 a jako host na ní zahrál Kai Hansen, Scheepersův bývalý spoluhráč ze skupiny Gamma Ray. Následovala řada dalších alb, přičemž do roku 2005 je vydávalo vydavatelství Nuclear Blast a později Frontiers Records.\n\n\n\n"}
{"id": "1432377", "url": "https://cs.wikipedia.org/wiki?curid=1432377", "title": "Isis (seriál)", "text": "Isis (seriál)\n\nIsis (též The Secrets of Isis) je americký fantasy televizní seriál, jehož autorem je Marc Richards. Premiérově byl vysílán v letech 1975–1976 na stanici CBS, kdy vznikly dvě řady s celkem 22 díly. Jednalo se o první americký seriál s ženskou superhrdinkou, která navíc nepocházela z komiksů, ale byla vytvořena přímo pro televizi. Superhrdinská postava Isis byla posléze převzata do komiksů vydavatelství DC Comics.\n\nV \"Isis\" hostuje ve třech dílech postava Captaina Marvela ze souběžně vysílaného seriálu \"Shazam!\", naopak postava Isis se třikrát objeví v seriálu \"Shazam!\"\n\nAmerická středoškolská učitelka Andrea Thomas najde na archeologických vykopávkách v Egyptě magický amulet, který kdysi patřil starověké egyptské královně Hatšepsut. Rovněž sama Andrea je jedním z potomků této vládkyně, takže jí amulet může poskytnout nadpřirozenou sílu. Z učitelky se tak použitím tohoto předmětu stane superhrdinka/bohyně Isis, která dokáže vyřešit i to, co ostatní smrtelníci nemohou. Většina zápletek v seriálu se týká zachraňování středoškoláků, kteří se dostanou do problémů.\n\n\n"}
{"id": "1432384", "url": "https://cs.wikipedia.org/wiki?curid=1432384", "title": "Hair of the Dog", "text": "Hair of the Dog\n\nHair of the Dog je šesté studiové album skotské hardrockové skupiny Nazareth. Vydáno bylo v dubnu roku 1975 společností Vertigo Records a jeho producentem byl Manny Charlton. Nahráno bylo ve studiu Escape Studios v Kentu, přičemž různé dodělávky byly dokončeny v londýnském AIR Studios, kde zároveň proběhlo mixování nahrávek.\n\n\n"}
{"id": "1432417", "url": "https://cs.wikipedia.org/wiki?curid=1432417", "title": "Lucas Hernández", "text": "Lucas Hernández\n\nLucas Hernández (* 14. únor 1996), nebo také pouze Lucas, je profesionální francouzský reprezentační fotbalista, který hraje od roku 2019 v německém klubu Bayern Mnichov. Jeho pozicí je obrana. V roce 2018 se svými týmy opanoval Evropskou ligu (s Atléticem) a Mistrovství světa (s Francií).\n\nOd sezóny 2015/16 se Hernández začal prosazovat do sestavy Atlética. V sezóně 2016/17 odehrál za klub 24 zápasů napříč všemi soutěžemi, v další sezóně 2017/18 44 zápasů. Ve finále EL 2017/18 odehrál celý zápas, Atlético porazilo Olympique Marseille 3:0 a získalo tak pohár.\n\nNa začátku další sezóny vyhrál s Atléticem Superpohár, když se \"Atletům\" podařilo porazit městského rivala Real Madrid 4-2.\n\nDo seniorské reprezentace byl povolaný v březnu 2018, to jej trenér Francie Didier Deschamps nominoval na přátelské zápasy s Kolumbií a Ruskem.\nDostal se mezi vyvolené hráče pro MS 2018 v Rusku, kde se stal stálicí na levém kraji obrany. Mimo třetího zápasu s Dánskem ve skupině, kdy odehrál jen 50 minut, odehrál všechny zápasy celé, včetně toho finálového, kde Francie zdolala Chorvatsko 4-2.\n\n"}
{"id": "1432430", "url": "https://cs.wikipedia.org/wiki?curid=1432430", "title": "Masterplan", "text": "Masterplan\n\nMasterplan je německá powermetalová hudební skupina, kterou v roce 2001 založili dva dřívější členové kapely Helloween, kytarista Roland Grapow a bubeník Uli Kusch. Kapelou prošlo několik dalších hudebníků, přičemž jediným stálým členem zůstává po Kuschově odchodu v roce 2006 kytarista Grapow. V letech 2012 až 2016 v kapele hrál český bubeník Martin Škaroupka a svého času také norský zpěvák Jørn Lande. První album kapela vydala v roce 2003. Jako host se na něm podílel další člen Helloween, zpěvák Michael Kiske. Následovalo několik dalších alb.\n\n"}
{"id": "1432452", "url": "https://cs.wikipedia.org/wiki?curid=1432452", "title": "Válečný kříž Za občanské zásluhy", "text": "Válečný kříž Za občanské zásluhy\n\nVálečný kříž Za občanské zásluhy, byl založen dne 4. února 1916 rakousko-uherským císařem Františkem Josefem I. ve čtyřech třídách a byl určen jako odměna pro civilisty, ale i pro vojáky, kteří nebyli přímo zapojeni do boje. Tato dekorace byla mimo jiné posledním oceněním, které bylo uděleno za panování císaře Františka Josefa I.\n\nKříže 1. a 2. třídy jsou pozlacené, 3. třída je stříbrná a 4. třída bronzová. S výjimkou poslední třídy jsou křížové ramena také pokryty smaltem. Průměr kříže je: 1. třída 64 mm, zbývající třídy 44 mm.\n\nJedenkrát byla první třída kříže udělena s diamanty. Tato dekorace byla udělena velvyslanci Kajetanu von Mérey při příležitosti mírových jednání v Brest-Litovsku.\n\n\n"}
{"id": "1432467", "url": "https://cs.wikipedia.org/wiki?curid=1432467", "title": "Linhart Šťávka", "text": "Linhart Šťávka\n\nLinhart Šťávka, O.Cist. († po roce 1488) byl český cisterciácký mnich. V letech 1467-1470 byl opatem kláštera ve Zlaté Koruně a následně v letech 1470-1488 opatem kláštera ve Žďáru nad Sázavou. Jeho data narození a úmrtí nejsou přesně známa.\n\nPocházel z rodiny Mikuláše Šťávky z jihočeských Hodonic. Stal se mnichem v cisterciáckém opatství \"Fons Beatae Mariae Virginis\" ve Žďáru nad Sázavou, později však přešel do jihočeské Zlaté Koruny, kde také zastával po jistou dobu úřad převora. V roce 1467 byl zvolen zlatokorunským opatem. Jeho působení v této funkci však nebylo šťastné a velmi rychle se mu podařilo přivést klášter k velkému úpadku. Po třech letech na úřad opata rezignoval. Záhy však byl zvolen opatem ve svém domovském žďárském klášteře. Zde působil celkem 18 let. Rezignoval v roce 1488. Uvádí se, že v témže klášteře pak žil ještě dlouho jako obyčejný mnich. Není známo, kdy zemřel.\n\n\n"}
{"id": "1432486", "url": "https://cs.wikipedia.org/wiki?curid=1432486", "title": "Raichl", "text": "Raichl\n\nPříjmení Raichl nosí více významných osobností:\n\n"}
{"id": "1432491", "url": "https://cs.wikipedia.org/wiki?curid=1432491", "title": "Lujo Brentano", "text": "Lujo Brentano\n\nLudwig Josef „Lujo“ Brentano (18. prosince 1844 Aschaffenburg – 9. září 1931 Mnichov) byl německý ekonom. Pocházel ze zámožné rodiny italských katolických přistěhovalců, jeho starším bratrem byl filosof Franz Brentano. Vyučoval na Vratislavské univerzitě, Štrasburské univerzitě a Mnichovské univerzitě. Byl představitelem katedrového socialismu, na rozdíl od Karla Marxe prosazoval spojení sociální a tržní ekonomiky. Patřil k zakladatelům sdružení Verein für Socialpolitik, zdůrazňoval roli odborů v hospodářském životě, z jeho teorií vycházela politika výmarské republiky. V roce 1914 podepsal Manifest 93. \n\n"}
{"id": "1432495", "url": "https://cs.wikipedia.org/wiki?curid=1432495", "title": "Raivis Dzintars", "text": "Raivis Dzintars\n\nRaivis Dzintars (* 25. listopad 1982, Riga) je lotyšský novinář a pravicový politik, zakladatel a první předseda nacionalistické strany Visu Latvijai!, poslanec lotyšského parlamentu Saeima v 10., 11. a 12. volebním období.\n\nNarodil se roku 1982 v Rize v tehdejší Lotyšské sovětské socialistické republice, která byla součástí Sovětského svazu. V roce 2001 odmaturoval na 77. střední škole v Rize a nastoupil k vysokoškolskému studiu na Katedru politologie na Fakultě sociální věd na Latvijas Universitāte v Rize. Na podzim 2004 se stal novinářem v novinách Latvijas Avize.\n\nJeště v době jeho středoškolských studií založil v srpnu 2000 národně orientovaný spolek mládeže s názvem Visu Latvijai! Dne 14. ledna 2006 se tento spolek oficiálně transformoval v politickou stranu, přičemž Dzintars byl zvolen jejím prvním předsedou, a z tohoto důvodu opustil svou žurnalistickou práci. V parlamentních volbách 2010 kandidovala strana Visu Latvijai! ve společné koalici se stranou Tēvzemei un Brīvībai/LNNK. Celkem získaly 7.84% odevzdaných hlasů a Dzintars se stal poslancem parlamentu 10. Saeima (2010–2011) za volební obvod Vidzeme. V roce 2011 se obě tyto koaliční strany spojily v subjekt s poměrně dlouhým názvem \"Nacionālā apvienība \"Visu Latvijai!\"—\"Tēvzemei un Brīvībai/LNNK\"\", a Dzintars se stal jedním ze dvou spolupředsedů strany, druhým byl Roberts Zīle. V předčasných parlamentních volbách 2011 byl kandidátem Nacionālā apvienība na post premiéra. Strana tehdy získala 13,9% hlasů a 14 poslaneckých mandátů. Dzintars se stal poslancem 11. Saeima (2011–2014) za volební obvod Vidzeme. V parlamentních volbách 2014 získala Nacionālā apvienība 16,61% hlasů a Dzintars se stal poslancem 12. Saeima (2014–2018) za volební obvod Vidzeme. V parlamentních volbách 2018 kandiduje za Nacionālā apvienība ve volebním obvodu Vidzeme.\n\nJe ženatý, se svou ženou Marta Dzintare mají dva syny.\nJe členem lotyšského studentského spolku Vendia.\n\n\n\n"}
{"id": "1432498", "url": "https://cs.wikipedia.org/wiki?curid=1432498", "title": "Nyárád", "text": "Nyárád\n\nNyárád je vesnice v Maďarsku v župě Veszprém, spadající pod okres Pápa. Nachází se asi 6 km jihozápadně od Pápy, 18 km severovýchodně od Celldömölku, 27 km severozápadně od Devecseru a 33 km severovýchodně od Sárváru. V roce 2015 zde žilo 926 obyvatel, z nichž naprostou většinu (99,2 %) tvoří Maďaři.\n\nNyárád leží na silnici 834. Je přímo silničně spojen s obcemi Békás, Dáka, Mezőlak, Mihályháza, Nagyalásony, Nemesszalók, Pápadereske a Pápasalamon. Nyárádem protékají dva potoky, Kis-mosó a Bittva. Kis-mosó se vlévá do Bittvy a ta se vlévá do řeky Marcal.\n\nV Nyárádu se nacházejí dva kostely, katolický kostel svatého Jáchyma a reformovaný kostel. Nachází se zde též hřbitov, muzeum, pošta a dvě hospody.\n"}
{"id": "1432499", "url": "https://cs.wikipedia.org/wiki?curid=1432499", "title": "Plch (příjmení)", "text": "Plch (příjmení)\n\nPříjmení Plch nosí více významných osobností:\n\n"}
{"id": "1432506", "url": "https://cs.wikipedia.org/wiki?curid=1432506", "title": "Slavínský", "text": "Slavínský\n\nMužská podoba příjmení Slavínský:\n\n\nŽenská podoba příjmení Slavínský je Slavínská:\n"}
{"id": "1432509", "url": "https://cs.wikipedia.org/wiki?curid=1432509", "title": "Auský", "text": "Auský\n\nMužská podoba příjmení Auský:\n\n\nŽenská podoba příjmení Auský je Auská:\n\n"}
{"id": "1432538", "url": "https://cs.wikipedia.org/wiki?curid=1432538", "title": "Christine and the Queens", "text": "Christine and the Queens\n\nChristine and the Queens, vlastním jménem Héloïse Letissier, (* 1. června 1988) je francouzská zpěvačka. Narodila se v Nantes, kde její otec vyučoval angličtinu na univerzitě. Její matka byla rovněž učitelkou. Studovala divadlo na École normale supérieure de Lyon a v roce 2010 se usadila v Paříži. Zanedlouho začala používat umělecké jméno Christine and the Queens a v roce 2011 vydala první extended play \"Miséricorde\". Později vydala několik dalších EP a singlů. Svou první dlouhohrající desku, nazvanou \"Chaleur humaine\", vydala v roce 2014. Ta se umístila na druhé příčce francouzské hitparády a bodovala též v hitparádách v dalších zemích. Druhá deska s názvem \"Chris\" následovala v roce 2018.\n"}
{"id": "1432554", "url": "https://cs.wikipedia.org/wiki?curid=1432554", "title": "Louis Armstrong Stadium", "text": "Louis Armstrong Stadium\n\nLouis Armstrong Stadium je tenisový stadion v Národním tenisovém centru Billie Jean Kingové, nacházející se ve Flushing Meadows newyorského obvodu Queens.\nOtevřen byl v srpnu 2018 jako druhý největší dvorec areálu, na němž se každoročně odehrává závěrečný grandslam sezóny US Open. S kapacitou 14 053 sedících diváků představuje největší grandslamovou dvojku. Na kurtu je položen tvrdý povrch DecoTurf. Pojmenování nese po afroamerickém jazzovém hudebníkovi Louisi Armstrongovi.\n\nStadion má zatahovací střechu. Nahradil tak arénu téhož jména, která byla na stejném místě stržena během října a listopadu 2016.\n\nV listopadu 2010 Americký tenisový svaz schválil plán na demolici předchozího stadionu Louis Armstrong Stadium v newyorském Flushing Meadows a vybudování nového moderního dvorce téhož jména se zatahovací střechou. Architektonický návrh zpracovala detroitská firma Rossetti Architects a cena výstavby dosáhla částky půl miliardy dolarů. Design začal vznikat v říjnu 2014. Důraz byl kladen na terakotovou fasádu s mřížkovým vzorem umožňující přirozenou cirkulaci vzduchu na kurt a všechny tribuny, rovněž jako odrážení dešťové vody ze stěn budovy. Architekti Rossetti se v Národním tenisovém centru Billie Jean Kingové podíleli i na vzniku zatahovací střechy Arthur Ashe Stadium a v roce 2016 nově vystavěného třetího největšího dvorce areálu Grandstand Stadium, a to v rámci 25leté spolupráce s národním tenisovým svazem.\n\nStadion ležící na ploše 26 570 m disponuje třemi velkoplošnými obrazovkami, dvěma za základními čarami a jednou venkovní na fasádě, které zobrazují videopřenos a výsledek. Na fasádu bylo použito 14 250 terakotových mřížkových panelů. Maximální rychlost zatahování a otevírání střechy činí . Plocha průzoru zcela otevřené střechy je 3 545 m, což představuje více jak osmnáct tenisových dvorců a celková plocha střechy činí 8 779 m. Každý ze dvou zatahovacích panelů střechy má hmotnost 128,8 tuny a pohybuje se po ocelové kolejnici s průměrem kola 0,7 m. Výška od plochy dvorce k vrcholu střechy představuje 37,8 m. Do uliček na tribunách přiléhá 2 380 sedadel a celková kapacita arény je 14 053 sedících diváků.\n\nPrvním oficiálním zápasem se na dvorci stalo úvodní kolo ženské dvouhry US Open 2018, do něhož 27. srpna 2018 nastoupily rumunská světová jednička Simona Halepová a estonská 44. hráčka žebříčku Kaia Kanepiová, která zvítězila po dvousetovém průběhu. Rumunka se tak stala první nejvýše nasazenou hráčkou US Open v otevřené éře, která vypadla již v úvodním kole. V navazujícím duelu odehráli první mužské utkání Brit Andy Murray s Australanem Jamesem Duckworthem, jenž odešel poražen.\n\nBěhem US Open 2017, kdy probíhala výstavba Louis Armstrong Stadium, byl postaven provizorní kurt s kapacitou 8 800 míst na straně pokladny lístku demolovaného dvorce a při parkovacím stanovišti B u centrálního kurtu.\n"}
{"id": "1432583", "url": "https://cs.wikipedia.org/wiki?curid=1432583", "title": "Hřbitovní kaple (Sebnitz)", "text": "Hřbitovní kaple (Sebnitz)\n\nHřbitovní kaple v saském městě Sebnitz () je empírová funerální stavba z roku 1890 umístěná na městském hřbitově.\n\nAž do roku 1861 se rozkládal jediný sebnitzký hřbitov za městským kostelem svatého Petra a Pavla. Svým umístěním a kapacitou však přestal rozrůstajícímu se městu vyhovovat, proto jej nahradil nový městský hřbitov vybudovaný na jižním hranici zástavby. Na severním okraji nového hřbitova vyrostla roku 1890 empírová hřbitovní kaple sloužící především k posledním rozloučením se zemřelými a také k občasným bohoslužbám, zejména u příležitosti evangelického svátku \"Totensonntag\" (Smrtná neděle, poslední neděle před adventní nedělí). Zatím poslední rekonstrukcí prošla stavba v roce 2015. Kaple je chráněná jako kulturní památka pod číslem 09276556.\n\nFunerální stavba stojí na obdélníkovém půdorysu a svým průčelím je orientována do hřbitova. Průčelí dominuje štukový portál umístěný v předsíni. V nečleněných bočních stěnách jsou umístěna vysoká okna zakončená obloukem. Atika s medailonem Ježíše Krista a křížem se nedochovala.\n\n\n"}
{"id": "1432598", "url": "https://cs.wikipedia.org/wiki?curid=1432598", "title": "Ñuble", "text": "Ñuble\n\nRegion Ñuble je jedním z chilských regionů. Sousedí na severu s regionem Maule, na jihu s regionem Bío-Bío. Na východě je ohraničen státní hranicí s Argentinou, na západě Pacifikem. Zabírá 1,74 % rozlohy celého Chile a žije zde 2,73 % chilské populace. Vznikl v září 2018 transformací stejnojmenné provincie do regionu Ñuble, čímž se vyčlenil z území regionu Bío-Bío.\n\nRegion se dále dělí na 3 provincie a 21 komun.\n"}
{"id": "1432600", "url": "https://cs.wikipedia.org/wiki?curid=1432600", "title": "Třída Oregon City", "text": "Třída Oregon City\n\nTřída Oregon City byla třída těžkých křižníků amerického námořnictva z období druhé světové války. Celkem bylo rozestavěno 10 jednotek této třídy, z toho tři byly dokončeny jako těžké křižníky a jedna jako velitelská loď. Některé prameny považují \"Oregon City\" za podtřídu křižníků třídy \"Baltimore\". Od té se lišila především kompaktnější nástavbou s pouze jedním komínem. Křižníky třídy \"Oregon City\" byly ve službě v letech 1946–1973. Jeden byl v 50.–60. letech přestavěn na raketový křížník třídy \"Albany\".\n\nJako třída \"Oregon City\" jsou označovány křižníky postavené jako modifikovaná verze třídy \"Baltimore\" s kompaktnější nástavbou. Zakázku na stavbu osmi křižníků získala americká loděnice Fore River Shipyard (součást Bethlehem Steel Corp.) v Quincy, přičemž další dva měla postavit loděnice Philadelphia Navy Yard ve Filadelfii. Po skončení druhé světové války však byla stavba sedmi křižníků zrušena, pouze \"Northampton\" byl po nějaké době dokončen ve značně modifikované podobě jako velitelská loď.\n\nJednotky třídy \"Oregon City\":\n\nKřižník \"Oregon City\" po dokončení nesl devět 203mm kanónů ve trojdělových věžích, dvanáct 127mm kanónů ve dvojdělových věžích, dále 40mm kanónů Bofors ve čtyř a dvouhlavňových kompletech a deset jednohlavňových 20mm kanónů Oerlikon. Pohonný systém tvořily čtyři kotle Babcock & Wilcox a čtyři turbíny General Electric o výkonu 120 000 shp, pohánějící čtyři lodní šrouby. Nejvyšší rychlost dosahovala 33 uzlů. Dosah byl 10 000 námořních mil při rychlosti 15 uzlů.\n\nKdyž s nástupem raketových zbraní řešilo americké námořnictvo využití řízených střel u svých válečných lodí, bylo rozhodnuto část lodí tříd \"Baltimore\" a \"Oregon City\" přestavět na raketové křižníky. Křižník USS \"Albany\" se po rozsáhlé přestavbě stal první jednotkou nové třídy \"Albany\".\n\n"}
{"id": "1432632", "url": "https://cs.wikipedia.org/wiki?curid=1432632", "title": "Hyæna", "text": "Hyæna\n\nHyæna je šesté studiové album anglické skupiny Siouxsie and the Banshees. Vydáno bylo v červnu roku 1984 společností Polydor Records. Na jeho produkci se spolu se členy kapely podílel Mike Hedges. Jde o jediné album, které kapela nahrála v období krátce trvající sestavy s kytaristou Robertem Smithem. V písni „Dazzle“, která album otevírá, hrají hráči na smyčcové nástroje. Na obalu jsou uvedeni jako The Chandos Players. Ve skutečnosti jde o členy Londýnského symfonického orchestru.\n\n\n\n"}
{"id": "1432668", "url": "https://cs.wikipedia.org/wiki?curid=1432668", "title": "Nite Jewel", "text": "Nite Jewel\n\nNite Jewel, vlastním jménem Ramona Gonzalez, je americká zpěvačka. Své první album \"Good Evening\" nahrála za pomoci svého manžela Colea M. Greifa-Neilla v roce 2008. Její manžel se podílel i na jejích dalších deskách. Dále spolupracovala například se zpěvačkou Julií Holter či zpěvákem Dâm-Funkem. Její píseň „Suburbia“ zazněla ve filmu \"Greenberg\" (2010) režiséra Noaha Baumbacha.\n\n\n"}
{"id": "1432681", "url": "https://cs.wikipedia.org/wiki?curid=1432681", "title": "Ketonurie", "text": "Ketonurie\n\nKetonurie je přítomnost ketolátek v moči; nejčastěji signalizuje dekompenzaci diabetu (cukrovky), zejména prvního typu. Příčinou může být i porucha funkce ledvin, vyskytuje se také v těhotenství nebo při redukci tělesné hmotnosti. \n\nVýskyt přebytečných ketonů v moči je normální reakce organismu, pokud mu chybí glukóza a začne jako hlavní zdroj energie využívat mastné kyseliny. To může být důsledek hladovění, zvýšené tělesné námahy, ale také symptom ketonurie. Zjišťuje se přesně laboratorním testem, k orientačnímu měření pacientem slouží glukometry. Hodnota se udává v mmol/l (v USA v mg/dL): pod 0,3 mmol/l = negativní, nad 0,7 mmol/l = pozitivní (podezření na ketonurii). Hlavními složkami terapie je dieta, tělesný pohyb a podávání inzulinu.\n\n\n\n"}
{"id": "1432688", "url": "https://cs.wikipedia.org/wiki?curid=1432688", "title": "Good Evening", "text": "Good Evening\n\nGood Evening je první studiové album americké zpěvačky Nite Jewel. Původně bylo vydáno nezávisle v roce 2008, později bylo vydáno ve větším množství společností Secretly Canadian. Spolu se zpěvačkou jej produkoval její manžel Cole M. Greif-Neill. Kromě devíti autorských písní deska obsahuje také coververzi písně „Lover“ od anglické kapely Roxy Music. Píseň „Suburbia“ zazněla ve filmu \"Greenberg\" (2010) režiséra Noaha Baumbacha.\n"}
{"id": "1432695", "url": "https://cs.wikipedia.org/wiki?curid=1432695", "title": "One Second of Love", "text": "One Second of Love\n\nOne Second of Love je druhé studiové album americké zpěvačky Nite Jewel. Vydáno bylo dne 6. března 2012 společností Secretly Canadian. Produkoval jej zpěvaččin manžel Cole M. Greif-Neill. Ten na něm rovněž hrál na několik nástrojů a je spoluautorem některých písní. Dále se na něm podíleli například Gabe Noel a Julia Holter.\n\n\n"}
{"id": "1432705", "url": "https://cs.wikipedia.org/wiki?curid=1432705", "title": "Real High", "text": "Real High\n\nReal High je čtvrté studiové album americké zpěvačky Nite Jewel. Vydáno bylo 5. května 2017 společností Gloriette Records a spolu se zpěvačkou jej produkoval její manžel Cole M. Greif-Neill. Ten je rovněž spoluautorem některých písní. Dále se na albu podíleli například Julia Holter, Harland Burkhart a Dâm-Funk.\n"}
{"id": "1432707", "url": "https://cs.wikipedia.org/wiki?curid=1432707", "title": "Grandstand Stadium", "text": "Grandstand Stadium\n\nGrandstand Stadium je tenisový stadion v Národním tenisovém centru Billie Jean Kingové, nacházející se ve Flushing Meadows newyorského obvodu Queens.\nPůvodně byl otevřen v roce 1978, kdy se areál stal dějištěm každoročně hraného závěrečného grandslamu sezóny US Open. Kapacita byla po znovuotevření v roce 2016 navýšena o dva tisíce návštěvníků na 8 125 sedících diváků. Po Arthur Ashe Stadium a Louis Armstrong Stadium představuje třetí největší dvorec areálu. Na kurtu je položen tvrdý povrch DecoTurf.\n\nStadion byl přestavěn podle návrhu detroitské firmy Rossetti Architects, spolupracující s Americkým tenisovým svazem od roku 2010, a znovuotevřen pro US Open 2016. V rámci rekonstrukce došlo k jeho přemístění z hlučného severovýchodního rohu areálu s proudícimi davy do klidnějšího jihozápadního cípu, s přiléhající zelení Corona Parku.\n\nFasáda byla navržena speciálním počítačovým programem a vytvořena 486 hexadekagonálními (16-stěny) panely polytetrafluorethylenové konstrukce. Celková geometrie i vlastnosti panelů minimalizují odrazy slunečních paprsků do dvorce včetně tribun. Horní kruhová cesta vně dvorce umožnila volný pohyb návštěvníků po celém ochozu a široký rozhled do okolí.\n\nPrvním oficiálním zápasem se na dvorci stalo úvodní kolo ženské dvouhry US Open 2016, do něhož 29. srpna 2016 nastoupily Dánka Caroline Wozniacká a americká kvalifikantka Taylor Townsendová, která odešla poražena. V navazujícím duelu odehráli první mužské utkání američtí tenisté John Isner s Francesem Tiafoem, jenž odešel poražen po pětisetové bitvě.\n"}
{"id": "1432718", "url": "https://cs.wikipedia.org/wiki?curid=1432718", "title": "Liquid Cool", "text": "Liquid Cool\n\nLiquid Cool je třetí studiové album americké zpěvačky Nite Jewel. Vydáno bylo 10. června 2016 společností Gloriette Records. Autorkou všech skladeb je sama zpěvačka, kromě jedné výjimky, písně „I Mean It“. Tu spolu s ní napsal její manžel Cole M. Greif-Neill. Zároveň album celé sama produkovala, opět s výjimkou písně „I Mean It“, kterou spolu s ní rovněž produkoval Greif-Neill. Tomu je rovněž v bookletu alba poděkováno za asistenci a vedení.\n\n"}
{"id": "1432825", "url": "https://cs.wikipedia.org/wiki?curid=1432825", "title": "Daniel Kaplan (1980)", "text": "Daniel Kaplan (1980)\n\nDaniel Kaplan (* 24. ledna 1980) je bývalý český fotbalista, obránce.\n\nV české lize hrál za SK Hradec Králové. Nastoupil ve 3 ligových utkáních. Gól v lize nedal.\n\n"}
{"id": "1432883", "url": "https://cs.wikipedia.org/wiki?curid=1432883", "title": "Nanshiungosaurus brevispinus", "text": "Nanshiungosaurus brevispinus\n\nNanshiungosaurus brevispinus („ještěr od města Nan-siung“) byl druh terizinosauroidního teropodního dinosaura, žijícího v období pozdní křídy (geologický stupeň kampán, asi před 78 až 72 miliony let) na území dnešní čínské provincie Kuang-tung na jihovýchodě země. V současnosti jsou rozlišovány dva druhy tohoto rodu, typový \"N. brevispinus\" a dále \"N. bohlini\", formálně popsaný v roce 1997. Ten je však ve skutečnosti nejspíš samostatným rodem.\n\nHolotyp druhu \"N. brevispinus\" (označení \"IVPP V4731\") byl objeven v sedimentech souvrství Nan-siung (Nanxiong), datovaných do doby před asi 78 až 66 miliony let. Objevena byla částečně zachovaná kostra bez lebky a původně byl tento fosilní materiál považován za pozůstatky jakéhosi sauropoda. Formálně jej popsal čínský paleontolog Tung Č’-ming v roce 1979.\n\nV roce 1992 byl v provincii Kan-su objeven další fosilní jedinec (katalogové označení \"IVPP V 11116\"), o pět let později formálně popsaný jako nový druh \"N. bohlini\". Materiál sestává pouze z několika krčních a dorzálních obratlů a žeber, jeho geologické stáří je však mnohem vyšší než u typového druhu (zřejmě geologické stupně spodní křídy barrem až apt, tedy stáří kolem 125 milionů let). Tento exemplář z vrstev skupiny Xinminbao je proto zřejmě dosud nepopsaným samostatným rodem.\nPodle paleontologa Thomase R. Holtze, Jr. byl tento dinosaurus asi 4,4 metru dlouhý a dosahoval hmotnosti dospělého koně. Podle Gregoryho S. Paula dosahoval druh \"N. brevispinus\" v dospělosti délky asi 5 metrů a jeho hmotnost se pohybovala kolem hodnoty 600 kilogramů, u druhu \"N. bohlini\" (který je však autorem považován za samostatný rod) pak činila délka asi 6 metrů a hmotnost zhruba 1300 kilogramů..\n\n\n"}
{"id": "1432903", "url": "https://cs.wikipedia.org/wiki?curid=1432903", "title": "Sveti Rok", "text": "Sveti Rok\n\nSveti Rok je vesnice v Chorvatsku v Licko-senjské župě v opčině Lovinac. V roce 2011 zde žilo 279 obyvatel. Ve vesnici je římskokatolický farní kostel.\n\nJe největší vesnicí opčiny Lovinac, která je situována v jižní části Liky v mikroregionu Otusca. Vesnicí prochází dálnice A1 a nedaleko obce se nachází severní portál známého tunelu Sveti Rok procházejícího pohořím Velebit, který je předělem mezi kontinentálním a subtropickým klimatickým pásmem Chorvatska.\n\n"}
{"id": "1432925", "url": "https://cs.wikipedia.org/wiki?curid=1432925", "title": "Martin Šerkl", "text": "Martin Šerkl\n\nMartin Šerkl též Šergl či Sergl († po roce 1627) byl pražský lékárník. Vedl malostranskou lékárnu \"U černého orla\" a lékárnu ve Slaném. Zároveň byl dvorským lékárníkem (apatykářem).\n\nProtože byl protestant a nechtěl konvertovat ke katolictví, prodal svůj podnik roku 1627 Markétě Rydyngerové a odešel do exilu do Lipska.\n\n\n \n"}
{"id": "1432935", "url": "https://cs.wikipedia.org/wiki?curid=1432935", "title": "Nové myšlení", "text": "Nové myšlení\n\nHnutí Nového myšlení (anglicky \"New Thought movement\"), nebo také hnutí Vyššího myšlení (anglicky \"Higher Thought\"), vzniklo ve Spojených státech. Usuzuje se, že to bylo na základě nepublikovaných spisů Phinease Quimbyho (16. únor 1802 – 16. červen 1866). Hnutí se skládá z mnoha menších organizací a skupin, z nichž většina je členy \"Mezinárodní aliance Nového myšlení\" (anglicky \"International New Thought Alliance, INTA\"). Počátky hnutí spadají do počátku 19. století a ve své současné podobě se jedná o volně spřízněnou skupinu náboženských denominací, vč. spisovatelů, filosofů a individuálních následovníků, kteří sdílejí soubor věr týkajících se metafyziky, pozitivního myšlení, zákona přitažlivosti, léčení, životní síly, kreativní vizualizace a osobní síly ve smyslu moci.\n\nČlenové hnutí zastávají názor, že nekonečná inteligence, neboli Bůh, je všude. Duch je totální skutečností, pravé lidské JÁ je božské. Božské myšlení je síla pro dobro. Nemoc přichází z mysli. Správné myšlení má léčivý účinek. Ačkoli hnutí není ani monolitické ani doktrinářské, přívrženci hnutí sdílejí některé základní přesvědčení:\n\n\nWilliam James použil termín „Nové myšlení“ jako synonymum pro „Hnutí pro léčbu mysli“ (anglicky \"Mind cure movement\"), ve kterém zahrnul také mnoho sekt s různorodým původem, jako byl třeba idealismus a hinduismus. Učení křesťanské vědy jsou v některých ohledech podobná učení Phinease Quimbyho. Zakladatelka hnutí, Mary Baker Eddyová (1821–1910), byla jeho studentkou a pacientkou, později hnutí opustila a založila církev Křesťanská věda. Nové myšlení bylo předchůdcem hnutí Nového věku (anglicky \"New Age\").\n\nWilliam James, popsal hnutí Nového myšlení ve svém díle \"Druhy náboženských zkušeností\" (anglicky \"The Varieties of Religious Experience\"). V této knize se zaměřuje na prožívání náboženské zkušenosti v životě jednotlivce. To, že vzniká a existuje mnoho náboženství, vnímá jako pozitivní, protože to, jak jsou od sebe lidé odlišní, nelze zahrnout pod jedno náboženství, byť univerzální. Upozorňuje na to, že je veliký rozdíl ve vnímání náboženství, vč. náboženských prožitků vědce a individuálního stoupence daného náboženství.\n\nJedním z doktrinálních zdrojů pro léčeni mysli (anglicky \"Mind-cure\") byly:\n\n\nNejcharakterističtějším rysem hnutí pro vyléčení mysli byla přímá inspirace. Vůdcové v tomto hnutí měli intuitivní víru v sílu zdravě smýšlejících postojů jako takových, v získávání odvahy, naděje a důvěry a kritickým pohrdáním pochybnostmi, strachem, starostmi a všemi typy nervózních stavů mysli. Jejich víra byla obecně potvrzena praktickými zkušenostmi jejich, a jejich následovníků. Tato zkušenost tvoří do dnešní doby základ, který je udržován a sdílen.\n\nHistorie Nového myšlení započala v roce 1830, s kořeny ve Spojených státech a v Anglii. Jednalo se o duchovní hnutí s metafyzickými názory. Nové myšlení pomohlo uskutečnit celou řadu společenských změn v průběhu 19., 20. a počátku 21. století. Psycholog a filozof William James označil ve svém díle \"Druhy náboženských zkušeností\" (anglicky \"The Varieties of Religious Experience\") hnutí Nového myšlení za „náboženství zdravého smýšlení\" (anglicky \"the religion of healthy-mindedness\").\n\nPůvodní univerzální vědu (německy \"Universalwissenschaft\"; latinsky \"scientia generalis, scientia universalis\"), sdíleli raní představitelé Nového myšlení, spolu se sdílením romantickým zájmem o metafyziku spojenou s americkým křesťanstvím. Mimo Nového myšlení, \"Křesťanské vědy\" (anglicky \"Christian Science\"), transcendentálního hnutí, teosofie a dalších hnutí, které se zrodily z podobných zájmů na konci 18. a počátku 19. století. Noví představitelé Nového myšlení byli ovlivňováni Kalvinistickou vírou v absolutní svrchovanost Boha; John Locke definoval jejich myšlenkovou ideu jako cokoli, co existovalo v mysli, a co by mohlo být vyjádřeny slovy a transcendentalistickou vírou, že ideální spiritualita „přesahuje“ fyzické bytí a je realizována pouze prostřednictvím individuální intuice namísto organizovaného náboženství.\n\nDříve, než někdo pojmenoval Nové myšlení jako soubor přesvědčení, existovalo několik vlivných osobností, jejichž učení později přispělo ke vzniku hnutí. Emanuel Swedenborg zakladatel \"Církve Nového Jeruzaléma\" (anglicky \"New Church\") v 18. století, rozšířil přímý vliv o mnoho nových autorských spisů o Bibli. Další vlivnou osobností byl Ralph Waldo Emerson, když jeho filozofické hnutí transcendentalismus bylo začleněno do Nového myšlení. Franz Mesmer (23. květen 1734 – 5. březen 1815) byl ve své práci o hypnóze ovlivněn dílem Phinease Quimbyho (1802–1866), který byl částečně ovlivněn vyslechnutím přednášky Charlese Poyena.\n\nHnutí Nového myšlení bylo založeno na základech učení Phineasa Quimbyho, amerického mesmeristy a léčitele. Narodil se v Lebanonu, New Hampshire, ale vyrostl v Belfastu, Maine. O síle mysli, tedy léčením prostřednictvím hypnózy, se dozvěděl když sledoval práci Charlese Poyena. Asi v roce 1840 začal cvičit hypnotismus a mesmerismus. Prostřednictvím své praxe a dalšího studia, rozvinul názor, že nemoc je stav mysli. V roce 1895 otevřel v Portlandu kancelář pro duševní léčení. Vytvořil systém víry, který zahrnoval princip, že nemoc, která vznikla, má základ v mysli, kde byla vytvořena jako důsledek chybných přesvědčení (příčin), a že mysl otevřená Boží moudrosti by mohla překonat jakoukoli nemoc. Jeho základním předpokladem bylo: „Problém je v mysli, protože tělo je pouze domem, aby měla mysl kde přebývat [...] Proto, pokud byla vaše mysl oklamána nějakým neviditelným nepřítelem víry, vložili jste ji do podoby nemoci, a to s vaším vědomím nebo bez něj. Podle mé teorie nebo pravdy, přichází mysl do styku se svým nepřítelem, a obnovuje zdraví a štěstí. Toto dělám částečně mentálně a částečně mluvením k sobě (afirmace), dokud nenapravím špatný pocit a zavedu zpět Pravdu, Pravda je lék.\"\n\nJulius Dresser (1838–1893), kuchovní kandidát Reformované církve a jeho budoucí žena Annetta G. Seaburyová, pocházeli z Waterville, Maine. Zde byli v roce 1860 oba dva léčeni Phineasem Quimbym. Během krátké doby došlo k jejich uzdravení. V roce 1833 začali podporovat tzv. „\"Quimbyho systém duševního léčení nemocí\"\" (anglicky \"Quimby System of Mental Treatment of Diseases\"). Jejich syn Horatio (1866–1954) figuroval jako historik Nového myšlení. Byl rovněž populární lektor, editoval Quimby rukopisy z let 1846 až 1865.\n\nV 1862 Mary Bakerová Eddyová, původně členka \"Sborové církve\" (anglicky Congregational Church), přišla za Quimbym v naději, že bude uzdravena z celoživotního špatného zdraví. Sdílela jeho názor, že nemoc má kořeny v duševní příčině. V pozdějších letech založila církev s názvem \"Křesťanská věda\" (anglicky \"Christian Science\"). Protože pracovala s teismem, se značně rozcházela s učením Quimbyho. Zástupci Křesťanské vědy nesouhlasili s tvrzeními, že by Quimby nějak ovlivnil M.B. Eddyovou. V roce 1875 vydala \"Science and Health\", kde se označila za zakladatelku Křesťanské vědy.\n\nWarren Evans (1817–1889), bývalý duhcovní církve Metodistů a duchovní Swedenborgiamů, přišel za Quimbym, aby jej léčil. Během krátkého obdobní byl uzdraven. začal psát knihy o Novém myšlení. Bývá označován za první osobu, která jasně popisovala filosofii založenou na Quimbyho postupech.\n\nPrentice Mulford (5. duben 1834 – 27. květen 1891) byl klíčový člen ve vývoji Nového myšlení. Jeho spisy v Knihově bílého kříže (anglicky \"White Cross Library\"), vč. díla \"Vaše síla a jak ji používat\" (anglicky \"Your Forces and How to Use Them\"), které byly publikované v letech 1886–1892, které byly klíčové ve vývoji Nového myšlení, vč. \"Zákona přitažlivosti\" (anglicky \"Law of Attraction\").\n\nPo vzniku filozofie Nového myšlení, zde bylo několik jednotlivců a organizací, které začaly usilovně podporovat rozšíření této filosofie. Dodnes neexistuje shoda na to, kdo skutečně založil hnutí Nového myšlení. Mnohdy byl za zakladatele byl považován Charles Brodie Patterson (1854–1917). Byl to Kanaďan, který žil v New Yorku, byl označen za vůdce hnutí, zemřel na počátku 20. století.\n\nJedna z raných studentek Mary Baker Eddyové, Ursula Gestefeldová, vytvořila filosofii, kterou nazvala \"Věda o Bytí\" (anglicky \"Science of Being\"), poté co byla Eddyovou vyloučena z jejího kostela. Z \"Vědy o Bytí\" nakonec vznikla v roce 1904 církev v rámci hnutí Nového myšlení, byla to první církev, která se odkazovala na toto hnutí.\n\nZatímco Julius Dresser a později jeho syn Horatio, byli také dříve považováni za vůdce hnutí, tato informace byla obecně sdílena. Horatio napsal dílo \"Historie hnutí Nového myšlení\" (anglicky \"A History of the New Thought Movement)\", který byl vydán v roce 1919, a svého otce v tomto díle označil za vůdce. Zatímco Emmu Curtis Hopkinsovou (2. září 1849 – 8. duben 1925) považoval za jednoho ze zakladatelů.\n\nEmma Curtis Hopkins, která byla nazývána jako „učitelka učitelů”, byla bývalou studentkou Mary Baker Eddyové. Vzhledem ke své roli ve vzdělávání v rámci Nového myšlení, výuce několika vlivných vůdců hnutí, byla také označována jako matka hnutí. Byla inspirována středověkým mystikem Jáchymem z Fiore, viděla v křesťanské nejsvětější trojici: Boha Otce, Božího Syna a Boží Matku (Duch svatý). Napsala díla jako např. \"Vysoká mystika\" (anglicky \"High Mysticism\") a \"Vědecká křesťanská duchovní praxe\" (anglicky \"Scientific Christian Mental Practice\"). Založila \"Vysokou školu Emmy Hopkinsové pro metafyzické vědy\" (anglicky \"Emma Hopkins College of Metaphysical Science\"), na které absolvovalo velké množství žen. Mnohé z nich se staly osobnostmi hnutí.\n\nZ hnutí Nové myšlenky se zrodilo bezpočet církví a skupin osobnostního rozvoje. Podíl na tom měla zejména Emma Curtis Hopkinsová, která vychovala řadu následovníků. Jednou z nich byla Annie Rix Militzová (1856–1924), která založila \"Domov pravdy\" (anglicky \"Home of Truth\"). Další její studentka Malinda E. Cramerová (12. únor 1844 – 2. srpen 1906), byla spoluzakladatelka \"Božské vědy\" (anglicky \"Divine Science\"). Studentka Kate Binghamové, Nona L. Brooksová (22. březen 1861 – 14. březen 1945), byla druhou spoluzakladatelku \"Božské vě\"dy. Charles (22. srpen 1854 – 5. červenec 1948) a Myrtle Fillmorovi (6. srpen 1845 – 6. říjen 1931), kteří se učili u Emmy Curtis Hopkinsové, navázali na její výuku a založili \"školu Jednota křesťanství\" (anglicky \"Unity School of Christianity\"). Mnoho následovnici Emmy Curtis Hopkinsové byly ženy, které se později uplatnily jako osobnosti v mnoha kostelech a komunitních centrech, v období od 80. let 19. století až do současnosti.\n\nSpisovatelé, kteří se vzdělávali u Hopkinsové, byli např. Dr. H. Emilie Cadyová (2. červenec 1848 – 3. leden 1941), autorka učebnice pro Jednotu křesťanství \"Lekce pravdy\" (anglicky \"Lessons in Truth\"), Ella Wheeler Wilcoxová (5. listopad 1850 – 30. říjen 1919), básnířka v rámci Nové myšlenky, Elizabeth Towneová (11. květen 1865–1960), vlivná spisovatelka a editorka v rámci hnutí Nové myšlenky a jiných hnutích osobnostního rozvoje, Ernest Shurtleff Holmes (21. leden 1887 – 7. duben 1960), zakladatel \"Náboženské vědy\" (anglicky \"Religious Science\") a \"Spojeného centra pro duchovní život\" (anglicky \"United Centers for Spiritual Living\").\n\nCírkev jednoty (anglicky \"Unity Church\"), která dnes patří k největší církví v rámci hnutí Nového myšlení, má tisíce členů po celém světě. Byla založena Fillmorovými v roce 1889, v Kansas City, Missouri. \"Božská věda\" (anglicky \"Divine Science\") byla založena koncem 19. století Malindou E. Cramerovou a Nonou L. Brooksovou. \"Spojené centrum pro duchovní život\" (anglicky \"United Centers for Spiritual Living\") bylo založeno Ernestem Holmesem v roce 1927. Další podobná organizace \"Společnost pro židovskou vědu\" (anglicky \"Society for Jewish Science\") byla založena rabínem Alfred G. Mosesem (1878–1956) na počátku 20. století, v roce 1922 byla institucionalizována s rabínem Morrisem Lichtensteinem (1889–1938). Hnutí Nového myšlení se rozšířilo po celém světě. Mimo USA, byla největší organizace \"Seicho-no-Ie\", která byla založena v roce 1930 panem Masaharu Taniguchim (22. listopad 1893 – 17. červen 1985) v Japonsku. Tato organizace má dnes misie po celém světě, vč. USA.\n\nMenší církve, např. \"Domov pravdy\" (anglicky \"Home of Truth\"), který byl založen v roce 1899 v Alamedě, Kalifornie, pokračují úspěšně dál, stejně jako \"Mezinárodní duchovní centrum Agape\" (anglicky \"Agape International Spiritual Center\"), nebo megasbor vedený reverendem Dr. Michaelem Beckwithem (* 1956) v Los Angeles. Také Father Divine, směr, který reprezentoval reverend M. J. Divine (1876 – 10. září 1965) od roku 1907 do své smrti v roce 1965, ve Filadelfii v Pensylvánii.\n\nExistovaly různé asociace, které zastřešovaly menší skupiny hnutí Nového myšlení, např. \"Mezinárodní aliance Nového myšlení\" (anglicky \"International New Thought Alliance, INTA\"), která existovala od roku 1899. V roce 1916 \"INTA\" již zastřešovala mnoho menších skupin po celém světě, které přijaly krédo známé jako \"Prohlášení principu\" (anglicky \"Declaration of Principles\"). \"INTA\" měla jen jedno ústřední učení, že: „lidé mohou prostřednictvím konstruktivního využití své mysli dosáhnout svobody, moci, zdraví, prosperity a všeho dobrého, formovat svá těla a ovlivňovat okolnosti svého života.\" Deklarace byla revidována v roce 1957, kdy byly odstraněny všechny odkazy na křesťanství, s novým prohlášením, které bylo založené na „neoddělitelné jednotě Boha a Člověka”.\n\nV roce 1916 vytvořili vůdci hnutí organizaci \"Ligu pro větší život\" (anglicky \"League for the Larger Life\"), která existovala do roku 1950. V roce 1974 vznikla v Chicagu \"Univerzální nadace pro lepší život\" (anglicky \"Universal Foundation for Better Living\"), což bylo celosvětové uskupení křesťanských kongregací Nového myšlení, se sídlem v New York City, New York.. Zakladatelem byl Johnnie Colemon (18. únor 1920 – 23. prosinec 2014), poté co se oddělil od Církve Jednoty, pro její „očividný rasismus\". V roce 1992 byla založena organizace \"Přidružená síť Nového myšlení\" (anglicky \"Affiliated New Thought Network\"), aby zastřešila celé hnutí Nového myšlení.\n\n\"Viz také: Seznam spisovatelů Nového myšlení\"\n\nIdea Nového myšlení se do značné míry šíří díky tištěnému slovu. Publikační a vzdělávací aktivity Nového myšlení ročně oslovily přibližně 2,5 milionu lidí.\n\nV roce 1906 napsal a publikoval William Walker Atkinson (5. prosinec 1862 – 22. listopad 1932) dílo \"Myšlenkové vibrace nebo Zákon přitažlivosti v myšlenkovém světě\" (anglicky \"Thought Vibration or the Law of Attraction in the Thought World\"). Atkinson byl redaktorem časopisu \"New Thought\" a autorem více než 100 knih na téma náboženství, duchovna a okultismu.\n\nV roce 1907, Elizabeth Towne (1865–1960), editorka magazínu \"The Nautilus\", publikovala knihu Bruce MacLellanda (* 1870) s názvem \"Prosperita díky síle myšlenek\" (anglicky \"Prosperity Through Thought Force\"), kde shrnul, že „zákon přitažlivosti” (anglicky \"Law of Attraction\") je nový myšlenkový princip, který říká: „Vy jste to, co si myslíte, a ne to, co si myslíte, že jste\" (anglicky \"You are what you think, not what you think you are\").\n\nOba časopisy (\"New Thought\", \"The Nautilus\") byly použity k oslovení širokého pléna čtenářů. Například časopis \"The Nautilus\" měl 45 000 předplatitelů a celkový dosah až 150 000 čtenářů. Časopis \"Kostela Jednoty\" (anglicky \"Unity Church\") s názvem \"Wee Wisdom\", patřil k nejdéle tištěným časopisům všech dob v USA, a to od roku 1893 do roku 1991. Dnes jsou ideje \"Nového myšlení\" šířeny díky časopisu \"Daily Word\", který od roku 1924 vydává \"Kostel Jednoty\" (anglicky \"Unity Church\") a časopisu \"Náboženské vědy\" (anglicky \"Religious Science\"), \"Science of Mind\", který vydává \"Centrum pro duchovní život\" (anglicky \"Centers for Spiritual Living\").\n\nVzniklo mnoho škol, které učily idejím Nové myšlenky. Na přelomu 20. století provozoval Horatio Dresser organizaci nazvanou Škola aplikované metafyziky (anglicky \"School of Applied Metaphysics\"). Nejznámější byla \"Škola křesťanské Jednoty\" (anglicky \"Unity School of Christianity\"), která byla založena počátkem 20. století v Missouri. \"Emersonův teologický ústav\" (anglicky \"The Emerson Theological Institute\"), který působil od roku 1922.\n\nCírkev Jednoty (anglicky \"Unity Church\"), kterou založil Charles Fillmore (22. srpen 1854 – 5. červenec 1948) a jeho žena Myrtle Fillmorová, se ztotožnila s „křesťanským novým myšlením“ (anglicky \"Christian New Thought\") a byla zaměřena na „křesťanský idealismus“ (anglicky \"Christian idealism\"), přičemž Bible byla jedním z jejích zdrojů, i když nebyla vždy doslovně interpretována. Dalším základním textem byla kniha \"Lessons in Truth\" od autorky H. Emilie Cady (12. červenec 1848 – 3. leden 1941).\n\nErnest Holmes (21. leden 1887 – 7. duben 1960), zakladatel \"Spojeného centra pro duchovní život\" (anglicky \"United Centers for Spiritual Living\"), uvedl, že toto vzdělávání není založena na žádné „autoritě\" dle zavedených přesvědčení, ale spíše na tom „co lze dosáhnout\" lidmi, kteří ji praktikují. Ve své knize \"Věda mysli\" (anglicky \"The Science of Mind\") uvedl, že hnutí bylo založeno na filozofii bytí, tedy „otevření se vyššímu\" a značně se zaměřoval na učení Ježíše Krista. Americká organizace \"Mezinárodní křesťanský koste\"l (anglicky \"Christian Church International\") a jeho teologická škola, \"Arnulfův seminář teologie\" (anglicky \"Arnulf Seminary of Theology\"),byly také hluboce ovlivňovány ideologií hnutí Nového myšlení.\n\nOrganizace Psychiana, která vzdělávala své členy pomocí korespondenčních kurzů, pod vedením Franka B. Robinsona (1886–1948). Psychiana byla založena v roce 1929 v Moscow, Idaho.\n\nV roce 1915 uspořádala \"Mezinárodní aliance Nového myšlení\" (anglicky \"International New Thought Alliance, INTA\") konferenci, která se konala v rámci světové výstavy Panama–Pacific International Exposition (PPIE), která se konala od 20. února do 4. prosince v San Francisku. Zde byli všichni významní řečníci (kazatelé) hnutí. Organizátoři PPIE byli tak příznivě ohromeni spolupráci s \"INTA\", že na veletrhu vyhlásili speciální událost \"Den Nového myšlení\" (anglicky \"New Thought Day\") a k této příležitosti vydali bronzovou pamětní medaili, kterou předali delegátům \"INTA\", které vedla Annie Rix Militz.\n\nHlavní principy Nového myšlení:\n\n\nPříznivci obecně věří, že jakmile lidstvo získá větší pochopení světa, Nové myšlení se začne vyvíjet tak, aby si osvojilo tyto nové znalosti. Alan Anderson (1930–2012) a Deb Whitehouse popsali Novou myšlenku jako „proces“, ve kterém je každý jednotlivec i celé Hnutí Nového Myšlení „nové v každém okamžiku“. Thomas McFaul prohlásil, že jde „nepřetržité zjevení“, kdy jednotlivci nepřetržitě přijímají nové poznatky. Jean Houston (* 1937) hovořil o „možném člověku“ nebo o tom, kým jsme schopni se stát.\n\nOrganizace \"Domov pravdy\" (anglicky \"Home of Truth\"), vznikla z kanceláře pro metafyziku (anglicky \"Metaphysical Bureau\"), kterou v roce 1880 v San Francisku založila Annie Rix Militz. V roce 1887 došlo k přejmenování na \"Domov pravdy\". Cílem organizace bylo šířit učení hinduistického učitele Swami Vivekananda.\n\nJoel S. Goldsmith (10. března 1892 – 17. června 1964) prostřednictvím organizace \"Nekonečná cesta\" (anglicky \"The Infinite Way\"), zahrnul také výuku z křesťanské vědy.\n\nJohn Bovee Dods (1795–1862), raný praktik myšlenek hnutí napsal několik knih na téma, že nemoc pochází z elektrických impulsů nervové soustavy a je proto léčitelná změnou víry. Pozdější učitelé Nového myšlení, jako například William Walker Atkinson tento předpoklad přijal. Svoji představu o duševních stavech bytí spojil s pochopením nových vědeckých objevů v elektromagnetismu a v nervových procesech.\n\n\n"}
{"id": "1433016", "url": "https://cs.wikipedia.org/wiki?curid=1433016", "title": "Arktická nížina", "text": "Arktická nížina\n\nArktická nížina je rozlehlá severoamerická nížina při Hudsonově zálivu a Jamesově zátoce v Kanadě. Rozprostírá se v severovýchodní části Manitoby, severní části Ontaria a z části v západním Québecu.\n\nJedná se o zarovnaný povrch po čtvrtohorním zalednění protékaný dolními toky řek, jako je Albany, Attawapiskat, Churchill, Moose, Nelson, Rupert, Severn či Winisk. Území Arktické nížiny pokrývá mokřad s četnými jezery.\n\nVzhledem k chladnému klimatu je území řídce osídleno. K největším sídlům patří Fort Albany a Kashechewan při ústí řeky Albany, Moosenee při ústí Moose a Waskaganish při ústí Rupert River.\n"}
{"id": "1433046", "url": "https://cs.wikipedia.org/wiki?curid=1433046", "title": "Neuron soundware", "text": "Neuron soundware\n\nNeuron soundware je česká firma, která vyvíjí pomocí umělé inteligence systém na detekci poruch strojů v reálném čase. Nahrává provozní zvuky senzory a následně je automaticky analyzuje. Zjištěné poruchy nahlásí a tím poskytuje prevenci větších poruch a havárií. Technologie je vhodná pro motory automobilů, větrných turbin atd. V roce 2017 začaly produkt testovat české firmy z oblasti automotive a německé firmy Siemens a Deutsche Bahn.\n\nFirma získala řadu ocenění:\n\n"}
{"id": "1433047", "url": "https://cs.wikipedia.org/wiki?curid=1433047", "title": "Lubinka (přítok Lubiny)", "text": "Lubinka (přítok Lubiny)\n\nLubinka je potok, který protéká v okrese Nový Jičín v Moravskoslezském kraji a je pravostranným přítokem řeky Lubiny.\n\nLubinka pramení na severním úbočí kopce Na Vrchu (467 m n. m.) v nadmořské výšce 400 m severně od obce Tichá. Délka toku je 4,8 km. Ústí u Mniší do řeky Lubiny. Lubinka protéká Přírodním parkem Podbeskydí, obcí Mniší a osadou Pstružinky. Pravostranným přítokem je potok Pružinka, který vytéká z hukvaldské obory.\n"}
{"id": "1433056", "url": "https://cs.wikipedia.org/wiki?curid=1433056", "title": "Památník obětem kadaňského incidentu", "text": "Památník obětem kadaňského incidentu\n\nPamátník v Kadani ( \"Gedenkstätte Kadaň\") je místo vzpomínek v českém městě Kadaň. Památník byl zřízen jako uctění památky 25 sudetoněmeckých občanů Kadaně, kteří byli zastřeleni při demonstraci v březnu 1919 a za kadaňské občany vyhnané po druhé světové válce.\n"}
{"id": "1433084", "url": "https://cs.wikipedia.org/wiki?curid=1433084", "title": "Súdán (region)", "text": "Súdán (region)\n\nSúdán je region oddělující Saharu a Sahel od vlhkých tropů.\n\nOblast je rozprostřena přes celý africký kontinent. Severní hranice oblasti probíhá přibližně po 18° s. š. na západě a na východě se snižuje k 16° s. š. Jižní hranice regionu sahá po okraj Hornoguinejské vysočiny, pokryté mozaikou lesů a vlhčích savan, a rozvodí Konga a Šari.\n\nKrajinu tvoří roviny pánví se svědeckými vrchy a ostrovními horami, místy s průniky vulkanických hornin. Rostlinný pokryv tvoří savana. Jih a západ je srážkově bohatší, proti oblastem na severu, čemuž odpovídá i změna rostlinného pokryvu. Sezónní srážky přicházejí v červenci a srpnu.\n\nOsídlení je soustředěno kolem řek.\n\n"}
{"id": "1433086", "url": "https://cs.wikipedia.org/wiki?curid=1433086", "title": "Mádlo", "text": "Mádlo\n\nPříjmení Mádlo nosí více významných osobností:\n\n\n"}
{"id": "1433087", "url": "https://cs.wikipedia.org/wiki?curid=1433087", "title": "Karel Dostál (bobista)", "text": "Karel Dostál (bobista)\n\nKarel Dostál (* 7. prosince 1961) je bývalý český bobista. Závodil ve čtyřbobu pilota Jiřího Džmury. \n\nStartoval na ZOH 1992, kde v soutěži čtyřbobů skončil na 21. místě.\n\n"}
{"id": "1433090", "url": "https://cs.wikipedia.org/wiki?curid=1433090", "title": "Kotrla", "text": "Kotrla\n\nPříjmení Kotrla nosí více významných osobností:\n\n"}
{"id": "1433091", "url": "https://cs.wikipedia.org/wiki?curid=1433091", "title": "Tichávka", "text": "Tichávka\n\nTichávka je říčka, která protéká Podbeskydskou pahorkatinou v Moravskoslezském kraji okresy Frýdek Místek a Nový Jičín. Je pravostranným přítokem řeky Lubiny v povodí Odry.\n\nTichávka pramení na jižním svahu Na Kršlách pod vrcholem Skalka (964 m n. m.) v nadmořské výšce 640 m severně od Kunčic pod Ondřejníkem v masívu Ondřejník. Její tok směřuje na severozápad. Protéká obcí Kunčice pod Ondřejníkem, obcí Tichá, kolem Tichavské hůrky (542 m n. m.) a v obci Vlčovice se zprava vlévá do řeky Lubina. Celý tok patří do pstruhového pásma. U Tichavské hůrky se k Tichávce zprava připojuje potok vytékající z Travertinové kaskády. Tok říčky Tichávky sleduje silnice III/48864 z Kunčic pod Ondřejníkem přes Tichou do Vlčovic.\n\nV roce 1997 povodeň na řece Tichávce zaplavila 83 domů v obci Tichá. V roce 2009 při povodni byla poškozena opěrná zeď říčky v obci Tichá.\n\npodle zdroje\n\n\n\n"}
{"id": "1433092", "url": "https://cs.wikipedia.org/wiki?curid=1433092", "title": "Pavlát", "text": "Pavlát\n\nPříjmení Pavlát nosí více významných osobností:\n\n"}
{"id": "1433095", "url": "https://cs.wikipedia.org/wiki?curid=1433095", "title": "Nevrlý", "text": "Nevrlý\n\nPříjmení Nevrlý nosí více významných osobností:\n\n"}
{"id": "1433098", "url": "https://cs.wikipedia.org/wiki?curid=1433098", "title": "Jíša", "text": "Jíša\n\nPříjmení Jíša nosí více významných osobností:\n\n"}
{"id": "1433104", "url": "https://cs.wikipedia.org/wiki?curid=1433104", "title": "Fulín", "text": "Fulín\n\nPříjmení Fulín nosí více významných osobností:\n\n"}
{"id": "1433105", "url": "https://cs.wikipedia.org/wiki?curid=1433105", "title": "Vavruška", "text": "Vavruška\n\nPříjmení Vavruška nosí více významných osobností:\n\n"}
{"id": "1433106", "url": "https://cs.wikipedia.org/wiki?curid=1433106", "title": "Dědo, slyšíš mě?", "text": "Dědo, slyšíš mě?\n\nDědo, slyšíš mě? (anglicky \"Grampy Can Ya Hear Me\") je 5. díl 29. řady amerického animovaného seriálu Simpsonovi.\n\nHomer přivádí celou rodinu Simpsonů do planetária ve Springfieldu včetně svého otce Abrahama (také znám jako Děda Simpson) na narozeniny. Abraham si tyto zážitky neužívá, protože má problémy se sluchem. V autě musel Homer zesílit rádio na maximum, aby Abraham slyšel. Postarší žid daruje Abrahamovi naslouchadlo k jeho narozeninám. Naslouchadlo bude mít za následek úplnou změnu života Abrahama. Mezitím Líza požádá Barta o pomoc: chce se vloupat do školy a opravit svůj úkol. Nicméně, oba zjistí, že ředitel Skinner žije v suterénu školy. Bart a Líza nechápou proč Skinner bydlí v suterénu: Skinner jim popíše příběh své matky a důvody proč nebydlí doma...\n"}
{"id": "1433108", "url": "https://cs.wikipedia.org/wiki?curid=1433108", "title": "Martiník", "text": "Martiník\n\nPříjmení Martiník nosí více významných osobností:\n\n"}
{"id": "1433111", "url": "https://cs.wikipedia.org/wiki?curid=1433111", "title": "Foukal", "text": "Foukal\n\nPříjmení Foukal nosí více významných osobností:\n\n"}
{"id": "1433113", "url": "https://cs.wikipedia.org/wiki?curid=1433113", "title": "Dvůr Oktaviánov", "text": "Dvůr Oktaviánov\n\nRuiny hospodářského dvora Oktaviánov se nalézají asi 1 km severovýchodně od centra obce Písek v okrese Hradec Králové. \nDvůr vznikl poté, co byly ve 40. letech 19. století vysušeny některé okolní rybníky, mezi nimi i Velký Kosický rybník a na nově získané půdě byly založeny poplužní dvory Ostrov a Oktaviánov. Jméno dvůr obdržel po svém majiteli a zakladateli hraběti Kinském. Velkostatek Kinských byl v roce 1948 zestátněn, poté zde hospodařil státní statek a po sametové revoluci začal dvůr chátrat až do současného stavu.\n"}
{"id": "1433114", "url": "https://cs.wikipedia.org/wiki?curid=1433114", "title": "Jean-Claude Vannier", "text": "Jean-Claude Vannier\n\nJean-Claude Vannier (* 1943 Courbevoie) je francouzský klavírista, hudební producent, skladatel a aranžér. Na klavír začal hrát coby samouk až v osmnácti letech. Je autorem hudby ke třem filmům režiséra Philippa Garrela – \"Divoká nevinnost\" (2001), \"Pravidelní milenci\" (2005) a \"Hranice úsvitu\" (2008). Skládal i hudbu ke snímkům jiných režisérů. Roku 2015 například složil hudbu k filmu \"Mikrob a Gasoil\" od Michela Gondryho. V říjnu roku 2006 odehrál v londýnském Barbican Centre koncert nazvaný \"L'enfant Assassin des Mouches & Melody Nelson\", při němž coby hosté vystoupili například Jarvis Cocker, Mick Harvey a Gruff Rhys. Během své kariéry vydal řadu sólových alb a rovněž se podílel na nahrávkách jiných hudebníků, mezi něž patří například Françoise Hardyová, Mike Brant, Michel Polnareff a Georges Moustaki. Roku 2018 spolupracoval s americkým zpěvákem Mikem Pattonem. Rovněž vydal sbírku povídek \"Le club des inconsolables\" (1990).\n\n"}
{"id": "1433116", "url": "https://cs.wikipedia.org/wiki?curid=1433116", "title": "Meloun (rozcestník)", "text": "Meloun (rozcestník)\n\nMeloun může být:\n\n\n\n"}
{"id": "1433120", "url": "https://cs.wikipedia.org/wiki?curid=1433120", "title": "Havlasa", "text": "Havlasa\n\nPříjmení Havlasa nosí více významných osobností:\n\n"}
{"id": "1433121", "url": "https://cs.wikipedia.org/wiki?curid=1433121", "title": "Abdulla Yusuf Helal", "text": "Abdulla Yusuf Helal\n\nAbdulla Yusuf Helal (* 12. června 1993, Manáma, Bahrajn) je bahrajnský fotbalista, od ledna 2019 hráč českého klubu SK Slavia Praha hrajícího v nejvyšší v Česku. Obvykle nastupuje na pozici útočníka.\n\nJeho známá hláška: Hilále kurwa do pí** udrž ten balón.\n\nOd roku 2009 hrál za bahrajnský klub East Riffa. Následně nastupoval za bahrajnský klub Al-Muharraq SC, za který hrál tamní nejvyšší fotbalovou soutěž. \nV létě roku 2018 přestoupil do českého klubu Bohemians 1905. Tím se stal prvním bahrajnským hráčem, který přestoupil do některého z evropských prvoligových klubů.<br>\nNa konci srpna 2018 v utkání se Sigmou Olomouc zařídil obrat zápasu z 0:2 na 3:2 pro Bohemians.\n\nV lednu 2019 přestoupil z Bohemians 1905 na lavičku Slavie Praha, která jej pro jarní část sezóny 2018/19 ponechala ještě v Bohemce na hostování.\n\nZa bahrajnský národní tým poprvé nastoupil v roce 2012.\n\n"}
{"id": "1433126", "url": "https://cs.wikipedia.org/wiki?curid=1433126", "title": "Miliardy (seriál)", "text": "Miliardy (seriál)\n\nMiliardy (v anglickém originále Billions) je americký dramatický televizní seriál stanice Showtime. Jeho tvůrci jsou Brian Koppelman, David Levien a Andrew Ross Sorkin. Seriál měl premiéru 17. ledna 2016. Seriál je volně založen na aktivitách Preeta Bhararu, bývalého amerického zástupce pro jižní okres státu New York a jeho právnich bojech s manažerem hedge fondu Steva Cohena ze S.A.C. Capital Advisors.\n\nDruhá řada měla premiéru 17. února 2017. V březnu 2017 stanice Showtime obnovila seriál pro třetí řadu, která měla premiéru 25. března 2018. 26. dubna 2018 byl seriál prodloužen o čtvrtou řadu, která měla premiéru 17. března 2019. Dne 8. května 2019 byla stanicí objednána pátá řada.\n\nV Česku měl seriál premiéru 7. listopadu 2017 na stanici HBO 3.\n\n\n\n\n\n\n\nV březnu 2015 stanice Showtime objednala prvních 12 dílů seriálu, který měl premiéru 17. ledna 2017. 26. ledna 2016 byl seriál prodloužen o druhou řadu, která měla premiéru 19. února 2017.\n\nStanice Showtime v dubnu 2017 potvrdila, že herečka Asia Kate Dillon získa hlavní roli v třetí řade seriálu. \"Miliardy\" je první americký televizní seriál, který má genderqueer postavu.\n\nPilotní díl měl v USA premiéru 1. ledna 2016 prostřednictvím VOD a v Kanadě prostřednictvím CraveTV. V Austrálii měl seriál premiéru 27. ledna 2017 na stanici Stan a v Kanadě 17. ledna 2016, společne s americkou premiérou, na stanici The Movie Network.\n\n"}
{"id": "1433132", "url": "https://cs.wikipedia.org/wiki?curid=1433132", "title": "Christiane Nordová", "text": "Christiane Nordová\n\nChristiane Nord, rozená \"Christiane Prahst\" (* 13. září 1943, Eberswalde, Německo) je německá překladatelka a translatoložka.\n\nV letech 1963–1967 vystudovala překladatelství (angličtina a španělština) na Heidelberské univerzitě a v roce 1983 získala doktorát z hispanistiky a translatologie. Od roku 1967 působí jako vysokoškolská pedagožka, zejména v Heidelbergu, ale také na univerzitách ve Vídni, Hildesheimu, Innsbrucku a Magdeburgu. V roce 1992 se habilitovala v aplikované translatologii a  didaktice překladatelství. Roku 2005 odešla do penze. V roce 2015 jí Ženevská univerzita udělila čestný doktorát.\n\n\n"}
{"id": "1433133", "url": "https://cs.wikipedia.org/wiki?curid=1433133", "title": "Návrat z ráje (Simpsonovi)", "text": "Návrat z ráje (Simpsonovi)\n\nNávrat z ráje (v anglickém originále Bart's Not Dead) je 1. díl 30. řady amerického animovaného seriálu \"Simpsonovi\". V USA měl premiéru 30. září 2018. V Česku měl premiéru 4. února 2019 ve 20:15 na Prima Cool.\n\n Bart se zraní a pojede do nemocnice. Bart bude Marge lhát, že odešel do nebe a setkal se s Ježíšem. Křesťanští producenti natočí o Bartovu zážitků film. Film se stane velmi úspěšný a porazí i film Stevena Spielberga.\n"}
{"id": "1433135", "url": "https://cs.wikipedia.org/wiki?curid=1433135", "title": "Anastasis", "text": "Anastasis\n\nAnastasis je osmé studiové album australského dua Dead Can Dance. Vydáno bylo v srpnu roku 2012 společností PIAS Recordings. Jde o první album Dead Can Dance po šestnácti letech – to předchozí, které se jmenovalo \"Spiritchaser\", vyšlo roku 1996. Zároveň jde o vůbec první řadovou desku kapely, kterou nevydala společnost 4AD. Deska se umístila na 46. příčce hitparády Billboard 200.\n\nAutory všech skladeb jsou Brendan Perry a Lisa Gerrardová.\n\n\n"}
{"id": "1433136", "url": "https://cs.wikipedia.org/wiki?curid=1433136", "title": "Biblická poezie (Daniel Raus)", "text": "Biblická poezie (Daniel Raus)\n\nBiblická poezie je název série pěti biblických knih a audioknih v moderním přebásnění. Jeho autorem je Daniel Raus. Jde o Píseň písní, knihu Jób, Kazatele, Žalmy a Přísloví. Na pěti samostatných CD a jako komplet je vydala obecně prospěšná společnost energeia o.p.s. Nahrávky se známými českými herci vznikly ve studiích DAMU a BITT. Režisérem je Lukáš Hlavica, autorem hudby je Hubert Bittman.\n\nHerci, kteří v nahrávkách vystupují: Věra Kubánková, Petr Pelzer, Jan Vlasák, Viktor Preiss, Jaromír Meduna, Taťjana Medvecká, Ivan Trojan, Lukáš Hlavica, Igor Bareš, Dana Černá, Helena Dvořáková, Petr Lněnička, Magdaléna Borová a Matouš Ruml.\n\nBiblická poezie v přebásnění Daniela Rause vyšla také knižně ve vydavatelství Porta libri. Autorem ilustrací v tomto vydání je Miro Pogran. Píseň písní s podtitulem \"Píseň Šalamounova\" vydalo už předtím vydavatelství G plus G.\n\nNěkteré texty z přebásnění Písně písní použil hudební skladatel Slavomír Hořínka ve skladbě Umírám láskou. V roce 2013 měla premiéru v nastudování orchestru Berg v Kostele Nejsvětějšího Salvátora v Praze.\n\nHlavním smyslem přebásnění je podle autora zvýraznění poetické krásy a nadčasové aktuálnosti starověkého textu. Audiokniha Jób – Člověk soudí Boha vznikla ve studiích DAMU a BITT v roce 2015. Na CD ji vydala obecně prospěšná společnost energeia o.p.s. v prosinci 2015. Nahrávka obsahuje zkrácenou verzi textu přebásnění, ve výsledku má 55 minut. Režii má Lukáš Hlavica, jehož hlas se na ní rovněž objevil. Hlavní postavy ztvárnili Ivan Trojan (jako Jób) a Viktor Preiss (jako Bůh). Kromě nich vystupují v nahrávce další známí herci: Jan Vlasák, Petr Pelzer, Igor Bareš, Matouš Ruml, Dana Černá a Lukáš Hlavica. Autorem hudby je Hubert Bittman. Knižně vyšlo přebásnění knihy Jób o rok později, vydala ho Porta libri v roce 2016. Kniha obsahuje plnou verzi přebásnění, po které následují další texty autora. Věnují se zejména literární stránce této starověké poezie, její historii a kontextu, ve kterém vznikala. V dalších textech Daniel Raus rozebírá otázky a poselství knihy Jób, co se týče utrpení. Výtvarně doplnil knihu Jób – Člověk soudí Boha malíř Miro Pogran.\n\nPíseň písní – Tisíc barev lásky je název přebásnění biblické knihy Píseň písní. Autorem přebásnění je Daniel Raus. Kromě knižního vydání vyšla jeho parafráze i jako audiokniha s názvem Píseň písní – Padesát odstínů lásky. Smyslem přebásnění je podle autora snaha přiblížit starověký poetický text modernímu člověku.\nBez podtitulu vyšla uvedená verze Písně písní ve vydavatelství G plus G v roce 2006. Tehdejší název byl Píseň písní – píseň Šalamounova. Některé části později zpracoval hudební skladatel Slavomír Hořínka ve skladbě Umírám láskou. Nastudoval ji Komorní orchestr Berg, premiéru měla v Praze 22. května 2013 v Akademické farnosti Praha, repríza následně proběhla rovněž v Kostele Nejsvětějšího Salvátora během Noci kostelů. Představení, označované jako „prostorová kompozice“, vzniklo ve spolupráci s Českým rozhlasem, který odvysílal jeho záznam na stanici Vltava. Kromě toho vznikl také videozáznam a Český rozhlas veřejně prezentoval také experimentální prostorový zvuk ve formátu 3D (9 kanálů) v barokním refektáři dominikánského kláštera v Praze.\nAudiokniha s názvem Píseň písní – Padesát odstínů lásky vyšla v květnu roku 2016. Vydala ji společnost energeia o.p.s. Nahrávka vznikla v letech 2015 a 2016 ve studiích DAMU a BITT. Režíroval ji Lukáš Hlavica, autorem hudby je Hubert Bittman. Vystupuje na ní osm herců: Věra Kubánková, Petr Pelzer, Taťjana Medvecká, Viktor Preiss, Dana Černá, Petr Lněnička, Magdaléna Borová a Matouš Ruml. Píseň písní je součástí souboru poetických knih, který vyšel pod názvem Biblická poezie (audioknihy).\nDalší vydání s názvem Píseň písní – Tisíc barev lásky připravilo v roce 2018 nakladatelství Porta libri. Doprovází ho ilustrace, jejichž autorem je Miro Pogran. Obsahuje také pojednání o literární a historické stránce tohoto unikátního starověkého textu.\n\nKazatel – Šalamounův grál je název přebásnění biblické knihy Kazatel. Autorem přebásnění je Daniel Raus. Text vyšel knižně a jako audiokniha. Je součástí souboru pěti přebásněných poetických knih Bible. Soubor jako komplet vyšel pouze u audioknih pod názvem Biblická poezie (audioknihy).\n\nAudiokniha Kazatel – Šalamounův grál vznikla ve studiích DAMU a BITT v letech 2015 a 2016. Vydala ji společnost energeia o.p.s. Celkový čas nahrávky je necelých 47 minut. Režíroval ji Lukáš Hlavica, který současně vystupuje v hlavní roli starověkého krále Šalamouna. Vybrané části textu pak interpretují čtyři fiktivní postavy: Poeta (Viktor Preiss), Filosof (Petr Pelzer) a Hlasy (Věra Kubánková a Taťjana Medvecká). Prolog a epilog čte Jan Vlasák. Autorem hudby je Hubert Bittman.\n\nDaniel Raus označuje knihu Kazatel jako Velepíseň hledání, tomu odpovídají i akcenty výsledného ztvárnění. Podtitul Šalamounův grál ilustruje mocného, úspěšného a bohatého krále s jeho paradoxní frustrací a snahou nahlédnout za oponu pozemského bytí a napít se ze zázračného grálu.\n\nKnižní vydání přebásněného Kazatele doprovází ilustrace, jejichž autorem je malíř Miro Pogran. Knihu vydala Porta libri v rámci celé série přebásněné Biblické poezie.\n\n"}
{"id": "1433137", "url": "https://cs.wikipedia.org/wiki?curid=1433137", "title": "Here If You Listen", "text": "Here If You Listen\n\nHere If You Listen je sedmé sólové studiové album amerického hudebníka Davida Crosbyho. Vydáno bylo 26. října roku 2018 společností BMG. Nahráno bylo ve studiu Atlantic Sound v Brooklynu. Crosbyho na něm doprovází stejní hudebníci, kteří hráli na jeho albu \"Lighthouse\" (2016). Počátkem září byla představena první píseň z alba, nazvaná „Glory“.\n\n"}
{"id": "1433138", "url": "https://cs.wikipedia.org/wiki?curid=1433138", "title": "Aeschynit -(Ce)", "text": "Aeschynit -(Ce)\n\nAeschynit-(Ce) je vzácný minerál ze skupiny oxidů. Jméno bylo odvozeno z řeckého slova αισχύνη – \"aischýni\", což v překladu znamená hanba. Původ tohoto slova je spojen s neúspěchy extrakce prvků titanu od zirkonia a lanthanoidové skupiny. Prvně byl tento minerál mylně vykládán za minerál gadolinit, později se však ukázalo, že se liší chemickým složením a byl definován jako nový minerál s názvem „titanát zirkonia“. Švédský chemik Jöns Jacob Berzelius mu následně roku 1830 ustanovil název aeschynit. Po poslední revizi roku 1966 dle Levinsonovy nomenklatury pro minerály s REE se finálně pojmenoval jako aeschynit-(Ce) .\n\nNejčastěji vzniká v nefelínických syenitech a masívech alkalických syenitů. Dále jej lze nalézt v granitických pegmatitech nebo v karbonatitech. Vzácnějším výskytem jsou rozsypová ložiska v písčitých, či štěrkových depozitech na dně řek, či jezer.\n\n\nJeho yttriem bohatý analog je minerál aeschynit-(Y), je dimorfní s lucasitem-(Ce).\n\n\nVyskytuje se v asociaci s minerály jako jsou zirkon, samarskit, columbit, allanit, titanit společně s živci.\n\n\n"}
{"id": "1433140", "url": "https://cs.wikipedia.org/wiki?curid=1433140", "title": "Medřík", "text": "Medřík\n\nPříjmení Medřík nosí více významných osobností:\n\n"}
{"id": "1433143", "url": "https://cs.wikipedia.org/wiki?curid=1433143", "title": "Janotka", "text": "Janotka\n\nPříjmení Janotka nosí více významných osobností:\n\n"}
{"id": "1433148", "url": "https://cs.wikipedia.org/wiki?curid=1433148", "title": "Pápakovácsi", "text": "Pápakovácsi\n\nPápakovácsi je vesnice v Maďarsku v župě Veszprém, spadající pod okres Pápa. Nachází se asi 3 km jižně od Pápy, 19 km severovýchodně od Devecseru a 35 km východně od Celldömölku. V roce 2015 zde žilo 582 obyvatel, z nichž 93,7 % tvoří Maďaři.\n\nKromě hlavní části k Pápakovácsi připadají ještě malé části Attyapuszta a Gyulamajor.\n\nPápakovácsi leží na silnici 8402. Je přímo silničně spojená s vesnicemi Ganna, Kup, Nóráp a městem Pápa. Pápakovácsi protéká potok Kis-Séd, který se později vlévá do řeky Marcal.\n\nVe vesnici se nachází zámek Somogyi-kastély a katolický kostel sv. Anny. Je zde též hřbitov a škola.\n"}
{"id": "1433149", "url": "https://cs.wikipedia.org/wiki?curid=1433149", "title": "Ivan Solovka", "text": "Ivan Solovka\n\nIvan Solovka (6. září 1923 Volové, Podkarpatská Rus – 5. září 2018 Olomouc, Česká republika) byl československý válečný veterán, plukovník ve výslužbě. Byl nositelem Československého válečného kříže 1939, medaile Za chrabrost, Záslužného kříže ministra obrany III. stupně a řady dalších vyznamenání. Zemřel den před svými 95. narozeninami ve vojenské nemocnici v Olomouci.\n\n"}
{"id": "1433150", "url": "https://cs.wikipedia.org/wiki?curid=1433150", "title": "Basl", "text": "Basl\n\nPříjmení Basl nosí více významných osobností:\n\n"}
{"id": "1433152", "url": "https://cs.wikipedia.org/wiki?curid=1433152", "title": "Davey Johnstone", "text": "Davey Johnstone\n\nDavey Johnstone, rodným jménem David William Logan Johnstone, (* 6. května 1951 Edinburgh) je skotský kytarista. Koncem šedesátých let pracoval jako studiový hudebník. V roce 1970 se stal členem kapely Magna Carta. Ta pracovala s producentem Gusem Dudgeonem, který rovněž spolupracoval se zpěvákem Eltonem Johnem. Johnstone následně hrál na Johnově albu \"Madman Across the Water\" (1971). Následně se stal členem jeho doprovodné kapely, v níž zůstal několik desítek let. Roku 1973 vydal sólové album \"Smiling Face\". Také působil ve skupině zpěváka Alice Coopera.\n"}
{"id": "1433155", "url": "https://cs.wikipedia.org/wiki?curid=1433155", "title": "Carlos Finlay", "text": "Carlos Finlay\n\nCarlos Juan Finlay (3. prosince 1833 Camagüey – 20. srpna 1915 Havana) byl kubánský lékař, epidemiolog. Objevil, že žlutou zimnici přenášejí samičky komárů Aedes aegypti.\n\nNarodil se v Puerto Principe (dnes Camaguey) na Kubě, kam se jeho otec, skotský lékař, přestěhoval. Matka byla Francouzka a syna poslala r. 1844 do školy k dědečkovi do Rouenu. Tam onemocněl cholerou a vrátil se zpět k rodičům, aby se zotavil. Do Evropy se vrátil r. 1848, nejprve do Anglie, potom pokračoval ve vzdělávání ve Francii. Nakazil se břišním tyfem a znovu odjel na Kubu. Protože Univerzita v Havaně neuznala jeho evropské vzdělání, zapsal se na Jeffersonovu lékařskou fakultu ve Filadelfii, kde promoval v r. 1855. Vrátil se do Havany, kde si r. 1857 otevřel lékařskou praxi. R. 1865 se oženil s Adélou Shinovou. Měli tři syny. Zemřel na mrtvici ve svém domě v Havaně 20. srpna 1915.\n\nUž od r. 1857 se zabýval se výzkumem žluté zimnice, neboť tato nemoc způsobila smrt tisíců lidí v oblasti Střední Ameriky. Přišel s teorií, že žlutou zimnici roznášejí samičky moskyta Eades aegypti (dříve známý též jako Culex facinatus). Svou teorii přednesl na konferenci v Havaně v r. 1881, ale byla přijata s nedůvěrou. Chyběly důkazy. Ani experimenty, které Finlay prováděl na lidech, nepřinesly potvrzení této teorie. V té době nebylo známo, že virus žluté zimnice potřebuje 12 dní k tomu, aby se vyvinul v těle komára. Teprve potom je schopen vyvolat nemoc u člověka po bodnutí hmyzem. Čerstvě vylíhnutí komáři, které Finlay k pokusům používal, nemoc nezpůsobili.\n\nR. 1900 vypukla mezi příslušníky americké armády na Kubě epidemie žluté zimnice. Byla ustavena odborná komise ve složení Walter Reed, James C. Carroll, Jesse William Lazear a kubánský lékař Aristid Agramonte. Dr. Finlay jim poskytl výsledky svého dlouholetého výzkumu i vajíčka komárů, kteří mohli být infikováni. Dobrovolníci, včetně dvou členů komise, se postupně nechali bodnout komáry, kteří v sobě nesli virus déle než dva týdny a onemocněli. J. W. Lazear zemřel. 27. října 1900 byla zveřejněna zpráva komise, která potvrdila původní hypotézu dr. Finlaye. Finlay se v letech 1902–1909 stal hlavním zdravotním důstojníkem na Kubě. Prováděné sanitární práce směřující k likvidaci tropických komárů přispěly k rapidnímu poklesu úmrtnosti na žlutou zimnici na Kubě.\n\nFinlay byl v letech 1905–1915 desetkrát nominován na Nobelovu cenu za fyziologii nebo lékařství, ale nikdy ji nezískal. R. 1908 byl vyznamenán řádem Čestné legie. Jeho jméno nese od r. 1962 muzeum lékařské historie v Havaně.\n"}
{"id": "1433156", "url": "https://cs.wikipedia.org/wiki?curid=1433156", "title": "Joaquín", "text": "Joaquín\n\nJoaquín Sánchez Rodríguez (* 21. červenec 1981, El Puerto de Santa María, Cádiz) je profesionální španělský ofenzivní fotbalista, který hraje za španělský celek Betis Sevilla na pozici křídla. V letech 2002 až 2007 hrál za reprezentaci, zúčastnil se také dvou světových šampionátů a jednoho evropského šampionátu.\n\nVe španělské domácí lize, La Lize, odehrál takřka 500 zápasů a patří mezi historicky 10 fotbalistů s nejvíce zápasy v soutěži.\n\nJoaquín je produkt akademie Betisu Sevilla.\nOd roku 2000 do roku 2006 působil v A-týmu Betisu, za který nastoupil do více než 200 zápasů. V ročníku 2001/02 zasáhl do 34 zápasů La Ligy, další ročník do 37 zápasů, ročník 2003/04 36 zápasů a vstřelil 5, respektive 9 a 8 branek. 20. ledna 2004 vstřelil úvodní branku zápasu s Realem Madrid, na kterou odpověděl Ronaldo, zápas tak skončil výsledkem 1-1.\n\nV ročníku 2004/05 s Betisem zvítězil ve finále domácí poháru Copa del Rey nad Osasunou 2:1.\nZasáhl do všech zápasů domácí La Ligy a opět gólově přispěl, tentokráte 5 góly.\n\nV závěru jeho působení v Betisu o něj projevily zájem velkokluby jako FC Barcelona, Real Madrid, Manchester United nebo Chelsea, nakonec však zakotvil ve Valencii.\nJeště před tím si však s Betisem zahrál Ligu mistrů – po vítězném předkole s AS Monaco si zahrál skupinovou fázi, kde tým narazil na anglické týmy Liverpool a Chelsea a též na belgický Anderlecht. Odehrál všechny zápasy, ve druhém zápase přispěl k vítězství gólovou asistencí, Betis tak vyhrál na půdě Anderlechtu 1-0.\nV jarní fázi Betis pokračoval v Poháru UEFA, kde nejprve narazil na nizozemský AZ Alkmaar. Joaquínův gól přispěl k důležitému vítězství 2-0 na domácím stadionu,\nvenku se po opačném výsledku postoupilo až v prodloužení. V šestnáctifinále však Betis nestačil na Steauu Bukurešť (0-0, 0:3).\n\nOd roku 2006 do roku 2011 působil ve Valencii, kde sehrál celkově 216 soutěžních zápasů, z toho 158 v zápasech domácí ligy. V ročníku 2007/08 získal svůj druhý domácí pohár. Do finále však nezasáhl, na pravém křídle jej zastoupil Javier Arizmendi. Valencia porazila Getafe 3-1.\n\nJoaquín debutoval v únorovém přátelském utkání s Portugalskem v roce 2002, které skončilo nerozhodně 1-1.\nDostal se do nominace na MS v Koreji a Japonsku, kam jej povolal trenér Iñaki Sáez.\n\nJoaquín byl též povolán do týmu na Euro 2004 konaném v Portugalsku. Za jeho nominací stál opět trenér Španělska Iñaki Sáez.\n\nJeho posledním velkým šampionátem bylo MS 2006 v Německu. Do prvního klání s Tuniskem (výhra Španělů 3-1) vstoupil jako střídající hráč za spoluhráče z Valencie Davida Villu v 56. minutě. Ve druhém zápase proti Saúdské Arábii nastoupil v základu a odehrál celé utkání, které pro Španěly opět skončilo výhrou, tentokrát výsledkem 1-0. Do osmifinále s Francií zasáhl opět jako střídající hráč za Villu, ale nepomohl odvrátit porážku 1-3.\n\n"}
{"id": "1433163", "url": "https://cs.wikipedia.org/wiki?curid=1433163", "title": "Obléhání Paříže (1589–1594)", "text": "Obléhání Paříže (1589–1594)\n\nObléhání Paříže v letech 1589–1594 byla série vojenských akcí během hugenotskch válek, kdy se francouzští králové Jindřich III. a Jindřich IV. opakovaně pokoušeli získat hlavní město ovládané katolickou ligou. Až po několika letech se Jindřichu IV. podařilo zlomit moc katolické ligy, ovládnout město a vyhnat Španěly.\n\nV roce 1583 se bezdětný Jindřich III. stal posledním mužským členem rodu Valois. Po jeho smrti by vláda přešla buď na jeho švagra Jindřicha Navarrského z rodu Bourbonů, který ale odmítal přestoupit na katolickou víru, nebo některého člena rodu Guise. Následný konflikt o nástupnictví na trůn vstoupil do francouzských dějin jako \"válka tří Jindřichů\" (1585–1587). Vůdce katolické ligy, Jindřich de Guise s podporou španělského krále Filipa II. v roce 1588 vytáhl s vojskem na Paříž. Dne 13. května 1588 musel Jindřich III. uprchnout z Paříže po povstání zvaném „Den barikád“ (Journée des barricades). Město ovládli příslušníci katolické ligy. Králi zůstalo věrných jen několik měst. V prosinci téhož roku však byl spáchán atentát na Jindřicha de Guise.\n\nPo atentátu se Jindřich III. uchýlil do Tours. Francouzský král uzavřel mír s navarrským králem Jindřichem, svým švagrem, dědicem koruny a vůdcem protestantské strany. Spojená vojska Jindřicha III. a Jindřicha Navarrského vytáhla podél Loiry a v létě 1589 vítězně postupovala na Paříž přes Étampes, Pithiviers a Pontoise. Paříž však byla pod vlivem ligy a Sorbonna ji vyjmula z poslušnosti vůči králi. Královská vojska oblehla Paříž a její pád se zdá být blízko. Ale 2. srpna byl Jindřich III. zavražděn a zemřel a Jindřich Navarrský se stal Jindřichem IV. Francouzským.\n\nPo svém nástupu na trůn vypověděla novému králi poslušnost část šlechty a Jindřichova armáda se snížila ze 40 000 na 18 000 mužů. Rozdělil ji a tu část obléhající Paříž a okolí svěřil vévodovi Jindřichovi z Orléans-Longueville a maršálovi Janovi VI. z Aumont.\n\nSám král opustil obléhání, stáhl se do Dieppe, kde vyčkal na posily, podporu a munici z Anglie. Poté vyrazil do Arques, kde 21. září 1589 porazil vévodu z Mayenne, Karla Lotrinského.\n\nJindřich IV. se k Paříži vrátil v říjnu 1589. Dobyl několik měst v okolí a pokusil se o útok na Porte Saint-Germain, který selhal. Znovu přerušil obléhání, obsadil Beauce, aby ovládl zásobování města, poté převzal kontrolu nad Normandií. Všechna města před ním kapitulovala, s výjimkou Rouenu.\n\nŠpanělsko poslalo posily ze Španělského Nizozemí a vévoda z Mayenne učinil v březnu 1590 výpad, aby znovu získal kontrolu nad zásobovacími oblastmi. Jindřich IV. zahájil obléhání Évreux, aby zavřel údolí Eure a ochránil Normandii, ale vévoda z Mayenne mu vpadl do zad. 14. března se tak odehrála bitva u Ivry, ve které zvítězila královská armáda.\n\nTento neúspěch neodradil pařížské vůdce. Po dobytí Mantes dorazil Jindřich IV. s armádou o 20 000 mužích, aby dobyl i Paříž. Své velení umístil v opatství Montmartre. Jezdecké oddíly byly vyslány do oblasti Palaiseau a Longjumeau, aby zabránily dodávkám potravin do města. Královská armáda utrpěla těžké ztráty. Procesy a kázání zachovaly morálku Pařížanů na vysoké úrovni. Dne 20. srpna si hladomor vyžádal už téměř 30 000 obětí (z přibližně 300 000 obyvatel města). Jindřich IV. povolil odchod ženám, dětem, starým mužům a žebrákům. Vévoda z Nemours zahájil po konzultaci s teology jednání s králem. Jindřich IV. žádal o okamžitý odchod, což bylo odmítnuto.\n\nDne 30. srpna 1590 se v Meaux připojila španělská armáda k vojskům vévody z Mayenne. Vojska dobyla několik měst (Lagny, Saint-Maur, Charenton a Corbeil) a umožnila Paříži, aby obnovila své síly.\n\nV noci z 20. na 21. ledna 1591 se král pokusil dobýt Paříž trikem, když poslal své muže maskované jako nosiče mouky. Tato lest zvaná jako „moučný den“ (Journée des farines) však selhala. V únoru 1591 vstoupili do Paříže Jean-Baptiste de Taxis a Don Diego de Ibarra s armádou Španělů a Neapolců.\n\nDne 19. dubna 1591 město Chartres přijalo krále. Na konci roku 1591 se vévoda z Mayenne vrátil do Paříže a nechal oběsit nejextrémnější z členů ligy.\n\nCelý rok 1592 probíhala vyjednávání. Španělsko poslalo milión écu vévodovi z Mayenne, aby u princů pomocí úplatků zajistil infantce Isabelle francouzský trůn. Vévoda z Mayenne jednal paralelně s Jindřichem IV. a prosazoval mezi princi svou vlastní kandidaturu.\n\nSituaci vyřešily generální stavy. Svolány vévodou z Mayenne se sešly 26. ledna 1593. Z 500 očekávaných účastníků dorazilo jen 100 členů. Jindřich IV. svým odpůrcům zablokoval silnice a mosty, aby jim zabránil v účasti. První den jednání byl nicméně přijat návrh na královu konverzi.\n\nKrál konvertoval v opatství Saint-Denis 25. července 1593, což zcela změnilo situaci v jeho prospěch. Získal spojence mezi pařížským obyvatelstvem, navzdory odsouzení náboženských autorit. Liga zůstala dál nepřátelská vůči králi. Dne 27. února 1594 byl v Chartres Jindřich IV. korunován na krále.\n\nZískal tajné spojenectví s vojenským velitelem Paříže, generálem Charlesem II. de Cossé. V noci z 21. na 22. března 1594 byli královým vojákům otevřeny brány Neuve a Saint-Denis a král převzal kontrolu nad městem. Španělské jednotky byly nuceny opustit město.\n"}
{"id": "1433164", "url": "https://cs.wikipedia.org/wiki?curid=1433164", "title": "Šustalova vila", "text": "Šustalova vila\n\nŠustalova vila je dům čp. 226 v Kopřivnici, Štefánikova 8 (okres Nový Jičín, kraj Moravskoslezský), který si nechal postavit v roce 1889 majitel kopřivnické kočárovny Josef Šustala. Dne 18. února 1999 byla prohlášena kulturní památkou České republiky.\n\nVila byla postavena v roce 1889 pro majitele kopřivnické kočárovny Josef Šustala, který se sem nastěhoval s rodinou o rok později. Současně byla postavena i sousední vila pro jeho bratra Adolfa (zvaná Ringhofferova vila). Obě vily obklopoval anglický park. Po konci druhé světové války byly obě rodiny vystěhovány v rámci vysídlení Němců z Československa. Vila byla majitelům zabavena.\n\nNásledně byla poskytnuta jako sídlo Lašského muzea, které vybudoval Emil Hanzelka na základě svých soukromých sbírek. Muzeum bylo otevřeno 24. srpna 1947 a obsahovalo především sbírky keramiky a národopisu. Později přibývaly exponáty automobilové továrny Tatra. V roce 1953 bylo změněno na muzeum automobilového a keramického průmyslu. Pro potřeby této expozice byla v roce 1967 přistavěna výstavní hala, která byla později zbořena. V roce 1997 byly expozice přemístěny do Technického muzea Tatra a do Muzea Fojtství. Z vlastní vily se stala administrativní budova Regionálního muzea v Kopřivnici.\n\nVila v historizujícím stylu na obdélníkovém půdorysu je doplněna v pravé čelní části osmibokou věžicí. Některé části mají dvě nadzemní podlaží, jiné pouze jedno. Celý objekt je podsklepen.\n\n"}
{"id": "1433170", "url": "https://cs.wikipedia.org/wiki?curid=1433170", "title": "Fanagalo", "text": "Fanagalo\n\nFanagalo je pidžin vycházející ze zuluštiny, ovlivněný také angličtinou a o něco méně afrikánštinou. Tento jazyk jako lingua franca využívají zejména horníci v odvětví těžby zlata, diamantů, uhlí a mědi v jižní Africe.\n\nV dnes již menší míře se používá v Jihoafrické republice, ale také v Zimbabwe, Zambii, DRK a Namibii. Dříve se také používal i v Kongu, Malawi, Botswaně nebo Mosambiku. \n\nVarianta používaná v Zimbabwe se nazývá \"Chilapalapa\" a byla ovlivněná šonštinou a varianta používaná v Zambii se nazývá \"Cikabanga\" a byla ovlivněna místním jazykem bemba.\n\nOtčenáš ve fanagalu a český překlad\n\nFanagalo\n\n\"Baba ga tina, Wena kona pezulu, Tina bonga lo Gama ga wena; Tina vuma lo mteto ga wena Lapa mhlaba, fana na pezulu. Niga tina namuhla lo zinkwa yena izwasisa; Futi, yekelela masono gatina, Loskati tina yekelela masono ga lomunye. Hayi letisa tina lapa lo cala; Kodwa, sindisa tina ku lo bubi, Ndaba Wena kona lo-mteto, lo mandla, na lo dumela, Zonkeskat. Amen.\"\n\nČesky\n\n\"Otče náš, jenž jsi na nebesích, posvěť se jméno tvé, přijď království tvé, buď vůle tvá jako v nebi, tak i na zemi. Chléb náš vezdejší dej(ž) nám dnes a odpusť nám naše viny, jako i my odpouštíme našim viníkům a neuveď nás v pokušení, ale zbav nás od zlého. Amen.\"\n"}
{"id": "1433173", "url": "https://cs.wikipedia.org/wiki?curid=1433173", "title": "Dassault Falcon Epicure", "text": "Dassault Falcon Epicure\n\nDassault Falcon Epicure je projekt letounu pro elektronický boj a senzorický průzkum vyvíjený společnostmi Dassault a Thales pro \"Armée de l'Air\" v rámci programu \"Capacité Universelle de Guerre Électronique\" (CUGE, ~ schopnost univerzálního elektronického boje) na základě business jetu Dassault Falcon 7X.\nPředpokládá se, že nejpozději v roce 2025 tři vyrobené kusy nahradí dva stroje Transall Gabriel, provozované Escadron électronique aéroporté \"Dunkerque\" od roku 1989, v roli prostředku pro elektronickou válku a strategický elektronický průzkum a přehled bojiště (ISTAR).\n"}
{"id": "1433175", "url": "https://cs.wikipedia.org/wiki?curid=1433175", "title": "Titans (seriál, 2018)", "text": "Titans (seriál, 2018)\n\nTitans je americký akční televizní seriál, natáčený na náměty z komiksů vydavatelství DC Comics. Jeho autory jsou Akiva Goldsman, Geoff Johns a Greg Berlanti. Zveřejňován je streamovací službě DC Universe, první díl byl vydán 12. října 2018. Seriál se zabývá stejnojmenným superhrdinským týmem, který vede Dick Grayson / Robin.\n\nVe stejném fikčním světě odehrává seriál \"Doom Patrol\", který je spin-offem \"Titans\".\n\nDospívající Rachel Rothová žije se svou matkou, zároveň však disponuje záhadnou silou, která je nebezpečím pro její okolí. Když její matku zavraždí zabiják, Rachel uprchne a snaží se schovat před podivnými lidmi, kteří po ní pátrají. Shodou okolností se dostane do péče detroitského detektiva Dicka Graysona, bývalého cirkusového artisty a později maskovaného strážce pořádku s přezdívkou Robin, Batmanova pomocníka. Přidají se k nim i další dvě osoby disponující různými nadlidskými schopnostmi: nebezpečná Kory Andersová, trpící amnézií, a mladý Gar Logan. Společně se snaží dívku uchránit a zároveň pátrají po Rachelině původu.\n\n\nÚvodní díl byl zveřejněn 12. října 2018. Ještě před jeho premiérou bylo 3. října 2018 oznámeno, že seriál získá i druhou řadu, jejíž první díl byl zveřejněn 6. září 2019. Třetí řada, s plánovánou premiérou na podzim 2020, byla ohlášena v listopadu 2019.\n\n"}
{"id": "1433179", "url": "https://cs.wikipedia.org/wiki?curid=1433179", "title": "Samcova", "text": "Samcova\n\nSamcova je název ulice v Praze 1 spojující Biskupskou s Klimentskou. Je orientována severojižním směrem a měří zhruba 100 m. Pro automobily je jednosměrná z Klimentské do Biskupské. Ulice je v převážné své délce vydlážděna a nacházejí se zde dva plastické retardéry. \n\nUlice začíná na jihu na křižovatce ulic Petrská x Biskupská. Biskupská je pokračování Samcové. Po několika metrech je vlevo odbočka do Lodecké. Následuje vlevo odbočka do Klimentské a po dalších asi 5 metrech Samcova končí na křižovatce ulic Holbova (vlevo), Lodní mlýny (rovně) a Klimentská (vpravo).\n\nUlice v těchto místech již kolem roku 1400. V té době nazývána Mezi pekaři. Poté přejmenována na Mlýnskou, což souviselo s její funkcí přivádět lidi k novoměstským mlýnům. Od roku 1869, pak současný název odvozený od domu čísla orientačního 1 (současný dům je ale z počátku 20. století), který se jmenoval U Samců a faktu, že zde pan Václav Samec ze Stráže držel nedaleko v roce 1607 dům.\n"}
{"id": "1433180", "url": "https://cs.wikipedia.org/wiki?curid=1433180", "title": "Jubilejní pamětní medaile (Rakousko)", "text": "Jubilejní pamětní medaile (Rakousko)\n\nJubilejní pamětní medaile, byla založena 18. srpna 1898 císařem Františkem Josefem I. při příležitosti 50. výročí nástupu na trůn 2. prosince 1848. Dekorace má tři varianty:\n\n\nDekorace měla být nošena na levé straně hrudníku.\n\n\n"}
{"id": "1433183", "url": "https://cs.wikipedia.org/wiki?curid=1433183", "title": "(Don't Fear) The Reaper", "text": "(Don't Fear) The Reaper\n\n„(Don't Fear) The Reaper“ je píseň americké rockové skupiny Blue Öyster Cult, která vyšla na jejím albu \"Agents of Fortune\" (1976). Jejím autorem je kytarista a zpěvák kapely Buck Dharma. Jde o největší hit kapely Blue Öyster Cult, singl se umístil na dvanácté příčce hitparády Billboard Hot 100 a časopis \"Rolling Stone\" píseň zařadil mezi 500 nejlepších písní všech dob, konkrétně na 405. příčku. Výrazným prvkem písně je hra na perkusní nástroj zvaný cowbell. V roce 2000 byl coby součást pořadu \"Saturday Night Live\" odvysílán skeč More Cowbell, který parodoval nahrávání písně.\n"}
{"id": "1433185", "url": "https://cs.wikipedia.org/wiki?curid=1433185", "title": "Medaile za zranění (Rakousko)", "text": "Medaile za zranění (Rakousko)\n\nMedaile za zranění, byla založena 12. srpna 1917 rakousko-uherským císařem Karlem I.. Dekorace mohla být udělena důstojníkům, poddůstojníkům a vojákům, kteří byli ve válce v důsledku boje zraněni nebo se stali invalidy. Tato medaile měla šest stupňů:\n\n\nMedaile byla zavěšena na trojúhelníkové stuze, která měla patřičný počet úzkých červených pruhů s tenkým černým lemováním, podle patřičných počtů zranění vyznamenaného. Při uznání válečné invalidity byla stuha bez těchto pruhů. Při dalších zraněních byla udělována jenom stužka s vyšším počtem pruhů.\n\nOkrouhlá medaile má na líci portrét císaře Karla I. u horního okraje s nápisem CAROLVS a u dolního okraje dvě vavřínové ratolesti. Na rubové straně nápis LAESO / MILITI (zraněnému vojáku) a letopočet MCMXVIII (1918).\n\nMedaile byla ražena ze slitiny zinku o průměru 38 mm a váze 23 g. Existují i dekorace, která byly raženy z jiných kovů (bronz, stříbro). Autorem této medaile je medailér Richard Placht, jehož jméno se nachází na líci dekorace.\n\n\n"}
{"id": "1433186", "url": "https://cs.wikipedia.org/wiki?curid=1433186", "title": "Kristina Lamperová", "text": "Kristina Lamperová\n\nKristina Lamperová (* 21. července 1992 Praha) je česká novinářka, autorka a bloggerka. Její otec je zakladatel časopisu \"Respekt\", Ivan Lamper. \n\nPracovala v Českém rozhlasu a během let 2016–2018 měla svůj vlastní sloupek v magazínu \"Rodina MF DNES\", kde popisovala život svobodné matky. Od října 2018 přispívá do české edice magazínu \"Harper's Bazaar\" a je pravidelným přispěvatelem pro online médium \"Flowee.cz\". \n"}
{"id": "1433188", "url": "https://cs.wikipedia.org/wiki?curid=1433188", "title": "More Cowbell", "text": "More Cowbell\n\n„More Cowbell“ je komediální skeč poprvé odvysílaný v americkém televizním pořadu \"Saturday Night Live\" (\"SNL\") dne 8. dubna 2000. Skeč byl prezentován jako epizoda dokumentárního pořadu \"Behind the Music\" stanice VH1 a je v něm znázorněn nahrávací proces písně „(Don't Fear) The Reaper“ americké hardrockové kapely Blue Öyster Cult. Coby host v něm vystupuje herec Christopher Walken, který ztvárnil postavu označovanou jako „\"The\" Bruce Dickinson“. Dále v něm vystupuje stálý člen \"SNL\" Will Ferrell, který je zároveň spolu s dramatikem Donnellem Campbellem autorem skeče. Ferrell ztvárnil fiktivní postavu pojmenovanou Gene Frenkle, jehož příliš horlivá hra na perkusní nástroj cowbell (tj. \"kravský zvon\") otravuje jeho spoluhráče, avšak líbí se producentovi Dickinsonovi. Dále ve skeči vystupují Chris Parnell (jako kytarista Eric Bloom), Jimmy Fallon (bubeník Albert Bouchard), Chris Kattan (kytarista Buck Dharma) a Horatio Sanz (baskytarista Joe Bouchard). Skeč je považován za jeden z nejlepších, jaké kdy pořad \"Saturday Night Live\" vytvořil. V žebříčcích nejlepších skečů \"SNL\" je často řazen do první desítky, například časopis \"Rolling Stone\" jej zařadil na devátou příčku.\n\nEpizoda seriálu \"Behind the Music\" uvádí záznam nahrávací frekvence z roku 1976, při níž kapela Blue Öyster Cult nahrála svůj největší hit, píseň „(Don't Fear) The Reaper“. Na začátku se kapele představuje producent (Christopher Walken), který se uvádí jako „\"The\" Bruce Dickinson“. Kapele říká, že mají něco, co „zní jako zvuk dynamitu.“ První pokus o nahrání, který se zdá být dobrý, po chvíli ukončí sama kapela kvůli cowbellovému partu, který se zdá být příliš hlasitý a rušivý. Když pak přijde producent, zpěvák kapely se jej zeptá, jestli se mu vše líbilo. On odpoví, že píseň zněla skvěle, ale byl by pro, kdyby hráč na cowbell hrál výrazněji (\"more cowbell\"). Když kapela začne druhý pokus, Frenkle se do hry pustí horlivěji, tancuje kolem svých spoluhráčů, do nichž bourá. Kapela přeruší další pokus. Při třetím pokusu – poté, co zpěvák producentovi řekl svůj názor na kravský zvon – hraje Gene Frenkle pasivně-agresivně velmi blízko zpěvákova obličeje. I tento pokus však končí nezdarem, neboť Frenkle neudrží s kapelou rytmus. Opět přichází producent, který znovu chce víc prostoru pro cowbell. Frenkle má následně proslov, při němž souhlasí s producentem. Ten opakuje, že chce víc cowbellu. Skupina nakonec souhlasí, načež začne hrát. Po chvíli je skeč zmrazen na Frenkleově obličeji s nápisem „In Memoriam: Gene Frenkle: 1950–2000.“\n\nNápad Willa Ferrella na skeč pochází z poslechu písně „(Don't Fear) The Reaper“. Prohlásil, že „pokaždé, když slyším [tu píseň], slyším v pozadí ten slabý cowbell a přemýšlím, jaký je asi život toho chlapa?“ Ferrell skeč napsal spolu s dramatikem Donnellem Campbellem. Ferrell původně tento skeč navrhl pro epizodu, kterou uváděl Norm Macdonald, a která se vysílala 23. října 1999. Tvůrce a výkonný producent \"SNL\" si však skečem nebyl jistý, přestože osazenstvu se zamlouval. Podle Setha Meyerse, který byl v pozdějších epizodách \"SNL\" hlavním autorem, byl skeč před svým schválením navržen více než sedmkrát. Když byl jako uvaděč naplánován Christopher Walken, Ferrell skeč v rámci přizpůsobení hercovu rytmu přepsal. Byl zařazen až na konec pořadu, kde jsou obvykle vysílány nekonvenční a podivné scénky.\n\nHerci, kteří ve skeči vystupovali, měli při jeho natáčení značné problémy s udržením vážných tváří. Ferrellovo herectví v kombinaci s Walkenovou kamennou tváří pro ně byly natolik vtipné, že byli několikrát na pokraji výbuchu smíchu, a několikrát scénku pokazili. Ve druhém pokusu, který se ve skeči vyskytuje, je vidět, jak se za sklem nahrávací místnosti Walken směje. V ten okamžik má Ferrell kvůli příliš těsné košili odhalenou část břicha, zatímco tancuje a hraje na cowbell. Dokonce i na Ferrellovi je v jeden okamžik patrný úsměv, konkrétně ve chvíli, kdy se poprvé ve skeči směje Jimmy Fallon. Podle Fallona na sobě Ferrell při natáčení měl mnohem těsnější košili, než jakou měl při zkouškách. V důsledku toho se všichni ve chvíli, kdy začal tancovat a vypadlo mu břicho, začali smát a Fallon nemohl přestat.\n\nPřestože se cowbell vyskytuje v celé původní nahrávce písně „(Don't Fear) The Reaper“ od Blue Öyster Cult, jeho zvuk je utopen pod ostatními nástroji. Podle Bucka Dharmy, který v písni zpívá a je jejím autorem, skeč věrohodně vykresluje vzhled kapely v sedmdesátých letech. Některé detaily nahrávání však zobrazuje odlišně. Ve skeči se nahrávání odehrává koncem roku 1976 ve studiu Sunshine Studios. Ve skutečnosti však kapela píseň nahrála buď koncem roku 1975 nebo počátkem roku 1976 ve studiu Record Plant v New Yorku (album, na kterém píseň vyšla, tedy \"Agents of Fortune\", vyšlo již v květnu 1976). Dále ve skeči zpívá Parnell, který ztvárňuje Blooma. Přestože hlavním zpěvákem kapely byl skutečně Bloom, v této písni zpívá Dharma (Kattan). Bubeník Albert Bouchard je chybně označován jako „Bobby“ (tj. Bobby Rondinelli, který s kapelou hrál v době vysílání skeče), zatímco klávesista a kytarista Allen Lanier je zcela nepřítomen.\n\nHlavní postava hráče na cowbell Genea Frenklea je fiktivní, ale vzhledově je inspirována Bloomovým vzhledem v sedmdesátých letech. Navzdory tomu, že se Frenkleova postava nezakládá na skutečnosti, fanoušci často vyjadřují upřímnou soustrast kapele kvůli jeho úmrtí, a to v reakci na nápis na konci skeče, který indikuje, že perkusionista zemřel. Christopher Walken ve skeči ztvárňuje postavu producenta Bruce Dickinsona (sám sebe označuje jako „\"The\" Bruce Dickinson“, tj. „\"Ten\" Bruce Dickinson“. Nejde o stejnojmenného zpěváka skupiny Iron Maiden. Jde o zaměstnance společnosti Columbia Records, jehož jméno se objevuje až na pozdějších reedicích alba \"Agents of Fortune\" jako \"producent reedice\". Skutečným producentem písně byli David Lucas, který kapelu Blue Öyster Cult objevil, Murray Krugman a Sandy Pearlman. Důvodem záměny je, že zaměstnanec \"SNL\" byl vyslán, aby sehnal nahrávku písně, avšak místo originálu sehnal výběrové album největších hitů kapely, na němž byl coby producent uveden Dickinson.\n\nFerrell později uvedl, že pro umělecké oddělení \"SNL\" pracovala jistá žena, která byla dcerou člověka, který se podílel na vzniku alba \"Agents of Fortune\". Ferrellovi tak údajně řekla, že kapela po zhlédnutí skeče uvedla, že skutečný hráč na cowbell na původní nahrávce nebyl nepodobný Ferrellově interpretaci. Autorem myšlenky pro využití cowbellu v písni je producent David Lucas, který tvrdí, že rovněž on sám na tento nástroj v písni hraje.\n\nNovinář Marc Spitz scénku v \"The New York Times\" označil za „jeden z prvních supermémů nového století“. Stanice VH1 zařadila skeč na páté místo žebříčku 101 nezapomenutelných momentů \"SNL\". Časopis \"Rolling Stone\" jej zařadil na devátou příčku. Časopis \"Complex\" skeč zařadil na třetí místo z pětatřiceti, zatímco britský deník \"The Guardian\" mezi pět nejlepších v \"SNL\". Sami členové kapely Blue Öyster Cult uvádí, že se jim scénka zamlouvá. Walken později uvedl, že o skeči „slyší všude, kam jde.“ Rovněž existovala kapela More Cowbell, která se podle skeče pojmenovala.\n\nSkeč byl v pozdějších letech odkazován v různých dalších epizodách \"SNL\", přičemž v některých se přímo objevila Frenkleova postava. Poprvé se tak stalo v dílu ze 14. května 2005, který Ferrell sám uváděl. Frenkle se ukázal coby host kapely Queens of the Stone Age v písni „Little Sister“. Ferrell zde ve Frenkleově kostýmu opět hraje na cowbell. V epizodě z 16. května 2009 Ferrell hrál na cowbell coby host kapely Green Day v písni „East Jesus Nowhere“, tentokrát však bez kostýmu. Ferrellova účast nebyla s kapelou zkoušena a kapela o jeho vpádu na scénu neměla do té chvíle ponětí. Ferrell rovněž v reakci na původní skeč zahrál na cowbell v posledním dílu pořadu \"The Tonight Show with Conan O'Brien\" (2010). Další odkaz se nachází ve videoklipu k písni „Make Some Noise“ (2011) od kapely Beastie Boys, v němž je Ferrell jednou z hostujících celebrit; opět haje na cowbell. V roce 2014 odehrál Ferrell bubenickou bitvu s Chadem Smithem z Red Hot Chili Peppers v pořadu \"The Tonight Show Starring Jimmy Fallon\". Následně na scénu přišli zbylí členové skupiny Red Hot Chili Peppers a spolu s Ferrellem zahráli útržek písně „(Don't Fear) The Reaper“. Přestože profesionální bubeník Smith předvedl znatelně lepší výkon, vítězem se stal Ferrell. Za vítězství dostal od Jimmyho Fallona, který hrál i v původním skeči, velký zlatý cowbell. Odkaz na skeč dále proběhl při vystoupení zpěváka Chrise Martina z anglické kapely Coldplay. Ten při charitativním koncertu v říjnu 2018 hrál píseň „Viva La Vida“, při níž se k němu přidal Ferrell na cowbell.\n"}
{"id": "1433191", "url": "https://cs.wikipedia.org/wiki?curid=1433191", "title": "Muroto", "text": "Muroto\n\nMuroto (japonsky:室戸市 \"Muroto-ši\") je japonské město v prefektuře Kóči na ostrově Šikoku. Žije zde přes 14 tisíc obyvatel. Na pobřeží se nachází městský geopark, který je vzácný pro svoji ojedinělou geologickou přírodní scenérií. Byly zde nalezeny objevy z období Oligocénu a Pleistocénu.\n"}
{"id": "1433196", "url": "https://cs.wikipedia.org/wiki?curid=1433196", "title": "Šimanto (Kóči)", "text": "Šimanto (Kóči)\n\nŠimanto (japonsky:四万十市 \"Šimanto-ši\") je japonské město v prefektuře Kóči na ostrově Šikoku. Žije zde přes 34 tisíc obyvatel.\n\n\n"}
{"id": "1433197", "url": "https://cs.wikipedia.org/wiki?curid=1433197", "title": "U Sluncové", "text": "U Sluncové\n\nU Sluncové je název ulice v Praze 8 spojující ulici Za Invalidovnou s ulicí Pod Plynojemem. Ulice je vedena přibližně z jihozápadu na severovýchod, v poslední části se ztáčí zcela na sever. Pro automobily je oboustranně průjezdná. Měří asi 900 metrů. Má zvlněný charakter. Název odkazuje na vinici a později usedlost, která zde existovala.\n"}
{"id": "1433234", "url": "https://cs.wikipedia.org/wiki?curid=1433234", "title": "Marcaltő", "text": "Marcaltő\n\nMarcaltő je vesnice v Maďarsku v župě Veszprém, spadající pod okres Pápa, blízko trojmezí žup Győr-Moson-Sopron, Vas a Veszprém. Nachází se asi 14 km severozápadně od Pápy, 16 km jihozápadně od Tétu, 25 km jihovýchodně od Csorny, 33 km jihozápadně od Győru a 34 km severovýchodně od Celldömölku. V roce 2015 zde žilo 727 obyvatel, z nichž 93,1 % tvoří Maďaři.\n\nKromě hlavní části k Marcaltő připadají i malé části Farkasd, Ihász a Zsigaháza.\n\nMarcaltő leží na silnicích 8408 a 8416. Je přímo silničně spojeno s vesnicemi Egyházaskesző, Gyarmat, Malomsok, Szany, Takácsi, Varkésző a městem Pápa. Marcaltő se nachází mezi řekami Marcal a Rába. U Marcaltő se do nich vlévá několik potoků, jako např. potok Marcaltői-övárok, který přímo vesnicí protéká, nebo potoky Gerence nebo Tilos.\n\nVe vesnici se nachází katolický kostel sv. Jana Nepomuckého. Také se zde nachází škola, knihovna, obchod s nábytkem, smíšené zboží, hřiště, pošta a hospoda.\n"}
{"id": "1433255", "url": "https://cs.wikipedia.org/wiki?curid=1433255", "title": "Kaloň plavý", "text": "Kaloň plavý\n\nKaloň plavý, nebo také kaloň palmový (\"Eidolon helvum\"), je nejrozšířenějším ze všech afrických kaloňů. Může žít v koloniích až o milionu jedinců. \nDélka těla dosahuje až 19, 5 cm, rozpětí křídel je 75 až 95 cm. Váha se pohybuje něco mezi 250 a 350 g.\n\nKaloň plavý dostal své druhové jméno od hedvábně nažloutlé barvy svého těla. Křídla jsou černá a chlupy na zádech jsou bledé a žlutohnědé. Samci jsou obvykle jasně oranžoví a samice nažloutlé. Kaloni mají velké tváře, oči a uši. Srdce dosahuje značných rozměrů. Samci jsou mírně větší než samice.\nVyskytuje se v jihozápadní části Arabského poloostrova, a v Africe na jih od Sahary.\n\nKaloň plavý je vysoce společenský druh. Žije obvykle ve skupinách čítajících nad 100 000 jedinců a občas jejich početnost může dosáhnout téměř jeden milion. Kaloni v noci opouští hřad v menších skupinách a pátrají po jídle. K jeho vyhledávání ale nepoužívají echolokaci, nýbrž čich a zrak. Na jejich jídelníčku se nachází ovoce, nektar, listy, květy, výhonky a kůra. \n\nObdobí páření nastává od dubna do června a není synchronizováno. Nidace bývá následně odložena až do října a všechny samice zabřeznou právě v tomto období. K porodu dochází většinou v únoru nebo březnu. Rodí se 1 mládě. V zajetí se dožívá až 21 let.\n\nHlavní hrozbou pro kaloně plavé je jejich lov a následné využívání jako jídlo (\"bushmeat\"). IUCN hodnotí druh jako téměř ohrožený.\n\nKaloně plavého chová momentálně (2019) Zoo Plzeň, Zoo Brno a Zoo Ostrava.\n"}
{"id": "1433256", "url": "https://cs.wikipedia.org/wiki?curid=1433256", "title": "Elvíra Kastilská (1151)", "text": "Elvíra Kastilská (1151)\n\nElvíra Kastilská (1079 – po dubnu 1157) byla hraběnka z Toulouse a účastnice první křížové výpravy.\n\nNarodila se jako nemanželská dcera kastilského krále Alfonse VI. a jeho milenky Jimeny Muñoz.\n\nRoku 1094 byla provdána za hraběte Raimonda IV. z Toulouse. O dva roky později se společně s manželem vydala na křížovou výpravu. Raimond před odjezdem rozprodal většinu svého majetku, neboť se ve Svaté zemi hodlal usadit. Stal se jedním z vůdců kruciáty, zúčastnil se všech jejích bitev a roku 1103 obsadil oblast okolo Tripolisu, čímž vzniklo nové křižácké hrabství. Během obléhání mu Elvíra porodila syna Alfonse. Dobytí města se Raimond nedožil. \n\nOvdovělá Elvíra se s malým Alfonsem roku 1108 vrátila do Toulouse a na východ odcestoval s úmyslem převzít panství zesnulého hraběte jeho levobočný syn Bernard, který nevlastnímu bratrovi Alfonsovi předal provensálské statky. \n\nElvíra se před červencem 1117 provdala za hraběte Fernanda Fernándeze de Carrión a porodila mu tři děti. Ještě před rokem 1121 bylo manželství zrušeno. Naposledy je Elvíra doložena v dubnu 1157. Pravděpodobně zemřela krátce poté a byla pohřbena společně se svým otcem v klášteře sv. Benedikta v Sahagúnu.\n"}
{"id": "1433257", "url": "https://cs.wikipedia.org/wiki?curid=1433257", "title": "Horácká galerie v Novém Městě na Moravě", "text": "Horácká galerie v Novém Městě na Moravě\n\nHorácká galerie v Novém Městě na Moravě byla založena roku 1964 jako regionální galerie Vysočiny. Spravuje téměř 10 000 uměleckých děl, zejména rozsáhlé sochařské sbírky z pozůstalosti a odkazů významných sochařů 20. století – Josefa Mařatky, Jana Štursy, Vincence Makovského, Jana Laudy, Karla Pokorného, Ladislava Martínka, Antonína Odehnala, Václava Žaluda a dalších sochařů. Soustřeďuje se také na regionální krajinářskou tvorbu a sklářské výtvarníky, spojené svým dílem se sklářskou hutí ve Škrdlovicích. Galerie sídlí v prostorách novoměstského zámku na Vratislavově náměstí 1. Je příspěvkovou organizací Kraje Vysočina.\nSpolková činnost v Novém Městě na Moravě byla již koncem 19. století a zejména v době první republiky velmi bohatá a zahrnovala divadlo (spolek \"Klicpera\", později \"Čtenářská beseda Horák\"), hudbu (\"Hudební spolek Smetana\" a \"Pěvecký odbor jednoty československého Orla v Novém Městě na Moravě\"), \"Knihovní spolek\", Tělocvičnou jednotu Sokol a \"Bio Sokol\", katolický Lidový dům s \"kinem Charita\", legionářské \"Kino Osvobození\". Důležitou roli sehrála \"Zemská vyšší reálka\", kde od roku 1924 působil jako profesor malíř Antonín Procházka. S reálkou byl spojený spolek akademiků, abiturientů a žáků nejvyšší třídy škol středních na novoměstsku s názvem \"Horák\", který se zasloužil o kulturní probuzení Nového Města. Podílel se na něm místní rodák a později jeden z iniciátorů vzniku Horácké galerie Vincenc Makovský a další umělci spjatí s Novým Městem (Karel Němec, Petr a Jaroslav Křičkovi) a rodáci z okolních vesnic (Josef Jambor, Oldřich Blažíček, Julius Pelikán). Umělecký život nejvýrazněji ovlivnila osobnost sochaře Jana Štursy, který se v Novém Městě narodil a na doporučení svého učitele kreslení Jana Šimka, který rozpoznal jeho mimořádný talent, pokračoval po reálce ve studiu na c.k. odborné škole sochařsko-kamenické v Hořicích a nakonec na pražské Akademii. Štursa později vytvořil Šimkův portrét.\nRoku 1908 byla otevřena první expozice Horáckého muzea, jehož součástí byl i umělecko-průmyslový odbor. Pod záštitou muzea se roku 1913 uskutečnila na radnici \"Výstava výtvarných umělců krajanů\". Muzeum pořádalo výstavy i v následujících letech (\"Soudobá grafika\", 1921, \"Sdružení výtvarných umělců z Hodonína\", 1935, \"Jednota umělců výtvarných\", 1936). Dva roky po nečekané smrti Jana Štursy byla ustanovena tzv. \"Štursova obec\", chránící jeho odkaz a vyvíjející kulturní činnost. Roku 1955 zřídilo Horácké muzeum \"Štursovu síň\". Založení Horácké galerie předcházela a je s ní v počátcích jejího vzniku i úzce propojena tzv. \"Müllerova galerie\" – sbírka převážně religiózního umění z oblasti Vysočiny, vytvořená novoměstským děkanem, amatérským umělcem, milovníkem a sběratelem umění Matějem Müllerem. Vznik Horácké galerie kromě novoměstských rodáků a regionálních výtvarníků Horácka podporoval zejména Vincenc Makovský spolu s ředitelkou Horáckého muzea Věrou Večeřovou a byla mu nakloněna i místní radnice, která uvolnila potřebné prostory.\n\nGalerie byla ustanovena 19. ledna 1962 a po zahájení činnosti roku 1964 sídlila ve dvou sálech novoměstského zámku. Ve druhém patře radnice byly zřízeny výstavní sály galerie. V letech 1968–1972 se galerie přechodně stala součástí Horáckého muzea s názvem \"Horácké muzeum a galerie v Novém městě na Moravě\", ale roku 1972 se znovu osamostatnila a jako sídlo získala celý areál zámku. Jedním z důvodů pro obnovení galerie byla i závěť Vincence Makovského, který jako podmínku převzetí pozůstalosti stanovil zřízení svého památníku.\n\nPočátek normalizace předznamenala výstava \"Socialistické výtvarné umění Horácka\" (1972), ze které byla nakoupena díla prorežimních výtvarníků zasedajících ve výběrové komisi. Vystavovali zde mj. malíři jako Antonín Smažil (člen Armádního výtvarného studia v Praze od roku 1953) 1976, 1978, 1983 a další režimem protežovaní výtvarníci (František Jiroudek, Josef Brož, Miloš Axman). Roku 1977 byla k 60. výročí VŘSR ve spolupráci s \"Domem sovětské vědy a kultury v Praze\" uspořádána výstava dokumentů Felixe E. Dzeržinského. Podrobný přehled výstav viz abART:\n\nRoku 1981 byla otevřena v zadním traktu zámku expozice \"Proměny krajiny a tvaru\", která představuje ve výběru sochařské dílo Jana Štursy, Vincence Makovského, Josefa Mařatky, Karla Pokorného, Vlastimila Večeři a dalších osobností, spolu s malířskou tvorbou krajinářů, kteří se narodili na Vysočině nebo k ní měli celoživotně vřelý vztah. Vystavena jsou díla Oldřicha Blažíčka, Josefa Jambora, z moderních autorů např. Bohdana Laciny, Bohumíra Matala a dalších. Od roku 1986, kdy byl zámek převeden na galerii od předchozího vlastníka (Lesní závod), probíhá postupná rekonstrukce celého zámeckého areálu. Jako první byly roku 1999 zpřístupněny stálé expozice v jižním křídle zámku, v patře s mansardovou střechou a ve dvorním traktu.\n\nStálá expozice hutně tvarovaného skla z nedaleké sklárny ve Škrdlovicích, nazvaná \"Sklo, sklo, sklo\", představuje díla Františka Víznera, Jaroslava Svobody, Jana Exnara, aj.\n\nŘediteli Horácké galerie byli postupně Jindřich Zezula (1964–1968), JUDr. Mirko Rosenbaum (1968–1972), Jindřich Grepl (1972–1975), Petr Brázda (1975–1978). Od roku 1978 je ředitelem Horácké galerie Josef Chalupa.\nNejcennější součástí sochařských sbírek, čítajících kolem 1700 položek, jsou rozsáhlé soubory děl získané z pozůstalosti místních rodáků Jana Štursy a Vincence Makovského a dále sochařské dílo Josefa Václava Myslbeka, Josefa Mařatky a Karla Pokorného. Soubor 67 plastik Jana Laudy daroval galerii jeho syn. Josef Klimeš věnoval 60 děl Václava Žaluda, který patřil k žákům Jana Štursy. Většími soubory sochařských prací jsou zastoupeni i další sochaři pocházející z Vysočiny (Julius Pelikán, Antonín Odehnal). Svou pozůstalost odkázal galerii žák Makovského Ladislav Martínek. Galerie má ve sbírkách rovněž soubor sochařských modelů pomníků obětem první světové války, boji československých legií a plastik určených do veřejného prostoru v době budování svobodného demokratického státu.\n\nSbírka sklářské plastiky, která čítá kolem 3 300 děl, obsahuje rozsáhlý soubor hutně tvarovaného skla z produkce sklárny Škrdlovice, s díly Františka Víznera, Jaroslava Svobody, Petra Hory, ad.\n\nZáklad ke sbírce malby, která obsahuje kolem 1 200 děl, položili svým darem Bohdan Lacina a Josef Jambor. Stálá expozice zahrnuje převážně tvorbu autorů, kteří se narodili na Vysočině nebo k ní měli osobní vztah (Oldřich Blažíček, Josef Jambor, Bohdan Lacina, Rudolf Hanych, Bohumír Matal, Michal Ranný). Ve sbírce je většími soubory zastoupen z rodáků např. Pavel Kopáček, Karel Němec a dále František Bukáček, Čeněk Dobiáš, František Hradecký, Josef Kosinka, Alois Lukášek, Růžena Magni, Zdeněk Novotný, Alois Podloucký, Jaroslav Polanský, Richard Přikryl, Emanuel Ranný, Miroslav Roštínský, Jindřich Zezula) i další výtvarníci činní na Moravě (Bohumír Dvorský, František Hodonský, Slavoj Kovařík, Karel, Tomáš a Božena Rossí, Marie Střižíková). Jednotlivými díly a menšími soubory jsou zastoupeni Václav Jícha, Antonín Hudeček, František Gross, Robert Hliněnský, Miloslav Holý, Otakar Kubín, Aleš Lamr, Leonid Ochrymčuk, Miroslav Šimorda, Karel Valter, Miroslava Zychová. Některá díla pocházejí z nákupů Ministerstva kultury (František Emler). Nejstaršími díly ve sbírce obrazů je soubor 12 šlechtických portrétů ze 17.–19. století, převedený z původního mobiliáře zámku.\n\nSpolečný fond kresby a grafiky obsahoval k roku 2013 kolem 3 200 položek, z toho menší část tvořila kresba (kolem 700 položek). Základem sbírky jsou sochařské kresby autorů zastoupených ve sbírce plastik (Jan Štursa, Vincenc Makovský, Josef Klimeš, Ladislav Martínek, Antonín Odehnal, Karel Pokorný) a kresby regionálních výtvarníků (Karel Němec, Michal Ranný, Emanuel Ranný st., Ludmila Jandová, Otto Stritzko). Menšími soubory kreseb jsou zastoupeni František Foltýn, Josef Bulant, Dalibor Chatrný, Josef Jambor, Bohdan Lacina, Bohumír Matal, Miroslav Štolfa, Václav Zykmund, Daisy Mrázková, František Muzika, Miroslav Roštínský, Jiří Štourač, Jiří Židlický, Josef Špaček. Sbírka kresby je soustavně doplňována o sochařské kresby i díla předních představitelů kreslířského umění.\n\nSbírka grafiky byla až do konce 90. let budována nesoustavně, zčásti i převody z nákupů Ministerstva kultury. Vlastními akvizicemi se sbírka rozšiřuje zejména o díla regionálních výtvarníků, část sbírky byla získána z darů (dřevoryty a dřevořezy Jiřího Kodyma). Většími soubory je zastoupen Karel Němec, Emanuel Ranný st., Josef Jambor, Bohdan Lacina, Vladimír Drápal, z regionálních výtvarníků také Antonín Smažil, Vlastimil Toman. Galerie vlastní menší soubory grafik Josefa Bulanta, Anny Poustové, Miroslava Roštínského, Libuše Vojtkové.\n\nJednotlivými díly jsou zastoupeni Ladislav Čepelák, Alena Kučerová, Oldřich Kulhánek, Jiří Načeradský, Naděžda Synecká, Adriena Šimotová, Květa Válová.\n\n\n"}
{"id": "1433258", "url": "https://cs.wikipedia.org/wiki?curid=1433258", "title": "Alannah Currie", "text": "Alannah Currie\n\nAlannah Joy Currie (* 20. září 1957 Auckland) je novozélandská zpěvačka a hudebnice žijící v Londýně. Známá je především jako bývalá členka britské popové hudební skupiny Thompson Twins.\n\nNarodila se v Aucklandu na Novém Zélandu, kde studovala novinařinu. V roce 1977 emigrovala do Spojeného království, kde nejprve žila na několika místech jihozápadního Londýna až se nakonec usadila na Lillieshall Road v Claphamu. V roce 1979 spolu se svou sousedkou Trace Newton-Inghamovou (Traci Newtonovou) založila punkovou skupinu The Unfuckables. \n\nV roce 1981 se stala členkou hudební skupiny Thompson Twins, jejíž sestava měla v počátcích až sedm členů. Skupina Thompson Twins podepsala v roce 1982 dvě nahrávací smlouvy se společností Arista Records a s Warner Bros. Ve skupině působila jako textařka, perkusionista, vizuální stylistka a zpěvačk, spoluvytvořila a nahrála 6 hudebních alb, které obsahovaly hity \"Doctor! Doctor!\", \"Hold Me Now\" a \"You Take Me Up\". Skupina v roce 1985 vystoupila na stadionu Johna F. Kennedyho v Filadelfii na koncertě \"Live Aid\", kromě toho spolupracovala s Nilem Rodgersem, Madonnou, Grace Jonesovou, Alexem Sadkinem a Jerry Harrisonem ze skupiny Talking Heads.\n\nV roce 1984 se skupina podílela na prvním mezinárodním satelitním vysílání \"Good Morning, Mr. Orwell\" pořádané Nam June Paikem. Její písňové nahrávky zahrnují také titul \"I Want That Man\", mezinárodní hit pro Debbie Harry z roku 1989.\n\nV roce 1992 se spolu s manželem, členem Thompson Twins Tomem Baileyem, rozhodli založit skupinu \"Babble\", v niž působila jako textařka a perkusistka. V roce 1994 v této skupině vydala své první album. Později se vrátila na Nový Zéland, kde pracovala především jako sklářka a ekologická aktivistka. Byla zakladatelem ženského anti-genetického inženýrského hnutí Matky proti genetickému inženýrství v potravinách a životním prostředí (MAdGE). V roce 2004 navrhla řadu protestních billboardů, které způsobily spor na Novém Zélandu, ale získaly několik mezinárodních ocenění v oblasti umění a vědy. V roce 2004 se znovu vrátila do Londýna, kde nyní pracuje pod jménem \"Miss Pokeno\" a nadále se věnuje umění. \n\nV roce 1991 se provdala za kolegu ze skupiny Toma Baileyho s nímž se rozešla v roce 2003. Má dvě děti, Jacksona a Indii. V roce 2011 se znovu provdala za Jimma Cautyho.\n"}
{"id": "1433259", "url": "https://cs.wikipedia.org/wiki?curid=1433259", "title": "Miroslav Kemel", "text": "Miroslav Kemel\n\nMiroslav Kemel je jméno více osob:\n\n"}
{"id": "1433261", "url": "https://cs.wikipedia.org/wiki?curid=1433261", "title": "Římskokatolická farnost Jezernice", "text": "Římskokatolická farnost Jezernice\n\nŘímskokatolická farnost Jezernice je územní společenství římských katolíků s farním kostelem svatého Martina v děkanátu Hranice. v děkanátu Hranice.\n\nPrvní písemná zmínka o obci pochází z roku 1353. Farní kostel pochází z 15. století.\n\nSoučasným farářem je od července 2015 R. D. Mgr. Petr Utíkal.\n\nVe farnosti se pravidelně̟ koná tříkrálová sbírka.\n\nPro farnosti Jezernice, Loučka a Podhoří vychází každý měsíc farní časopis.\n\nV březnu 2012 se ve farnosti konaly lidové misie.\n\nSoučasné aktivity lze sledovat na webových stránkách: http://farnostitriangl.cz/index.php.\n\n"}
{"id": "1433262", "url": "https://cs.wikipedia.org/wiki?curid=1433262", "title": "Vědci pro Českou republiku", "text": "Vědci pro Českou republiku\n\nVědci pro Českou republiku (zkráceně Vědci) je politické hnutí založené v roce 2018 v Brně pod názvem Brno Plus (Brno+). V únoru 2019 pak bylo přejmenováno na současný název. Předsedou hnutí je Robert Kotzian. Hnutí navazuje na činnost spolku Brno+, který vstoupil do povědomí v době konání referenda v Brně v roce 2016.\n\nPro volby do Evropského parlamentu předkládá hnutí následující program:\n\n\"Nazývat věci pravými jmény\"\n\n\nHnutí se pod názvem Brno Plus zúčastnilo voleb do Zastupitelstva města Brna. Zde obdrželo 169 729 hlasů (2,65%) a nezískalo žádný mandát.\nHnutí se zúčastnilo voleb do Evropského parlamentu. Lídrem kandidátky byl Ivan Holoubek, dále kandidovali například Viktor Kanický, Václav Dombek, Blahoslav Maršálek a Jana Hajšlová.\n\nV těchto volbách obdrželo hnutí 19 492 hlasů (0,82%) a nezískalo tak žádný mandát.\n"}
{"id": "1433266", "url": "https://cs.wikipedia.org/wiki?curid=1433266", "title": "Dictator (album)", "text": "Dictator (album)\n\nDictator je druhé album rockové skupiny Scars On Broadway. Album vyšlo 20. července 2018. Prvním singlem se stala píseň \"Lives\", která dostala i vlastní videoklip.\n\n\nDaron Malakian nahrál celé album sám už v roce 2012.\n\nNa obalu druhého alba pracoval Daronův otec Vartan Malakian, který v minulosti pracoval i na albech akupiny System of a Down (Mezmerize a Hypnotize).\n\n"}
{"id": "1433272", "url": "https://cs.wikipedia.org/wiki?curid=1433272", "title": "Beta-glukan", "text": "Beta-glukan\n\nBeta-glukany (β-glukany) jsou heterogenní skupinou látek, které se skládají z molekul glukózy vzájemně spojených β-glykosidovými vazbami. Nejčastěji se tímto pojmem označuje skupina neškrobových a necelulózových polysacharidů. Tyto látky tvoří součást buněčných stěn bakterií, kvasinek, hub, řas a vyšších rostlin. Beta-glukanům je připisováno mnoho účinků na organismus, které se liší v závislosti na struktuře těchto látek. Beta-glukanům obilovin je připisován pozitivní účinek na hladinu cholesterolu a glukózy v krvi, beta-glukany kvasinek a hub mohou působit jako imunomodulátory. \n\nStruktura beta-glukanů, konkrétně typ vazeb v molekule, délka a větvení řetězce, se odlišují v závislosti na zdroji. V buněčných stěnách mořských řas jsou přítomny lineární β-(1→3)-glukany (např. laminarin). U kvasinek a hub se setkáme s beta-glukany, které obsahují vazby β-(1→3) a β-(1→6). Beta-glukany obilovin se odlišují obsahem β-(1→4) glykosidových vazeb. Obecně lze beta-glukany dělit do dvou skupin: \n\n\n\n\nNa výslednou strukturu beta-glukanů má kromě jejich původu vliv také metoda jejich zpracování, tedy procesy extrakce, izolace a přečištění. Stejně tak může použitá metoda ovlivnit vlastnosti jako je rozpustnost ve vodě. Tyto procesy se tedy projeví na biologické aktivitě beta-glukanů. Použití vhodné chemické modifikace by tak mohlo pozitivně ovlivnit jejich vlastnosti (např. karboxymethylací nerozpustného beta-glukanu dojde ke změně na rozpustný), čímž se mění i biologická aktivita.\n\nPravděpodobně již pravěcí lidé využívali některé houby pro jejich fyziologické účinky. Nicméně k odhalení příčiny efektu došlo až ve 20. století. Výzkum beta-glukanů začal intenzivněji v 60. a 70. letech. V USA a Evropě vycházeli z poznatků o látce zvané zymosan. Byla tak nazvána složka buněčných stěn kvasinek, které se přikládala schopnost stimulovat nespecifickou imunitní odpověď. Při detailnějším studiu se podařilo jako hlavní látku s tímto efektem vypozorovat beta-glukan kvasinek. V Japonsku k objevu beta-glukanů dospěli díky výzkumu biologické aktivity léčivých hub (shiitake, maitake, reishi), které se tradičně v asijské medicíně využívají. Od 90. let až dosud je zkoumán mechanismus, jakým beta-glukany působí.\n\nMožné účinky beta-glukanů na organismus jsou velmi rozmanité. Beta-glukany obilovin příznivě působí na hladinu cholesterolu a glukózy v krvi. Mohou také fungovat jako prebiotikum. Naopak beta-glukanům kvasinek a hub se připisuje vliv na imunitní funkce organismu, fungují jako tzv. imunomodulátory. S tím souvisí jejich další účinky jako je protinádorová aktivita, protizánětlivý a antioxidační efekt, podpora hojení ran nebo zvyšování odolnosti vůči některým infekcím. \n\nBiologickou aktivitu beta-glukanu ovlivňuje jeho struktura, molekulová hmotnost, konfirmace a rozpustnost. Např. β-1,4-glukany přítomné v obilovinách nevykazují žádné imunostimulační účinky, více účinné jsou potom β-1,6-glukany a nejvíce účinné jsou β-1,3-glukany s větvením 1,6. \n\nK beta-glukanům ovsa a ječmene se dle nařízení Komise (EU) č. 432/2012 váže schválené zdravotní tvrzení, a to, že \"\"přispívají k udržení normální hladiny cholesterolu v krvi“\". Konzumace ovsa, ječmene nebo výrobků s jejich obsahem pozitivně ovlivňuje hladinu LDL- a celkového cholesterolu. Minimální množství pro dosažení tohoto účinku je stanoveno na 3 g ovesného či ječného beta-glukanu za den. Této dávky by mělo být dosaženo konzumací přiměřeného množství potravin či pokrmů s použitím ovsa, ovesných otrub, ječmene nebo ječných otrub. Působení beta-glukanů obilovin spočívá v omezeném vstřebání, což je výsledkem jejich schopnosti tvořit gel a zvyšovat viskozitu v GIT. \n\nBeta-glukanů ovsa a ječmene se týká další schválené zdravotní tvrzení, a to, že \"\"snižují hladinu cholesterolu v krvi\"\". Vysoká hladina cholesterolu je rizikovým faktorem vzniku ischemické choroby srdeční. Beta-glukany ovsa a ječmeny tedy vlivem snížení LDL a non-HDL cholesterolu redukují kardiovaskulární riziko.\n\nDalším účinkem připisovaným beta-glukanům ovsa a ječmena je snížení nárůstu glykemie po jídle a také se jedná o schválené zdravotní tvrzení. Účinku má být dosaženo při konzumaci nejméně 4 g beta-glukanů z ovsa nebo ječmene na každých 30 g využitelných sacharidů v jednom jídle. Působení beta-glukanů spočívá v omezeném vstřebávání glukózy z tenkého střeva vlivem zvýšení viskozity tráveniny.\n\nBeta-glukany kvasinek a hub mají schopnost modulovat imunitní systém. Protože představují součást potenciálních patogenních organismů (tzv. PAMP), v těle jsou označovány za nevlastní, cizorodé látky. Účinek β-glukanů se nejvíce projevuje zvětšením činnosti fagocytů, mezi které patří makrofágy, dendritické buňky, neutrofilní granulocyty a monocyty. Výsledkem reakce je produkce antimikrobiálních peptidů chránících proti infekci.\n\nAvšak pro beta-glukany hub, kvasinek a řas zatím nebylo schváleno žádné zdravotní tvrzení. Panel EFSA zamítl tvrzení týkající se beta-glukanu kvasinek Sacharomyces cerevisiae, konkrétně, že \"\"má imunomodulační účinky a podporuje přirozenou obranyschopnost\".\" U přípravku Yestimun® s obsahem(1,3)-(1,6)-beta-D-glukanu z buněčných stěn kvasinek Sacharomyces cerevisiae byla zamítnuta tvrzení, že \"\"pomáhá zvyšovat obranyschopnost organismu během období nachlazení\"\" a že \"\"denní užívání výrobku pomáhá udržovat obranyschopnost organismu vůči patogenům\"\".\n\nJedním z odvětví, kde mají beta-glukany možnost uplatnění, je potravinářský průmysl. Vzhledem ke schopnostem beta-glukanů obilovin vytvářet ve vodě gely a zvyšovat viskozitu se nabízí jejich použití jakožto látek upravujících texturu potravin. Mohou být využívány jako plnidla, zahušťovadla nebo stabilizátory. Do výrobků by mohly být přidány i za účelem náhrady tuku a ke snižování energetické hodnoty produktu. Nejvíce se k těmto účelům nabízí použití ječmene a ovsa, které mají ze všech obilovin nejvyšší obsah beta-glukanů. Obsah také závisí na konkrétní odrůdě a na klimatických podmínkách.\n\nBeta-glukany kvasinek a hub nacházejí uplatnění v podobě součástí doplňků stravy, z toho nejvíce se v západních zemích využívá pekařské droždí, kvasinky Saccharomyces cereviciae. Dle výsledků některých klinických studií by orálně podané beta-glukany kvasinkového původu mohly snižovat incidenci infekcí horních cest dýchacích u predisponovaných jedinců. Nicméně vzhledem k nedostatkům dosud provedených studií nelze stanovit jasný závěr a je potřeba problematiku dále zkoumat. Dalším významným faktorem, který doposud nebyl dostatečně objasněn, je mechanismus dosažení systémové cirkulace orálně podaných beta-glukanů. I v tomto ohledu je potřeba provést další výzkum. Dle výsledků studií prováděných na zvířatech lze předpokládat, že dostupnost do systémové cirkulace je nízká. Značnou komplikací výzkumu v této oblasti je zejména heterogenita přípravků. Příčinou různorodosti je jednak odlišný původ beta-glukanů (tedy různé zdroje), polymerní charakter, ale i podmínky zpracování. S tím přímo souvisí čistota a biologická aktivita preparátu. U doplňku stravy je navíc čistota izolovaného beta-glukanu limitována cenou produktu.\n\nDalší oblastí, kde mohou beta-glukany najít uplatnění, je medicína. V úvahu připadá využití polymembrán s obsahem beta-glukanů pro podporu hojení ran či použití cyklických beta-glukanů jako obvazového krycího materiálu. Jejich schopnost pozitivně ovlivňovat imunitní odpověď by mohla být zúročena také při vývoji vakcín. Potenciálně by mohly najít využití i v nádorové terapii vzhledem k jejich imunomodulačním účinkům. V Japonsku jsou již od 80. let 20. století povoleny beta-glukany lentinan a schizofylan k podpůrné léčbě některých novotvarů. \n\nMožný potenciál mají i v kosmetickém průmyslu nebo zemědělství jakožto součást krmiva zvířat podporující jejich imunitu. \n\nDle FDA patří beta-glukany mezi látky bezpečné pro použití do potravin a náleží jim označení GRAS. Panel EFSA publikoval konkrétní vyjádření k extraktu z houby shiitake. Tento extrakt byl shledán za stanovených podmínek použití jako bezpečný. U extraktu bylo hodnoceno také riziko alergií, a to jako srovnatelné s konzumací samotné houby. Obdobně byly hodnoceny beta-glukany kvasinek Saccharomyces cerevisiae.\n"}
{"id": "1433273", "url": "https://cs.wikipedia.org/wiki?curid=1433273", "title": "Holguín (provincie)", "text": "Holguín (provincie)\n\nHolguín je jedna z provincií Kuby. Její správním střediskem je stejnojmenné město Holguín. Provincie má plochu 9 215,7 km² a přibližně 1 000 000 obyvatel. Sousedí s provinciemi Las Tunas, Granma, Santiago de Cuba a Guantánamo.\n\nProvincie sestává z obcí: Gibara, Rafael Freire, Banes, Antillas, Baguanos, Holguín, Calixto García, Cacocum, Urbano Noris, Cueto, Mayarí, Frank País, Sagua de Tanamo, Moa.\n"}
{"id": "1433278", "url": "https://cs.wikipedia.org/wiki?curid=1433278", "title": "Uzbl", "text": "Uzbl\n\nUzbl je webový prohlížeč, který se snaží držet filosofie Unixu, totiž dělat jen jednu základní věc, a tu dělat dobře. Řadu běžných funkcionalit, které webové prohlížeče nabízí (například panel nástrojů, ovládací prvky, záložky, nebo správa cookies), proto realizuje jen pomocí externích programů/skriptů. Jedná se o svobodný software pod licencí GNU GPL, který je podporován na un*xových systémech.\n\nUzbl je napsaný převážně v C a Pythonu. Jako vykreslovací jádro používá WebKit, díky kterému podporuje nejběžnější webové technologie (HTML, XML, XPath, kaskádové styly, ECMAScript, DOM, SVG) a například splňuje test Acid3.\n\nUzbl je vyvíjen od roku 2009 a nápad na jeho vytvoření se zrodil v komunitě uživatelů operačního systému Arch Linux.\n\n"}
{"id": "1433279", "url": "https://cs.wikipedia.org/wiki?curid=1433279", "title": "Barélí", "text": "Barélí\n\nBarélí (, ) je město v Uttarpradéši, jednom ze svazových států Indie. K roku 2011 v něm žilo přibližně 903 tisíc obyvatel a bylo hlavním městem svého okresu.\n\nBarélí leží v nadmořské výšce přibližně 177 metrů na řece Ramganze, levém přítoku Gangy. Je vzdáleno přibližně 260 kilometrů severozápadně od Lakhnaúu, hlavního města Uttarpradéše, a přibližně 260 kilometrů východně od Dillí a Nového Dillí, hlavního města celé Indie.\n\nPřibližně 58 % obyvatel vyznává hinduismus, 38 % islám, zbytek zejména džinismus, sikhismus, buddhismus a křesťanství.\n\nPísemné zmínky o historické oblasti Paňčála se vyskytují už v Mahábháratě. Za datum založení současného města se ovšem považuje až rok 1537.\n"}
{"id": "1433280", "url": "https://cs.wikipedia.org/wiki?curid=1433280", "title": "Pobeda (letecká společnost)", "text": "Pobeda (letecká společnost)\n\nPobeda (rusky: Победа) je ruská nízkonákladová letecká společnost vlastněná národní společností Aeroflot. Byla založena v roce 2014. Její hlavní základnou je letiště Moskva-Vnukovo. K září roku 2018 létá do 26 destinací, má flotilu 21 letounů. Název pobeda znamená v ruštině „vítězství\".\n\nOd 17. února 2018 létá tato společnost také přímou linku do Česka, konkétně na letiště v Karlových Varech. Tam létá z Moskvy-Vnukova a to třikrát týdně v zimě a dvakrát týdně v létě (2019). Od zimního letového řádu 2019 bude linka létat denně. Linka byla při zahájení ze všech leteckých spojení mezi Českem a Ruskem nejlevnější.\n\nK září 2018 provozovala tato společnost následující flotilu.\n\n"}
{"id": "1433287", "url": "https://cs.wikipedia.org/wiki?curid=1433287", "title": "Cesta do záhu(d)by", "text": "Cesta do záhu(d)by\n\nCesta do záhu(d)by je debutové, studiové album českého písničkáře Tomáše Kluse, kterému v době jeho vydání bylo, coby tehdejšímu studentu DAMU, teprve jednadvacet let. Album bylo vydáno 29. února 2008 u vydavatelství Sony Music, které tehdy o svém novém objevu tvrdilo: „Je mu teprve jednadvacet, ale životních zkušeností už má na rozdávání. Ještě donedávna se věnoval vrcholovému sportu, dnes studuje herectví na pražské DAMU a především hraje na kytaru a skvěle zpívá.“\n\nTomáš se, dle vlastních slov, při skládání inspiruje vlastním životem a je rád, když lidé v jeho textech nacházejí své vlastní příběhy. Album si složil sám, sám se také podílel na jeho produkci. Na albu je 19 skladeb, plných energie a života, jejichž interpret si na nic nehraje a zpívá „za sebe“. Zpívá o běžných věcech - o životě, o lásce, o smutku, ale i o radosti.\nSlavnostní křest se konal 2. dubna v pražské restauraci Platýz a roli kmotřičky se ujala herečka Alice Bendová.\n\n\n\n"}
{"id": "1433288", "url": "https://cs.wikipedia.org/wiki?curid=1433288", "title": "Mission: Impossible – Fallout", "text": "Mission: Impossible – Fallout\n\nMission: Impossible – Fallout je americký akční film z roku 2018. Režie, scénáře a produkce se ujal Christopher McQuarrie. Je šestým dílem filmové série \"Mission: Impossible\" a druhým filmem režírovaným McQuarriem. Ve filmu si zopakovali své role z předchozích dílů Tom Cruise, Ving Rhames, Simon Pegg, Rebecca Ferguson, Sean Harris, Michelle Monaghan a Alec Baldwin a nově se také objevili Henry Cavill, Vanessa Kirby a Angela Bassett. Světovou premiéru měl v Paříži dne 12. července 2018, ve Spojených státech měl poté premiéru dne 27. července a v České republice dne 2. srpna 2018. Film je šestým nejvýdělečnějším filmem roku 2018, s výdělkem přes790 milionů dolarů, oproti jeho rozpočtu, který činil 178 milionů dolarů. Film je kritiky hodnocen pozitivně, obzvlášť jeho režie, příběh, herectví, akční scény a kaskadérské kousky.\n\n\nFilm vydělal 220,1 milionů dolarů ve Spojených státech amerických a v Kanadě a 570,9 milionů v ostatních teritoriích. Celkově tak vydělal 791,1 milionů dolarů, oproti jeho rozpočtu, který činil 178 milionů dolarů.\n\nVe Spojených státech a Kanadě měl premiéru ve stejný den jako film \"Teen Titans Go! To the Movies.\" Projektován byl výdělek za první víkend 48–65 milionů dolarů z 4 386 kin. Film za první den, včetně čtvrtečního premiérového večera vydělal 6 milionů dolarů. Za první víkend vydělal 61,2 milionů a stal se tak nejnavštěvovanějším filmem víkendu. Za druhý týden vydělal 35 milionů dolarů a za třetí týden přes 20 milionů dolarů.\n\nNa recenzní stránce Rotten Tomatoes získal ze 342 započtených recenzí 97 procent s průměrným ratingem 8,3 bodů z deseti. Na serveru Metacritic snímek získal ze 60 recenzí 86 bodů ze sta. Diváci, kteří hodnotili film na serveru CinemaScore mu dali známku za 1, na škále 1+ až 5. Na Česko-Slovenské filmové databázi si snímek k 7. září 2018 drží 84 procent.\n\n"}
{"id": "1433290", "url": "https://cs.wikipedia.org/wiki?curid=1433290", "title": "Pamětní medaile Československé národní stráže Jana Jiskry z Brandýsa", "text": "Pamětní medaile Československé národní stráže Jana Jiskry z Brandýsa\n\nPamětní medaile Československé národní stráže Jana Jiskry z Brandýsa, je záslužná a pamětní dekorace, která má tři stupně:\n\n\nVáclav Měřička-Josef Kounovský:\nČeskoslovenská vyznamenání VI.část a II. Národní odboj. ČNS Hradec Králové 1984\n\n"}
{"id": "1433291", "url": "https://cs.wikipedia.org/wiki?curid=1433291", "title": "Zemětřesení na Hokkaidu 2018", "text": "Zemětřesení na Hokkaidu 2018\n\nK zemětřesení na japonském ostrově Hokkaidó došlo 6. září 2018 v 3:08 místního času. Síla otřesu je odhadována na 6,6 až 6,7 stupňů Richterovy stupnice. Epicentrum se nacházelo poblíž města Tomakomai. Na tomto ostrově se jedná o první silné zemětřesení od roku 2003.\n\nZemětřesení vyvolalo masivní sesuvy půdy a připravilo o elektřinu všech 5,3 mil. obyvatel ostrova Hokkaidó. O dva dny později, 8. září, už však elektřinu mělo 99 % obyvatel. Při tomto neštěstí o život přišlo 44 lidí a dalších zhruba 700 utrpělo zranění.\n"}
{"id": "1433298", "url": "https://cs.wikipedia.org/wiki?curid=1433298", "title": "Kainan (Wakajama)", "text": "Kainan (Wakajama)\n\nKainan (japonsky:海南市 \"Kainan-ši\") je japonské město v prefektuře Wakajama na ostrově Honšú. Žije zde přes 50 tisíc obyvatel. Ve městě se nachází šintoistický chrám Čóhódži.\n\n"}
{"id": "1433300", "url": "https://cs.wikipedia.org/wiki?curid=1433300", "title": "Vysočany (tvrz)", "text": "Vysočany (tvrz)\n\nVysočanská tvrz je zaniklé sídlo v Praze 9, které se rozkládalo mezi ulicemi Freyova, Bassova a Mlékárenská v místech jižní části hotelu Clarion. Budovy dvora měly původní čp. 25.\n\nTvrz byla ve Vysočanech postavena v 1. polovině 14. století. Později ji převedl klášter na Karlově na kostel svatého Apolináře a tehdy byla známá jako „větší dvůr apolinářský“. V 17. a 18. století mezi její vlastníky patřili například Jan Jiří Šťastný z Řásnové, František Windiš z Assenfeldu, hrabě Bernard z Walmerodu nebo V. Josef rytíř Chanovský z Dlouhé Vsi.\n\nOd roku 1837 vlastnila dvůr Karolina Jindřichová, která jej dala roku 1880 přestavět. Stavení z opukového zdiva na gotických základech a kryté břidlicovou střechou bylo zvýšeno o cihlové patro s balkonem podepřeným sloupy.\n\nČást pozůstalosti po smrti Karoliny Jindřichové přešla na nově postavenou vysočanskou školu a od ní se dostal statek a polnosti o výměře 5906 hektarů do rukou Angeliny Fragnerové a Jaroslava Johna.\n\n25. března 1945 byl dvůr poškozen bombardováním a nástavba patra zcela zničena. Spodní část budovy zůstala zachována díky masivním zdem a mohutnému klenutí.\n\nStojící zdivo dvora bylo v dobrém stavu a proto bylo požádáno o jeho památkovou ochranu. K žádosti se kladně vyjádřil i Památkový sbor hlavního města Prahy s tím, že se jedná o „výjimečně hodnotnou historickou památku“; zdivo však bylo zbořeno. K roku 1988 se dochovaly pouze oba sklepy s valenými klenbami (větší ze sklepů má pískovcový portál z doby kolem roku 1500), obrubníky bazénu se zbytkem barokní sochy delfína s putti na zádech na bývalé zahradě a dvojice zazděných portálů v ohradní zdi.\n\nNa přelomu dvacátých a třicátých let 20. století byly Rudolfem Hlubinkou zjištěny zbytky tvrze ve sklepech domu čp. 25.\n\nTakzvaný „menší dvůr Apolinářský“ čp. 26, který severně sousedil s dvorem tvrze, si v polovině 19. století pronajal rytíř Frey od pražských dominikánů u svatého Jiljí a po jeho odkoupení v něm roku 1885 založil mlékárnu.\n\n\n"}
{"id": "1433302", "url": "https://cs.wikipedia.org/wiki?curid=1433302", "title": "Tiché místo", "text": "Tiché místo\n\nTiché místo (v anglickém originále A Quiet Place) je americký sci-fi hororovým film z roku 2018. Režie se ujal John Krasinski, který ve filmu také hraje po boku své manželky Emily Blunt. Film měl premiéru na filmovém festivalu South by Southwest a do kin byl uveden ve Spojených státech dne 6. dubna 2018 a v České republice dne 3. května 2018. Stal se velice výdělečným, s výdělkem přes 340 milionů dolarů, oproti jeho rozpočtu 17–21 milionů dolarů. Filmoví kritici hodnotili kladně originalitu, atmosféru, herectví, režii, zvukový design. Sequel by měl být premiéru ve Spojených státech dne 15. května 2020.\n\n\nFilm vydělal 188 milionů dolarů ve Spojených státech amerických a v Kanadě a 144,6 milionů v ostatních teritoriích. Celkově tak vydělal 332,6 milionů dolarů, oproti jeho rozpočtu, který činil 17 milionů dolarů.\n\nVe Spojených státech a Kanadě měl premiéru ve stejný den jako filmy \"Kazišuci\", \"Chappaquiddick\" a \"The Miracle Season.\" Film za první den, včetně čtvrtečního premiérového večera vydělal 19 milionů dolarů. Za první víkend vydělal 50,2 milionů a stal se tak nejnavštěvovanějším filmem víkendu. Za druhý víkend vydělal 32,9 milionů dolarů a umístil se na druhém místě v návštěvnosti, za filmem \"Rampage Ničitelé.\" \n\nNa recenzní stránce Rotten Tomatoes získal z 288 započtených recenzí 95 procent s průměrným ratingem 8,1 bodů z deseti. Na serveru Metacritic snímek získal z 55 recenzí 82 bodů ze sta. Diváci, kteří hodnotili film na serveru CinemaScore mu dali známku za 2, na škále 1+ až 5. Na Česko-Slovenské filmové databázi si snímek k 8. září 2018 drží 74 procent.\n\nV dubnu 2018 prohlásil ředitel studia Paramount Jim Gianopulos, že již pracují na sequelu. V srpnu 2018 bylo oznámeno, že film bude mít premiéru ve Spojených státech dne 15. května 2018.\n"}
{"id": "1433303", "url": "https://cs.wikipedia.org/wiki?curid=1433303", "title": "Edit-a-thon", "text": "Edit-a-thon\n\nEdit-a-thon (někdy psáno editathon, nebo počeštěle editaton, případně edit-a-ton) je událost, na které se sejdou příslušníci vybrané internetové tvůrčí komunity, např. Wikipedie, OpenStreetMap nebo LocalWiki, a editují a vylepšují předem určený typ obsahu nebo předem vybranou tematickou oblast článků. Takovéto události často zahrnují též výuku základů editace pro nové editory. Slovo \"edit-a-thon\" vzniklo křížením anglických slov \"edit\" („upravovat“) a \"marathon\" („maraton“), proto se někdy překládá i jako „editační maraton“.\n\nEdit-a-thony Wikipedie se typicky odehrávají v kancelářích místních poboček hnutí Wikimedia, v knihovnách, v kulturních institucích jako jsou muzea či archivy nebo v akreditovaných vzdělávacích institucích jako např. na univerzitách. Na proběhlých edit-a-thonech Wikipedie se wikipedisté věnovali např. kulturním památkám či umění, ale proběhly i edit-a-thony určené pro ženy a zaměřené na tvorbu nových encyklopedických článků o významných ženách. \n\n"}
{"id": "1433308", "url": "https://cs.wikipedia.org/wiki?curid=1433308", "title": "Kopřivnice zastávka", "text": "Kopřivnice zastávka\n\nKopřivnice zastávka je železniční zastávka v Kopřivnici, městě v Moravskoslezském kraji na severovýchodě České republiky. Je tudy vedena železniční trať číslo 325 ze Studénky do Veřovic. Kromě této zastávky je na území města ještě železniční stanice. Východně od zastávky se nachází průmyslový areál Tatry, západně místní autobusové nádraží, obchodní dům Tesco a vila Machů.\n\n"}
{"id": "1433310", "url": "https://cs.wikipedia.org/wiki?curid=1433310", "title": "Dřevěný kostel svatého Bartoloměje (Kopřivnice)", "text": "Dřevěný kostel svatého Bartoloměje (Kopřivnice)\n\nKostel svatého Bartoloměje byla dřevěná sakrální stavba v Kopřivnici zasvěcená apoštolu Bartoloměji, pocházející z poloviny 16. století. S rozrůstáním obyvatelstva byl kostel nahrazen novým a roku 1897 zcela zbořen. Kostel se nacházel nedaleko fojtství u říčky Kopřivničky v místě dnešního tzv. Starého hřbitova.\n\nKostel byl založen nejspíše kolem poloviny 16. století, soudě podle letopočtu 1565 na oltáři a letopočtu 1567 na zvonu. Kostel byl nejspíše od počátku filiální k Frenštátu, tak jak potvrzuje listina olomouckého biskupa Stanislava Pavlovského z roku 1584. První kopřivnický farář Rudolf Vícha kladl vznik kostela až do 13. století na základě srovnání s kostely ve Větřkovicích, Životicích nebo Tiché, který měl obsahovat zvon z roku 1122. Podle něj byla z počátku postavena pouze malá kaple s věžičkou a vysoká věž, stejně široká jako loď, vznikla až s pořízením zvonu roku 1567. V pozdější době měly být obě struktury propojeny, čímž vznikla spojitá stavba. S rozšiřováním obyvatelstva měly být následně doplněny pavlače po stranách lodi, přičemž byly kvůli prosvětlení prostoru pod nimi vyřezány v lodi dvě okna po obou stranách. Dne 5. října 1621 došlo k vydrancování kostela vzbouřenými valašskými povstalci vedenými feudálem Janem Adamem z Víckova. Roku 1763 byl kostel přifařen ke Štramberku na základě biskupského dekretu, důvodem byla kratší vzdálenost Štramberka. Za císaře Josefa II. prý občané žádali o povolení ke stavbě nového kostela, což jim nebylo povoleno a místo toho bylo nařízeno podezdění severní strany stavby. Roku 1835 nechal fojt Jan Šustala snížit věž, jelikož se kvůli prohnilé konstrukci začala od roku 1827 naklánět. Zároveň byla věž obita deskami, což prý zhoršilo slyšitelnost zvonu. Kvůli odporu ke štramberskému duchovenstvu inicioval roku 1865 Adolf Raška odtržení a zřízení vlastní fary, což se po čtyřech letech skutečně uskutečnilo a prvním farářem byl zvolen již zmíněný Rudolf Vícha. Ke větší rekonstrukci chátrajícího a prostorově nevyhovujícího kostela došlo roku 1871, během čehož byl kostel zvětšen a staré pavlače zbourány. Zakoupeny byly rovněž Boží hrob z Olomouce, oltáře pro Boží tělo, kasule či stříbrná monstrance z Vídně. I přes zvětšení kostela se začalo uvažovat o postavení zcela nového chrámu, pro jehož stavbu založil roku 1881 farář Vícha fond. Nový kostel se začal stavět v dubnu 1893 a k jeho vysvěcení došlo 7. července 1895, den po poslední mši ve starém kostele, který tímto dnem dosloužil. Kostel byl již ve zchátralém stavu a zvažovala se demolice, proti čemuž se v prosinci 1895 jednoznačně vyslovila vídeňská Centrální komise pro památky umělecké a historické (\"Zentralkommission für Erforschung und Erhaltung Kunst- und Historischen Denkmale)\" při dotazu konzervátora Franze Rosmaëla a navrhla kostel zachovat jako hřbitovní kapli. I přes to začal být od roku 1896 kostel demolován, přičemž dřevo bylo prodáváno na palivo. Následujícího roku kostel zanikl úplně. Při bourání nebyl nalezen žádný nápis, který by ujasnil dataci kostela. Některé vnitřní vybavení jako oltář, kazatelna, korouhve, dřevěné svícny, jichž se užívalo při konduktě, ornáty a jiné věci byly spáleny a zbytek včetně soch, křížové cesty a starého oltáře byl rozprodán. Staré zvony byly odebrány zvonařem Hilzerem, jehož firma z Vídeňského Nového Města posléze odlila zvony do nového chrámu. Na zboření kostela si při schůzi \"Centrální komise\" roku 1899 stěžoval konzervátor Franz Rosmaël, jelikož nebyl o bourání informován a nemohl zajistit cenné památky jako kostelní oltář. Část prodaného vybavení kostela se opět octla pohromadě roku 1923 při sokolské výstavě v dívčí měšťanské škole. Okolní hřbitov postupně zanikl a byl změněn na park v polovině 80. let 20. století.\n\nOrientovaná stavba kostela měla trojstranně zakončený presbytář s valbovou střechou, ke kterému ze severní strany přiléhala sakristie. Na presbytář navazovala širší a vyšší loď se sedlovou střechou, z níž na západě čněla čtyřboká věž zvonice. Hlavní vstup do kostela se nacházel na jižní straně lodi, po rozšíření kostela se posunul a navíc vznikl další vchod na západní straně. Po bocích kostela a kolem presbytáře probíhal ještě ochoz. Střecha včetně vnějších stěn byla pokryta šindelem. Interiér kostela byl prosvětlen několika okny na obou stranách, k roku 1833 měl však kostel pouze 4 okna – dvě vpravo, jedno vlevo a jedno nad oltářem. Na severní straně zvonice se nacházely schody vedoucí ke zvonům a na kúr. Kostel měřil po prodloužení na délku 9 sáhů (17 m), před prodloužením 8 sáhů (15 m), na šířku 4 sáhy (7,5 m), výška věže byla po zkrácení 8 sáhů (15 m).\n\nKonstrukce kostela byla z jedlového dřeva, které prý pocházelo z míst, kde se křížila \"Medarská cesta\" s cestou na hrad Šostýn, kde býval kdysi hustý les a později pozemek zemana Josefa Rašky (přibližně v místech dnešního Středního odborného učiliště).\n\nVnitřek kostela byl obložen nalepeným plátnem, na kterém byly klihovou barvou namalovány biblické a církevní scény. Po stržení pavlačí byly objeveny pásy maleb, které obsahovaly scény (ve směru od dveří) Adama a Evy a anděla s mečem (pouze fragmenty poprsí, Adam s knírem, Eva si zakrývá oči), pastýře v ovčím rouně, stádo ovcí, pahorky a lučiny či obnažený hřbet muže s vytasenou rukou. Podle pamětníků měla být na stěně u kazatelny také scéna ďábla jak na trakaři veze bábu a druhý ji kopáčem táhne. Na pravé zdi se prý ještě nacházel „celý výbor obce kopřivnické, pod nímž se kaplička snad stavěla nebo malovala“, vyobrazen ve valašských krojích. Na povale (nejspíše na stropě) měl být zobrazen navíc boží soud. Podle Víchy poškodila stavba pavlačů plátna natolik, že je asi roku 1830 zatřeli vápnem (fragmenty plátna se nachází v Muzeu Fojtství). Dlažba kostela byla cihlová, později však nahrazena kamenem.\n\nPodle inventáře z roku 1670 v děkanské matrice Velkého Meziříčí se v kostele nacházel starý oltář, stříbrný kalich a ve věži tři zvony. Podle zprávy z roku 1833 se v kostele nacházely již nepoužitelné lavice, sešlý oltář s obrazem sv. Bartoloměje (údajně bez podpisu), pozlacený kalich, stříbrná patena, zánovní mosazná lampa, měděná kadidelnice a loďka, měděná nádoba na svěcenou vodu, pár cínových mešních konviček s táckem. Gregor Wolný roku 1861 uvádí pouze oltář, stříbrný kalich a malou zlacenou monstranci věžového typu. Nad vítězným obloukem, na jednom z překladů měl prý ještě ve 20. letech 19. století být krucifix se sochami Marie a Josefa, který byl odstraněn během nedávné opravy. Uvnitř kostela se nacházely pavlače, kúr, dvě řady lavic, cyklus obrazů, dřevěná kazatelna a hlavní oltář sv. Bartoloměje z 16. století se zlacenými dřevořezbami. Součástí vybavení měla být i dřevěná monstrance, která však nebyla na popud arcibiskupa nalezena. Součástí souboru obrazů zavěšených v kostele byla křížová cesta, která byla po rozšíření kostela roku 1871 zavěšeny v sobotě. Na kúru se nacházely ještě varhany vyrobené roku 1850 varhanistou Janem Neusserem z Nového Jičína, po zrušení kostela byly prodány za 90 zlatých do tehdy nové kaple v Mniším. Této kapli daroval Adolf Raška také skleněný lustr. Z původního vybavení byly do nového kopřivnického kostela přeprodány socha Panny Marie, obraz růžencové Marie (visel nad kazatelnou na vítězném oblouku), obraz Josefa s dítětem (visel na druhé straně oblouku) a obraz Cyrila s Metodějem. Obrazy Panny Marie růžencové a Josefa byly v letech 2000–2001 restaurovány a visí po stranách oltáře v novém kostele. Roku 1899 informovala Olomoucká konzistoř, že socha sv. Bartoloměje s dvěma anděly byla přenesena do farního kostela ve Vlčovicích, dále, že při pokusu přemístit hlavní oltář se ten rozpadl a nebylo jej možné nadále opravit. Z kostelního majetku se dochovaly ještě zmíněný oltář a pozdně gotická mosazná monstrance věžového typu z konce 15. století s pozlaceným povrchem, dále podstavec ve tvaru tetralobu zdobený rytými květy a rokokový relikviář s autentikou z roku 1783.\n\nV kostele byl umístěn dosud zachovalý triptych z roku 1565, který se před zbouráním kostela dostal do sbírek Františkova muzea v Brně, o čemž roku 1892 informoval Centrální komisi Mořic Trapp. Následně bylo umístění oltáře zapomenuto a k jeho opětovnému objevení došlo roku 1993 v Moravské galerii (inv. č. A 178), potom byl dlouhodobě zapůjčen Kopřivnici a umístěn v kostele. Roku 1998 restaurovala oltář Ak. mal. Magdalena Černá, po čemž byl oltář 30. srpna slavnostně odhalen v kopřivnickém kostele. Nyní je oltář stálou součástí expozice v Muzeu Fojtství. Jedná se o rozkládací deskový oltář s celkovými rozměry 219 cm na 152 cm, který sloužil jako hlavní oltář, od roku 1781 jako boční oltář. Štít oltáře, predela a mensa se nedochovaly. Na deskách z lipového dřeva je temperou namalováno celkem sedm scén, na středové desce je mezi architekturou vyobrazen sv. Bartoloměj s nožem, nad ním se nachází páska s nápisem v minuskuli: Mathias Pictor, Sanctus bartolomeus: Anno domini 1565 (\"Svatý Bartoloměj, malíř Matyáš, léta páně 1565\"). Na levém křídle jsou z vnitřní strany dvě scény – nahoře \"Zvěstování\" s archandělem Gabrielem, držícím hůl obtočenou páskou s nápisem Angelus domini (\"anděl Páně\"), a Marií (alternativně jde o archanděly Michaela a Gabriela), vespod je scéna \"Narození Páně\" s Pannou Marií, Ježíškem a Josefem (pravá část levého křídla je poškozena, předpokládá se, že jde právě o Josefa). Na rubové straně levého křídla je apoštol Jan s kalichem a hadem. Na pravém křídle jsou z vnitřní strany další dvě scény – nahoře \"Ukřižování\" s Kristem na kříži s Marií Magdalenou a Marií Egyptskou stojícími po bocích, vespod jsou svatý Petr s knihou a klíčem a svatý Pavel s mečem. Na rubové straně je pak vyobrazen svatý Filip s knihou a listovitým křížem, alternativně jde o Bruna Kolínského. Na zadní straně střední desky byly přečteny fragmenty nápisů psané rudkou: Leta panie 1568. In ssnt Johanis maria dczit, dále Ano domini |1572 |wssemohoiczi wieczny Boze prosym twey bys wyslissy.. |raczi...nam... |nyetk.na.racz k sobie przecz... |zadam yak slepyca |kurzatka przihromade pod krzidla swa. Způsob malby je velmi primitivní, náměty jsou vykresleny černými tahy a plochy jsou vybarveny bílou, modrou, zelenou či různými hnědočervenými barvami.\n\nKostelní věž obsahovala celkem tři zvony, jeden z nich sanktusový, další zvony byly podle zprávy z roku 1833 u sakristie a u oltáře. Největší ze zvonů byl z roku 1567 a podle nápisu byl ulit v Opavě a zasvěcen sv. Václavovi. Na krku měl erb českého lva, na druhé straně tři lilie a vážil 10 centů (ca. 617 kg). Výrobcem zvonu byl nejspíše opavský konvář Albrecht Stainer, který vyrobil například zvony v kostelích v Hrabyni či Drahotuších. Při horním okraji měl zvon latinský nápis VERBVM + DOMINI + MANET + INAETERNVM + INRI + 1567 (\"Slovo Páně trvá na věky INRI 1567\"), u dolního okraje pak ZABARTO + FOGTA + APVR + YANA WELCZO + GVRECZKA + GEDNATEL + TOHO + SLIT + IEST (možný přepis: \"Slit za fojta Bartoloměje a purkmistra Jana Velčovského, Jurečka toho jednatelem\"). Gregor Wolný oproti tomu roku 1861 píše, že ve věži byly dva zvony z roku 1567 a vážící 10 centů, další vážící 2 centy.\n\nDalší střední zvon z roku 1738 byl zasvěcen sv. Bartoloměji a ulit v Opavě u Františka Stankeho za místního fojta Jiřího Kubíka, otce Matěje Plichty, za příborského děkana Jana Pekárka a frenštátského faráře Jiřího Geislera. Zvon vážil 6 centů (ca. 370 kg). Na krku měl rytiny Bartoloměje a na druhé straně Panny Marie. Pod rytinou stál nápis SVATIBATOLOMGEGI ORODVGZANAS (\"Svatý Bartoloměji, oroduj za nás\"), a zcela vespod nápis Franciskus Stanke in Troppau hat mich gegossen (\"František Stanke mě v Opavě slil\"). Mezi rytinami se nacházely nápisy, na jedné straně:\n\nna druhé straně:\n\nKolem kostela se nacházela zeď a hřbitov, ze kterého nyní zbyly pouze hrobka Ignáce Šustaly, hrob rodiny Rašků, dva napoleonské kříže a opukový kříž Ignáce Šustaly (nyní v Muzeu Fojtství). Nyní je ze starého hřbitova park, který je obehnán zdí.\n\n"}
{"id": "1433315", "url": "https://cs.wikipedia.org/wiki?curid=1433315", "title": "Přírodní park Podbeskydí", "text": "Přírodní park Podbeskydí\n\nPřírodní park Podbeskydí je přírodní park v Česku.\n\nNachází na území okresu Nový Jičín v oblasti Podbedskydské pahorkatiny, kde zahrnuje bývalé oblasti klidu Červený kámen a Kojetín. Jeho rozloha je uváděna 125 nebo 128 km². Vyhlášen byl v roce 1994 vyhláškou Okresního úřadu Nový Jičín. Cílem ochrany je zachování typického krajinného rázu a mimořádné druhové pestrosti místních organismů.\n\nZ rostlin se zde vyskytují např. prvosenka jarní (\"Primula veris\"), okrotice dlouholistá (\"Cephalanthera longifolia\"), vstavač bledý (\"Orchis pallens\") a vstavač mužský (\"Orchis mascula\"). Z větších živočichů se zde vyskytují např. skokan ostronosý (\"Rana arvalis\"), ještěrka zední (\"Podarcis muralis\"), zedníček skalní (\"Tichodroma muraria\"), výr velký (\"Bubo bubo\"), čáp černý (\"Ciconia nigra\") a chřástal polní (\"Crex crex\"), z brouků pak např. střevlíkovití \"Harpalus caspius roubali\" a \"Dromius qudraticollis\", prskavec \"Brachinus crepitans\", roháček kozlík (\"Dorcus parallelipipedus\"), roháček bukový (\"Sinodendron cylindricum\"), střevlík Ulrichův (\"Carabus ulrichii\"), střevlík zahradní (\"Carabus hortensis\"), střevlík kožitý (\"Carabus coriaceus\") a zdobenec (\"Gnorimus nobilis\").\n\n"}
{"id": "1433319", "url": "https://cs.wikipedia.org/wiki?curid=1433319", "title": "Raškův kámen", "text": "Raškův kámen\n\nRaškův kámen je skalní vyhlídka charakteristická svým bílým zbarvením, které pochází od barvy štramberského vápence. Přístupný je vyhlídkovou lávkou zbudovanou roku 1951 Klubem českých turistů. Z vyhlídky je možné zahlédnout část Štramberka spolu s vrcholem Červený kámen a s Bílou horou. V jejím okolí se nacházejí tři památné buky lesní (\"Fagus sylvatica\"), a sice buk Černých myslivců, buk Ondrášův a Raškův buk. Ke stromům se vztahují místní legendy.\n"}
{"id": "1433321", "url": "https://cs.wikipedia.org/wiki?curid=1433321", "title": "Muzeum Fojtství", "text": "Muzeum Fojtství\n\nMuzeum Fojtství v Kopřivnici sídlí v nejstarší budově ve městě, která je chráněna jako kulturní památka. V jeho blízkosti se nachází historický hřbitov a dříve zde existoval i dřevěný kostel. \n\nSoučasná podoba budovy pochází z roku 1789. Svůj název má podle starého fojtství, které vzniklo na tomto místě v roce 1576. Původní dřevěná budova byla stržena a nahrazena zděnou budovou. Kromě této zděné budovy byla součástí areálu usedlosti ještě stodola a studna. Budova fojtství sloužila jako první škola na území města; první vyučování se konalo v zadní místnosti na přelomu 18. a 19. století.\n\nV této budově se narodil místní podnikatel Ignác Šustala, který začal s výrobou bryček a kočárů. Jako první dílna Šustalovi sloužila místní stodola. Tyto události připomíná pamětní deska, umístěná na budově fojtství. Šustalův podnik se později rozšířil o výrobu poštovních a dalších užitkových vozů a nakonec i automobilů. V roce 1897 byl v Kopřivnici vyroben první automobil v Rakousku-Uhersku, pojmenovaný \"Präsident\".\n\nV letech 1985–1990 byla budova rozsáhle přestavěna pro potřeby vlastivědného muzea, které zde zřídil podnik Tatra Kopřivnice. Od roku 1997 je součástí Regionálního muzea v Kopřivnici. \n\nVe stodole Muzea Fojtství je vystaveno šest zachovaných výrobků kopřivnické „kočárovky“. Mezi těmito výrobky jsou například ruské saně, pohřební vůz nebo bryčka \"Mylord.\" Součástí této expozice, věnované zdejší výrobě kočárů a vagónů, je i několik modelů výrobků z nejstaršího období zdejší produkce. Další části expozice jsou věnovány historii města a jeho nejbližšího okolí (například hradu Šostýn) a nejvýznamnějším místním rodákům i čestným občanům Kopřivnice. Horní poschodí budovy fojtství, kde kdysi bývala fojtova sýpka, slouží jako stylová galerie.\n\n"}
{"id": "1433323", "url": "https://cs.wikipedia.org/wiki?curid=1433323", "title": "Odvogín Baldžinňam", "text": "Odvogín Baldžinňam\n\nOdvogín Baldžinňam nebo Baldžinňam Odvog (* 10. května 1960) je bývalý mongolský zápasník.\n\nPochází z ajmagu Uvs z dörvötské kočovné rodiny. Od dětství se věnoval tradičnímu mongolskému zápasu böch. V tradičním mongolském zápasu je několikanásobným mistrem své země. V roce 1991 vyhrál prestižní turnaj Nádam v Ulánbátaru. Do mongolské samistické a judistické reprezentace byl vybrán počátkem osmdesátých let dvacátého století. V sambu je trojnásobným mistrem světa z let 1985, 1986 a 1990. V judu mu v počátku jeho kariéry nepřála politická situace jeho země. Mongolsko bojkotovalo olympijské hry v Los Angeles v roce 1984 a Asijské hry v Soulu v roce 1986. Do Soulu se podíval až napotřetí v roce 1988 na olympijské hry, kde vypadl ve druhém kole s Nizozemcem Benem Spijkersem. V roce 1989 vybojoval na mistrovství světa v Bělehradě první medaili pro mongolské judo. V roce 1992 startoval na olympijských hrách v Barceloně, kde vypadl ve čtvrtfinále s Polákem Pawłem Nastulou.\n\nPo skončení sportovní kariéry v roce 2000 se věnuje trenérské práci. Patří k nejvýraznějším trenérům v Mongolsku. Jako hlavní trenér mongolské reprezentace připravil v roce 2008 k zisku zlaté olympijské medaile v judu Tüvšinbajara.\n\n\n"}
{"id": "1433361", "url": "https://cs.wikipedia.org/wiki?curid=1433361", "title": "Špinka (příjmení)", "text": "Špinka (příjmení)\n\nPříjmení Špinka nosí více významných osobností:\n\n"}
{"id": "1433364", "url": "https://cs.wikipedia.org/wiki?curid=1433364", "title": "Kamo (Niigata)", "text": "Kamo (Niigata)\n\nKamo (japonsky:加茂市 \"Kamo-ši\") je japonské město v prefektuře Niigata na ostrově Honšú. Žije zde téměř 30 tisíc obyvatel. Město se stává dějištěm několika festivalů a je označováno jako \"Malé Kjóto\" pro svoji zachovanou architekturu.\n\n\n"}
{"id": "1433365", "url": "https://cs.wikipedia.org/wiki?curid=1433365", "title": "Přenosil", "text": "Přenosil\n\nPříjmení Přenosil nosí více významných osobností:\n\n"}
{"id": "1433366", "url": "https://cs.wikipedia.org/wiki?curid=1433366", "title": "Osvobození Kopřivnice", "text": "Osvobození Kopřivnice\n\nOsvobození města Kopřivnice se uskutečnilo ve dnech 5. a 6. května 1945. \n\nK postupu sovětských vojsk směrem na jihovýchod došlo v závěru Ostravské operace. Ještě předtím ale docházelo k sporadickým přesunům frontových německých vojsk, gestapa a vojsk, která byla dislokována v slovenském pohraničí s protektorátem Čechy a Morava, přes Kopřivnici směrem na západ dále od východní fronty.\n\nNěmecká armáda v noci z 5. na 6. května vtrhla do několika domů ve městě s prosbou o proviant. Po dvou hodinách však ve zmatku němečtí vojáci opustili Kopřivnici směrem na západ a přes Závišice se stáhli. Rudá armáda do města vstoupila od Drnholce nad Lubinou (dnešní Lubina) v sedm hodin ráno; ještě předtím však v okolí města dopadlo několik dělostřeleckých granátů. Průmyslově významné město východní Moravy však Němci vzdali bez boje.\n\nPo obsazení města sovětskou armádou převzal maršál Ivan Fedorov továrnu v Kopřivnici do vojenské správy. V okolí Kopřivnice byly rozmístěny raketomety Kaťuša, které ostřelovaly německé pozice u Nového Jičína. Drobné boje v Kopřivnici a okolních vsích vedly k několika menším požárům. V bojích padlo celkem 22 místních občanů.\n"}
{"id": "1433369", "url": "https://cs.wikipedia.org/wiki?curid=1433369", "title": "Páv (rozcestník)", "text": "Páv (rozcestník)\n\nPáv může být:\n\n\n"}
{"id": "1433370", "url": "https://cs.wikipedia.org/wiki?curid=1433370", "title": "Konopásek", "text": "Konopásek\n\nPříjmení Konopásek nosí více významných osobností:\n\n"}
{"id": "1433371", "url": "https://cs.wikipedia.org/wiki?curid=1433371", "title": "Brych", "text": "Brych\n\nPříjmení Brych nosí více významných osobností:\n\n"}
{"id": "1433372", "url": "https://cs.wikipedia.org/wiki?curid=1433372", "title": "Benák", "text": "Benák\n\nPříjmení Benák nosí více významných osobností:\n\n"}
{"id": "1433373", "url": "https://cs.wikipedia.org/wiki?curid=1433373", "title": "Zvoníček", "text": "Zvoníček\n\nPříjmení Zvoníček nosí více významných osobností:\n\n"}
{"id": "1433374", "url": "https://cs.wikipedia.org/wiki?curid=1433374", "title": "Simandl", "text": "Simandl\n\nPříjmení Simandl nebo Šimandl, v přechýlené podobě Simandlová, resp. Šimandlová, nosí více významných osobností:\n\n\n\n"}
{"id": "1433375", "url": "https://cs.wikipedia.org/wiki?curid=1433375", "title": "V pasti času (film)", "text": "V pasti času (film)\n\nV pasti času (anglický originál: A Wrinkle in Time) je americký sci-fi dobrodružný film z roku 2018. Režie se ujala Ava DuVernay a scénáře Jennifer Lee a Jeff Stockwell. Snímek je inspirovaný stejnojmenným románem z roku 1962 od Madeleine L'Engle. Hlavní role hrají Oprah Winfrey, Reese Witherspoon, Mindy Kaling, Gugu Mbatha-Raw, Michael Peña, Storm Reid, Levi Miller, Deric McCabe, Zach Galifianakis a Chris Pine. Film měl premiéru ve Spojených státech dne 9. března 2018. V českých kinech se nepromítal. Filmoví kritici hodnotili film smíšeně. Celkový rozpočet, včetně reklamy byl kolem 250 milionů dolarů. Snímek však celosvětově vydělal pouhých 132 milionů dolarů.\n\n\nV říjnu roku 2010 bylo oznámeno, že studio Walt Disney Pictures získalo filmová práva na román \"A Wrinkle In Time\" od Madeleine L'Engle, který byl již jednou filmově zpracován pro televizní film v roce 2003. Po finančním úspěchu s filmem \"Alenka v říši divů\" od Tima Burtona, se Disney rozhodl najmout Jeffa Stockwella, aby k filmu napsal scénář. V srpnu 2014 se k projektu jako scenáristka připojila také Jennifer Lee, která roli scenáristky převzala po Stockwellovi, který napsal první verzi. V únoru 2016 byla do role režisérky najata Ava DuVernay. \n\nNatáčení bylo zahájeno dne 2. listopadu 2016 v Los Angeles v Kalifornii. Po Los Angeles se produkce přesunula na dva týdny na Nový Zéland.\n\nFilm vydělal 100,5 milionů dolarů ve Spojených státech amerických a v Kanadě a 32,2 milionů v ostatních teritoriích. Celkově tak vydělal 132,7 milionů dolarů, oproti jeho rozpočtu, který činil 250 milionů dolarů. Studio tedy podle Yahoo! Finance přišlo o 86–186 milionů dolarů.\n\nVe Spojených státech a Kanadě měl premiéru ve stejný den jako filmy \"V oku hurikánu, \" a \".\" Projektován byl výdělek za první víkend 30–38 milionů dolarů z 3 980 kin. Film za první den, včetně čtvrtečního premiérového večera vydělal 1,3 milionů dolarů. Za první víkend vydělal 33,3 milionů a stal se tak druhým nejnavštěvovanějším filmem víkendu. Umístil se za filmem \"Black Panther\".\n\nNa recenzní stránce Rotten Tomatoes získal z 266 započtených recenzí 41 procent s průměrným ratingem 5,2 bodů z deseti. Na serveru Metacritic snímek získal z 50 recenzí 53 bodů ze sta. Diváci, kteří hodnotili film na serveru CinemaScore mu dali známku za 2, na škále 1+ až 5. Na Česko-Slovenské filmové databázi si snímek k 9. září 2018 drží 36 procent.\n\n"}
{"id": "1433376", "url": "https://cs.wikipedia.org/wiki?curid=1433376", "title": "Kordík", "text": "Kordík\n\nPříjmení Kordík nosí více významných osobností:\n\n"}
{"id": "1433377", "url": "https://cs.wikipedia.org/wiki?curid=1433377", "title": "Ladislav Buček", "text": "Ladislav Buček\n\nLadislav Buček (17. února 1890 Kopřivnice – 18. ledna 1969 ?) byl dirigent a vedoucí Pěveckého sdružení Kopřivnice.\n\nNarodil se v Kopřivnici č. p. 262 dne 17. února 1890. Vystudoval měšťanskou školu a poté absolvoval učitelský ústav v nedalekém Příboře. Od roku 1911 učil na několika školách v okolí Uherského Hradiště, v meziválečném období působil jako učitel na obecné škole v Kopřivnici a v průběhu 2. světové války (od 10. října 1938 do 8. září 1945) na škole v Sokolnicích u Brna. Od září 1945 se opět vrátil na školu do Kopřivnice, kde byl do svých 60 let ředitelem.\n\nV roce 1924 se stal činným členem Pěveckého sdružení moravských učitelů. V březnu 1932 převzal po dirigentu Janu Uhlířovi vedení 36členného souboru Pěvecké sdružení Kopřivnice, jehož dirigentem zůstal do roku 1950. V letech 1935–1937 se pod jeho vedením sdružení účastnilo klání o pohár poslance F. Kučery, jejž napotřetí získalo. V době svého působení na škole v Sokolnicích zpíval v Filharmonické besedě. Po návratu do Kopřivnice založil při Pěveckém sdružení ženský sbor a později také žákovský a smíšený. Ženský sbor veřejně vystupoval již v prvním roce své existence, žákovský a smíšený v březnu 1948. V červnu 1949 Buček vedl mužský a ženský sbor na pěvecké soutěži ve Vsetíně.\n\nPo odchodu do důchodu v roce 1950 se Buček přestěhoval do Olomouce.\n\n"}
{"id": "1433378", "url": "https://cs.wikipedia.org/wiki?curid=1433378", "title": "Dějiny Kopřivnice", "text": "Dějiny Kopřivnice\n\nDějiny města Kopřivnice jsou spojeny s rozvoje podniku Tatra Kopřivnice, sahají však až do dávných dob.\n\nPrvní stopy osídlení vedou až do starší doby kamenné. V nedalekém městě Štramberk se nachází jeskyně Šipka, která je nalezištěm kostí a stop osídlení, které je datováno až do doby 40 000 let př. n. l. U vodního pramene, který se nachází v západní části severního svahu Červeného kamene, bylo objeveno keltské sídliště z 2. st. př. n. l., pojmenované po zdejším prameni bezejmenného potůčku, Šutyrova studánka. Toto místo se nachází na území města Kopřivnice.\n\nAsi v polovině 13. století založil olomoucký biskup Bruno ze Schaumburku hrad Šostýn, z něhož se dochovala do současné doby pouze zřícenina. V téže době se pod ním je datován vznik vsi Kopřivnice. V roce 1567 zde vznikl dřevěný kostel a původní dřevěná budova starého fojtství, která byla ve století osmnáctém nakonec zbořena; z celého areálu se dochoval pouze starý hřbitov. Kostel měl kazetový strop a původně trojdílný oltář, který je zachován ve sbírkách Moravské galerie, ale dlouhodobě vystaven v Muzeu fojtství. Na hřbitově okolo něj jsou dochovány objekty, jako opukový kříž Ignáce Rašky (nyní v muzeu), umělecké hrobky zakladatelů kopřivnického průmyslu, hroby fojtů a dva pískovcové napoleonské kříže. Hřbitov je chráněn státní památkovou péčí.\n\nZ další historie Kopřivnice je doloženo datum 5. října 1621, kdy obec přepadli vzbouření Valaši pod vedením rytíře Jana Adama z Víckova a vydrancovali ji. V červnu roku 1695 došlo v Kopřivnici k selskému povstání. \n\nPočetné války s Tureckem a Pruskem, které Habsburská monarchie vedla, se podepisovaly na obecních rozpočtech po celém mocnářství. V závěru 17. a v polovině 18. století tvořily většinu výdajů, které obec Kopřivnice ve svém rozpočtu měla. Docházelo proto k četným povstáním a bouřím. \n\nRoku 1812 založil Ignác Raška továrnu na keramické zboží, kterou pak rozšířil jeho syn Jan Raška, vnuk Adolf Raška a pravnuk Adolf Raška mladší. Start továrny probíhal velmi pozvolna, neboť se kameninové výrobky zprvu nedařilo vyrábět v dostatečné kvalitě. V roce 1833 již ale vyráběla řadu druhů nádobí a zaměstnávala okolo třiceti lidí. Většina pracovníků byly místní, někteří odborní dělníci ale byli Němci. Podnik položil základy pro budoucí zprůmyslnění vsi a její rozvoj směrem k modernímu městu.\n\nRoku 1820 byla vystavěna první zděná škola, ve které se začalo vyučovat ale až v roce 1867.\n\nPo revolučním roce 1848 a politických změnách v Rakousku se stala Kopřivnice administrativně součástí politického okresu Nový Jičín a soudního okresu Příbor. Samotné město získalo svůj obecní výbor (zastupitelstvo), představenstvo (rada města) a starostu, kteří tvořili základ samosprávy Kopřivnice. Mimo toho ale získali někteří občané, kteří platili značnou část daní do obecního rozpočtu, právo zasedat v kopřivnickém zastupitelstvu, aniž by byli zvoleni. Tím bylo možné, aby vlivní lidé a zástupci velkých podniků mohli ovlivňovat rozvoj města.\n\nRoku 1850 Ignác Šustala také založil továrnu na kočáry. Ta postupně odstartovala rozvoj obce. Počet obyvatel obce tehdy překročil už čtyři tisíce. V roce 1900 byla otevřena druhá škola s českým vyučovacím jazykem, v téže době byla zprovozněna i škola německá. Otevřena byla i první pošta, záložna a v závěru 60. let 19. století i fara. Od roku 1881 měla obec napojení i na železniční síť, a to ze Studénky. Největší nárůst obyvatelstva se uskutečnil především na přelomu 19. a 20. století. O dva roky později získala obec i vlastní telegrafní spojení a v roce 1885 zde byla zprovozněna i hasičská zbrojnice.\n\nSestěhovávání obyvatelstva z okolních vesnic do města změnilo i národnostní strukturu Kopřivnice. Ještě okolo roku 1880 zde žilo jen několik desítek Němců, o třicet let později představovali již téměř čtvrtinu obyvatelstva. \n\nTovárna na výrobu kočárů byla hlavním tahounem hospodářského rozvoje Kopřivnice. Zatímco v roce 1853 vyrobila pouhých 34 vozů, v 70. letech 19. století to bylo již přes tisíc vozů a do první světové války vyjelo z jejich bran na sto padesát tisíc různých vozidel. Počet dělníků továrny překročil v 60. letech stovku. Roku 1882 jej Šustala rozšířil i o závod na výrobu vagonů.\n\nV květnu 1907 přednesl v přeplněném sále Amerika v Kopřivnici svůj první předvolební projev profesor Tomáš Masaryk. V tomto roce a opětovně 1911 byl Masaryk zvolen poslancem vídeňské Říšské rady a přijal udělené čestné občanství Kopřivnice. Roku 1910 byla Kopřivnice povýšena na městys.\n\nPo vypuknutí první světové války byli občané města Kopřivnice částečně mobilizováni v různých vlnách do rakousko-uherské armády a jednotek domobrany. V budově pozdějšího závodního hotelu Tatry Kopřivnice byly prováděny odvody vojáků. Postupně s průběhem války se zhoršovalo zásobování potravinami, které vedlo k nespokojenosti a nakonec k hladovým bouřím. Továrna byla přeorientována na vojenskou výrobu; namísto automobilů a železničních vagonů vyráběla polní kuchyně a vojenské lazarety. Vztahy mezi Čechy a Němci byly v období války problematické. Německé obyvatelstvo města pořádalo vlastní společenské akce (tzv. Blumentagy, květinové dny), kterých se obyvatelé české národnosti neučastnili, předně proto, že akce podporovaly rakousko-uherskou armádu a její boj, který Češi kritizovali. Češi naopak založili organizaci s názvem České srdce, která měla za cíl péči o české děti, které přišly během války o své rodiče, nebo jiným způsobem strádaly. Činnost organizace se však začala postupně rozšiřovat i o obrodnou činnost a o přípravu podmínek pro vznik československého státu a odtržení od Rakousko-Uherska. Problematické zásobování a horší podmínky obyvatel vedly k znepokojení nejen mezi českým, ale později i mezi německým obyvatelstvem. \n\nPřestože řada obyvatel města byla německé národnosti, proběhlo vyhlášení první republiky dne 28. října 1918 poměrně poklidně. České obyvatelstvo oslavovalo vznik státu; nová moc převzala podnik Tatra Kopřivnice a nechala vyvést původní správce podniku. Dne 8. listopadu 1918 byla v Kopřivnici zasazena Lípa svobody a před vánoci téhož roku město ještě navštívil opětovně prezident Tomáš Garrigue Masaryk. \n\nV roce 1919 se v Kopřivnici uskutečnily protestní akce proti rozdělení Těšínska mezi Polsko a Československou republiku. O rok později požádala Rada městysu novou republiku o povýšení na město, nicméně neúspěšně.\nV souvislosti s Mnichovskou dohodou bylo rozhodnuto o odstoupení československého pohraničí s převážně německým obyvatelstvem. Kopřivnice byla odstoupena s celým Novojičínskem rovněž. Nacházela se však na nové německé hranici se zmenšeným Československem; ta procházela v blízkosti plotu kopřivnické továrny. Většinově české obyvatelstvo proti německé nadvládě protestovalo; dělníci továrny Tatra Kopřivnice byli posláni na nucenou dovolenou. Zrušeny byly české školy a místní sokolovna; v prostorách Katolické besedy byla zřízena kancelář místní organizace strany NSDAP. Používán byl výhradně německý název Nesselsdorf. \n\nMěsto bylo osvobozeno Rudou armádou dne 6. května 1945. \n\nStatus městyse byl Kopřivnici změněn na město vládou Československé republiky v roce 1948. Slavnostní akt povýšení se uskutečnil nejen za místních politických představitelů a zástupců Okresního národního výboru (Okresního úřadu) v Novém Jičíně, ale vystoupil také i olympijský sportovec Emil Zátopek. V té době mělo město 5000 obyvatel.\n\nV roce 1950 překročil počet obyvatel Kopřivnice 6000 lidí. V polovině 70. let byl realizován rozsáhlý plán přestavby města, kdy vzniklo nové centrum s pěší zónou, hotelem Tatra a kulturním centrem a kinem.\n\nK 1. lednu 1967 byl Kopřivnici udělen městský znak a 15. července 1992 i vlajka města.\n"}
{"id": "1433379", "url": "https://cs.wikipedia.org/wiki?curid=1433379", "title": "Zukal", "text": "Zukal\n\nPříjmení Zukal nosí více významných osobností:\n\n"}
{"id": "1433380", "url": "https://cs.wikipedia.org/wiki?curid=1433380", "title": "Margie Alexander", "text": "Margie Alexander\n\nMarjorie Lucille „Margie“ Alexander (11. října 1948, Carrollton – 26. března 2013) byla americká gospelová a soulová zpěvačka.\n\nNarodila se jako třetí ze šesti dětí. Začala zpívat v babtistickém kostele Piney Grove a navštěvovala Carver Hugh School v Atlantě.\n\nRoku 1960 se stala členkou Gospel Crusaders of Los Angeles a roku 1968 začala zpívat v Club 400 v Atlantě a jako vokalistka v kapele Clarence Cartera. Roku 1971 podepsala nahrávací kontrakt s Atlantic Records kde nahrála píseň \"Can I Be Your Main Thing\". Producentem se stal Clarence Carter. Tato píseň se však nestala hitem.\n\nKdyž Clarence Carter založil nahrávací společnost Future Stars, pokračovala ve spolupráci s ním. Roku 1974 nahrála píseň \"Keep On Searching\" kterou produkoval a napsal sám Clarence a tato píseň se stala jejím největším hitem. V nahrávací společnosti Chi-Sound Records nazpívala roku 1977 dva menší hity, \"It's Worth a Whippin\" a \"Gotta Get A Hold On Me\". V Soul Potion Label nazpívala roku 1992 gospelové album s názvem \"God Is In Control\".\n\nJejím manželem se stal John E. Babbs (1997). Roku 1997 vystoupila v Carrollton kostele jako Margie Babbs.\n\nZemřela 26. března 2013 ve věku 64 let.\n\n\n"}
{"id": "1433381", "url": "https://cs.wikipedia.org/wiki?curid=1433381", "title": "Hodan", "text": "Hodan\n\nPříjmení Hodan nosí více významných osobností:\n\n"}
{"id": "1433382", "url": "https://cs.wikipedia.org/wiki?curid=1433382", "title": "Drahokoupil", "text": "Drahokoupil\n\nPříjmení Drahokoupil nosí více významných osobností:\n\n"}
{"id": "1433383", "url": "https://cs.wikipedia.org/wiki?curid=1433383", "title": "Třída Chester", "text": "Třída Chester\n\nTřída Chester byla třída průzkumných křižníků námořnictva Spojených států amerických. Celkem byly postaveny tři jednotky této třídy. Ve službě byly v letech 1908–1921. Křižníky USS \"Chester\" a USS \"Salem\" byly prvními americkými válečnými loděmi s turbínovým pohonem.\n\nStavba tři průzkumných křižníků byla autorizována roku 1904. Jejich kýly byly založeny v letech 1920–1921 ve čtyřech amerických loděnicích. Od července 1922 byly \"Lexington\" a \"Saratoga\" dostavovány jako letadlové lodě. Čtyři zbývající plavidla byla sešrotována.\n\nJednotky třídy \"Chester\":\n\nKřižníky byly lehce pancéřovány. Pohonný systém kryk 51mm pancéřový pás a některá další místa 38mm silný pás. Doplňovala je až 25 mm silná paluba. Byly slabě vyzbrojeny dvěma 127mm kanóny, šesti 76mm kanónů a dvěma 533mm torpédomety. Pohonný systém měl výkon 16 000 hp. Mezi jednotlivými plavidly však byly odlišnosti. \"Chester\" byl vybaven 12 kotli Normand a turbínami Parsons, které poháněly čtyři lodní šrouby. Dosahoval rychlosti až 24 uzlů. Dosah byl 3850 námořních mil při rychlosti 18,6 uzlu. \"Birmingham\" měl 12 kotlů Fore River a trojčinné parní stroje, pohánějící dva lodní šrouby. Nejvyšší rychlost dosahovala 22,4 uzlu a dosah 4150 námořních mil. \"Salem\" měl 12 kotlů Fore River a turbíny Curtis pohánějící dva lodní šrouby. Nejvyšší rychlost byla 24 uzlů a dosah 3300 námořních mil. Kvůli problémům s pohonem byly stávající turbíny křižníku \"Salem\" v letech 1917–1918 nahrazeny novými turbínami General Electric o výkonu 20 000 shp.\n\nDne 14. listopadu 1910 provedl Eugene Ely s letounem Hudson Flyer první úspěšný vzlet z provizorní dřevěné rampy na palubě křižníku USS \"Birmingham\" kotvícího v zátoce Hampton Roads ve Virginii.\n\n"}
{"id": "1433384", "url": "https://cs.wikipedia.org/wiki?curid=1433384", "title": "Bohata", "text": "Bohata\n\nPříjmení Bohata nosí více významných osobností:\n\n"}
{"id": "1433385", "url": "https://cs.wikipedia.org/wiki?curid=1433385", "title": "Juchelka", "text": "Juchelka\n\nPříjmení Juchelka nosí více významných osobností:\n\n"}
{"id": "1433386", "url": "https://cs.wikipedia.org/wiki?curid=1433386", "title": "Parlamentní volby v Lotyšsku 2018", "text": "Parlamentní volby v Lotyšsku 2018\n\nParlamentní volby v Lotyšsku 2018, které se budou konat 6. října 2018, budou v pořadí desáté parlamentní volby Lotyšské republiky od roku 1990. V jednokolové volbě poměrným způsobem bude zvoleno všech 100 poslanců lotyšské parlamentu Saeima. Ve volbách kandiduje 16 politických stran, hnutí a volebních koalic. Poslanecké mandáty budou přerozděleny stranám, které přesáhnou 5% uzavírací klauzuli.\n\n\n"}
{"id": "1433387", "url": "https://cs.wikipedia.org/wiki?curid=1433387", "title": "Jarý", "text": "Jarý\n\nPříjmení Jarý nosí více významných osobností:\n\n"}
{"id": "1433388", "url": "https://cs.wikipedia.org/wiki?curid=1433388", "title": "Aviary", "text": "Aviary\n\nAviary je páté studiové album americké zpěvačky Julie Holter. Vydáno bylo 26. října 2018 společností Domino Records. Spolu se zpěvačkou jej produkoval Kenny Gilmore. Výkonným producentem alba je Cole M. Greif-Neill. Vydání alba bylo oznámeno v září 2018, kdy byl rovněž zveřejněn videoklip k písni „I Shall Love 2“, jehož režisérem byl Dicky Bahto.\n\n"}
{"id": "1433397", "url": "https://cs.wikipedia.org/wiki?curid=1433397", "title": "Holásek", "text": "Holásek\n\nPříjmení Holásek nosí více významných osobností:\n\n"}
{"id": "1433400", "url": "https://cs.wikipedia.org/wiki?curid=1433400", "title": "Kostel Všech svatých (Vlčovice)", "text": "Kostel Všech svatých (Vlčovice)\n\nKostel Všech svatých je původně pozdně gotický chrám, který se nachází ve Vlčovicích, což je místní část města Kopřivnice. Je obklopen hřbitovem, areál je ohrazen zdí s opěráky. Kostel je kulturní památkou ČR.\n\nNa místě dnešního kostela stála pozdněgotická kaple Všech svatých, která byla vybudována po roce 1510. K jejímu rozšíření došlo koncem 16. století, současný kostel obsahuje pozdněgotické jádro zahrnující obvodové zdi kněžiště a původní lodi. Přistavěna byla věž, boční kaple a také přestavěna klenba v presbytáři. V roce 1597 byl kostel vysvěcen biskupem Stanislavem Pavlovským.\n\nVe druhé polovině 17. století došlo k překlenutí lodi. Další stavební úpravy proběhly v druhé polovině 18. století a v 1. polovině 19. století, částečná regotizace byla provedena na konci 19. století. Báň byla otevřena a opravována i v letech 1902 a 1936. Po roce 2011 došlo k úpravám kostela, restaurování vitráží a k uložení drenáže coby opatření kvůli vysoké vlhkosti. Vše bylo dokončeno v roce 2017, kdy proběhly oslavy 420. výročí vysvěcení kostela. \n\nJedná se o jednolodní orientovanou stavbu s polygonálně zakončeným presbytářem s výraznou věží v západním průčelí. K jižní zdi byla přistavěna podélná kaple.\n\nPresbytář kostela i severní zeď lodi jsou podepřeny dvakrát odstupňovanými opěráky zakončenými stříškou. V lodi i v presbytáři jsou lomená okna ukončená náznakem trojlaločné kružby. Vstupní portál je umístěn v severním průčelí, má jednoduchý tvar lomeného oblouku, jehož ostění je tvořeno drobným oblounem s výžlabkem. Vstup do kaple je tvořen rovněž portálem ve tvaru lomeného oblouku. Vstup do věže a na kruchtu je zajištěn obdélným portálem v západním průčelí polygonální vížkovité přístavby v severozápadním nároží kostela.\n\nPresbytář je zaklenut lunetami s hřebínkovitými hranami, od lodi je oddělen nezdůrazněným vítězným obloukem lomeného tvaru. Loď je zaklenuta valenou klenbou s výsečemi, stejně jako přilehlá boční kaple. Vstup do lodi tvoří poměrně mohutný lomený portál. V západní části lodi je umístěna zpěvácká kruchta, která je nesena hranolovými sloupy.\n\n\nV roce 2016 byl v báni během oprav objeven tubus s mincemi z roku 1765 - tedy z období barokních přestaveb a z roku 1924. Spolu s nimi tam byly uloženy i pamětní listiny z let 1902 a 1936.\n\n"}
{"id": "1433403", "url": "https://cs.wikipedia.org/wiki?curid=1433403", "title": "Paur", "text": "Paur\n\nPříjmení Paur nosí více významných osobností:\n\n"}
{"id": "1433404", "url": "https://cs.wikipedia.org/wiki?curid=1433404", "title": "Northrop N-102 Fang", "text": "Northrop N-102 Fang\n\nNorthrop N-102 Fang byl projekt lehkého stíhacího letounu vzniklý u společnosti Northrop, která jej v roce 1953 nabídla \"United States Air Force\".\n\nJednalo se o hornoplošník s křídlem typu delta, jehož plánovanou pohonnou jednotku představoval jeden proudový motor General Electric J79, ačkoliv konstruktéři věřili, že dvoumotorové uspořádání by přineslo větší míru spolehlivosti a bezpečnosti. Nerealizovaný plán se stal základem na který později volně navázal lehký stíhač Northrop F-5 a rodina s ním příbuzných typů.\n\nProjektu byla v roce 1957 udělena ochrana prostřednictvím institutu amerického práva design patent, přibližně odpovídajícímu průmyslovému vzoru.\n"}
{"id": "1433405", "url": "https://cs.wikipedia.org/wiki?curid=1433405", "title": "Macháň", "text": "Macháň\n\nPříjmení Macháň nosí více významných osobností:\n\n"}
{"id": "1433407", "url": "https://cs.wikipedia.org/wiki?curid=1433407", "title": "Šmolík", "text": "Šmolík\n\nPříjmení Šmolík nosí více významných osobností:\n\n"}
{"id": "1433408", "url": "https://cs.wikipedia.org/wiki?curid=1433408", "title": "Šarlota Hannoverská", "text": "Šarlota Hannoverská\n\nŠarlota Hannoverská (\"Charlotte Augusta Matilda;\" 29. září 1766 – 5. října 1828) byla dcerou britského krále Jiřího III. a jeho manželky Šarloty Meklenbursko-Střelické a sňatkem s württemberským králem Fridrichem I. württemberskou královnou.\n\nPrincezna Šarlota se narodila 29. září roku 1766 v Buckingham House v Londýně jako dcera britského krále Jiřího III. a jeho manželky Šarloty Meklenbursko-Střelické. Pokřtěna byla 27. října 1766 v St James's Palace canterburským arcibiskupem Thomasem Seckerem, a jejími kmotry byli teta z otcovy strany Karolina Matylda Hannoverská se svým manželem, dánským králem Kristiánem VII. (zastoupil je vévoda z Portlandu a hraběnka vdova z Effinghamu) a teta Luisa Anna Hannoverská.\n\nŠarlota byla oficiálně označena za Princess Royal 22. června 1789. Po narození tří synů v řadě měli rodiče z narození dcery velkou radost. Stejně jako všichni ostatní sourozenci byla i Šarlota očkována proti neštovicím, a to spolu s bratrem Vilémem v prosinci 1768. Předpokládalo se, že jako nejstarší dcera panovníka se Šarlota stane manželkou některého významného monarchy, a jejímu vzdělání se tudíž přikládal velký význam. Oficiálním jazykem na každém evropském dvoře byla francouzština, takže malá princezna dostala za učitelku Francouzku. Dalším z počátečních předmětů bylo procvičování její paměti. Učila se přednášet krátké verše a příběhy. Důsledkem bylo, že si Šarlota dokázala po celý život vzpomenout na sebemenší detaily situací. Její rané dětství nebylo však zaplněno jen učebními aktivitami. Když jí byly tři roky, poprvé se zúčastnila představení, v němž tančila se svým sedmiletým bratrem Jiřím, princem z Walesu. Nebyla přirozeně muzikálním dítětem a později takováto dětská představení odmítala s tvrzením, že dělají děti marnivými a domýšlivými. To rodičům nezabránilo, aby ji dále nepředváděli. Ke konci roku se s princem z Walesu opět objevila v představení v St James's Palace. Šarlota byla oblečena v římské tóze na sofa. Ačkoli byl tento typ představení v Německu obvyklý, v Anglii to lidé považovali za vulgární a reakce nebyly kladné.\n\nAčkoli byla Šarlota nejstarší dcerou, neustále byla srovnávána se svou o dva roky mladší sestrou Augustou. Když byla Augusta měsíc stará, prohlásila o ní Lady Mary Coke, že je to to \"nejkrásnější mimino, jaké jsem kdy viděla\", zatímco Šarlota byla podle ní \"velmi prostá\". Pomíjivý soud se objevil znovu o tři roky později, kdy byla podle Lady Coke Šarlota \"nejrozumnější příjemné dítě, jaké jsem kdy viděla, ale podle mého názoru má do krásy daleko\", zatímco Augusta byla stále \"spíše hezká\". Přestože nebyla Princess Royal nikdy tak krásná jako mladší sestra, nesdílela Augustinu primární vaduː bolestnou plachost. I když Šarlota trpěla koktáním, její vychovatelka Mary Dacresová se snažila princezně pomoci tuto vadu překonat. V roce 1770 se hlouček nejstarších princezen rozrostl narozením princezny Alžběty. Rodina byla zatím malá a Šarlota si užívala štěstí s rodiči, kteří upřednostňovali trávení času se svými dětmi. Vzhledem k četnosti sourozenců a problémům, které provázely vládu Jiřího III., nebylo však Šarlotino dětství tak utopické, jak se její rodiče domnívali, že bude.\n\n18. května 1797 se Šarlota v kapli St James's Palace provdala za dědičného prince Fridricha Württemberského, nejstaršího syna a dědice vévody Fridricha II. Evžena a jeho manželky Bedřišky Braniborsko-Schwedtské.\n\nFridrich se stal 22. prosince 1797 po otci württemberským vévodou. Z prvního manželství s Augustou Brunšvicko-Wolfenbüttelskou měl dva syny a dvě dcery. Z manželství s Šarlotou vzešlo jediné dítě – dcera mrtvě narozená koncem dubna roku 1798. \n\nV roce 1800 obsadila francouzská armáda Württembersko a vévodský pár prchl do Vídně. Následující rok uzavřel vévoda Fridrich smlouvu, kterou předal Francii Montbéliard a o dva roky později obdržel Ellwangen. 25. února 1803 se stal württemberským kurfiřtem. Za poskytnutí velké pomocné síly Francii obdržel 26. prosince 1805 od Napoleona Bonaparta královský titul. Z kurfiřtky Šarloty se tak 1. ledna 1806 stala württemberská královna. Württembersko se odtrhlo od Svaté říše římské a připojilo se k Napoleonovu Rýnskému spolku. To však z krále Fridricha učinilo nepřítele svého tchána Jiřího III., který odmítal v korespondenci svou dceru titulovat jako \"württemberskou královnu\". V roce 1813 změnil král Fridrich strany a spojil se se svým švagrem, princem regentem. Po Napoleonově pádu se účastnil Vídeňského kongresu, kde mu byl potvrzen královský titul. V říjnu 1816 Šarlota ovdověla.\n\nWürttemberská královna vdova zůstala v paláci Ludwigsburg u Stuttgartu, kde přijímala návštěvy svých mladších sourozenců, vévody z Kentu, vévody ze Sussexu, vévody z Cambridge, hesensko-homburské lantkraběnky a princezny Augusty Sofie. Byla kmotrou v zastoupení své neteře Viktorie v roce 1819. V roce 1827 se poprvé od své svatby v roce 1797 vrátila do Británie kvůli léčbě plicního edému. Zemřela v paláci Ludwigsburg následujícího roku 5. října 1828 a byla tam pohřbena v královské hrobce po boku svého manžela.\n\n"}
{"id": "1433409", "url": "https://cs.wikipedia.org/wiki?curid=1433409", "title": "Cole M. Greif-Neill", "text": "Cole M. Greif-Neill\n\nCole M. Greif-Neill je americký hudebník, hudební producent a zvukový inženýr. Studoval na Newyorské univerzitě. V roce 2006 se oženil se zpěvačkou Ramonou Gonzalez, s níž často spolupracoval jako producent i hudebník. Rovněž byl členem skupiny Ariel Pink's Haunted Graffiti. Řadu let spolupracoval coby zvukový inženýr se zpěvákem Beckem, a to jak na jeho vlastních nahrávkách, tak i na těch, které produkoval – například \"Demolished Thoughts\" (2011) od Thurstona Moorea. Během své kariéry spolupracoval s mnoha dalšími hudebníky, mezi něž patří například The Vaccines a Dâm-Funk. Je dlouholetým spolupracovníkem zpěvačky Julie Holter. V roce 2016 vydal vlastní extended play.\n\n\n"}
{"id": "1433416", "url": "https://cs.wikipedia.org/wiki?curid=1433416", "title": "Habr (rozcestník)", "text": "Habr (rozcestník)\n\nHabr může být:\n\n\n\n"}
{"id": "1433417", "url": "https://cs.wikipedia.org/wiki?curid=1433417", "title": "Auto moto muzeum Oldtimer", "text": "Auto moto muzeum Oldtimer\n\nAuto moto muzeum Oldtimer je muzejní expozice veteránských vozidel otevřená roku 2015 v Kopřivnici, městě v Moravskoslezském kraji na severovýchodě České republiky. Založil ho Jaroslav Šerý. Ve sbírkách muzea jsou desítky automobilů a motocyklů světových značek, přičemž ale nejsou vystaveny vždy všechny. Modely se obměňují podle toho, jak je chtějí jejich původní majitelé aktuálně využít pro svou soukromou potřebu. Prohlídka exponátů zabere návštěvníkům přibližně hodinu.\n\n"}
{"id": "1433418", "url": "https://cs.wikipedia.org/wiki?curid=1433418", "title": "Bohumil Chlebovský", "text": "Bohumil Chlebovský\n\nBohumil Chlebovský (4. listopadu 1902 Kopřivnice – 30. července 1954) byl akademický malíř a grafik.\n\nNarodil se 4. listopadu 1902 v Kopřivnici, v rodině venkovského učitele. K malířství se dostal jako samouk, výtvarné umění pak studoval v letech 1924–1926 v Sarajevu u prof. Šokariče a Petroviče a poté v Praze. Po návratu byl učitelem kreslení na živnostenských školách na Ostravsku. Vedle výuky se dále sám učil u Aloise Boudy a O. Kittricha grafiku, kreslířství a užité umění.\n\nVe své tvorbě se věnoval krajině, malbě zátiší i figurálním kompozicím. V grafice se soustředil na dřevoryt. Věnoval se také knižním úpravám, plakátům či ex libris.\n\nPrvní výstavu měl v Ostravě v roce 1926. Větší soubor děl vystavil na výstavě „Národ svým výtvarným umělcům“ v Ostravě roku 1939. V období německé okupace unikl v roce 1941 zatčení gestapem a v roce 1942 odešel tajně na Slovensko. Zde se skrýval pod jménem Miloslav Brezňanský. V té době vytvořil rozsáhlý soubor kreseb a obrazů s tatranskou tematikou, který poté prezentoval Salón Výtvarné dílo v roce 1947 na výstavě „Tatry v kresbě Bohumila Chlebovského“ v Praze.\n\n"}
{"id": "1433421", "url": "https://cs.wikipedia.org/wiki?curid=1433421", "title": "Záveský", "text": "Záveský\n\nPříjmení Záveský nosí více významných osobností:\n\n"}
{"id": "1433423", "url": "https://cs.wikipedia.org/wiki?curid=1433423", "title": "Hercík", "text": "Hercík\n\nPříjmení Hercík nosí více významných osobností:\n\n"}
{"id": "1433424", "url": "https://cs.wikipedia.org/wiki?curid=1433424", "title": "Benická tvrz (Praha)", "text": "Benická tvrz (Praha)\n\nBenická tvrz je zaniklé sídlo v Praze 10, které se nacházelo jihovýchodně od centra obce mezi ulicemi Květnového povstání a Na Koupaliště. Na místě původního dvora stojí novostavba.\n\nStředověká tvrz v Benicích se stala součástí rozsáhlého hospodářského dvora přestavěného v 16. a 17. století. V severní části dvora stála jednopatrová budova s valbovou střechou, v jejímž jádru bylo zaměřeno zesílené zdivo na čtvercovém půdorysu sahající do suterénu a zaklenuté valenou klenbou z lomového kamene. Na klenbě byly patrné stopy šalování, na jejích výbězích při podlaze pak vystavěn přízemní prostor zaklenutý valenou klenbou z cihel s lunetami. Dochovaná část zesíleného zdiva dosahovala při jedné straně až do prvního patra.\n\nVěž středověkého původu byla pobořena do 16. století a její zbytky včleněny do nově vystavěného obytného domu dvora. Tento dům byl zbořen roku 1987, celý dvůr pak demolován počátkem 21. století. Na jeho místě stojí hotel, v místech středověké věže je příjezdová silnice.\n\n"}
{"id": "1433427", "url": "https://cs.wikipedia.org/wiki?curid=1433427", "title": "Cach", "text": "Cach\n\nPříjmení Cach nosí více významných osobností:\n\n"}
{"id": "1433429", "url": "https://cs.wikipedia.org/wiki?curid=1433429", "title": "Chlebovský", "text": "Chlebovský\n\nPříjmení Chlebovský nosí více významných osobností:\n\n"}
{"id": "1433431", "url": "https://cs.wikipedia.org/wiki?curid=1433431", "title": "Hotel Novák", "text": "Hotel Novák\n\nHotel Novák byl jeden z prvních hotelů ve městě Kopřivnice. Jednalo se o patrovou budovu obdélníkového půdorysu. V současné době slouží jako Dům podnikatelů. Nachází se na adrese \"Štefánikova 244.\"\n\nHotel byl dokončen v roce 1892 místním rodákem Janem Novákem. Vznikl rozšířením původního hostince a řeznictví. Po Janu Novákovi jej provozovala jeho dcera, později byl prodán podniku Tatra Kopřivnice. \n\nV hotelu také pobýval v roce 1907 Tomáš Garrigue Masaryk, který Kopřivnici v rámci svých cest po tehdejším Rakousko-Uhersku navštívil. Později byl podstatně přestavěn a zmodernizován; bylo dobudováno druhé patro pro původně jednopatrový hotel. \n"}
{"id": "1433433", "url": "https://cs.wikipedia.org/wiki?curid=1433433", "title": "Vila Machů", "text": "Vila Machů\n\nVila Machů (dříve Bönischova vila) je objekt v Kopřivnici, městě v Moravskoslezském kraji na severovýchodě České republiky. Stavba je řazena mezi nejhezčí objekty ve městě.\n\nObjekt si pro sebe nechal v letech 1888 a 1889 vybudovat lékař Ignác Bönisch, který stavbou pověřil stavitele Heinricha Czeikeho st. Stavba se stala prvním objektem v Kopřivnici, který vykazoval městské rysy.\n\nStavitel Heinrich Czeike postavil patrovou vilu s podkrovím a podsklepením. Budova v sobě spojuje prvky secesního ornamentu, anglické venkovské architektury a lidové slovanské tradice.\n\nV roce 1945 přešel objekt do národní správy a o rok později byl zkonfiskován. Následně ji obývalo několik nájemníků a využívala ji i od 50. let 20. století místní pobočka hudební školy z Příboru. Posléze se v roce 1997 objektu otevřelo loutkové divadlo, které objekt do jisté míry zachránilo, protože nastěhování divadelníků předcházely stavební úpravy vnitřních prostor a dodatečně byla opravena i venkovní fasáda. Roku 1992 přešel objekt bezplatně od automobilky do majetku města, které na něm o sedm let později nechalo opravit střechu. Na další opravy se město snažilo získat dotace, leč neuspělo. Postupně tak stavba chátrala a obývali ji bezdomovci. Nakonec se zastupitelé města na jednání v roce 2013 rozhodli vilu prodat. Obchodní transakce se uskutečnila v roce 2015 a nový majitel budovu zrekonstruoval a přestavěl ji na kavárnu s ubytovacími prostory.\n\nPo převodu vily do majetku města (ověřit) byla zpracována studie, která počítala s půdní vestavbou pro ateliéry umělecké školy. Proběhly pouze opravy střechy.\nV roce 2008 nechalo město Kopřivnice zpracovat projekt na rekonstrukci Bönischovy vily. Investice měla čítat na 50 mil. korun a většinu by tvořila dotace. Městu se ale nepodařilo dotaci získat, a tak došlo k úpravě projektu s cílem snížit náklady. To se podařilo a upravený projekt počítal s rekonstrukcí objektu za 42 mil. korun. Město opět požádalo o dotaci, tentokrát o 38 mil. korun, avšak ani tato nebyla získána. Proto se zastupitelé města Kopřivnice 7. března 2012 rozhodlo, že objekt prodá.\n\n"}
{"id": "1433434", "url": "https://cs.wikipedia.org/wiki?curid=1433434", "title": "Malomsok", "text": "Malomsok\n\nMalomsok je vesnice v Maďarsku v župě Veszprém, spadající pod okres Pápa. Nachází se asi 13 km severozápadně od Pápy, 13 km jihozápadně od Tétu, 22 km jihovýchodně od Csorny, 31 km jihozápadně od Győru a 35 km severovýchodně od Celldömölku. Vesnice se nachází velice blízko trojmezí žup Győr-Moson-Sopron, Vas a Veszprém a je nejsevernějším sídlem spadajícím pod župu Veszprém. V roce 2015 zde žilo 513 obyvatel, z nichž většinu (95,8 %) tvoří Maďaři. Název znamená \"mnoho mlýnů\".\n\nKromě hlavní části Malomsok zahrnuje i malé části Emilháza, Ómalomsok a Ponyvád.\n\nMalomsok leží na silnici 8416. Je přímo silničně spojen s obcemi Csikvánd a Marcaltő. Malomsok leží na řece Marcal a protéká jím i potok \"Marcal-jobbparti-csatorna\", který se vlévá do potoka \"Csikvándi-Bakony\", který se vlévá rovnou do řeky Marcal. Řeka Marcal se poté vlévá do Ráby.\n\nV Malomsoku se nachází evangelický kostel, hřbitov, hřiště a obchod s potravinami.\n"}
{"id": "1433437", "url": "https://cs.wikipedia.org/wiki?curid=1433437", "title": "Hnutí Naše vlast", "text": "Hnutí Naše vlast\n\nHnutí Naše vlast, oficiálně , zkráceně , je národně radikální politická strana v Maďarsku, která se v létě roku 2018 oddělila z Hnutí za lepší Maďarsko.\n\n\n\n\n<nowiki>1</nowiki>: Dóra Dúró získala poslanecký mandát na celostátní kandidátní listině Hnutí za lepší Maďarsko.\n\n\n"}
{"id": "1433442", "url": "https://cs.wikipedia.org/wiki?curid=1433442", "title": "Badmáňambúgín Bat-Erdene", "text": "Badmáňambúgín Bat-Erdene\n\nBadmáňambúgín Bat-Erdene nebo Bat-Erdene Badmáňambú (* 7. června 1964) je mongolský politik a bývalý zápasník.\n\nJe členem Mongolské lidové strany. Od roku 2004 je pravidelně volen do mongolského parlamentu (Velký lidový chural). Jeho oblast zájmu je ministerstvo obrany. V roce 2013 byl kandidátem prezidetských voleb, které prohrál v těsném hlasování s Elbegdordžem.\n\nPochází z ajmagu Chentí z chalchské kočovné rodiny. Od dětství se věnoval tradičnímu mongolskému zápasu böch. Patří k nejúspěšnějším mongolským zápasníkům v její historii. Vysoce prestižní turnaj Nádam v Ulánbátaru vyhrál 12x v letech 1988 až 1999.\n\nNa mezinárodní scéně reprezentoval Mongolsko ve všech známých zápasnických stylech. Svých největších úspěchů dosáhl v zápasu sambo, ve kterém je trojnásobným mistrem světa z let 1985, 1986 a 1989 v těžké váze. V judu startoval na třech olympijských hrách v roce 1988, 1992 a 2000 bez výrazného úspěchu. Sportovní kariéru ukončil v roce 2000. Do svého zvolení do mongolského parlamentu v roce 2004 se aktivně věnoval trenérské činnosti.\n\n\n"}
{"id": "1433443", "url": "https://cs.wikipedia.org/wiki?curid=1433443", "title": "Pořízka", "text": "Pořízka\n\nPříjmení Pořízka nosí více významných osobností:\n\n\n"}
{"id": "1433444", "url": "https://cs.wikipedia.org/wiki?curid=1433444", "title": "Frances Bagenalová", "text": "Frances Bagenalová\n\nFrances Bagenalová také Fran Bagenal (* 4. listopadu 1954 Dorchester) je britská profesorka astrofyzikálních a planetárních věd na University of Colorado at Boulder a vědec v oblasti kosmických plazmat a planetárních magnetosfér. \n\nPracovala na mnoha planetárních vědeckých misích, včetně meziplanetárních misí Voyager, Galileo, Deep Space 1, dále mise New Horizons k Plutu a mise Juno k Jupiteru. Při účasti na těchto misích bývá členem vědeckého týmu, v němž pracuje jako plazmový vědec. V NASA předsedá skupině, která vyhodnocuje mise k vnějším planetám a následně poskytuje informace vědecké obci o vnějších planetách sluneční soustavy.\n\nAsteroid \"10020 Bagenal\" objevený v roce 1979 astronomem Schelte J. Busem na observatoři Palomar, byl pojmenován na její počest. Oficiální pojmenování asteroidu bylo zveřejněno 13. dubna 2017 . \n\n"}
{"id": "1433446", "url": "https://cs.wikipedia.org/wiki?curid=1433446", "title": "Melich", "text": "Melich\n\nPříjmení Melich nosí více významných osobností:\n\n"}
{"id": "1433447", "url": "https://cs.wikipedia.org/wiki?curid=1433447", "title": "Maška", "text": "Maška\n\nPříjmení Maška nosí více významných osobností:\n\n"}
{"id": "1433448", "url": "https://cs.wikipedia.org/wiki?curid=1433448", "title": "Thompson Twins", "text": "Thompson Twins\n\nThompson Twins byla britská popová kapela, která vznikla v dubnu 1977. Zpočátku skupina nové vlny přecházela do populárnějšího zvukového mainstreamu a dosáhla značné popularity od roku 1983 a zaznamenala řadu hitů ve Spojeném království, Spojených státech a na celém světě. V roce 1993 změnili své jméno na Babble, aby odrážely jejich změnu v hudbě od nové vlny až po dobové uklidnění.\n\nKapela byla pojmenována podle dvou obtěžujících detektivů Thomsona a Thompsona v Hergéově komiksu \"Adventures of Tintin\". V různých fázích měla skupina až sedm členů, ale jejich nejznámější inkarnace byla jako trio mezi lety 1982 a 1986. Stala se významným aktem ve druhé britské invazi a v roce 1985 skupina vystoupila na Live Aid, kde byla na scéně spolu s Madonnou.\n\nV roce 1977 původní sestavu Thompson Twins tvořil Tom Bailey (narozený 18. ledna 1956, Halifax, Yorkshire) na basu a zpěv, Pete Dodd na kytaru a vokály, John Roog na kytaru a Jon Podgorski „Pod“) na bubnech. Dodd a Roog se poprvé setkali, když měli oba 13 let.\n\nPřijížděli do Londýna s velmi málo penězi a žili jako squatteři na Lillieshall Road v Londýně. Budoucí členka Thompson Twins Alannah Currie (narozena 20. září 1957, Auckland, Nový Zéland) žila v jiném squatu ve stejné ulici – a tak se setkala s Baileym.\n\n"}
{"id": "1433451", "url": "https://cs.wikipedia.org/wiki?curid=1433451", "title": "Pilch", "text": "Pilch\n\nPříjmení Pilch nosí více významných osobností:\n\n"}
{"id": "1433452", "url": "https://cs.wikipedia.org/wiki?curid=1433452", "title": "Hoza", "text": "Hoza\n\nPříjmení Hoza nosí více významných osobností:\n\n"}
{"id": "1433453", "url": "https://cs.wikipedia.org/wiki?curid=1433453", "title": "Sokolovna (Kopřivnice)", "text": "Sokolovna (Kopřivnice)\n\nSokolovna byla funkcionalistická stavba z období meziválečné První republiky. Nacházela se na Masarykově náměstí, v místě dnešního Zimního stadionu v Kopřivnici. \n\nByla vybudována na pozemku, který získal Sokol v roce 1922. Nejprve se zde nacházelo cvičiště, které sloužilo především pouze v létě. Později zde byl položen základní kámen budovy sokolovny. Její výstavba trvala jen několik měsíců a otevřena byla již dne 28. října 1930. Tehdy moderní budova disponovala také kinem, které mělo kapacitu pět set diváků a sloužilo nejen pro potřeby sokolského divadla, ale hrál zde i orchestr. Rovněž disponovala i restaurací.\n"}
{"id": "1433456", "url": "https://cs.wikipedia.org/wiki?curid=1433456", "title": "Holinka", "text": "Holinka\n\nPříjmení Holinka nosí více významných osobností:\n\n"}
{"id": "1433457", "url": "https://cs.wikipedia.org/wiki?curid=1433457", "title": "Tvrzník", "text": "Tvrzník\n\nPříjmení Tvrzník nosí více významných osobností:\n\n"}
{"id": "1433458", "url": "https://cs.wikipedia.org/wiki?curid=1433458", "title": "Jadrný", "text": "Jadrný\n\nPříjmení Jadrný nosí více významných osobností:\n\n"}
{"id": "1433459", "url": "https://cs.wikipedia.org/wiki?curid=1433459", "title": "Katolický dům (Kopřivnice)", "text": "Katolický dům (Kopřivnice)\n\nKatolický dům, dříve Katolická beseda, se nachází ve východomoravském městě Kopřivnice, na adrese \"Štramberská 378/2\".\n\nDům byl vybudován v letech 1910 až 1913 Katolickým spolkem a Tělovýchovnou jednotou Orel za celkové náklady 120 000 korun. Sloužil jako místo setkávání pro místní české katolické farníky, kteří si svůj spolek založili již v roce 1909. Do zprovoznění kopřivnické sokolovny byly místní sály pronajímány i organizaci Sokol. S výjimkou těchto spolků sloužily prostory jinak výhradně organizacím, které byly napojené na katolickou církev.\n\nPo roce 1938, kdy byla po Mnichovské dohodě Kopřivnice obsazena Německem, byly původní spolky vyhnány a dům sloužil jako kanceláře pro místní organizaci strany NSDAP. Po osvobození města sloužil svému původnímu účelu až do roku 1951, kdy byla katolická beseda rozpuštěna a dům byl převeden do majetku Římskokatolické církve. Ta jej pronajala za symbolické nájemné Městskému národnímu výboru Kopřivnice a ten jej dal k dispozici státnímu podniku Restaurace a Jídelny. Později se stal majetkem města. Po roce 1989 byl spolek Katolická beseda obnoven a v rámci restitucí byl katolický dům vrácen Nejprve tedy farnímu úřadu v Kopřivnici, jako poslednímu řádnému majiteli, a následně došlo k předání domu Katolické besedě.\n\n"}
{"id": "1433461", "url": "https://cs.wikipedia.org/wiki?curid=1433461", "title": "Jandera", "text": "Jandera\n\nPříjmení Jandera nosí více významných osobností:\n\n"}
{"id": "1433462", "url": "https://cs.wikipedia.org/wiki?curid=1433462", "title": "Voves", "text": "Voves\n\nVoves může být:\n\n\n"}
{"id": "1433464", "url": "https://cs.wikipedia.org/wiki?curid=1433464", "title": "Trubač (příjmení)", "text": "Trubač (příjmení)\n\nPříjmení Trubač nosí více významných osobností:\n\n"}
{"id": "1433466", "url": "https://cs.wikipedia.org/wiki?curid=1433466", "title": "Vidlák", "text": "Vidlák\n\nVidlák může být:\n\n\n\n"}
{"id": "1433467", "url": "https://cs.wikipedia.org/wiki?curid=1433467", "title": "Závodní hotel (Kopřivnice)", "text": "Závodní hotel (Kopřivnice)\n\nZávodní hotel v Kopřivnici (německy Werks-Hotel) vznikl v roce 1898. Byl vybudován z iniciativy tehdejší továrny na kočáry (předchůdce dnešního podniku Tatra Kopřivnice). \n\nHotel byl zbudován v období prudkého růstu Kopřivnice, tedy v závěru 19. století. Budovu hotela doplňovala také restaurace, hospoda a velký sál, který byl pronajímán pro různé kulturní a společenské akce. Hotel byl provozován relativně úspěšně, o čemž svědčí i jeho rozšíření hned několik let po dokončení. Po roce 1914, kdy vypukla první světová válka, zde byl zřízen obchod s potravinami pro zásobování dělníků místní továrny. Kromě toho se zde nacházelo mobilizační centrum pro rakousko-uherskou armádu, z něhož byli na různé fronty odváděni místní branci. Po roce 1918 byl v německých rukou a byl společenským centrem místní německé komunity, která představovala zhruba čtvrtinu obyvatel města. Po nějakou dobu zde sídlila také pošta. Po dlouhou dobu zde sídlilo také loutkové divadlo.\n\nHotel sloužil až do přelomu 60. a 70. let. Poté byl v rámci přestavby centra města zbořen a nahrazen modernější stavbou, kterou od roku 1974 stavěla jugoslávská firma. Tato nová budova je dnes známá jako Hotel Tatra.\n"}
{"id": "1433469", "url": "https://cs.wikipedia.org/wiki?curid=1433469", "title": "Kopřivnice (železniční stanice)", "text": "Kopřivnice (železniční stanice)\n\nKopřivnice je železniční stanice ve stejnojmenném městě v Moravskoslezském kraji na severovýchodě České republiky. Leží v centrální části města, při západní straně průmyslového podniku Tatra. Stanicí prochází železniční trať číslo 325 spojující Studénku s Veřovicemi. Zprovozněna byla 18. prosince 1881. Západně od stanice se nachází Šustalova vila, v níž je umístěna část expozice Lašského muzea.\n\n\n"}
{"id": "1433470", "url": "https://cs.wikipedia.org/wiki?curid=1433470", "title": "Lucien Murat", "text": "Lucien Murat\n\nLucien Murat (\"Lucien Charles Joseph Napoléon, princ francouzský, princ neapolský, 2. kníže de Pontecorvo, 3. kníže Murat\"; 16. května 1803, Milán – 10. dubna 1878, Paříž) byl francouzský politik a v letech 1812 až 1815 svrchovaný kníže z Pontecorvo.\n\nLucien se narodil jako druhý syn neapolského krále Joachima Murata a jeho manželky Caroline Bonaparte.\n\nJeho strýci z matčiny strany byli Josef Bonaparte, Napoleon Bonaparte, Lucien Bonaparte, Ludvík Bonaparte a Jérôme Bonaparte. Tetami byly Élisa a Pauline Bonaparte.\n\nMurat musel po otcově popravě opustit Apeninský poloostrov. Mezi lety 1815 až 1822 získal Lucien a jeho starší bratr Achille vzdělání na zámku Frohsdorf v Rakouském císařství. Později odjel do Benátek, kde jej sledovaly rakouské úřady požadující jeho odchod do Spojených států.\n\nJeho loď však ztroskotala ve Španělsku a byla lapena Španěly, což ho donutilo zůstat tam po mnoho měsíců, než jeho bratr získal podporu od prezidenta Spojených států Jamese Monroea. Do Spojených států nakonec dorazil v dubnu 1825. Odcestoval do Filadelfie, kde se setkal se svým strýcem Josefem Bonapartem a odtud cestoval po západní části země, stejně tak po Texasu a Kalifornii.\n\n18. srpna 1831 se oženil s protestantkou Caroline Georginou Fraserouvou, dcerou Thomase Frasera, skotského emigranta ve Spojených státech a majora v loyalistické milici během americké revoluce, a jeho manželky Ann Loughton Smithové. Vzali se v Bordentownu v New Jersey, kde několik let žili. Na svých četných cestách do Francie hledal Murat v letech 1838 a 1844 možnost získat zpět své rodinné právo na trůn, kterého se jeho starší bratr vzdal. Ve Francii měl vždy dovoleno zůstat jen 5 týdnů.\n\nPokračoval v životě ve Spojených státech, udržoval každodenní korespondenci se svými podporovateli až dokud se v roce 1848 neobjevily po pádu krále Ludvíka Filipa nové možnosti vzestupu. Vrátil se s manželkou do Francie, kde byl zvolen členem Ústavodárného shromáždění a v roce 1849 ustanoven ministrem pro Turín. V roce 1852 přijal postavení senátora a titul prince.\n\nV roce 1861 se znovu pokusil získat neapolský trůn a složil manifest, který podpořil jeho nárok. To nepřijal dobře jeho bratranec Napoleon III. a Murat se vzdal nadějí na znovuzískání koruny.\n\nBěhem prusko-francouzské války byl Murat po francouzské porážce při obléhání Mety s francouzským maršálem François Achille Bazainem zajat. Po pádu Druhého Francouzského císařství se Murat na krátký čas odstěhoval zpět do Spojených států, kde měl stále ještě obchodní zájmy.\n\nNapoléon Lucien Murat zemřel 10. dubna 1878 v Paříži.\n\nLucien Murat měl s Caroline Georginou Fraserovou několik dětíː\n\n"}
{"id": "1433472", "url": "https://cs.wikipedia.org/wiki?curid=1433472", "title": "Major (příjmení)", "text": "Major (příjmení)\n\nPříjmení Major/Majorová nosí více významných osobností:\n\n"}
{"id": "1433474", "url": "https://cs.wikipedia.org/wiki?curid=1433474", "title": "Maléř", "text": "Maléř\n\nPříjmení Maléř nosí více významných osobností:\n\n"}
{"id": "1433478", "url": "https://cs.wikipedia.org/wiki?curid=1433478", "title": "Základní škola Dr. Milady Horákové (Kopřivnice)", "text": "Základní škola Dr. Milady Horákové (Kopřivnice)\n\nZákladní škola dr. Milady Horákové se nachází ve východomoravském městě Kopřivnice, v jejím samotném centru, na adrese \"Obránců míru 369/2\".\n\nBudova školy byla dokončena v roce 1901 pro potřeby místního německy mluvícího obyvatelstva. Nebyla však první svého typu; ta vznikla již v roce 1892 v souvislosti s výstavbou okolní dělnické kolonie.\n\nSoučástí veřejné německé školy, která byla slavnostně otevřena dne 18. října 1901, byla i školka. Měla tři třídy, navštěvovalo ji okolo dvou set žáků. Kromě toho mohli někteří pokračovat v učňovských třídách následného studia. Děti do ní dávali i někteří čeští rodiče, kteří chtěli, aby jejich děti uměli lépe německy, nebo aby měli lepší uplatnění v rámci tehdejšího Rakousko-Uherska. \n\nŠkola sloužila beze změn až do roku 1918, kdy byla v rámci ní zřízena jedna česká třída. \n\nPo roce 1945 byla po odsunu Němců škola přidělena Správě obecné školy a sloužila jako všechny ostatní školy v Kopřivnici. Rovněž byla přejmenována, a to na nový název \"Dolní Škola\", aby byla odstraněna připomínka na německý původ stavby. Vzhledem k rychlému růstu počtu obyvatel nově povýšeného města Kopřivnice však byla škola přeplněná a výuka musela probíhat střídavě (více tříd se dělilo o ty samé učebny). Otevření nových škol později vedlo k vyřešení tohoto problému. V letech 1971 až 1973 byla dobudována přístavba, kterou se zvýšila kapacita objektu. V roce 1989 získala škola nové jméno na počest Milady Horákové.\n"}
{"id": "1433482", "url": "https://cs.wikipedia.org/wiki?curid=1433482", "title": "Jura (příjmení)", "text": "Jura (příjmení)\n\nPříjmení Jura nosí více významných osobností:\n\n"}
{"id": "1433483", "url": "https://cs.wikipedia.org/wiki?curid=1433483", "title": "Římskokatolická farnost Kopřivnice", "text": "Římskokatolická farnost Kopřivnice\n\nŘímskokatolická farnost Kopřivnice je územním společenstvím římskokatolické církve s farním kostelem kostelem svatého Bartoloměje patřící do Novojičínského děkanátu.\n\nPůvodní dřevěný kostel stál na tzv. starém hřbitově, což je místo vzdálené asi 500 metrů od nynější budovy kostela. Není známo, kdy přesně byl původní kostel vystavěn, ale první písemná zmínka o něm je z roku 1567. Tento kostel byl však nedostačující pro velký nárůst obyvatelstva Kopřivnice ve druhé polovině 19. století.\n15. dubna 1893 se začal stavět nový kostel. Do nové stavby byly přeneseny předměty z původního kostela. 7. července 1895 byl kostel slavnostně vysvěcen arcibiskupem Theodorem Kohnem. O rok později byl původní kostel z důvodu špatného stavu zbořen.\n\nSoučasným duchovním správcem od řervence 2018 je jako farář R. D. Mgr. Ing. Martin Kudla.\nVe farnosti je církevní základní škola svaté Zdislavy.\n\nNěkolikrát ročně, zpravidla k významným liturgickým obdobím, vychází farní časopis Zvonky.\n\nFarnost se pravidelně účastní akce Noc kostelů.\n\n"}
{"id": "1433484", "url": "https://cs.wikipedia.org/wiki?curid=1433484", "title": "Aromatická sulfonace", "text": "Aromatická sulfonace\n\nAromatická sulfonace je organická reakce, při níž je vodíkový atom arenu nahrazen funkční skupinou sulfonové kyseliny, patří mezi elektrofilní aromatické substituce. Vzniklé arylsulfonové kyseliny se používají jako detergenty, barviva a léčiva.\n\nObvyklým způsobem provodení aromatické sulfonace je zahřívání aromatické sloučeniny s kyselinou sírovou:\n\nSkutečným elektrofilem je při této reakci oxid sírový nebo jeho protonovaný derivát.\n\nK posunu reakční rovnováhy ve prospěch produktů lze použít dehydratační činidlo, jako je například chlorid thionylu.\n\nK aromatické sulfonaci lze využít též kyselinu chlorsírovou:\n\nNa rozdíl od aromatické nitrace a většiny ostatních elektrofilních aromatických substitucí je tato reakce vratná. K sulfonaci dochází v prostředí koncentrované kyseliny a desulfonaci lze provést v horkém zředěném roztoku kyseliny. Tato vratnost se využívá při syntézách, u kterých je potřeba chránit aromatické jádro. Sulfonové skupiny snižují elektronovou hustotu a ovlivňují tak pozici, kde dojde k další případné substituci.\n\nRoku 1851 popsal italský chemik Raffaele Piria reakci, při níž nitrobenzen reaguje se hydrogensiřičitanem za vzniku aminosulfonové kyseliny, reakce je kombinací redukce nitroskupiny a sulfonace.\n\nPři Tyrerově sulfonačním procesu jsou páry benzenu vedeny skrz nádobu obsahující 90% kyselinu sírovou, jejíž teplota se navyšuje ze 100 na 180 °C. Voda a benzen se průběžně odstraňují kondenzací ve zvláštní nádobě a vrstva benzenu se vrací do reakčního prostředí. Výtěžnost tohoto postupu je kolem 80 %. \n\nArylsulfonové kyseliny lze desulfonovat jejich zahříváním ve vodě:\n\nZa přítomnosti silných zásad se deriváty kyseliny benzensulfonové přeměňují na fenoly (meziprodukty jsou fenoxidy):\n\nSulfonací aromatických sloučenin vznikají aromatické sulfonové kyseliny, které jsou meziprodukty při výrobě řady barviv a léčiv, například sulfonací anilinů vznikají sulfonamidy.\n"}
{"id": "1433485", "url": "https://cs.wikipedia.org/wiki?curid=1433485", "title": "Šádek", "text": "Šádek\n\nPříjmení Šádek nosí více významných osobností:\n\n"}
{"id": "1433487", "url": "https://cs.wikipedia.org/wiki?curid=1433487", "title": "Boží muka (Tichá)", "text": "Boží muka (Tichá)\n\nBoží muka v Tiché stojí u silnice, která vede do Frenštátu pod Radhoštěm, jsou kulturní památkou ČR.\n\nBoží muka jsou z roku 1646 postavena jako památka na morovou ránu.\n\nBoží muka jsou z pískovce pilířovitého typu. Na hranolovém podstavci je vztyčen čtyřboký dřík ve tvaru komolého kužele zakončený stanovou stříškou. Dřík má do dvou třetin zaoblené nároží a vertikální linie. Na čelní straně dříku je nika. Pod profilovanou římsou, která ukončuje stupňovitý soklík je vytesán datum 1646.\n"}
{"id": "1433489", "url": "https://cs.wikipedia.org/wiki?curid=1433489", "title": "Klas (příjmení)", "text": "Klas (příjmení)\n\nPříjmení Klas nosí více významných osobností:\n\n"}
{"id": "1433492", "url": "https://cs.wikipedia.org/wiki?curid=1433492", "title": "Arcibiskupské zemanství (Kopřivnice)", "text": "Arcibiskupské zemanství (Kopřivnice)\n\nArcibiskupské zemanství je jednou z nejstarších objektů na území města Kopřivnice. Jedná se o pozůstatek původního panského sídla, který je od roku 1993 chráněn jako kulturní památka České republiky. Nachází se na adrese \"Boženy Němcové 72/8\" v jižní části dnešního města. Objekt není rekonstruován, chátrá, a není veřejnosti přístupný.\n\nPrvní zmínka o dvoře pochází z roku 1581. Mělo různé účely a po jistou dobu plnilo funkci též jako arcibiskupský dvůr. Na počátku 19. století bylo přebudováno do své poslední klasicistní podoby z iniciativy Ignáce Rašky z rodu Rašků, jimž sídlo patřilo. Zemanství sloužilo svému účelu až do roku 1850. Bylo obklopeno rozsáhlými zahradami a anglickým parkem. V jeho blízkosti se nacházela i továrna na hliněné výrobky, která byla jednou z prvních v Kopřivnici, a která pomohla industrializaci obce, později města. Až do roku 1933 existovala většina objektů zemanství; po této době zůstala pouze obytná budova, která byla následně obestavěna panelovými domy a moderními silnicemi. Zbytek areálu byl zbořen z důvodu výstavby chudobince.\n\nObjekt byl v roce 1996 privatizován, město Kopřivnice však nenašlo žádný subjekt, který by jej byl ochoten obnovit.\n\nKolem čtvercového dvora byly postaveny obytné (severní část), hospodářské (jižní a západní část) a správní budovy. Vstup do dvora ze západní a východní strany dvojitou branou (pro povozy a pro pěší).\n\nPoslední dochovaný dům je přízemní obytná budova na obdélníkovém půdorysu. Dům je částečně podsklepený, sklepy a přízemí je zaklenuto valeně. V hospodářské části jsou klenby pruské mezi pasy.\n"}
{"id": "1433494", "url": "https://cs.wikipedia.org/wiki?curid=1433494", "title": "Pavlis", "text": "Pavlis\n\nPříjmení Pavlis nosí více významných osobností:\n\n\n"}
{"id": "1433496", "url": "https://cs.wikipedia.org/wiki?curid=1433496", "title": "Doom Patrol (seriál)", "text": "Doom Patrol (seriál)\n\nDoom Patrol je americký akční televizní seriál, natáčený na náměty z komiksů vydavatelství DC Comics. Jeho autorem je Jeremy Carver. Zveřejňován je od 15. února 2019 na streamovací platformě DC Universe, první díl byl vydán 15. února 2019. \"Doom Patrol\", spin-off seriálu \"Titans\", se zabývá stejnojmenným superhrdinským týmem.\n\nPo událostech ze seriálu \"Titans\" je tým Doom Patrol, který vede doktor Niles Caulder / Chief a jehož členy jsou Robotman, Negative Man, Elasti-Woman a Crazy Jane, vyslán Cyborgem na misi, která změní jejich životy.\n\n\nÚvodní díl seriálu byl zveřejněn 15. února 2019. V červenci 2019 bylo oznámeno, že byla objednána druhá řada seriálu, která má být zveřejněna v roce 2020.\n\n"}
{"id": "1433497", "url": "https://cs.wikipedia.org/wiki?curid=1433497", "title": "Adásztevel", "text": "Adásztevel\n\nAdásztevel je vesnice v Maďarsku v župě Veszprém, spadající pod okres Pápa. Nachází se asi 3 km východně od Pápy, 30 km severovýchodně od Devecseru, 31 km severozápadně od Ajky, 35 km východně od Celldömölku a 47 km severozápadně od Veszprému. V roce 2015 zde žilo 795 obyvatel, z nichž 84,9 % tvoří Maďaři.\n\nKromě hlavní části k Adásztevelu připadá ještě malá část \"Újtelep\".\n\nAdásztevel leží na silnici 8303. Je přímo silničně spojen s obcí Nagytevel a městem Pápa. V Adásztevelu pramení malý, nepojmenovaný potůček, který se vlévá do potoka Pápai-Bakony-ér. Ten se vlévá do potoka Kis-Séd, který se vlévá do řeky Marcal.\n\nV obci se nacházejí dva kostely, katolický kostel Szűz Mária neve-imaház a reformovaný kostel. Je zde též hřbitov, pošta a dvě hospody.\n"}
{"id": "1433499", "url": "https://cs.wikipedia.org/wiki?curid=1433499", "title": "Doom Patrol", "text": "Doom Patrol\n\nDoom Patrol může být:\n"}
{"id": "1433501", "url": "https://cs.wikipedia.org/wiki?curid=1433501", "title": "Jan Sýkora (dirigent)", "text": "Jan Sýkora (dirigent)\n\nJan Sýkora (7. října 1905 Stará Bělá – 18. března 1983) byl dirigent a vedoucí Pěveckého sdružení Kopřivnice.\n\nNarodil se ve Staré Bělé u Ostravy 7. října 1905. Když se oženil s Emilií Hanzelkovou, dcerou obchodníka Emila Hanzelky, přesídlil do Kopřivnice. Od 30. let pracoval v kopřivnické Tatře jako metalurg. \n\nSpolu s tchánem se Sýkora věnoval rozšiřování místních písní, stal se pomocným dirigentem v Pěveckém sdružení pod vedením místního učitele Ladislava Bučka. V průběhu druhé světové války a německé okupace, kdy byla spolková činnost zakázaná, organizoval tajné schůzky sboru. V poválečném období se spolek rozrostl i o ženský sbor a začal vystupovat také jako smíšený. \n\nPo Bučkově odchodu do důchodu v roce 1950 převzal post hlavního dirigenta a vedoucího sdružení. V roce 1951 bylo sdružení začleněno do Závodního klubu ROH Tatra, docházelo k odlivu členů, Sýkora však vytrval v čele a vedle vedení sboru se usilovně zapojoval do kulturního dění, navazoval spolupráci s okolními soubory. V roce 1952 od něj převzala vedení ženského sboru Mariana Prochásková.\n\nJan Sýkora zemřel 18. března 1983. \n"}
{"id": "1433502", "url": "https://cs.wikipedia.org/wiki?curid=1433502", "title": "Máslo (rozcestník)", "text": "Máslo (rozcestník)\n\nMáslo může být:\n\n\n"}
{"id": "1433504", "url": "https://cs.wikipedia.org/wiki?curid=1433504", "title": "Lašská brána Beskyd", "text": "Lašská brána Beskyd\n\nLašská brána Beskyd je mikroregion v podhůří Beskyd, zahrnující okolí čtyř měst. Pohádkový Štramberk, jenž bývá označován jako moravský betlém. Kopřivnice, která je známá výrobou automobilů značky Tatra. Příbor město Sigmunda Freuda a v neposlední řadě město Hukvaldy, jakožto rodiště Leoše Janáčka. Města Lašské brány mezi sebou spolupracují především v turistické oblasti. \n\n\n\n\n\n\n\n\n\n"}
{"id": "1433506", "url": "https://cs.wikipedia.org/wiki?curid=1433506", "title": "Jaeger", "text": "Jaeger\n\nPříjmení Jaeger nosí více významných osobností:\n\n\n"}
{"id": "1433507", "url": "https://cs.wikipedia.org/wiki?curid=1433507", "title": "European Skeptics Podcast", "text": "European Skeptics Podcast\n\nEuropean Skeptics Podcast (TheESP) je týdenní podcast moderován třemi skeptiky zastupujícími několik skeptických organizací v Evropě. Je to Gábor András Pintér z Maďarska, Jelena Levin z Lotyšska a Pontus Böckman ze Švédska. Hlavním cílem podcastu je „podpora akcí na evropské úrovni v rámci skeptického hnutí“.\n\nVytvoření podcastu bylo navrženo na zasedání rady Evropské Rady Skeptických Organizací (European Council of Skeptical Organisations, ECSO) v průběhu 16. European Skeptics Congress v Londýně v září 2015. V září 2017 byli dva moderátoři ESP (András G. Pintér a Pontus Böckman) zvoleni do představenstva ECSO.\n\nPo vzniku byl ESP prezentován v několika podcastech (např. Skeptoid a Token Skeptik podcast) a na webu CSI.\n\nV roce 2017 European Skeptics Podcast během konference QED v Manchesteru, UK získal cenu časopisu The Skeptic „Ockham's Award“ v kategorii podcast.\n\nGábor András Pintér<br>\nje zakladatelem podcastu. Je původním členem a viceprezidentem \"Hungarian Skeptic Society\". V roce 1999 obdržel James Randi Skeptic Award časopisu Természet Világa. V roce 2014 se stal jedním z prvních členů projektu Susan Gerbicové \"Guerrilla Skepticism on Wikipedia\". V roce 2017 byl zvolen přidruženým členem představenstva ECSO.<br> V současné době žije v Brightonu, UK.\n\nJelena Levin<br>\nJe také aktivní členkou \"Guerrilla Skepticism on Wikipedia\".<br>\nVyrůstala v Rize, v Lotyšsku, aktuálně žije ve Velké Británii.\n\nPontus Böckman<br>\nje viceprezident Švédské skeptické společnosti \"„Föreningen Vetenskap och Folkbildning“\". V roce 2017 byl zvolen za člena představenstva ECSO.<br> Žije v Malmö ve Švédsku.\n\nPodcast je rozdělen do několika opakujících se segmentů, jako \"„This Week in Skepticism“\", \"„Skeptical News“\" (zprávy o skepticismu, zejména z Evropy), \"„Really Wrong“\", \"„Really Right“\", \"„Poke the Pope“\" a \"„Quote“\", a rozhovoru s osobou \"zastupující organizaci nebo projekt z některé Evropské země nebo s přesahem přes hranice Evropy.\" Sekce \"„Events in Europe“\" o událostech a akcích evropských skeptických organizací byla přesunuta do kalendáře webových stránek podcastu.\n\n\n"}
{"id": "1433508", "url": "https://cs.wikipedia.org/wiki?curid=1433508", "title": "Vosyka", "text": "Vosyka\n\nPříjmení Vosyka nosí více významných osobností:\n\n"}
{"id": "1433509", "url": "https://cs.wikipedia.org/wiki?curid=1433509", "title": "Herout", "text": "Herout\n\nPříjmení Herout nosí více významných osobností:\n\n"}
{"id": "1433510", "url": "https://cs.wikipedia.org/wiki?curid=1433510", "title": "Bezdíček", "text": "Bezdíček\n\nPříjmení Bezdíček nosí více významných osobností:\n\n"}
{"id": "1433511", "url": "https://cs.wikipedia.org/wiki?curid=1433511", "title": "Rajnoch", "text": "Rajnoch\n\nPříjmení Rajnoch nosí více významných osobností:\n\n"}
{"id": "1433512", "url": "https://cs.wikipedia.org/wiki?curid=1433512", "title": "Válečná medaile 1873 (Rakousko)", "text": "Válečná medaile 1873 (Rakousko)\n\nVálečná medaile 1873, byla založena 2. prosince 1873 císařem Františkem Josefem I. při příležitosti 25. výročí nástupu na trůn. Tato dekorace sloužila k odměnění každého, kdo v období od nástupu Františka Josefa I. na trůn až do doby založení medaile sloužil v jednotkách rakouské a rakousko-uherské armády a vojenském námořnictvu.\n\nMedaile byla ražená z děloviny získané z ukořistěných nepřátelských kanónů.\n\n\n"}
{"id": "1433513", "url": "https://cs.wikipedia.org/wiki?curid=1433513", "title": "Lovászpatona", "text": "Lovászpatona\n\nLovászpatona je velká vesnice v Maďarsku v župě Veszprém, spadající pod okres Pápa. Nachází se asi 13 km jihovýchodně od Tétu, 20 km severovýchodně od Pápy a asi 30 km jižně od Győru. V roce 2015 zde žilo 1133 obyvatel, z nichž 87,9 % tvoří Maďaři.\n\nKromě hlavní části k Lovászpatoně připadají ještě malé části \"Górépuszta\", \"Heiterpuszta\", \"Nagytelep\", \"Öreghegy\", \"Pölőskeitanya\" a \"Téglaházpuszta\".\n\nLovászpatona leží na silnici 8306. Je přímo silničně spojená s obcemi Bakonyság, Bakonyszentistván, Gyömöre, Kajárpéc, Nagydém, Szerecseny a Vanyola. Lovászpatonou protéká potok Csángota, který se vlévá do řeky Marcal. U Lovászpatony se též nachází vodní nádrž a mnoho malých rybníčků.\n\nV Lovászpatoně se nachází zámek Somogyi-kastély, katolický kostel sv. Jana Nepomuckého a evangelický kostel. Je zde též pošta, dva obchody a restaurace.\n"}
{"id": "1433515", "url": "https://cs.wikipedia.org/wiki?curid=1433515", "title": "Pamětní bosensko-hercegovská medaile", "text": "Pamětní bosensko-hercegovská medaile\n\nPamětní bosensko-hercegovská medaile, je pamětní dekorace, kterou založil František Josef I. 30. srpna 1909, na paměť rozšíření svých panovnických práv na území Bosny a Hercegoviny. Medaile byla určena kromě civilních zaměstnanců také všem důstojníkům a vojenským úředníkům, kteří v čase anexe sloužili u XV. armádního sboru, umístěného na tomto území. Celkově bylo dekorováno asi 2800 osob, mezi nimi i 17 žen.\n\nMedaile byla ražena z bronzu, průměr cca 36 mm a váha přibližně 24.5 g. Autorem medaile byl medailér Richard Placht. Kromě ražby z tmavého bronzu, jsou známi i pozlacené kusy.\n\n\n"}
{"id": "1433517", "url": "https://cs.wikipedia.org/wiki?curid=1433517", "title": "Boženy Němcové", "text": "Boženy Němcové\n\nBoženy Němcové je název ulice v Praze 2, která spojuje ulice Legerova a Ke Karlovu. Je orientována ze západu na východ. Měří asi 155 metrů. Je několikrát přerušena a je různě průjezdná.\n\nUlice začíná u vstupu do parku Ztracenka. V těchto místech, ale není veřejně přístupná, protože až po ulici Ke Karlovu je za bránou Matematicko-fyzikální fakulty Univerzity Karlovy. Ta se nachází nalevo, napravo se pak nachází původní novoměstské opevnění a dále Policejní muzeum. Od ulice Ke Karlovu po ulici Sokolská, je oboustraně průjezdná, do ulice Sokolská však nevstupuje, ale pokračuje ulicí Horská. Nalevo se nachází budova Dětské nemocnice, napravo park Na Karlově. Ulice v tomto úskeku propojuje ulici Ke Karlovu, přicházející zleva a ulici Horskou, pokračující vpravo. Tyto dvě ulice jsou na Boženy Němcové kolmé.\n\nDalší úsek ulice je mezi Sokolskou a Legerovou. Zde je ulice jednostranně průjezdná od Sokolské po Legerovu. Nalevo se nachází domy. Mimo jiné budova Vojenské Stavby číslo orientační 5; napravo parkoviště a park Karlovské předmostí.\n\nZa ulicí Legerova rovně pokračuje ulice Lublaňská, s Legerovou však není spojena.\n\nUlice vznikla v roce 1896 a od té doby nese název po české spisovatelce 19. století Boženě Němcové.\n"}
{"id": "1433519", "url": "https://cs.wikipedia.org/wiki?curid=1433519", "title": "Pius Augustus Bavorský", "text": "Pius Augustus Bavorský\n\nPius Augustus Bavorský (Německyː \"Pius August Herzog in Bayern\"; 1. srpna 1786, Landshut, Bavorské kurfiřtství – 3. srpna 1837, Bayreuth, Bavorské království) byl jako člen falcko-birkenfeldsko-gelnhausenské větve rodu Wittelsbachů vévodou v Bavorsku. Pius Augustus byl dědečkem rakouské císařovny Alžběty.\n\nPius Augustus se narodil 1. srpna 1786 v Landshutu jako třetí dítě vévody Viléma Bavorského a jeho manželky Marie Anny Falcko-Zweibrückenské.\n\nPius Augustus se 26. května 1807 v Bruselu oženil s Amálií Luisou Arenberkovou, dcerou vévody Louise Marie z Arenbergu a jeho manželky Marie Adélaïde Julie de Mailly, dámy d'Ivry-sur-Seine. Pius Augustus měl s Amálií Luisou jednoho synaː\n\n\nV roce 1815 se stal Pius Augustus čestným členem Bavorské akademie věd. Miloval cestování.\n\n"}
{"id": "1433520", "url": "https://cs.wikipedia.org/wiki?curid=1433520", "title": "Pamětní (Mobilizační) kříž 1912/13", "text": "Pamětní (Mobilizační) kříž 1912/13\n\nPamětní (Mobilizační) kříž 1912/13, byl založený císařem Františkem Josefem I. 19.června 1913, jako odměna příslušníkům armády, kteří byli v aktivní službě během Balkánských válek 1912-1913, v jednom stupni.\n\nTato dekorace existuje ve dvou variantách:\n\n\n\nKříž je ražený z bronzu a má rozměr 34-35 mm.\n\n\n"}
{"id": "1433523", "url": "https://cs.wikipedia.org/wiki?curid=1433523", "title": "Medaile za námořní plavbu 1892/93", "text": "Medaile za námořní plavbu 1892/93\n\nMedaile za námořní plavbu 1892/93, je pamětní medaile založená dne 11. listopadu 1893 císařem Františkem Josefem I. u příležitosti desetiměsíční cesty kolem světa na SMS Kaiserin Elisabeth, na níž se plavil arcivévoda František Ferdinand d'Este. Dekorace byla určena účastníkům této plavby.\n\nMedaile byla ražena z bronzu a byla pozlacena.\n\n\n"}
{"id": "1433527", "url": "https://cs.wikipedia.org/wiki?curid=1433527", "title": "Medaile za námořní plavbu 1910/12", "text": "Medaile za námořní plavbu 1910/12\n\nMedaile za námořní plavbu 1910/12, je pamětní medaile, která byla založená v roce 1912 u příležitosti plavby torpédového křižníku SMS Kaiser Franz Josef I. ve vodách východní Asie. Medaile byla udělena pouze členům posádky lodi (441 mužů).\n\nMedaile je ražena z bronzu a zlacena, průměr 36mm a hmotnost přibližně 19g.\n\n\n"}
{"id": "1433528", "url": "https://cs.wikipedia.org/wiki?curid=1433528", "title": "Pulec (příjmení)", "text": "Pulec (příjmení)\n\nPříjmení Pulec nosí více významných osobností:\n\n"}
{"id": "1433531", "url": "https://cs.wikipedia.org/wiki?curid=1433531", "title": "Labaj", "text": "Labaj\n\nPříjmení Labaj nosí více významných osobností:\n\n"}
{"id": "1433533", "url": "https://cs.wikipedia.org/wiki?curid=1433533", "title": "Koten", "text": "Koten\n\nPříjmení Koten nosí více významných osobností:\n\n"}
{"id": "1433534", "url": "https://cs.wikipedia.org/wiki?curid=1433534", "title": "Holický", "text": "Holický\n\nPříjmení Holický nosí více významných osobností:\n\n"}
{"id": "1433536", "url": "https://cs.wikipedia.org/wiki?curid=1433536", "title": "Pich", "text": "Pich\n\nPříjmení Pich nosí více významných osobností:\n\n"}
{"id": "1433540", "url": "https://cs.wikipedia.org/wiki?curid=1433540", "title": "Maxmiliánův dvůr (Kopřivnice)", "text": "Maxmiliánův dvůr (Kopřivnice)\n\nMaxmiliánův dvůr (německy Maxmilians Hof) se nacházel severně od Kopřivnice. Pojmenován byl po olomouckém arcibiskupovi Maxmiliánovi baronu Sommerau-Beckovi. \n\nAreál tvořilo několik staveb, které byly uspořádány v tvaru elipsy. Ze dvora směřovaly celkem tři cesty; do Drnholce, Kopřivnice a Sýkorce. Hlavní obytná budova se nacházela v severní/severozápadní části a z obou stran vycházela ve směru elipsy dvě křídla. Hospodářské budovy se poté nacházely v jihovýchodní části areálu. Doplňoval jej hlavní vstup s nápadným tympanonem. \n\nDvůr se nacházel v prostoru Luhy a byl dokončen roku 1840. Financován byl z prostředků, které získala vrchnost z roboty a které se snažila na poslední chvíli zajistit výstavbou nemovitosti. O několik let později v nabídce pozemků neprojevilo místní obyvatelstvo zájem o jejich odkup a našel se nakonec movitější zájemce. Dvůr sloužil vrchnosti, resp. olomouckému arcibiskupovi. Ten některé pozemky, které vlastnil, a které přináležely k dvoru, pronajímal místním. V roce 1909 uvažovala rakousko-uherská vláda, že by zámeček odkoupila a přebudovala na státní hřebčín pro potřeby armády, nakonec ale z původního nápadu sešlo. \n\nJednotlivé domy později zanikly, především samotný zámeček v severní části areálu. V jižní části však byly původní budovy upraveny, resp. vybudovány nové domy, které sledují stejnou obvodovou čáru, jako starý dvůr. V oblasti původní severozápadní části areálu se dnes nachází silnice č. II/480. \n"}
{"id": "1433543", "url": "https://cs.wikipedia.org/wiki?curid=1433543", "title": "Kostel svatého Mikuláše (Tichá)", "text": "Kostel svatého Mikuláše (Tichá)\n\nKostel svatého Mikuláše se nachází v obci Tichá v okrese Nový Jičín v Moravskoslezském kraji, římskokatolická farnost Tichá, děkanát Nový Jičín, diecéze ostravsko-opavská.\n\nPrvní písemná zmínka pochází z roku 1510. Nejstarší části dřevěného kostela svatého Mikuláše bylo kněžiště z 16. století a pak byla přistavěna obdélná loď. V roce 1662 byla přistavěna dřevěná štenýřová věž na čtvercovém půdorysu, která měla tvar komolého kužele, zakončená hranolovitým zvonovým patrem. Zvonové patro mělo zdobné vyřezávání, bylo deštěné, kryté dvoupatrovou cibulovou bání. Věž a střecha věže byly kryté šindelem. Na severní straně se přimykala zděná sakristie pod kterou byla zaklenutá malá krypta s pohřebními výklenky.\n\nV interiéru byl zdobený kazetový strop, kamenná podlaha a malé varhany. Lavice a předprseň u hlavního oltáře byly zdobené obrazy apoštolů. V kostele byly celkem tři oltáře. V roce 1886 byla provedena nová výmalba a obložení stěn textilním čalouny, později byla výmalba kazetového stropu obnovena.\n\nDne 14. srpna 1964 za bouře po zásahu bleskem kostel shořel. Ze zbytků materiálu byla na hřbitově postavena dřevěná zvonička. Ohořelé dveře a kamenná nádoba na svěcenou vodu byla umístěna do kostela svaté Kateřiny ve skansenu v Rožnově pod Radhoštěm.\n\n\nNový zděný kostel byl postaven na stejném místě na pahorku na levé straně na říčkou Tichávka podle projektu architekta Lubomíra Šlapety. Stavba byla ukončena v roce 1976. V roce 1981 byly pořízeny varhany a v roce 1989 instalována plastika svatého Mikuláše.\n\nLoď kostela je krátká a široká tvarovaná do vějíře, tak aby věřící byli co nejblíže centrálnímu oltáři obraceného k věřícím. Strop je šikmý, zvyšuje se směrem k oltáři a snižuje ke křestní a zpovědní kapli. Z kaple je široký průhled na hlavní oltář. Kruchta je zavěšena na ocelových lanech podél zadní stěny.\n\nVěž, podnož a základy jsou z žulových kvádrů, zdi z masívních cihel, strop a krov kostela z železobetonu. Podbití stropů z jasanových latí. V interiéru je mozaika svatého Mikuláše, okna zdobí vitráže – od výtvarníka Antonína Kloudy (1929–2010). Kostel zasvěcený svatému Mikuláši byl posvěcen 5. prosince 1976 biskupem Josefem Vranou. U kostela stojí kamenný kříž z roku 1770.\n\nVe zvonovém patře byly zavěšeny dva zvony, které byly ulity v roce 1561 v Meziříčí pod Rožnovem. Menší zvon v roce 1861 pukl. V roce 1916 byl zvon sv. Mikuláš a cínové píšťaly varhan rekvírovány pro válečné potřeby. Zvon byl po ukončení první světové války nahrazen novým. V době druhé světové války byly oba rekvírovány. Po ukončení války byl menší zvon nalezen a vrácen do Tiché. V době požáru v roce 1964 zvony se roztavily. V roce 1976 (5. prosince) byl zavěšen zvon Mikuláš.\n\nV roce 2001 byla věž zvýšená na 18 m a zavěšeny k zvonům Maria a Mikuláš nový zvon Cyril a Metoděj.\n\n\n"}
{"id": "1433544", "url": "https://cs.wikipedia.org/wiki?curid=1433544", "title": "Chalupník (rozcestník)", "text": "Chalupník (rozcestník)\n\nChalupník může být:\n\n\n"}
{"id": "1433546", "url": "https://cs.wikipedia.org/wiki?curid=1433546", "title": "Faktor (příjmení)", "text": "Faktor (příjmení)\n\nPříjmení Faktor nosí více významných osobností:\n\n"}
{"id": "1433548", "url": "https://cs.wikipedia.org/wiki?curid=1433548", "title": "Pleskač", "text": "Pleskač\n\nPříjmení Pleskač nosí více významných osobností:\n\n"}
{"id": "1433552", "url": "https://cs.wikipedia.org/wiki?curid=1433552", "title": "Plecháč", "text": "Plecháč\n\nPříjmení Plecháč nosí více významných osobností:\n\n"}
{"id": "1433553", "url": "https://cs.wikipedia.org/wiki?curid=1433553", "title": "Jozef Aszmongyi", "text": "Jozef Aszmongyi\n\nJozef Aszmongyi (narozený v Prešově kolem roku 1931) byl Slovák bydlící na Nymbursku, který se na podzim roku 1992 (dne 16. září 1992) ve vesnici Hasina sám na zahradě u svého domu upálil na protest proti rozdělení Československa. Sdělovací prostředky o jeho činu informovaly jen velmi okrajově. V médiích byl chrakterizován jako organizátor kulturních a sportovních akcí. Ve své výzvě se obrátil na „všechny lidi dobré vůle, na Čechy a na Slováky, aby udělali vše pro udržení společného státu“.\n"}
{"id": "1433557", "url": "https://cs.wikipedia.org/wiki?curid=1433557", "title": "Kopačka", "text": "Kopačka\n\nPříjmení Kopačka nosí více významných osobností:\n\n"}
{"id": "1433558", "url": "https://cs.wikipedia.org/wiki?curid=1433558", "title": "Kmínek (rozcestník)", "text": "Kmínek (rozcestník)\n\nKmínek může být:\n\n\n"}
{"id": "1433559", "url": "https://cs.wikipedia.org/wiki?curid=1433559", "title": "Mánek", "text": "Mánek\n\nPříjmení Mánek nosí více významných osobností:\n\n"}
{"id": "1433560", "url": "https://cs.wikipedia.org/wiki?curid=1433560", "title": "Veronika Jandová", "text": "Veronika Jandová\n\nVeronika Jandová (* 1. srpna 2001 Brno) je česká cyklistka. Specializuje se na silniční a dráhovou cyklistiku. Je členkou českého národního týmu. Od roku 2014 je členkou klubu TJ Favorit Brno. Jejím dosavadním největším úspěchem je sedmé místo na mistrovství Evropy v silniční cyklistice v kategorii juniorů v roce 2018.\n\nStuduje v Brně na Sportovním gymnáziu Ludvíka Daňka.\n\n\n\n\n\n\n\n"}
{"id": "1433561", "url": "https://cs.wikipedia.org/wiki?curid=1433561", "title": "Liberda", "text": "Liberda\n\nPříjmení Liberda nosí více významných osobností:\n\n"}
{"id": "1433563", "url": "https://cs.wikipedia.org/wiki?curid=1433563", "title": "Habart", "text": "Habart\n\nPříjmení Habart nosí více významných osobností:\n\n"}
{"id": "1433564", "url": "https://cs.wikipedia.org/wiki?curid=1433564", "title": "Habarta", "text": "Habarta\n\nPříjmení Habarta nosí více významných osobností:\n\n"}
{"id": "1433565", "url": "https://cs.wikipedia.org/wiki?curid=1433565", "title": "Botek", "text": "Botek\n\nPříjmení Botek nosí více významných osobností:\n\n"}
{"id": "1433568", "url": "https://cs.wikipedia.org/wiki?curid=1433568", "title": "Džambalyn Ganbold", "text": "Džambalyn Ganbold\n\nDžambalyn Ganbold nebo Ganbold Džambal (* 6. září 1959) je bývalý mongolský zápasník.\n\nPochází z ajmagu Uvs z dörvötské kočovné rodiny. Od dětství se věnoval tradičnímu mongolskému zápasu böch. V tradičním mongolském zápasu je několikanásobným mistrem svého regionu. Do mongolské samistické a judistické reprezentace byl vybrán počátkem osmdesátých let dvacátého století. V sambu je dvojnásobným mistrem světa z let 1982, 1986 ve velterové váze do 74 kg. V judu mu v počátku jeho kariéry nepřála politická situace jeho země. Mongolsko bojkotovalo olympijské hry v Los Angeles v roce 1984 a Asijské hry v Soulu v roce 1986. Na olympijských hrách startoval v roce 1988 a 1992 a v obou případech vypadl v úvodním kole. Sportovní kariéru ukončil v roce 2001. Věnuje se trenérské a funkcionářské práci.\n\n\n"}
{"id": "1433571", "url": "https://cs.wikipedia.org/wiki?curid=1433571", "title": "Sýkorec", "text": "Sýkorec\n\nSýkorec je místní část města Kopřivnice. Víceméně kolonie rodinných domů a chat se nachází mezi severním okrajem areálu továrny Tatra Kopřivnice a bývalou vesnicí Drnholec nad Lubinou. Administrativně je spolu s Drnholcem a Větřkovicemi součástí městské části Lubina. \n\nHistoricky vznikala zástavba ve vesnici v ose podél potoku jménem Sýkoreček. Poprvé je zmiňována k roku 1789, kdy byly rozděleny pozemky, které dříve patřily biskupskému panství. Obyvatelstvo bylo v 19. století většinově české národnosti, později zde byl zastoupen německý prvek. V té době tam žilo zhruba sto obyvatel. Na konci 19. století zde byla vybudována dřevěná kaplička s křížkem a zvonicí. Roku 1952 byl přičleněn k Drnoholci, který se roku 1959 sloučil s Větřkovicemi v Lubinu a ta se roku 1978 stala jednou z městských částí města Kopřivnice.\n\nS Kopřivnicí je Sýkorec spojen prostřednictvím silnice č. II/480. Historicky odsud do Kopřivnice vedla stará silnice přes Maxmiliánův dvůr, kde se dnes nachází prostá pozemní komunikace.\n"}
