{"id": "1563437", "url": "https://cs.wikipedia.org/wiki?curid=1563437", "title": "Robert Treat Paine (politik)", "text": "Robert Treat Paine (politik)\n\nRobert Treat Paine (11. března 1731, Boston Massachusetts – 11. května 1814, Massachusetts) byl americký právník a politik, nejznámější jako signatář Deklarace nezávislosti, kterou podepsal jako zástupce Massachusetts. Působil jako první generální prokurátor státu a pracoval jako soudce Nejvyššího soudu v Massachusetts.\nRobert Treat Paine se narodil v Bostonu. Byl jedním z pěti dětí reverenda Thomase Paine a Eunice (Treat) Paine. Jeho otec byl pastorem „Franklin Road Baptist Church“ ve Weymouthu. V roce 1730 svou rodinu přestěhoval do Bostonu a stal se obchodníkem. Jeho matka byla dcera reverenda Samuela Treata, jehož otec Robert Treat (pozdější guvernér Connecticutu) byl jedním z hlavních zakladatelů Newarku v New Jersey. Zejména rodina Treatových měla v britských koloniích dlouhou historii. Rodina patřila k prvním osadníků, kteří přicestovali v roce 1620 na galeoně Mayflower z Anglie do Ameriky.\n\nPaine navštěvoval Bostonskou latinskou školu a ve čtrnácti letech vstoupil na Harvardskou univerzitu. Absolvoval v roce 1749 ve věku 18 let. Poté několik let učil na Bostonské latinské škole v Lunenburgu v Massachusetts. Pokusil se také o obchodní kariéru. Cestoval na Azory, do Španělska, podnikl i velrybářskou plavbu do Grónska. Studium práva začal v roce 1755 u sestřenice své matky v Lancasteru v Massachusetts. Nepodařilo se mu stát se důstojníkem v armádě, tak se dobrovolně přihlásil jako kaplan. Když se vrátil z krátké vojenské výpravy k jezeru Lake George (Expedice Crown Point), vrátil se ke svému právnickému studiu. V roce 1756 se vrátil do Bostonu, aby pokračoval ve studiu práva a v roce 1757 byl přijat do advokátní komory. Nejprve uvažoval o vlastní právnické praxi v Portlandu (tehdy součást Massachusetts, ale nyní v Maine), ale místo toho se v roce 1761 přestěhoval do Tauntonu v Massachusetts. Do Bostonu se vrátil v roce 1780.\n\nV roce 1768 byl delegátem provinčního sjezdu v Bostonu. Paine, spolu se Samuelem Quincym, vedl žalobu na britského kapitána Thomase Prestona a jeho vojáků po Bostonském masakru z 5. března 1770. John Adams obžalobě oponoval a jeho argumenty porotu přesvědčili. Většina vojáků byla propuštěna.\n\nPaine pracoval u Massachusetts General Court v letech 1773 až 1774, byl delegátem na Provincial Congress v letech 1774 až 1775, a zastupoval Massachusetts na kontinentálním kongresu v letech 1774 až 1776. Jako delegát Kongresu podepsal Olive Branch Petition, petice zaslaná anglickému králi v roce 1775 a pomohl stanovit pravidla dohody a získat argumenty pro nadcházející válku. V roce 1776 byl jedním z signatářů Deklarace nezávislosti.\n\nDo Massachusetts se vrátil koncem prosince 1776. V roce 1777 se stal mluvčím Massachusetts House of Representatives (Sněmovna reprezentantů). V roce 1779 byl členem výkonné rady. V roce 1780 byl členem výboru, který vypracoval návrh státní ústavy. Od roku 1777 do roku 1790 působil u Massachusetts Attorney General jako generální prokurátor. Byl jedním z žalobců účastníků Shays' Rebellion. (V letech 1777–1785 byl úřadujícím generálním prokurátorem Benjamin Kent.) V roce 1780 byl členem americké akademie umění a věd.(American Academy of Arts and Sciences) Od roku 1790 až do roku 1804, kdy odešel do důchodu pracoval jako soudce Nejvyššího státního soudu. Zemřel ve věku 83 let v roce 1814, byl pohřben v bostonském hřbitově Granary Burying Ground. Mnoho z jeho dokladů, včetně korespondence a právních poznámek je nyní uloženo v Massachusetts Historical Society (Massachusettská historická společnost).\n\nRobert Treat Paine byl kongregacionalista a oddaný křesťan. Když se jeho kostel, First Church of Boston změnil na kostel unitářský, stal se Pain unitářem.\n\n\n\n\n \n"}
{"id": "1563440", "url": "https://cs.wikipedia.org/wiki?curid=1563440", "title": "Seznam dílů seriálu Zóna soumraku", "text": "Seznam dílů seriálu Zóna soumraku\n\nToto je seznam dílů seriálu \"Zóna soumraku\". Americký dramatický seriál \"Zóna soumraku\" byl premiérově vysílán v letech 2002–2003 na stanici UPN, celkem vzniklo v jedné řadě 44 dílů.\n\n<onlyinclude></onlyinclude>\n\nČeská premiéra seriálu byla vysílána kolem druhé hodiny ranní, v seznamu je datum české premiéry uvedeno podle televizního dne, tj. hodiny 00.00–06.00 se počítají k předchozímu kalendářnímu dni.\n"}
{"id": "1563443", "url": "https://cs.wikipedia.org/wiki?curid=1563443", "title": "NGC 7803", "text": "NGC 7803\n\nNGC 7803 je čočková galaxie v souhvězdí Pegas. Její zdánlivá jasnost je 13,2 a úhlová velikost 1,00′ × 0,6′. Je vzdálená 246 milionů světelných let, průměr má 70 000 světelných let. Spolu s galaxiemi PGC 108, PGC 89 a PGC 92 tvoří kompaktní skupinu HCG 100. Galaxie této skupiny jsou uvedeny jako členová skupiny galaxií galaxie NGC 7810. Galaxii objevil 5. srpna 1886 Lewis Swift.\n\nV této galaxii byla pozorována supernova SN 2007kj typu Ib.\n\n"}
{"id": "1563444", "url": "https://cs.wikipedia.org/wiki?curid=1563444", "title": "Mölbegg", "text": "Mölbegg\n\nMölbegg (2080 m n. m.) je hora ve Wölzských Taurách na území rakouské spolkové země Štýrsko. Nachází se v hřebeni, který vybíhá z hory Plannerknot (1996 m) západním směrem a postupně se stáčí k severu. Mölbegg na jihozápadě sousedí s vrcholem Edelweißspitze (1990 m) a na severu s vrcholem Schattleitkoppe (1808 m). Východní svahy hory klesají do údolí potoka Mittereggbach, západní do údolí říčky Donnersbach. Severně od vrcholu se na úbočí hory nachází malé bezejmenné jezírko.\n\n\n"}
{"id": "1563445", "url": "https://cs.wikipedia.org/wiki?curid=1563445", "title": "NGC 7810", "text": "NGC 7810\n\nNGC 7810 je čočková galaxie v souhvězdí Pegas. Její zdánlivá jasnost je 13,0 a úhlová velikost 1,2′ × 0,9′. Je vzdálená 253 milionů světelných let, průměr má 90 000 světelných let. Je uváděna jako člen skupiny galaxií NGC 7810 spolu s NGC 7803 a ostatními galaxiemi skupiny HCG 100. Galaxii objevil 17. listopadu 1784 William Herschel.\n\n"}
{"id": "1563447", "url": "https://cs.wikipedia.org/wiki?curid=1563447", "title": "NGC 7800", "text": "NGC 7800\n\nNGC 7800 je galaxie v souhvězdí Pegas. Její zdánlivá jasnost je 12,5 a úhlová velikost 2,3′ × 1,6′. Je vzdálená 85 milionů světelných let, průměr má 55 000 světelných let. Galaxii objevil 24. prosince 1783 William Herschel.\n\n"}
{"id": "1563448", "url": "https://cs.wikipedia.org/wiki?curid=1563448", "title": "Dobârceni", "text": "Dobârceni\n\nDobârceni je rumunská obec v župě Botoșani. Žije zde obyvatel. Administrativní součástí obce je i pět okolních vesnic.\n\n\n"}
{"id": "1563449", "url": "https://cs.wikipedia.org/wiki?curid=1563449", "title": "NGC 7798", "text": "NGC 7798\n\nNGC 7798 je spirální galaxie s příčkou v souhvězdí Pegas. Její zdánlivá jasnost je 12,4 a úhlová velikost 1,4′ × 1,3′. Je vzdálená 114 milionů světelných let, průměr má 45 000 světelných let. Galaxii objevil 18. září 1784 William Herschel.\n\n"}
{"id": "1563450", "url": "https://cs.wikipedia.org/wiki?curid=1563450", "title": "NGC 7794", "text": "NGC 7794\n\nNGC 7794 je spirální galaxie v souhvězdí Pegas. Její zdánlivá jasnost je 12,6 a úhlová velikost 1,3′ × 1,0′. Je vzdálená 242 milionů světelných let, průměr má 90 000 světelných let. Galaxii objevil 23. listopadu 1785 William Herschel.\n\n"}
{"id": "1563452", "url": "https://cs.wikipedia.org/wiki?curid=1563452", "title": "NGC 7792", "text": "NGC 7792\n\nNGC 7792 je spirální galaxie v souhvězdí Pegas. Její zdánlivá jasnost je 14,1 a úhlová velikost 1,0′ × 0,8′. Je vzdálená 582 milionů světelných let, průměr má 170 000 světelných let. Galaxii objevil 20. září 1873 Édouard Stephan.\n\n"}
{"id": "1563456", "url": "https://cs.wikipedia.org/wiki?curid=1563456", "title": "NGC 7816", "text": "NGC 7816\n\nNGC 7816 je spirální galaxie v souhvězdí Ryb. Její zdánlivá jasnost je 12,9 a úhlová velikost 1,7′ × 1,5′. Je vzdálená 240 milionů světelných let, průměr má 120 000 světelných let. Galaxii objevil 26. září 1788 William Herschel. Je uváděna jako součást páru s galaxií NGC 7818, avšak pro velký rozdíl v jejich rychlostech pravděpodobně netvoří gravitačně vázaný pár.\n\n"}
{"id": "1563457", "url": "https://cs.wikipedia.org/wiki?curid=1563457", "title": "NGC 7818", "text": "NGC 7818\n\nNGC 7818 je spirální galaxie v souhvězdí Ryb. Její zdánlivá jasnost je 14,1 a úhlová velikost 1,0′ × 1,0′. Je vzdálená 283 milionů světelných let, průměr má 85 000 světelných let. Galaxii objevil 23. října 1886 Lewis A. Swift. Je uváděna jako součást páru s galaxií NGC 7816, avšak pro velký rozdíl v jejich rychlostech pravděpodobně netvoří gravitačně vázaný pár. \n\n"}
{"id": "1563458", "url": "https://cs.wikipedia.org/wiki?curid=1563458", "title": "NGC 7786", "text": "NGC 7786\n\nNGC 7786 je spirální galaxie v souhvězdí Pegas. Její zdánlivá jasnost je 13.3 a úhlová velikost 1,00′ × 0,7′. Je vzdálená 201 milionů světelných let, průměr má 60 000 světelných let. Je členem skupiny galaxií LGG 483, jinak též zvaná skupina NGC 7771. Galaxii objevil 1. října 1883 Édouard Stephan.\n\n"}
{"id": "1563459", "url": "https://cs.wikipedia.org/wiki?curid=1563459", "title": "NGC 7784", "text": "NGC 7784\n\nNGC 7784 je galaxie v souhvězdí Pegas. Její zdánlivá jasnost je 14.5 a úhlová velikost 0,50′ × 0,5′. Je vzdálená 358 milionů světelných let, průměr má 50 000 světelných let. Galaxii objevil 1. října 1883 Édouard Stephan.\n\n"}
{"id": "1563460", "url": "https://cs.wikipedia.org/wiki?curid=1563460", "title": "NGC 7773", "text": "NGC 7773\n\nNGC 7773 je spirální galaxie s příčkou v souhvězdí Pegas. Její zdánlivá jasnost je 13,5 a úhlová velikost 1,2′ × 1,2′. Je vzdálená 388 milionů světelných let, průměr má 135 000 světelných let. Galaxii objevil 9. října 1790 William Herschel.\n\n"}
{"id": "1563461", "url": "https://cs.wikipedia.org/wiki?curid=1563461", "title": "Antonín Čerych", "text": "Antonín Čerych\n\nAntonín Čerych, (20. dubna 1829 Nechanice – 1. května 1902 Josefov) byl český, především stavební a textilní, podnikatel, finančník, původně vyučený řezník, a spolutvůrce tradice cukrovarnické výroby v Polabí. Působil také jako starosta Nechanic a výrazně se zasloužil o dosažení statutu města. Položil základ úspěšné podnikatelské rodiny, která po dobu 19. a 20. století výrazně formovala průmyslovou historii v okolí Hradce Králové. \n\nNarodil se mlynářskému mistrovi Františku Čerychovi a jeho manželce Anně, rozené Žabkové, v Nechanicích. Zde se vyučil řezníkem, poté odešel pracovat do Liberce, Uher a Slavonské Krajiny (pozdější Slovinsko a Srbsko). Po návratu do Nechanic se roku 1848 oženil s Annou Stejskalovou a provozovali hostinec a řeznictví. Úspěch v podnikání umožnil Čerychovým koupi domů a pozemků. Čerych také staví v Nechanicích vlastní parní mlýn. V roce 1864 se Antonín Čerych stává starostou Nechanic.\n\nBěhem prusko-rakouské války roku 1866 se 3. července odehrála nedaleko Nechanic bitva u Hradce Králové. Antonín Čerych se aktivně zapojil pomoci raněným vojákům, především těch z poražené rakouské armády. V obci vzniklo několik lazaretů, pravděpodobně i v útrobách parního mlýna. Za svou iniciativu byl roku 1867 vyznamenáním Čestného zlatého kříže s korunou. Spolu s okresním starostou hrabětem Janem Harrachem, kterého byl náměstkem, se zasazovali o obnovu a modernizaci válkou zmožené obce, vznikly plány na elektrifikaci města, zavlažovací projekty nebo na projekt železniční trati z Hradce Králové do Nového Bydžova přes Nechanice. Ten měla realizovat železniční společnost Rakouská severozápadní dráha (\"ÖNWB\"), která v kraji velmi aktivně podnikala. Ještě roku 1867 se Čerych zapojuje do vzniku Záložního úvěrního ústavu v Hradci Králové a zasedal v jeho správní radě.\n\nRoku 1869 se rodina Čerychova stěhuje do Josefova za lepšími podnikatelskými podmínkami, projekt nechanické železnice nakonec neuspěl, když se ÖNWB nakonec rozhodla vést trasu dráhy přes stanice Ostroměř a Chlumec nad Cidlinou (josefovské nádraží leželo v přilehlé Jaroměři). Čerych od 60. let dál čile podnikal ve stavitelství, firma s jeho jménem realizuje četné stavby císařských silnic a drah ÖNWB v kraji, stejně tak školy nebo farní objekty. Čerychův podnik se především specializoval na stavbu velkých funkčních objektů, jako byly továrny, pivovary, lihovary, s regionálním rozmachem výroby řepného cukru se pak firma \"Antonín Čerych\" zabývala hlavně stavbou velkých cukrovarů (např. Choltice, Josefov a mnohé další). Díky svým kontaktům ve Slavonské Krajině obchodně působil i tam, ve Sremské Mitrovici (Srbsko) založil úspěšnou továrnu na přeměnu dřeva v tanin, dřevitý líh. \n\nV roce 1892 vyhořel Čerychem vlastněný a postavený cukrovar v Josefově. Továrna je po katastrofě přeměněna na mechanizovanou výrobnu vlněných koberců, pro špatný odbyt byla výroba roku 1896 přeměněna na přádelnu, výrobnu bavlněného zboží. Roku 1897 vstupují do firmy jeho mužští potomci, společnost tím mění název na \"Antonín Čerych a synové\". Čerych v roce 1900 obdržel čestné občanství v Nechanicích a založil zde nadaci na podporu nemajetných žáků měšťanské školy. \n\nZemřel v Josefově 1. května 1902 a byl pochován v rodinné kaplové hrobce na Jaroměřském hřbitově. Zanechal po sobě celkem osm synů a tři dcery, z toho syna a dvě dcery z druhého manželství s Otílií, rozenou Ottrubovou. \n\nPo jeho smrti převzal rodinnou firmu syn Oldřich, působící též jako makléř burzy s cukrem v Hamburku. Prosperující přádelna v Josefově byla pak do roku 1907 rozšířena na kapacitu 50 000 vřeten. Jeho potomci byli pak zadavateli stavby funkcionalistické Čerychovy vily v České Skalici. Po převzetí moci ve státě komunistickou stranou v Československu v únoru 1948 odešla rodina Čerychových pryč ze státu obchodovat s textilem či jinak působit a pracovat v různých částech světa, mj. ve Velké Británii nebo Spojených státech.\n\n"}
{"id": "1563462", "url": "https://cs.wikipedia.org/wiki?curid=1563462", "title": "NGC 7771", "text": "NGC 7771\n\nNGC 7771 je galaxie v souhvězdí Pegas. Její zdánlivá jasnost je 12,1 a úhlová velikost 2,4′ × 1,1′. Je vzdálená 198 milionů světelných let, průměr má 140 000 světelných let. Spolu s NGC 7769 a NGC 7770 je galaxie součástí trojice interagujících galaxií. Objekt objevil 18. září 1784 William Herschel.\n\n"}
{"id": "1563463", "url": "https://cs.wikipedia.org/wiki?curid=1563463", "title": "Petr Rožmberský", "text": "Petr Rožmberský\n\nPetr Rožmberský (28. ledna 1952 Plzeň – 1. října 2019) byl český archeolog, autor příruček o archeologických a historických památkách a kronikář.\n\nVyučil se v oboru prodavač, později však jako horník pracoval na sanaci plzeňského podzemí, kde se seznámil se středověkými archeologickými nálezy. Později spolupracoval se Západočeským muzeem v Plzni, kde též pracovala jeho manželka Věra. S ní žil ve Vochově, kde také vedl obecní kroniku. V muzeu spolupracoval s archeologickým kroužkem a po absolvování různých zaměstnání se později se stal technickým pracovníkem katedry archeologie Filozofické fakulty Západočeské univerzity v Plzni. Zde ovlivňoval studenty zejména při terénních výzkumech, přímé přednáškové a pedagogické činnosti se věnovat nemohl z důvodu chybějícího vysokoškolského vzdělání. Byl též dlouholetým členem Klubu Augusta Sedláčka a zakladatelem časopisu Hláska.\n\nJe autorem množství publikací a článků k různým lokalitám západočeského regionu (bibliografie viz \"Externí odkazy\").\n\n"}
{"id": "1563465", "url": "https://cs.wikipedia.org/wiki?curid=1563465", "title": "NGC 7770", "text": "NGC 7770\n\nNGC 7770 je čočková galaxie v souhvězdí Pegas. Její zdánlivá jasnost je 13,6 a úhlová velikost 0,8′ × 0,7′. Je vzdálená 191 milionů světelných let, průměr má 40 000 světelných let. Spolu s NGC 7769 a NGC 7771 je galaxie součástí trojice interagujících galaxií \"Holm 820\". Galaxii objevil 5. listopadu 1850 Bindon Stoney, asistent Williama Parsonse.\n\n"}
{"id": "1563466", "url": "https://cs.wikipedia.org/wiki?curid=1563466", "title": "Andrej Babkin", "text": "Andrej Babkin\n\nAndrej Nikolajevič Babkin (; * 21. dubna 1969, Brjansk) je od roku 2010 ruský kosmonaut, původně inženýr společnosti RKK Energija. Připravuje se svůj první let do vesmíru na Mezinárodní vesmírnou stanici (ISS) v dubnu 2020 v rámci Expedice 62/63.\n\nNarodil se ve městě Brjansk na západě tehdejší Ruské sovětské federativní socialistické republiky v evropské části Sovětského svazu. Po střední škole v letech 1986–1990 studoval na Brjanském insitutu dopravního strojírenství, od roku 1990 obor systémy zabezpečení životních podmínek na Moskevském leteckém institutu Serga Ordžonikidzeho. Studium na institu dokončil roku 1995. Od roku 1997 pracoval ve společnosti RKK Energija. Roku 2006 získal titul kandidát věd. V RKK Energija začal jako řadový inženýr, který se podílel na vývoji nástrojů pro činnost při výstupech do vesmíru, od roku 200 působil i při testech skafandrů a jako podpůrný potápěč při nácviku výstupů do vesmíru v bázenech Střediska přípravy kosmonautů. Postupně se vypracoval na náčelníka skupiny pro technické zabezpečení pátrací a záchranné služby na místech přistání kosmických lodí Sojuz; věnoval se i organizačně-technickým aspektům výstupů do vesmíru.\n\nKosmonautem se snažil stát od roku 1999 (přestože ještě neplňoval podnikovou podmínku alespoň tříletého zaměstnání v RKK Energija. Při náboru roku 2006 k němu měli výhrady lékaři, prošel až při následujícím náboru roku 2010; dne 26. dubna 2010 získal doporučení Státní meziresortní komise k zařazení do oddílu kosmonautů RKK Energija (společně s Sergejem Kuď-Sverčkovem). O měsíc později, 26. května 2010 byl příkazem ředitele Roskosmosu Anatolije Perminova zařazen do oddílu kosmonautů RKK Energija jako kosmonaut-kandidát, absolvoval dvouletou všeobecnou kosmickou přípravu a po složení závěrečných zkoušek získal 12 listopadu 2012 kvalifikaci zkušební kosmonaut. Již předtím, v souvislosti se sjednocením ruských oddílů kosmonautů, odešel z Energije a od 22. ledna 2011 je kosmonautem v oddílu Střediska přípravy kosmonautů Roskosmosu, od 3. prosince 2012 na pozici zkušebního kosmonauta.\n\nV říjnu 2017 se dostal do záložní posádky pro let Sojuzu MS-10 (start v říjnu 2010, Expedice 57/58), nicméně v dubnu 2018 byl z posádky vyřazen kvůli odkladu startu modulu Nauka a souvisejícím snížením počtu ruských kosmonautů na Mezinárodní vesmírné stanici (ISS) ze tří na dva. V červenci 2018 se objevil v sestavě Expedice 61/62 se startem v Sojuz MS-15 očekávaným v říjnu 2019, ale v dubnu 2019 byl přesunut do Expedice 63/64 s plánovaným startem v Sojuzu MS-16 na jaře 2020, koncem roku 2019 přečíslované na Expedici 62/63.\n"}
{"id": "1563467", "url": "https://cs.wikipedia.org/wiki?curid=1563467", "title": "NGC 7769", "text": "NGC 7769\n\nNGC 7769 je galaxie v souhvězdí Pegas. Její zdánlivá jasnost je 12,0 a úhlová velikost 3,2′ × 2,7′. Je vzdálená 195 milionů světelných let, průměr má 105 000 světelných let. Spolu s NGC 7770 a NGC 7771 je galaxie součástí trojice interagujících galaxií \"Holm 820\". Galaxii objevil 18. září 1784 William Herschel.\n\n"}
{"id": "1563469", "url": "https://cs.wikipedia.org/wiki?curid=1563469", "title": "NGC 7753", "text": "NGC 7753\n\nNGC 7753 je galaxie v souhvězdí Pegas. Její zdánlivá jasnost je 12,2 a úhlová velikost 3,3′ × 2,1′. Je vzdálená 239 milionů světelných let, průměr má 230 000 světelných let. Se svým menším průvodcem, galaxií NG 7752, tvoří pár, který je zařazený do Arpova katalogu jako Arp 86 ve skupině spirálních galaxií s společníkem s výsokým povrchovým jasem. Galaxii objevil 12. září 1784 William Herschel.\n\n"}
{"id": "1563470", "url": "https://cs.wikipedia.org/wiki?curid=1563470", "title": "Tituly a vyznamenání Josipa Broze Tita", "text": "Tituly a vyznamenání Josipa Broze Tita\n\nJosip Broz Tito, prezident Socialistické federativní republiky Jugoslávie, předseda Svazu komunistů Jugoslávie, maršál Jugoslávie a vrchní velitel ozbrojených sil SFRJ a vůdce jugoslávských partyzánů za druhé světové války, obdržel během svého života řadu jugoslávských i zahraničních řádů a medailí.\nJosif Broz Tito během svého života získal celkem 119 vyznamenání ze 60 zemí světa (včetně Jugoslávie). Jugoslávských vyznamenání získal 21, z nichž Řád národního hrdiny mu byl udělen třikrát. Mezi jeho nejvýznamnější řády patří francouzský Řád čestné legie, britský Řád lázně, japonský Řád chryzantémy či italský Řád zásluh o Italskou republiku. Svá vyznamenání Tito veřejně prezentoval zřídka, neboť po neshodách mezi Jugoslávií a Sovětským svazem v roce 1948 a poté co se v roce 1953 stal prezidentem, nosil Tito uniformu jen výjimečně. Všechna vyznamenání byla prezentována pouze na jeho pohřbu v roce 1980.\n\n\n"}
{"id": "1563471", "url": "https://cs.wikipedia.org/wiki?curid=1563471", "title": "NGC 7752", "text": "NGC 7752\n\nNGC 7752 je nepravidelná galaxie v souhvězdí Pegase. Její zdánlivá jasnost je 14,0 a úhlová velikost 0,9′ × 0,5′. Je vzdálená 235 milionů světelných let. S větší galaxií NGC 7753 tvoří pár, který je zařazený do Arpova katalogu jako Arp 86 ve skupině spirálních galaxií s společníkem s výsokým povrchovým jasem. Galaxii objevil 22. listopadu 1854 R. J. Mitchell.\n\n"}
{"id": "1563472", "url": "https://cs.wikipedia.org/wiki?curid=1563472", "title": "NGC 7760", "text": "NGC 7760\n\nNGC 7760 je galaxie v souhvězdí Pegase. Její zdánlivá jasnost je 13,6 a úhlová velikost 0,9′ × 0,9′. Je vzdálená 243 milionů světelných let, průměr má 65 000 světelných let. Galaxii objevil 9. října 1790 William Herschel.\n\n"}
{"id": "1563475", "url": "https://cs.wikipedia.org/wiki?curid=1563475", "title": "NGC 7768", "text": "NGC 7768\n\nNGC 7768 je eliptická galaxie v souhvězdí Pegase. Její zdánlivá jasnost je 12,3 a úhlová velikost 1,6′ × 1,3′. Je vzdálená 374 milionů světelných let, průměr má 175 000 světelných let. Spolu s NGC 7765, NGC 7766 a NGC 7767 tvoří skupinu galaxií Holm 818. Galaxii objevil 5. září 1828 John Herschel.\n\n"}
{"id": "1563476", "url": "https://cs.wikipedia.org/wiki?curid=1563476", "title": "Illertissen", "text": "Illertissen\n\nIllertissen je město v německé spolkové zemi Bavorsko. Je součástí zemského okresu Neu-Ulm ve vládním obvodu Švábsko. Žije zde obyvatel.\n\nMěsto leží u hranic Bavorska s Bádenskem-Württemberskem. \n\n"}
{"id": "1563478", "url": "https://cs.wikipedia.org/wiki?curid=1563478", "title": "Flămânzi", "text": "Flămânzi\n\nFlămânzi je rumunské město v župě Botoșani. Žije zde obyvatel. Administrativní součástí města jsou i čtyři okolní vesnice.\n\n\n"}
{"id": "1563479", "url": "https://cs.wikipedia.org/wiki?curid=1563479", "title": "Édouard Roche", "text": "Édouard Roche\n\nÉdouard Albert Roche (17. října 1820 Montpellier – 18. dubna 1883 tamtéž) byl francouzský matematik a astronom.\n\nV roce 1844 získal doktorát na Université de Montpellier. Pak pracoval v Pařížské observatoři a od roku 1849 byl profesorem v Montpellier. V roce 1873 byl jmenován členem Francouzské akademie věd. \n\nZabýval se výzkumem komet, nebeskou mechanikou a mlhovinovou hypotézou. Také se věnoval meteorologii.\n\nFormuloval teorii společné akrece, podle níž vznikly Země a Měsíc ze stejné plynné koule. Tuto domněnku však vyvrátilo zjištění, že měsíční horniny mají jiné chemické složení než pozemské. \n\nJe také autorem názoru, že prstence Saturnu jsou pozůstatkem měsíce, který byl roztrhán slapovými silami. Vzdálenost, po jejímž překročení je menší těleso zničeno gravitací většího, tak dostala podle něj název Rocheova mez.\n\nJeho jméno nese asteroid (38237) Roche.\n\n"}
{"id": "1563480", "url": "https://cs.wikipedia.org/wiki?curid=1563480", "title": "Grapevine Mountains", "text": "Grapevine Mountains\n\nGrapevine Mountains je pohoří na východě Kalifornie a na jihu Nevady. Tvoří severní část pohoří Amargosa Range. Leží na území Inyo County, Esmeralda County a Nye County.\nNejvyšší hora pohoří Grapevine Peak (2 663 m) je také nejvyšší horou pohoří Amargosa Range.\nGrapevine Mountains leží severně od známého údolí Death Valley a většina pohoří je součástí Národního parku Death Valley.\n"}
{"id": "1563481", "url": "https://cs.wikipedia.org/wiki?curid=1563481", "title": "Târgu Frumos", "text": "Târgu Frumos\n\nTârgu Frumos je rumunské město v župě Jasy. Žije zde obyvatel. \n\n"}
{"id": "1563492", "url": "https://cs.wikipedia.org/wiki?curid=1563492", "title": "Tituly a vyznamenání Koči Popoviće", "text": "Tituly a vyznamenání Koči Popoviće\n\nKoča Popović, jugoslávský komunistický politik, obdržel během svého života řadu jugoslávských i zahraničních řádů a medailí.\n\n\n"}
{"id": "1563505", "url": "https://cs.wikipedia.org/wiki?curid=1563505", "title": "Dorothy Manleyová", "text": "Dorothy Manleyová\n\nDorothy Gladys Manleyová (později Hallová, pak Parlettová, (* 29. dubna 1927) je britská atletka. Soutěžila na letních olympijských hrách v roce 1948, které se konaly v Londýně, na 100 metrů, kde získala stříbrnou medaili s časem 12,2 sekundy. Byla také medailistkou v britských her o říši v roce 1950 a na mistrovstvích Evropy v atletice v roce 1950. \n\nManleyová se vdala dvakrát, nejprve v roce 1949 s Peterem Hallem, který zemřel v roce 1973, a poté v roce 1979 s Johnem Parlettem, běžcem na střední vzdálenosti. Od roku 2012 měla Manleyová tři děti, pět vnoučat a 16 pravnoučat.\n\n"}
{"id": "1563509", "url": "https://cs.wikipedia.org/wiki?curid=1563509", "title": "Daphne Hasenjägerová", "text": "Daphne Hasenjägerová\n\nDaphne Lilian Evelyn Hasenjägerová (* 2. července 1929) byla jihoafrická atletka, která se narodila jako Daphne Robbová. Startovala za Jižní Afriku na letních olympijských hrách 1952 v Helsinkách na 100 metrů, kde získala stříbrnou medaili.\n\n"}
{"id": "1563518", "url": "https://cs.wikipedia.org/wiki?curid=1563518", "title": "František Seidel", "text": "František Seidel\n\nFrantišek Seidel (Franz Seidel) (21. května 1908, Český Krumlov – 7. ledna 1997, Český Krumlov) byl portrétní a krajinářský fotograf zachycující na svých snímcích především jihovýchodní část Šumavy a Pošumaví. Je též (spolu se svým otcem) označován za „obrazového kronikáře Šumavy“.\n\nFrantišek Seidel se narodil 21. května 1908 v Českém Krumlově a stejně jako jeho otec Josef Seidel se i on stal fotografem. V roce 1935 převzal (ve věku 27 let) po otcově smrti (21. října 1935) zavedený fotoateliér v Českém Krumlově, který v té době dával obživu 11 zaměstnancům a byl rozdělený do třech oddělení (portrétní, amatérské a pohlednicové). František Seidel vedl rodinný podnik až do roku 1949, kdy byl fotoateliér zrušen. Vydávání Seidlových fotografií a pohlednic s krajinnými motivy převzalo v 50. letech 20. století státní nakladatelství Orbis. Po zrušení živnosti pracoval František Seidel jako fotograf v komunálním podniku a do rodinného ateliéru se už nevrátil, pouze občas využíval (pro své soukromé potřeby) jeho fotokomoru. Jeho další životní osud nebyl lehký – během druhé světové války byl devět měsíců vězněn fašisty, po druhé světové válce byla část jeho rodiny (bratr a snoubenka) odsunuta do Německa (v roce 1945, čeští Němci) a poté byl perzekvován komunistickým režimem. Jeho snoubenka se mohla vrátit zpátky do Čech až po složitých jednáních v polovině 50. let 20. století, a to již bylo pozdě, aby spolu mohli mít děti. František Seidel zemřel 7. ledna 1997 v Českém Krumlově.\n\n\n\n"}
{"id": "1563519", "url": "https://cs.wikipedia.org/wiki?curid=1563519", "title": "Currie Wot", "text": "Currie Wot\n\nCurrie Wot byl malý jednomotorový, jednomístný, celodřevěný, drátem vyztužený ultralehký dvouplošník s křídly a ocasními plochami potaženými plátnem a trupem pokrytým překližkou. Currie Wot (vyslovuje se jako „what“/vot) bylo britské jednosedadlové akrobatické dvouplošníkové letadlo z 30. let. Konstruktér J. R. (Joe) Currie jej navrhl v polovině 30. let. V roce 1937 byly postaveny dva letouny společností Cinque Ports Aviation Limited, která sídlila na letišti Lympne.\nLetoun poprvé vzlétl v listopadu 1937. Oba postavené letouny výr. č. 1 a 2 byly označeny jako Wot 1 (CPA.1 Currie Wot) a Wot 2 (Currie Wot) a oba poháněl dvouválcový motor Aeronca, ale různých provedení JAP J-99 a E.113C, oba o výkonu 30 kW/40 k. Letouny byly 28.10.1937 resp. 04.01.1938 zaneseny do britského leteckého rejstříku s imatrikulacemi G-AFCG a G-AFDS. Currie je nabízel k prodeji za 250 liber. Oba letouny byly v provozu u aeroklubu Cinque Ports Flying Club Ltd. v Lympne u Folkestonu, ale byly zničeny za druhé světové války, v květnu 1940 během německého bombardování Lympne.\n\nPo válce na žádost Viv Bellamy, hlavního leteckého instruktora, který financoval stavbu, z aeroklubu Hampshire Airplane Club (HAC) v Eastleighu (Southampton) byly v letech 1958-9 postaveny další dva letouny (G-APNT, G-APWT). Currie použil pro stavbu stejné výkresy jako u Currie Wot. Cena se ovšem změnila na 600 liber. Stavba proběhla v HAC pod dohledem Johna Owense Isaaca, leteckého inženýra společnosti Supermarine Aviation. První letadlo registrované jako G-APNT poprvé vzlétlo 11. září 1958. Tento Wot byl v různých dobách vybaven různými motory. Například když H. J. Penrose - zkušební pilot společnosti Westland Aircraft - získal G-APNT, odstranil motor JAP-99 a namontoval československý čtyřválcový motor Walter Mikron II o jmenovitém výkonu 44 kW/60 koní. Tento letoun byl také testován jako hydroplán s pomocí plováků. S výkonnějším motorem Mikron bylo letadlo známé jako Hot Wot a později s plováky jako Wet Wot. Hydroplánová verze Wet Wot nebyla úspěšná, proto byly plováky časem demontovány. Druhý letoun G-APWT byl zprvu vybaven motorem Aeronca-JAP, ale i zde byl později instalován Walter Mikron. \n\nVlastnická práva konstrukčního zpracování (výkresy) pro Currie Wot byla nejprve prodána Dr. J. H. B. Urmstonovi (Botley Aircraft), který potom prodal dokumentaci společnosti Phoenix Aircraft Limited. Ta ovšem zanikla v roce 1972. Tento letoun je ale i v 21. století dispozici ve formě sady výkresů pro amatérské konstrukce. Mezi motory, které byly v roce 2011 schváleny pro použití při individuální stavbě letounů Currie Wot, patří Walter Mikron II, Walter Mikron III, Lycoming 0-145, Continental A65, C85, C90 a 0-200. Technické výkresy k amatérské stavbě letounů Currie Wot prodává organizace Light Aircraft Association, která sídlí na letišti Turweston Aerodrome v Brackley.\n\nV roce 1976 se letoun Currie Wot stal vzorem při konstrukci dvoumístného letounu Chrise Turnera, Turner Two Seat Wot (TSW-2).\nMalý jednomístný dvouplošník měl jednoduchou, převážně dřevěnou konstrukci ze smrkového dřeva a překližky. Trup byl tvořen čtyřmi smrkovými nosníky a příčkami. Uvnitř konstrukce byly tři zpevňující přepážky z překližky a ohnivzdorná přepážka mezi motorem a trupem. Za touto přepážkou byla palivová nádrž. Za kokpitem pilota byl zavazadlový prostor. Křídla se skládala ze čtyř samostatných křídlových a z jedné středové části. Vlastní křídla byla tvořena dvěma masivními smrkovými nosníky, žebrováním a látkovým potahem. Křidélka byla namontována pouze na dolních křídlech. Vzpěry mezi oběma křídly byly ze smrkového dřeva, vždy po dvou na každé straně. Vyztužení křídel bylo podpořeno dráty. Horní křídlo bylo neseno šesti trubkovými vzpěrami nad trupem a rovněž vyztuženo dvěma páry drátů.\n\nOcasní plochy byly dřevěné konstrukce, pokryté látkou. Některé stroje měly zaoblenou svislou ocasní plochu. Podvozek byl vyroben z ocelových trubek, ze dvou párů trubkových ramen s kapotáží. Ke spodní části jsou přivařeny dvě vodorovné trubky a navíc byla konstrukce podvozku vyztužena dvěma dráty. Podvozek měl tlumiče nárazů z pryžových provazců. Používaly se nízkotlaké pneumatiky. Od roku 1958 amatéři vytvořili několik letounů Currie Wot, na kterých byly instalovány různé motory. Patří mezi ně Aeronca-JAP J-99, Walter Mikron, Continental, Lycoming i experimentálně namontovaný turbovrtulový motor Rover TP60/1 (Turbo Wot). Motory byly namontovány na lehkých ocelových trubkových nosičích s pryžovými tlumiči vibrací.\nNejvíce letounů bylo postaveno a bylo v provozu ve Velké Británii. S britskými imatrikulacemi létalo 25 letounů, další byly provozovány soukromými piloty v USA, v Kanadě, v Irsku a také na Novém Zélandě.\n\nV roce 1959 byl amatérsky postaven v HAC letoun imatrikulovaný G-APWT. Později jej koupil Robert Rust senior. Ten jej dopravil do Fayetteville v Georgii (USA). Letadlo bylo restaurováno do letu schopného stavu s původním motorem Walter Mikron a poprvé vzlétlo v roce 2008 s novou imatrikulací N67247. Letoun zřejmě ukončil provoz v roce 2013. Letoun amatérské stavby Currie Wot s imatrikulací G-ARZW byl postaven v roce 1962 s motorem Walter Mikron III (Hotter Wot). Letoun 12. února 1988 havaroval na letišti Headcorn Aerodromu v hrabství Kent. Letoun byl při havárii zničen.\nPlány letadel byly prodávány amatérským stavitelům a od roku 1962 byly stavěny další stroje. Zřejmě nejvíce Wotů postavila společnost Slingsby Sailplanes Limited. Slingsby postavila šest letadel s motory Lycoming O-235 o výkonu 85 kW/115. Některé byly postaveny tak, aby se věrně podobaly stíhacímu letounu S.E.5a, který vyráběla v letech 1917-8 společnost Royal Aircraft Factory (Královská letecká továrna). Tyto repliky létaly s imatrikulacemi G-AVOT, G-AVOU, G-AVOV, G-AVOW, G-AVOX a G-AVOY a byly použity v historických, zpravidla válečných filmech. Všechny tyto letouny byly později imatrikulovány v Irsku (EI). Letoun vyrobený v roce 1987 a imatrikulovaný G-CWOT byl přeregistrován v březnu 2012 do Irska (EI-WOT). Tento letoun, který vlastní Derek Doyl, je osazen motorem Walter Mikron II.\n\n\n\nData pro Currie Wot dle\n\n\n\n\n\n"}
{"id": "1563525", "url": "https://cs.wikipedia.org/wiki?curid=1563525", "title": "Kostel svatého Martina (Radomyšl)", "text": "Kostel svatého Martina (Radomyšl)\n\nKostel svatého Martina v Radomyšli je římskokatolický farní kostel v radomyšlské farnosti v okrese Strakonice. Původní románský kostel byl založen ve dvanáctém století, ale dochovaná podoba je výsledkem barokní přestavby z let 1716–1717. Kostel je chráněn jako kulturní památka.\n\nRománský kostel svatého Martina v Radomyšli byl postaven ve druhé polovině dvanáctého století na okraji staršího pohřebiště. První písemná zmínka o něm pochází z roku 1284, kdy je uváděn jako farní. V období gotiky byl dvakrát přestavěn. Podruhé se tak stalo v období 1372–1388.\n\nRadomyšl patřila nejprve Bavorům ze Strakonice, z nichž Vilém Bavor ze Strakonic radomyšlský kostel i s farou věnoval johanitům. Ti později získali i vesnici a zůstali jejími majiteli až do roku 1848.\n\nV románské podobě kostel tvořila loď zaklenutá dvěma poli křížové klenby, kterou na východě uzavíralo čtverhranné kněžiště. V lodi se nacházela panská empora přístupná ze sousedního šlechtického sídla. Při raně gotické přestavbě byl původní presbytář prodloužen a rozšířen na šířku románské lodi a postavena věž. Emanuel Poche uvádí věž už v románské fázi stavby. Po roce 1372 byly přistavěny dvě boční lodi. V patnáctém století byla postavena křížová klenba presbytáře a přistavěna sakristie. Poslední velká přestavba v barokním slohu proběhla v letech 1716–17178 za velkopřevora Ferdinanda Leopolda Dubského z Třebomyslic.\n\nV dochované podobě je kostel trojlodní pseudobazilikou s pravoúhlým presbytářem, patrovou sakristií na severní straně, hranolovou věží v západním průčelí a barokními předsíněmi bočních lodí, z nichž jižní je otevřená a v jejím trojúhelníkovém štítu členěném pilastry je znak velkopřevora johanitů a nápis s letopočtem 1717. Původní románský vchod s půlkruhovým tympanonem se nachází na jižní straně lodi. Na severní straně lodi se dochovala torza románských půlkruhových okének.\n\nZ presbytáře vede sedlový pozdně gotický portál do sakristie. Přízemí sakristie je sklenuté jedním polem křížové klenby, zatímco v patře je použita valená klenba. Presbytář je od lodi oddělen původně půlkruhovým vítězným obloukem, který byl při gotických úpravách mírně zahrocen. V hlavní lodi se klenby dělí do tří polí. V západních dvou jsou románské křížové klenby a ve východním poli je křížová klenba gotická. Boční lodě jsou zaklenuté trojicemi polí křížových kleneb a od hlavní lodi je oddělují dvojice lomených oblouků nesených masivními pilíři.\n\nK areálu kostela patří také bývalý hřbitov ohrazený kamennou zdí, bývalá kostnice z lete 1822–1834, kaple svatého Jana Nepomuckého v jižní ohradní zdi a kalvárie se sochami u východního průčelí presbytáře.\n\nHlavní oltář s rokajovou výzdobou pochází z let 1733–1745. Oltářní obraz doplňují sochy svatého Jana Nepomuckého a svatého Jana Křtitele. Dvojice bočních protějškových oltářů je z roku 1899. K vybavení patří také novogotická kazatelna z devatenáctého století a dvojice křtitelnic. Starší polygonální gotická křtitelnice je umístěna v předsíni a v severní lodi se nachází křtitelnice rokoková.\n"}
{"id": "1563526", "url": "https://cs.wikipedia.org/wiki?curid=1563526", "title": "Huinculsaurus", "text": "Huinculsaurus\n\nHuinculsaurus („Ještěr ze souvrství Huincul“) byl rod malého a štíhle stavěného masožravého dinosaura (teropoda) z nadčeledi Abelisauroidea. Žil v období rané svrchní křídy (geologický věk cenoman, asi před 95 miliony let) na území současné argentinské Patagonie (provincie Neuquén, lokalita Aguada Grande).\n\nTypový druh \"H. montesi\" byl formálně popsán roku 2020 na základě objevu tří hrudních a dvou křížových obratlů, vykazujících unikátní anatomické znaky. Fosilie byly objeveny v geologickém souvrství Huincul, známém například objevem obřího titanosaura druhu \"Argentinosaurus huinculensis\". Vzhledem k jejich tvaru a anatomii je možné konstatovat, že \"H. montesi\" byl zástupcem abelisauroidů z čeledi Noasauridae, pravděpodobně pak přímo z podčeledi Elaphrosaurinae. Nejbližším známým příbuzným by mohl být geologicky starší druh \"Elaphrosaurus bambergi\" ze svrchní jury východní Afriky. \"Huinculsaurus\" tak dokládá, že noasauridi z této vývojové větve přežili na území Jižní Ameriky až do rané svrchní křídy.\n\n\n"}
{"id": "1563527", "url": "https://cs.wikipedia.org/wiki?curid=1563527", "title": "J. R. D. Tata", "text": "J. R. D. Tata\n\nJehangir Ratanji Dadabhoy Tata (29. července 1904, Paříž, Francie – 29. listopadu 1993, Ženeva, Švýcarsko) byl indicko-francouzský podnikatel. Založil několik firem, které patřily nebo patří do holdingu Tata Group, např. Tata Motors nebo Air India (původně \"Tata Air Services\"). V roce 1929 se stal prvním pilotem v Indii. \n\nZa svůj příspěvek k rozvoji indického průmyslu obdržel nejvyšší indická civilní vyznamenání Bharat Ratna a Padma Vibhushan a rovněž francouzský Řád čestné legie.\n\nJeho otcem byl indický podnikatel Ratanji Dadabhoy Tata, jeho matkou Francouzka Suzanne Brière, první žena, která v Indii řídila auto (v roce 1905). Jeho vzdáleným příbuzným byl pionýr indického průmyslu Džamšéddží Táta. \n\nDíky tomu, že jeho matka byla Francouzka, strávil většinu dětství ve Francii a francouzština byla jeho mateřštinou. Matka mu však zemřela brzy, bylo jí 43 let. Poté byl poslán na studia do Spojené královstvíVelké Británie, chtěl studovat inženýrství v Cambridge. Jako francouzský občan byl však povolán do francouzské armády. V roce 1929 se francouzského občanství vzdal a stal se občanem Indie. \n\nDne 10. února 1929 získal první pilotní licenci, která byla v Indii vydána. Inspirací, která ho přivedla k létání, pro něj byl francouzský letecký konstruktér Louis Blériot. V roce 1909, když bylo JRD pět let, přeletěl Blériot jako první člověk na světě kanál La Manche. \n\nV roce 1932 založil první indické komerční aerolinie, Tata Airlines. V roce 1946 se staly indickým národním dopravcem Air India, v roce 1953 je vláda D. Néhrua znárodnila. \n\nDo společnosti Tata Sons byl přijat jako neplacená síla v roce 1925. V roce 1938 ve věku 34 let byl zvolen ředitelem Tata Sons, a stal se tak lídrem největšího průmyslového holdingu v Indii. Společnost Tata Group pak úspěšně řídil desítky let, a přitom dbal na vysoký etický standard - odmítal např. podplácení politiků. Hodnota aktiv firmy pod jeho vedením vzrostla ze 100 mil. dolarů na více než 5 miliard. Začínal v době, kdy holding sestával ze 14 firem, o půl století později, když odcházel, jich bylo 95. \n\n"}
{"id": "1563528", "url": "https://cs.wikipedia.org/wiki?curid=1563528", "title": "Port Laoise", "text": "Port Laoise\n\nPort Laoise (také Portlaoise nebo Portlaoighise) je město ve středním Irsku, které je správním centrem Hrabství Laois. Leží na vysočině Slieve Bloom a protéká jím řeka Triogue. Žije v něm okolo 22 000 obyvatel a přírůstek obyvatelstva okolo dvou procent ročně patří k nejvyšším v Irsku. \n\nMěsto bylo založeno Angličany v roce 1557 a podle vládnoucí královny Marie I. Tudorovna bylo pojmenováno \"Maryborough\". V roce 1929 dostalo irský název \"Portlaoighise\" (Pevnost Laoisových potomků).\n\nPort Laoise je průmyslové město s mlýnem a továrnami na přízi, pneumatiky a tenisové míčky. Dopravní obslužnost je dobrá zásluhou dálnice M7 i železniční trati z Dublinu do Corku. \n\nNedaleko města se nachází středověký hrad Dunamase. Port Laoise je také známé díky jedné z nejstarších a největších věznic v Irsku, kde byli často internováni příslušníci Irské republikánské armády. \n\nNarodil se zde herec Robert Sheehan.\n"}
{"id": "1563529", "url": "https://cs.wikipedia.org/wiki?curid=1563529", "title": "Moro", "text": "Moro\n\nMoro může znamenat:\n\n"}
{"id": "1563532", "url": "https://cs.wikipedia.org/wiki?curid=1563532", "title": "Christa Stubnicková", "text": "Christa Stubnicková\n\nChrista Stubnicková rozená Seligerová (* 12. prosince 1933) je bývalá východoněmecká sprinterka. Na LOH získala stříbrné medaile v běhu na 100 m a 200 metrů. \n\n"}
{"id": "1563533", "url": "https://cs.wikipedia.org/wiki?curid=1563533", "title": "NGC 7766", "text": "NGC 7766\n\nNGC 7766 je galaxie v souhvězdí Pegase. Její zdánlivá jasnost je 15,5 a úhlová velikost 0,5′ × 0,2′. Je vzdálená 372 milionů světelných let, průměr má 55 000 světelných let. Spolu s NGC 7765, NGC 7767 a NGC 7768 tvoří skupinu galaxií Holm 818. Galaxii objevil 9. října 1872 Ralph Copeland.\n\n"}
{"id": "1563534", "url": "https://cs.wikipedia.org/wiki?curid=1563534", "title": "Radomyšl (archeologická lokalita)", "text": "Radomyšl (archeologická lokalita)\n\nRaně středověké pohřebiště v Radomyšli je archeologická lokalita v centru obce Radomyšl asi šest kilometrů severně od Strakonic v Jihočeském kraji. Tvoří ji raně středověké pohřebiště z dvanáctého a archeologické stopy budov johanitské kurie z třináctého století. Přestože se stopy pohřebiště ani pozůstatky staveb nijak neprojevují na povrchu, je lokalita chráněna jako kulturní památka.\n\nRaně středověké neohražené pohřebiště ze dvanáctého století se nachází v prostoru severovýchodně od kostela svatého Martina, který byl u hřbitova postaven ve druhé polovině dvanáctého století. Původní rozměry pohřebiště, částečně poškozeného stavbou domu čp. 175, byly 68 × 26 metrů. Nacházelo se na něm 1000–1200 hrobů. Archeologický výzkum v letech 1963–1968 odkryl plochu o velikosti 1900 m². Hroby byly uspořádány do 26–28 řad po 30–35 hrobech. Pohřbívalo se zde po dobu čtyř až pěti generací, přičemž nejstarší pohřby obsahují prvky vampyrismu. Hroby první a druhé generace byly poškozeny opakovanými pohřby do stejných hrobových jam.\n\nK hlavním nálezům v hrobech patřily mince, záušnice a prsteny. Záušnice byly vyrobeny převážně z bronzu, který byl v některých případech pokryt plátky stříbra. Některé záušnice, nejspíše ze starších hrobů, byly olověné nebo stříbrné. Některé prsteny byly zdobené písmeny unciálních tvarů. K datování pohřebiště přispěly stříbrné denáry knížete Soběslava I. a Vladislava II.\n\nKamennou náhrobní desku mělo jen 5–6 % hrobů. Ze 44 žulových a granodioritových náhrobních desek jich sedm mělo rozeznatelné značky kříže, luku a šípu. Předpokládá se, že patřily obyvatelům vesnice, kteří byli vojenskou nebo správní službou spojeni s rodem Bavorů ze Strakonic. Další náhrobky byly nalezeny při záchranných výzkumech letech 1995 a 1999.\n\nK poškození části pohřebiště došlo v roce 1999 při demolici budov v prostoru tzv. Tomanovny, kdy měl být postaven domov důchodců.\n\nVe druhé polovině dvanáctého století se jižně od kostela nacházelo šlechtické sídlo. Románská tvrz byla postavena ze dřeva ve vzdálenosti 12–14 metrů od vstupu na emporu v kostele. V osmdesátých letech dvanáctého století Radomyšl získal řád johanitů, kteří nejspíše ve druhé polovině třináctého století panské sídlo přestěhovali do prostoru východně od kostela. Jeho základem se stal věžovitý objekt, který zasahoval do prostoru tehdy již zrušeného pohřebiště a poškodil několik hrobů. Budova měla téměř čtvercový půdorys s rozměry 8,9 × 8,6 metrů se sílou obvodových zdí 140–150 centimetrů. Celý objekt byl v době výzkumu skryt pod úrovní terénu, ale výška dochovaného zdiva dosahuje až 2,45 metru.\n\nVe druhé polovině čtrnáctého století johanité věž rozšířili směrem k jihu na tříprostorovou kurii, nejstarší v českých zemích. Před rokem 1375 se kurie stala sídlem Markéty ze Šternberka, vdovy po Vilému Bavorovi ze Strakonic. Podle popisů z let 1591 a 1610 mezi kurií a kostelem vedl spojovací můstek. Jižní část kurie (bez původní věže) byla přestavěna na pozdně barokní špýchar. Ještě v polovině osmnáctého století však v budově bydlel kaplan a bývali v ní ubytováni žebraví studenti. Sýpka je dvouprostorová, přičemž severní část měří 7,5 × 3,8 metru a jižní 6,8 × 3,8 metru. V severovýchodní části areálu se nachází rozsáhlý komplex sklepů s celkovými rozměry 23 × 15 metrů, vyhloubených v době renesance před rokem 1610.\n\nAreál dvorce byl poškozen a vypálen na počátku třicetileté války. Škody byly nejprve provizorně opraveny a v letech 1745–1747 byla postavena dochovaná budova fary, oproti starším stavbám posunutá směrem k východu.\n"}
{"id": "1563535", "url": "https://cs.wikipedia.org/wiki?curid=1563535", "title": "NGC 7765", "text": "NGC 7765\n\nNGC 7765 je spirální galaxie v souhvězdí Pegase. Její zdánlivá jasnost je 14,6 a úhlová velikost 0,7′ × 0,7′. Je vzdálená 350 milionů světelných let, průměr má 70 000 světelných let. Spolu s NGC 7766, NGC 7767 a NGC 7768 tvoří skupinu galaxií Holm 818. Galaxii objevil 12. října 1855 R. J. Mitchell.\n\n"}
{"id": "1563536", "url": "https://cs.wikipedia.org/wiki?curid=1563536", "title": "NGC 7767", "text": "NGC 7767\n\nNGC 7767 je čočková galaxie v souhvězdí Pegase. Její zdánlivá jasnost je 13,5 a úhlová velikost 1,0′ × 0,2′. Je vzdálená 366 milionů světelných let, průměr má 105 000 světelných let. Spolu s NGC 7765, NGC 7766 a NGC 7768 tvoří skupinu galaxií Holm 818. Galaxii objevil 9. října 1872 Ralph Copeland.\n\n"}
{"id": "1563537", "url": "https://cs.wikipedia.org/wiki?curid=1563537", "title": "NGC 7775", "text": "NGC 7775\n\nNGC 7775 je galaxie v souhvězdí Pegase. Její zdánlivá jasnost je 13,3 a úhlová velikost 0,9′ × 0,8′. Je vzdálená 310 milionů světelných let, průměr má 80 000 světelných let. Galaxii objevil 6. října 1883 Édouard Stephan.\n\n"}
{"id": "1563539", "url": "https://cs.wikipedia.org/wiki?curid=1563539", "title": "Pomník Antonína Dvořáka", "text": "Pomník Antonína Dvořáka\n\nPomník Antonína Dvořáka je pojmenování pro několik soch/pomníků v těchto místech:\n\n"}
{"id": "1563540", "url": "https://cs.wikipedia.org/wiki?curid=1563540", "title": "Li Wen-liang", "text": "Li Wen-liang\n\nLi Wen-liang (12. října 1986, Pej-čen, Čína – 7. února 2020, Wu-chan, Čína) byl čínský oftalmolog a whistleblower, který se jako jeden z prvních snažil upozorňovat na šíření nového typu koronaviru 2019-nCoV. \n\nUž v prosinci 2019 si u pacientů všiml příznaků podobných nemoci SARS. Své poznatky napsal kolegům přes sociální síť WeChat, informace se pak začala šířit po internetu. Poté byl úřady obviněn ze šíření lživých informací. Musel podepsat dokument, podle něhož jím zveřejněné zprávy \"„vážně narušily společenský řád“\", a slíbit, že ve své činnosti přestane. \n\nNakonec se Li Wen-liang sám nakazil virem 2019-nCoV a 6. února 2020 vydala čínská státní média zprávu, že zemřel.\n\nAvšak krátce na to vydala Centrální nemocnice ve Wu-chanu zprávu, která byla s oficiální v rozporu, uváděla, že „Li Wen-liang je v kritickém stavu a lékaři se snaží, aby ho zachránili“. Podle \"China Newsweek\" (中國 新聞 周刊) se jeho srdeční rytmus zastavil ve 21:30 a k udržení jeho života byla použita mimotělní membránová oxygenace (ECMO). Úsilí však nebylo úspěšné a Li Wen-liang zemřel ve 2:58 7. února 2020.\n\nV době původního ohlášení jeho smrti měla epidemie přes 630 obětí a 31 tisíc nakažených.\n"}
{"id": "1563541", "url": "https://cs.wikipedia.org/wiki?curid=1563541", "title": "Marlene Mathewsová", "text": "Marlene Mathewsová\n\nMarlene Judith Mathewsová AO (později Willardová * 14. července 1934) je bývalá australská olympijská sprinterka. Byla popsána jako „jeden z největších a nejšťastnějších mistrů Austrálie“.\n\n"}
{"id": "1563543", "url": "https://cs.wikipedia.org/wiki?curid=1563543", "title": "Misionáři svaté Rodiny", "text": "Misionáři svaté Rodiny\n\nMisionáři Svaté Rodiny (\"Congregatio Missionariorum a Sancta Familia\", \"Missionari della Sacra Famiglia\", ve zkratce MSF) je institut zasvěčeného života v katolické církvi, kongregace kleriků, která má za cíl misionářskou práci se speciálním ohledem na pozdní kněžská povolání a pastoraci rodin.\n\nJean Baptiste Berthier (1840-1908) byl knězem kongregace Salettinů, který chtěl založit zvláštní seminář pro ty, kteří se chtějí stát kněžími, ale zabraňuje jim v tom buď vyšší věk (jedná se otzv. \"pozdní povolání\") nebo nedostatek finančních prostředků. Vedení jeho kongregace odmítlo takový seminář založit, a proto se Betrhier za podpory papeže Lva XIII. rozhodl založit vlastní kongregaci. Papež určil za protektora remeškého arcibiskupa kardinála Langénieuxe, vzhledem k politické situaci ve Francii nakonec došlo k založení kongregace v holandském Grave (Diecéze 's-Hertogenbosch) v roce 1895. V roce 1911 se stala nová instituce kongregací papežského práva, roku 1931 byly schváleny její konstituce.\n\nV současné době má kongregace po celém světě asi tisícovku řeholníků, kteří žijí ve zhruba 80 komunitách. V České republice působí od roku 1999.\n\n"}
{"id": "1563544", "url": "https://cs.wikipedia.org/wiki?curid=1563544", "title": "Dvořákovy sady (Karlovy Vary)", "text": "Dvořákovy sady (Karlovy Vary)\n\nDvořákovy sady v Karlových Varech leží v centru města na okraji jeho lázeňské části při břehu řeky Teplé. Ohraničeny jsou Vojenským lázeňským ústavem, Zahradní ulicí a nábřežím řeky. Byly založeny v roce 1878.\n\nDo sedmdesátých let 19. století patřily městu pouze park u vily Lützow (sady Jeana de Carro) a v letech 1831–1834 parkově upravený sad nad Mlýnskou kolonádou (Skalníkovy sady). V roce 1874 koupilo město za 300 000 zlatých \"zahradu fotografa Wimra\" a nechalo zde v letech 1876–1878 založit park. Jiný zdroj uvádí, že nový městský park byl založen v letech 1877–1878 v bývalé \"Wintrově zahradě\", event. \"Winterových zahradách\". Zdroje se shodují, že park byl zřízen na zahradě za Vojenským lázeňským ústavem a veřejnosti zpřístupněn v roce 1878. Plán výstavby vypracoval umělecký zahradník Jan Hahmann, který tehdy již pečoval o Skalníkovy sady. Výstavba si vyžádala regulaci řeky a bylo nutné vyrovnat terén a zvýšit úroveň některých zahradních partií.\n\nV letech 1880–1881 byla v praku postavena litinová koncertní a restaurační hala Blanenský pavilon.\n\nNa začátku lázeňské zóny roku 1974 byl park nově upraven podle návrhu architekta Adolfa Petra. Na počest hudebního skladatele Antonína Dvořáka zde byl v rámci úprav instalován umělcův pomník a park získal název Dvořákovy sady.\n\nV parku byly vysázeny platany, duby, javory a jilmy a zřízeny pískové cesty, pyramidy růžových keřů, květinové záhony a vodní zátiší s vodotryskem.\n\nO údržbu Smetanových sadů, stejně jako ostatních sadů a parků na území města, se od roku 1992 stará příspěvková organizace Správa lázeňských parků.\n\n\n\n\n\n\n"}
{"id": "1563546", "url": "https://cs.wikipedia.org/wiki?curid=1563546", "title": "NGC 7774", "text": "NGC 7774\n\nNGC 7774 je eliptická galaxie tvořící s galaxií PGC 93142 pár galaxií HOLM 821 v souhvězdí Pegase. Její zdánlivá jasnost je 13,2 a úhlová velikost 1,0′ × 0,6′. Objekt objevil 9. srpna 1886 Lewis A. Swift.\n\n"}
{"id": "1563548", "url": "https://cs.wikipedia.org/wiki?curid=1563548", "title": "NGC 7777", "text": "NGC 7777\n\nNGC 7777 je čočková galaxie v souhvězdí Pegase. Její zdánlivá jasnost je 13,4 a úhlová velikost 1,2′ × 0,8′. Je vzdálená 320 milionů světelných let, průměr má 110 000 světelných let. Galaxii objevil 25. října 1876 Édouard Stephan.\n\n"}
{"id": "1563549", "url": "https://cs.wikipedia.org/wiki?curid=1563549", "title": "Giuseppina Leoneová", "text": "Giuseppina Leoneová\n\nGiuseppina „Giusy“ Leoneová (* 21. prosince 1934) je italská sprinterka. Soutěžila na závodech 100 m, 200 m a 4 × 100 m na olympijských hrách 1952, 1956 a 1960 – do finále se dostala pětkrát. V roce 1960 získala bronzovou medaili ve 100 m, 0,06 sekundy před Mariji Itkinovou. \n\n"}
{"id": "1563551", "url": "https://cs.wikipedia.org/wiki?curid=1563551", "title": "NGC 7797", "text": "NGC 7797\n\nNGC 7797 je spirální galaxie v souhvězdí Ryb. Její zdánlivá jasnost je 13,8 a úhlová velikost 1,0′ × 0,9′. Je vzdálená 401 milionů světelných let, průměr má 115 000 světelných let. Galaxii objevil 6. prosince 1790 William Herschel.\n\n"}
{"id": "1563552", "url": "https://cs.wikipedia.org/wiki?curid=1563552", "title": "Babylónská metoda", "text": "Babylónská metoda\n\nBabylónská metoda výpočtu druhé odmocniny (též Hérónova metoda) je iterační postup, při kterém se odhad hodnoty odmocniny postupně upřesňuje výpočtem aritmetického průměru odhadu a podílu odmocňovaného čísla a odhadu.\n\nPro výpočet formula_1 se opakovaně počítá:\n\nformula_2\n\nJako počáteční odhad formula_3 lze použít formula_4 nebo vhodné číslo, které má poloviční počet číslic než formula_5.\n\nBabylónská metoda vede ke stejnému výpočtu jako numerické řešení rovnice formula_6 Newtonovou metodou (metoda sečen).\n"}
{"id": "1563554", "url": "https://cs.wikipedia.org/wiki?curid=1563554", "title": "NGC 7802", "text": "NGC 7802\n\nNGC 7802 je čočková galaxie v souhvězdí Ryb. Její zdánlivá jasnost je 13,5 a úhlová velikost 1,1′ × 0,6′. Je vzdálená 244 milionů světelných let, průměr má 80 000 světelných let. Galaxii objevil 25. září 1830 John Herschel. V katalogu NGC je popsána jako „\"velmi slabá, malá, okrouhlá, dosti náhle jasnější střed\"“\n\n"}
{"id": "1563555", "url": "https://cs.wikipedia.org/wiki?curid=1563555", "title": "NGC 7820", "text": "NGC 7820\n\nNGC 7820 je čočková galaxie v souhvězdí Ryb. Její zdánlivá jasnost je 13,0 a úhlová velikost 1,3′ × 0,6′. Je vzdálená 142 milionů světelných let, průměr má 55 000 světelných let. Galaxii objevil 24. září 1830 John Herschel.\n\n"}
{"id": "1563556", "url": "https://cs.wikipedia.org/wiki?curid=1563556", "title": "NGC 7834", "text": "NGC 7834\n\nNGC 7834 je spirální galaxie v souhvězdí Ryb. Její zdánlivá jasnost je 14,4 a úhlová velikost 1,1′ × 0,8′. Je vzdálená 239 milionů světelných let, průměr má 75 000 světelných let. Galaxii objevil 29. listopadu 1864 Albert Marth.\n\n"}
{"id": "1563559", "url": "https://cs.wikipedia.org/wiki?curid=1563559", "title": "Let Pegasus Airlines 2193", "text": "Let Pegasus Airlines 2193\n\nLet Pegasus Airlines 2193 byl pravidelný vnitrostátní osobní let ze Smyrny do Istanbulu v Turecku provozovaný společností Pegasus Airlines. 5. února 2020, po přistání na letišti Sabihy Gökçenové, vyjel Boeing 737-800 z dráhy a rozlomil se. Tři lidé zemřeli, 179 lidí bylo zraněno a letadlo bylo zničeno. Je to první nehoda se smrtelnými následky v historii letecké společnosti. Stala se necelý měsíc po jiné nehodě společnosti Pegasus Airlines, kdy Boeing 737 na témže letišti vybočil z dráhy.\nLetoun Boeing 737-86J sériové číslo 37742, registrace TC-IZK byl v době havárie byl jedenáct let starý. Prvním majitelem byla dnes již zaniklá společnost Air Berlin, ta jej v květnu 2016 předala nynějšímu provozovateli. Ještě před nehodou Pegasus naplánoval přechod celé flotily na Airbusy a čekalo se jen na skončení leasingu.\n"}
{"id": "1563560", "url": "https://cs.wikipedia.org/wiki?curid=1563560", "title": "Zimní paralympijské hry 2006", "text": "Zimní paralympijské hry 2006\n\nZimní paralympijské hry 2006, oficiálně IX. zimní paralympijské hry ( ), se konaly v italském Turíně. Slavnostní zahájení proběhlo 10. března 2006, ukončení se pak uskutečnilo 19. března 2006.\n\nByly to druhé paralympijské hry v Itálii, po letních paralympijských hrách 1960 v Římě.\n\nPořadatel zimních olympijských her 2006 byl zvolen na 19. června 1999 v Soulu na 109. zasedání Mezinárodního olympijského výboru. Jako následek spekulací o korupci při volbě pořadatele zimních olympijských her 2002 MOV přistoupil ke změně systému. V Soulu se představili všichni kandidáti, z nich ale \"Vybírací kolegium\" (\"Selection college\") po zhodnocení kandidatur vybral dva finalisty (kromě Turína Sion) a pouze o nich hlasovalo plénum MOV, přičemž Turín zvítězil přesvědčivě o 17 hlasů.\n\nPro Poprad-Tatry to byl druhý pokus získat pořadatelství zimních olympijských her (kandidoval i na ZOH 2002). V referendu ho podporovalo 97 % obyvatel zainteresovaných regionů.\n\n\n\nČesko reprezentovalo 5 paralympioniků.\n\nVlajkonošem české paralympijské reprezentace byl zvolen paralympijský vítěz v alpském lyžování Anna Kulíšková.\n\n\"Čestí medailisté\"\n"}
{"id": "1563568", "url": "https://cs.wikipedia.org/wiki?curid=1563568", "title": "Barbara Ferrellová", "text": "Barbara Ferrellová\n\nBarbara Ann Ferrellová (Edmonsonová, * 28. července 1947 Hattiesburg, Mississippi) je bývalá americká atletka, který soutěžila hlavně v metru na 100 metrů.\n\n"}
{"id": "1563569", "url": "https://cs.wikipedia.org/wiki?curid=1563569", "title": "NGC 7787", "text": "NGC 7787\n\nNGC 7787 je čočková galaxie v souhvězdí Ryb. Její zdánlivá jasnost je 14,4 a úhlová velikost 1,8′ × 0,5′. Je vzdálená 303 milionů světelných let, průměr má 160 000 světelných let. Tvoří gravitačně vázaný pár s galaxií PGC 72912. Galaxii objevil 23. října 1864 Albert Marth .\n\n"}
{"id": "1563574", "url": "https://cs.wikipedia.org/wiki?curid=1563574", "title": "Živorodka salvadorská", "text": "Živorodka salvadorská\n\nŽivorodka salvadorská (latinsky: \"Poecilia salvatoris\", slovensky: \"Živorodka salvadorská\", anglicky: \"Real liberty molly\"). Rybu poprvé popsal v roce 1907 britský ichtyolog Charles Tate Regan (1. únor 1878 – 12. únor 1943). Americký akvarista Dr. William T. Innes (2. únor 1874 – 27. únor 1969) považoval tento druh za barevnou variantu \"P. sphenops\". Tato ryba byla jako \"Liberty Molly\" poprvé chována akvaristy v roce 1935. \n\nSamci i samice jsou krásně pastelově zbarvení. Samci mají červenou hřbetní a ocasní ploutev. Samice je výrazně větší a plnější v břišní části, dorůstá až 10 cm, samec maximálně 6,7 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev.\n\nRyba se vyskytuje ve Střední Americe, v Salvadoru a Hondurasu. \n\n\n\n\n"}
{"id": "1563575", "url": "https://cs.wikipedia.org/wiki?curid=1563575", "title": "NGC 7809", "text": "NGC 7809\n\nNGC 7809 je spirální galaxie v souhvězdí Ryb. Její zdánlivá jasnost je 14,5 a úhlová velikost 0,5′ × 0,4′. Je vzdálená 863 milionů světelných let, průměr má 125 000 světelných let. Galaxii objevil 9. září 1864 Albert Marth.\n\n"}
{"id": "1563581", "url": "https://cs.wikipedia.org/wiki?curid=1563581", "title": "NGC 7811", "text": "NGC 7811\n\nNGC 7811 je galaxie v souhvězdí Ryb. Její zdánlivá jasnost je 14,5 a úhlová velikost 0,40′ × 0,4′. Je vzdálená 347 milionů světelných let, průměr má 40 000 světelných let. Galaxii objevil 5. října 1864 Albert Marth.\n\n"}
{"id": "1563582", "url": "https://cs.wikipedia.org/wiki?curid=1563582", "title": "Jaroslav Volf (sochař)", "text": "Jaroslav Volf (sochař)\n\nJaroslav Volf (8. června 1896 Kladno – 6. dubna 1977 tamtéž) byl kladenský kamenosochař a majitel kamenosochařského závodu, absolvent Kamenosochařské školy v Hořicích, žák Jana Štursy a J. V. Myslbeka na Akademii výtvarných umění v Praze, člen \"pěveckého spolku Smetana\".\n\nNarodil se v Kladně jako syn sochařského mistra Josefa Volfa, syna Václava Volfa, havíře ze Štěpánova (Kročehlavy) a Františky Laudové ze Žiliny u Kamenných Žehrovic. Jeho matka byla Marie Kozlová, dcera kladenského obchodníka Jana Kozla a Marie Čtrnácté z Kladna.\n\nV roce 1912 bylo schváleno zbudování pomníku v Dvořákových sadech u Kladenského divadla v severozápadním rohu parku. U zrodu myšlenky stál tehdejší jednatel Kladenské filharmonie a zároveň člen \"spolku Smetana\" Cyril Novotný. Od roku 1912 byl na vybudování pomníku věnován výtěžek z pravidelných promenádních koncertů v parku, postaven byl až po první světové válce v roce 1926, podle návrhu pražského architekta ing. Jaroslava Beránka. Bronzová busta je od sochaře Jaroslava Volfa, člena pěveckého spolku Smetana. Oba autoři se vzdali nároku na honorář. U pomníku byly původně umístěné čtyři nízké bronzové lucerničky.\n\n\n\n\n"}
{"id": "1563583", "url": "https://cs.wikipedia.org/wiki?curid=1563583", "title": "NGC 7824", "text": "NGC 7824\n\nNGC 7824 je spirální galaxie v souhvězdí Ryb. Její zdánlivá jasnost je 13,5 a úhlová velikost 1,60′ × 1,2′. Je vzdálená 280 milionů světelných let, průměr má 75 000 světelných let. Galaxii objevil 25. září 1830 John Herschel.\n\n"}
{"id": "1563584", "url": "https://cs.wikipedia.org/wiki?curid=1563584", "title": "NGC 7825", "text": "NGC 7825\n\nNGC 7825 je spirální galaxie s příčkou v souhvězdí Ryb. Její zdánlivá jasnost je 13.6 a úhlová velikost 1,00′ × 0,5′. Je vzdálená 365 milionů světelných let, průměr má 105 000 světelných let. Galaxii objevil 25. září 1830 John Herschel.\n\n"}
{"id": "1563585", "url": "https://cs.wikipedia.org/wiki?curid=1563585", "title": "NGC 7827", "text": "NGC 7827\n\nNGC 7827 je čočková galaxie v souhvězdí Ryb. Její zdánlivá jasnost je 14,1 a úhlová velikost 1,20′ × 0,9′. Je vzdálená 242 milionů světelných let, průměr má 85 000 světelných let. Galaxii objevil 25. září 1830 John Herschel.\n\n"}
{"id": "1563586", "url": "https://cs.wikipedia.org/wiki?curid=1563586", "title": "Hostinec U lukostřelce", "text": "Hostinec U lukostřelce\n\nHostinec U lukostřelce, někdejší čp. 796, stával v České Lípě v prostoru jižně od městského centra, na nároží ulice Lukostřelecké, k níž byl adresou přiřazen, a ulice 5. května. Dům byl zbořen v roce 1977. Podle Památkového katalogu objekt za nejasných okolností zanikl pravděpodobně v 70. letech 20. století. Podle zápisu na evidenčním listu památky byl zápis objektu do rejstříku zrušen rozhodnutím rady Okresního národního výboru v České Lípě ze dne 23. dubna 1982, což bylo oznámeno přípisem OK ONV čj. 725/82 z 29. 4. 1982, z důvodu, že objekt byl bez řádného řízení a odejmutí památkové ochrany zrušen a asanován. Zápis v evidenční listu doplňuje další poznámka, že k zrušení došlo na základě neplatného právního aktu a objekt je stále kulturní památkou. V MonumNetu i v Památkovém katalogu byl objekt nadále veden jako kulturní památka. Ještě v roce 2020 je hostinec U lukostřelce stále zapsán v Ústředním seznamu kulturních památek České republiky pod číslem 54675/5-4835 jako kulturní památka s trvající ochranou.\n\nV Památkovém katalogu není objekt zaměřen, jeho umístění však naznačuje sled sousedících popisných čísel 794 a 795. Na místě areálu hostince dnes stojí trafostanice čp. 2321, přilehlý nárožní parčík a několik bytových domů. \n\nMístní lukostřelecký spolek v České Lípě prokazatelně existoval již v 16. století - důkazem je listina, datovaná 4. května 1581, kterou město potvrzovalo střelecký řád pro spolek lukostřelců. Nejvýznamnější události v životě tohoto spolku bývalo tzv. \"střílení ku ptáku\", které bylo pořádáno vždy ve svatodušní pondělí během svátků letnic. Cílem při těchto soutěžích byl dřevěný pták, vyzdvižený na speciální konstrukci, na nějž se střílelo z luků a kuší. \n\nAž do 18. století pořádal českolipský spolek lukostřelců svá cvičení a soutěže na louce u Ploučnice pod Holým vrchem, teprve později lukostřelci přesunuli své aktivity do prostoru na jih od města u pražské cesty (tehdejší \"Wienerstrasse\"), která pak pokračovala z České Lípy přes Okřešice dále na jih ku Praze. Podle zmínky z roku 1841 existoval v prostoru lukostřeleckého cvičiště starý jednopatrový spolkový hostinec. Tento původní hostinec měl údajně \"pamatovat mnohá staletí\", byl roubený a krytý šindelem. Spolek zde začal v roce 1854 provozovat pivní výčep zvaný \"Schiesshaus\". O tři roky později byl přistavěn sál a v roce 1895 zřízena kuželna. Pro střelecké soutěže byl kolem roku 1900 na vedlejším volném prostranství zbudován kamenný podstavec, který byl téměř stejně vysoký, jako budova hostince. Na podstavci bylo dlouhé dřevěné bidlo, které se sklápělo od hostince směrem na jih, na němž býval umístěn terč. Tradiční střelecké soutěže se zde konaly až do první světové války, kdy byly přerušeny.\n\nBěhem první světové války prostory hostince, stejně jako jiné objekty v okolí, sloužily k ubytování vojska. \n\nV roce 1918 bylo v budově plynové osvětlení nahrazeno elektrickým. V roce 1926 byl k hostinci přistavěn hudební pavilon. \n\nPo válce zde pokračoval dále společenský život. Hostinec byl v té době centrem společenského a politického dění, zejména pokud šlo o aktivity místních dělnických spolků. Na prostranství u hostince i v širším okolí bývaly pořádány velké poutě. 28. března 1921 se zde uskutečnilo ustavující shromáždění organizace českolipské německé sekce Komunistické strany Československa. Na prostranství u tohoto hostince dne 21. října 1934 jistý Konrád Henlein z Vratislavic u Liberce, představitel nově založené Sudetoněmecké vlastenecké fronty, před asi 20 000 shromážděnými německými občany poprvé veřejně představil program své strany. Jako řečnická tribuna mu posloužil kamenný podstavec, na němž stávalo dlouhé bidlo, sloužící pro „střílení ku ptáku“. \n\nPo skončení druhé světové války skončila i existence českolipského střeleckého spolku a místních střeleckých soutěží. Místo na Ptačí louce, kam byl ještě před válkou přesunut kamenný podstavec s bidlem, sloužilo jako shromaždiště prvomájových průvodů, které se odtud vydávaly na českolipské náměstí. V roce 1948 se hostinec U lukostřelce stal závodním klubem železničářů, konaly se zde různé společenské akce a koncerty, včetně koncertů tehdejších bigbítových skupin.\n\nV památkovém katalogu Národního památkového ústavu nejsou uvedeny žádné podrobnosti, týkající se popisu památky, její existence či zániku. Výjimkou jsou pouze strohé základní údaje na titulní straně zápisu, mj. uvádějící, že objekt je \"památkově chráněn\" a že se jedná o \"nemovitou kulturní památku\". Mezi dokumenty v příloze je však fotokopie původního evidenčního listu památky, na jehož druhé straně je rukou psaný a místy obtížně čitelný text: \"Objekt zapsán do státního seznamu nemovitých kulturních památek na základě usnesení rady SvčKNV č. 535/340/43 z 28. 6. 1973. Zápis ve státním seznamu z r u š e n rozhodnutím rady ONV ze dne 23. dubna 1982. Oznámeno přípisem OK ONV čj. 725/82 z 19. 4. 82. Do SÚPPOP došlo pod čj 2515/82. Důvod: \"Objekt byl bez řádného řízení a odejmutí památkové ochrany zrušen a asanován\". Podpis a datum 11. 5. 1982. Pod tím je jinou rukou a bez podpisu připsáno: \"Zrušení na základě neplatného právního aktu – stále KP\". Jak je uvedeno v regionálních publikacích a dalších zdrojích, hostinec U lukostřelce byl zbořen v roce 1977 a na jeho místě budoucí obyvatelé této lokality částečně svépomocí vybudovali několik třípodlažních bytových domů. Důvod rozhodnutí o asanaci hostince i s hudebním pavilonem a přilehlým prostranstvím není znám. \n\n"}
{"id": "1563603", "url": "https://cs.wikipedia.org/wiki?curid=1563603", "title": "NGC 7832", "text": "NGC 7832\n\nNGC 7832 je eliptická galaxie v souhvězdí Ryb. Její zdánlivá jasnost je 13,2 a úhlová velikost 1,9′ × 1,0′. Je vzdálená 283 milionů světelných let, průměr má 160 000 světelných let. Galaxii objevil 20. září 1784 William Herschel. Pozdější pozorování z 12. září 1896 Lewise Swifta bylo duplicitně katalogizováno v doplňku katalogu NGC jako IC 5386. \n\n"}
{"id": "1563611", "url": "https://cs.wikipedia.org/wiki?curid=1563611", "title": "NGC 7757", "text": "NGC 7757\n\nNGC 7757 je spirální galaxie v souhvězdí Ryb. Její zdánlivá jasnost je 12,4 a úhlová velikost 2,4′ × 1,7′. Je vzdálená 138 milionů světelných let, průměr má 95 000 světelných let. Galaxie je členem skupiny galaxií LGG 482. Galaxie je v Katalogu pekuliárních galaxií zařanena ve skupině spirálních galaxií se společníkem s vysokým povrchovým jasem jako Arp 68. Objekt objevil 24. září 1830 John Herschel.\n\n"}
{"id": "1563618", "url": "https://cs.wikipedia.org/wiki?curid=1563618", "title": "Modelář (film)", "text": "Modelář (film)\n\nModelář je české drama z roku 2020 režiséra Petra Zelenky, který k filmu zároveň napsal i scénář. Film pojednává o dvou kamarádech provozujících půjčovnu dronů. V hlavních rolích se objevili Kryštof Hádek, Jiří Mádl, Veronika Khek Kubařová, Richard Stanke, Zuzana Fialová a Miroslav Hanuš. \n\nFilm vstoupil do českých kin dne 6. února 2020, předpremiéra proběhla dne 29. ledna 2020 v Brně v kině Scala.\n\nPříběh se odehrává v současné Praze a představuje dva kamarády, kteří provozují prodejnu s drony. Každý z kamarádů má odlišný přístup k životu. Pavel (Kryštof Hádek) rád bojuje za spravedlnost, kdežto jeho kolega a zároveň majitel obchodu Plech (Jiří Mádl) si myslí, že jedinou šancí na slušný život jsou peníze. Do cesty se jim připlete právnička Eva (Veronika Khek Kubařová), která pracuje na pozici asistentky prezidentského kandidáta. Díky ní se Pavel a Plech začnou podílet na prezidentské kampani.\n\nFilm získal od filmových kritiků převážně pozitivní hodnocení:\n\n"}
{"id": "1563624", "url": "https://cs.wikipedia.org/wiki?curid=1563624", "title": "Svěcené oleje", "text": "Svěcené oleje\n\nSvěcené oleje (latinsky olea sancta, jednotné číslo Oleum sanctum); v křesťanství to je olivový olej speciálně požehnaný a užívaný v liturgii svátostí k pomazání osob nebo k posvěcení chrámu či chrámových předmětů.\nSlovo \"olej\" pochází z latinského termínu \"oleum\", který je odvozen z řeckého \"élaion\" a označuje olej lisovaný z oliv. Může sloužit jako lék, parfém, jídlo či k osvětlení. Pro účely křesťanských obřadů se užívá olej s příměsí balzámu. Význam tohoto speciálního oleje je vyjádřen přídavným jménem \"svěcený\". Oleje světí biskup (či arcibiskup) během mše svaté, která se slaví v každé diecézi během Svatého týdne. Jsou distribuovány ve velkých nádobách (konvích či lahvích) k uložení v kostelech, kde se postupně rozlévají do tří druhů nádobek označených podle svého využití. \n\nV židovsko-křesťanské tradici býval král před svým nastolením pomazán olejem, který zakládal jeho královskou hodnost. Ve Starém zákoně například Samuel pomazal krále Saula i krále Davida. Pomazání olejem symbolizovalo zasvěcení člověka vyvoleného Bohem k vládě královskou mocí, kněžstvím nebo prorockým posláním.\nKristus je považován za pomazaného Boha, Mesiáše, obřadem pomazání se stal Božím prorokem. Jméno Kristus je řeckým překladem hebrejského termínu Mašiyachle a znamená „pomazaný“. Odtud se pak panovníci a světci označují \"hlavy pomazané\". \n\nV křesťanské liturgii se používají tři druhy svatého oleje:\n\nOlej katechumenů a křižmo se přidávají také při svěcení křestní vody.\n\nOd raně křesťanské doby slouží jako nádobky buď skleněné ampule, nebo keramické vázy typu lékythos,alabastron či pyxis), válcové kovové schránky (stříbrné, cínové, železné) s víčkem, zátkou či šroubovacím uzávěrem. V období gotiky byl zaveden typ nádobky se třemi spojenými válcovými prohlubněmi s jedním trojlistým víčkem, otvíracím na pant. Označení písmeny bylo zpravidla ryté na víčku. Pozdně gotické, renesanční a barokní nádobky mohou spočívat na noze s patkou. Svěcené oleje mají být uloženy v uzamčené skříni v kapli či v kredenci v sakristii kostela. \n\n\n\n"}
{"id": "1563626", "url": "https://cs.wikipedia.org/wiki?curid=1563626", "title": "NGC 7778", "text": "NGC 7778\n\nNGC 7778 je eliptická galaxie v souhvězdí Ryb. Její zdánlivá jasnost je 12,7 a úhlová velikost 1,0′ × 1,0′. Je vzdálená 239 milionů světelných let, průměr má 70 000 světelných let. Galaxii objevil 12. listopadu 1784 William Herschel.\n\n"}
{"id": "1563627", "url": "https://cs.wikipedia.org/wiki?curid=1563627", "title": "NGC 7779", "text": "NGC 7779\n\nNGC 7779 je čočková galaxie v souhvězdí Ryb. Její zdánlivá jasnost je 12.8 a úhlová velikost 1,40′ × 1,1′. Je vzdálená 234 milionů světelných let, průměr má 95 000 světelných let. Galaxii objevil 12. listopadu 1784 William Herschel.\n\n"}
{"id": "1563628", "url": "https://cs.wikipedia.org/wiki?curid=1563628", "title": "NGC 7780", "text": "NGC 7780\n\nNGC 7780 je galaxie v souhvězdí Ryb. Její zdánlivá jasnost je 13,9 a úhlová velikost 0,9′ × 0,5′. Je vzdálená 236 milionů světelných let, průměr má 60 000 světelných let. Galaxii objevil 18. října 1881 Édouard Stephan.\n\n"}
{"id": "1563629", "url": "https://cs.wikipedia.org/wiki?curid=1563629", "title": "NGC 7781", "text": "NGC 7781\n\nNGC 7781 je spirální galaxie v souhvězdí Ryb. Její zdánlivá jasnost je 14,3 a úhlová velikost 0,8′ × 0,2′. Je vzdálená 259 milionů světelných let, průměr má 60 000 světelných let. Galaxii objevil 16. srpna 1830 John Herschel.\n\n"}
{"id": "1563630", "url": "https://cs.wikipedia.org/wiki?curid=1563630", "title": "NGC 7782", "text": "NGC 7782\n\nNGC 7782 je spirální galaxie v souhvězdí Ryb. Její zdánlivá jasnost je 12,2 a úhlová velikost 2,2′ × 1,3′. Je vzdálená 246 milionů světelných let, průměr má 160 000 světelných let. Galaxii objevil 12. listopadu 1784 William Herschel .\n\n"}
{"id": "1563631", "url": "https://cs.wikipedia.org/wiki?curid=1563631", "title": "Benedetti", "text": "Benedetti\n\nBenedetti může znamenat:\n\n"}
{"id": "1563633", "url": "https://cs.wikipedia.org/wiki?curid=1563633", "title": "Usedlost čp. 15 (Krasov)", "text": "Usedlost čp. 15 (Krasov)\n\nUsedlost čp. 15 se nachází na katastrálním území Krasov v okrese Bruntál. Je příkladem lidové architektury a je chráněná jako kulturní památka od roku 1958 se zápisem v Ústředním seznamu kulturních památek ČR. Kulturní památku tvoří obytný dům, dvě deštěné stodoly a ohradní zeď.\n\nVenkovská usedlost je v centru obce Krasov u hlavní komunikace a je datována rokem 1856. Jedná se o usedlost s dispozicí dvoru hákového typu, je ohraničená kamennou zdí. \n\nObytný dům je zděná omítaná přízemní na vyšší kamenné podezdívce stavba na obdélníkovém půdorysu zakončená sedlovou střechou s polovalbou a s osmi vikýři a krytá břidlicí. Dům je podsklepený. Orientovaný tříosým štítovým průčelím k hlavní silnici. Okna jsou zdobená štukovým ornamentem a čtveřicí liliových květů. Průčelí je děleno hlavní římsou pokrytou břidlicí, nad ní je trojúhelníkový štít se dvěma okny a půlkruhovými větracími okny po stranách. Nad okny je polovalba s vikýřem. V interiéru jsou zaklenuty předsíň a kuchyň plackou, ostatní místnosti mají ploché stropy. Na obytnou část navazují chlévy, které jsou zaklenuty pruskou plackou.\n\nU štítového průčelí je vjezd a z lomového kamene postavená omítaná zeď, která je zastřešena pultovou střechou.\n\nKolmo na obytnou část uzavírá dvůr na jižní straně dřevěná roubená stodola na půdorysu obdélníku se sedlovou střechou krytou eternitem. Štíty má deštěné. Jihovýchodní stranu uzavírá souběžná stodola s první stodolou. Stavba je menší, dřevěná se zděnými nárožními pilíři a deštěnými štíty. Střecha je krytá eternitem.\n\n"}
{"id": "1563634", "url": "https://cs.wikipedia.org/wiki?curid=1563634", "title": "NGC 7783", "text": "NGC 7783\n\nNGC 7783 je galaxie v souhvězdí Ryb. Její zdánlivá jasnost je 13,2 a úhlová velikost 1,0′ × 0,6′. Tvoří blízký pár s galaxií PGC 72808. Někdy za NGC bývá uvažován tento pár galaxií. Galaxie je nejjasnější členem kompaktní skupiny galaxií Hickson Compact Group 98, též katalogizovné Atlas of Peculiar Galaxies 323. Objekt objevil 9. září 1864 Albert Marth.\n\n"}
{"id": "1563639", "url": "https://cs.wikipedia.org/wiki?curid=1563639", "title": "NGC 7750", "text": "NGC 7750\n\nNGC 7750 je spirální galaxie s příčkou v souhvězdí Ryb. Její zdánlivá jasnost je 12,8 a úhlová velikost 1,6′ × 0,8′. Je vzdálená 137 milionů světelných let, průměr má 65 000 světelných let. Galaxie je členem skupiny galaxií LGG 482, skupiny okolo galaxie NGC 7757. Galaxii objevil 30. srpna 1785 William Herschel.\n\n"}
{"id": "1563642", "url": "https://cs.wikipedia.org/wiki?curid=1563642", "title": "NGC 7743", "text": "NGC 7743\n\nNGC 7743 je čočková galaxie v souhvězdí Pegase. Její zdánlivá jasnost je 11,4 a úhlová velikost 2,8′ × 2,4′. Je vzdálená 83 milionů světelných let, průměr má 65 000 světelných let. Galaxii objevil 18. října 1784 William Herschel.\n\n"}
{"id": "1563644", "url": "https://cs.wikipedia.org/wiki?curid=1563644", "title": "Caruso Show", "text": "Caruso Show\n\nCaruso Show byla česká televizní pěvecká soutěž, pořádaná od roku 1997. Pořad byl moderována Pavlem Trávníčkem, později Otakarem Brouskem mladším. Mezi hosty patřili například Jan Apolenár, Vladimír Čech, Martin Dejdar, Dalibor Gondík, Ondřej Hejma, Aleš Háma, Jan Kalousek, Michael Kocáb, Jan Kovařík, Zdeněk Mahdal, Bohuš Matuš, Ivan Mládek nebo Dana Morávková. Průběh pořadu vypadal tak, že nejprve vyzpovídal moderátor na ulici lidi, přičemž se jich zeptal, zda umí zpívat, ti nejlepší zpěváci byli pozváni do studia, kde pak zpívali před odbornou porotou. Soutěžící byli hodnoceni čísly 1-9. Pořad také navštívila skupina Lunetic, které byl věnován celý díl.\n"}
{"id": "1563645", "url": "https://cs.wikipedia.org/wiki?curid=1563645", "title": "NGC 7678", "text": "NGC 7678\n\nNGC 7678 je spirální galaxie s příčkou v souhvězdí Pegase. Její zdánlivá jasnost je 11,8 a úhlová velikost 2,5′ × 1,7′. Je vzdálená 164 milionů světelných let, průměr má 115 000 světelných let. Galaxie je zařazena do katalogu pekuliárních galaxií v skupině galaxií s výraznými spirálními rameny jako \"Arp 28\". Objekt objevil 15. září 1784 William Herschel.\n\n"}
{"id": "1563648", "url": "https://cs.wikipedia.org/wiki?curid=1563648", "title": "NGC 7683", "text": "NGC 7683\n\nNGC 7683 je galaxie v souhvězdí Pegase. Její zdánlivá jasnost je 12,7 a úhlová velikost 1,9′ × 0,9′. Je vzdálená 174 milionů světelných let, průměr má 95 000 světelných let. Galaxii objevil v roce 1865 Gaspare St. Ferrari čočkovým dalekohledem o průměru 22,9 cm.\n\n"}
{"id": "1563656", "url": "https://cs.wikipedia.org/wiki?curid=1563656", "title": "Alen Ožbolt", "text": "Alen Ožbolt\n\nAlen Ožbolt (* 24. června 1996, Novo Mesto) je slovinský fotbalový útočník, od ledna 2020 hráč slovenského klubu ŠK Slovan Bratislava. Mimo Slovinsko působil na klubové úrovni v Německu, Rakousku a Bulharsku. Nastupuje ve středu útoku. Mezi jeho přednosti patří pohotové zakončení a výběr místa v šestnáctce. \n\nSvoji fotbalovou kariéru začal ve Fužině Dvor, odkud v průběhu mládeže zamířil nejprve do celku NK Ivančna Gorica a následně do mužstev NK Krka a NK Domžale, jehož je odchovanec. \n\nV průběhu podzimní části ročníku 2013/14 se propracoval do \"áčka\" Domžale. Ligový debut v dresu tohoto klubu zažil ve 20. kole hraném 7. prosince 2013 proti Triglavu Kranj (výhra 4:1), na hrací plochu přišel v 75. minutě. Poprvé v dresu Domžale skóroval v lize v prvním kole sezony 2014/15, když v 10. minutě dal jediný a tudíž vítězný gól zápasu s týmem ND Gorica. V létě 2015 zamířil hostovat do slavného německého mužstva Borussia Dortmund, kde hrál pouze za mládež a rezervu v regionallize. V lednu 2017 se vrátil zpět do Domžale, se kterým na jaře téhož roku získal slovinský pohár. V průběhu podzimní části ročníku 2017/18 se s NK představil v předkolech Evropské ligy UEFA 2017/18, kde s Domžale postoupil přes estonský klub FC Flora Tallinn (výhry 2:0 a 3:2), Valur z Islandu (výhry 2:1 a 3:2) a německý tým SC Freiburg (prohra 0:1 a výhra 2:0) do čtvrtého předkola - play-off, kde s Domžale vypadlo po remíze 1:1 a prohře 0:3 s francouzským mužstvem Olympique de Marseille a do skupinové fáze nepostoupilo. Celkem v dresu NK Domžale odehrál 40 ligových střetnutí, ve kterých vsítil šest branek.\n\nPřed jarní částí sezony 2017/18 odešel podruhé ve své kariéře do zahraničí, když se upsal tehdy druholigovému rakouskému celku TSV Hartberg. Své první ligové utkání v dresu tohoto klubu absolvoval 23. 2. 2018 ve 21. kole, když v souboji s týmem FC Swarovski Tirol (prohra 0:2), odehrál sedmnáct minut. Angažmá v Hartbergu se mu příliš nepovedlo, jelikož odehrál pouze šest zápasů v lize, v nichž přišel na hřiště pokaždé jako střídající hráč.\n\nV září 2018 zamířil opět do ciziny a stal se posilou bulharského mužstva PFK Lokomotiv Plovdiv, se kterým podepsal tříletou smlouvu. \n\nLigový debut v dresu Lokomotivu si připsal 22. září 2018 proti klubu PFC Septemvri Sofia (výhra 3:1), na trávník přišel v 81. minutě. Poprvé za Plovdiv skóroval v souboji s celkem Vitoša Bistrica (výhra 2:1), když ve 41. minutě zvyšoval na 2:0. Svoji druhou branku v ročníku dal v 17. kole proti týmu Vereja Stara Zagora (remíza 2:2). Následně se střelecky prosadil ve 20. kole hraném 15. 12. 2018, když v první minutě nastavení druhého poločasu s mužstvem Botev Vraca zvyšoval na konečných 4:0. Počtvrté v sezoně rozvlnil síť soupeřovy branky v souboji s klubem PFK Beroe Stara Zagora (výhra 4:1), trefil se v 80. minutě. V rozmezí 26.-28. kola třikrát skóroval, po gólu dal týmům Vitoša Bistrica (výhra 3:0) FC Dunav Ruse (remíza 1:1) a PFK Slavia Sofia (remíza 1:1). 15. května 2019 dal proti městskému rivalovi - mužstvu PFK Botev Plovdiv jedinou branku utkání finále bulharského poháru a Lokomotiv Plovdiv tak díky němu získal tuto trofej. Během sezóny odehrál 23 ligových střetnutí.\n\n3. 7. 2019 nastoupil za mužstvo jako střídající hráč na posledních 25 minut v zápase bulharského Superpoháru hraného v Sofii proti tehdejšímu mistrovi - celku PFK Ludogorec Razgrad, kterému Plovdiv podlehl 0:2. Na podzim 2019 se s Lokomotivem představil v předkolech Evropské ligy, S Plovdivem nejprve postoupil díky pravidlu venkovních gólů přes slovenský klub FC Spartak Trnava (výhra doma 2:0 a prohra venku 1:3) a následně s ním vypadl v druhém předkole, kde podlehl 2x 0:1 týmu RC Strasbourg Alsace z Francie. V předkolech EL zaznamenal jeden přesný zásah, dal postupující branku v souboji s Trnavou.\n\nSvůj první ligový gól v ročníku vsítil proti mužstvu FC Arda Kardzhali (výhra 5:2), ve 44. minutě zvyšoval na 3:0. Podruhé v sezoně skóroval v devátém kole do sítě klubu Carsko Selo Sofia, gól dal v 53. minutě a podílel se na vítězství 3:2. Následně se střelecky prosadil v dalším kole hraném 22. září 2019 v souboji s týmem Beroe Stara Zagora, když v 85. minutě zvyšoval na konečných 3:0. Svoji v pořadí čtvrtou branku v ročníku dal proti mužstvu SFC Etar Veliko Tarnovo, ve čtvrté minutě otevřel skóre utkání. Lokomotiv zvítězil na půdě soupeře vysoko 5:0. Svůj další přesný střelecký zásah v sezóně si připsal v 17. kole v souboji s Ludogorcem Razgrad, ale porážce 1:2 nezabránil. Pošesté v ročníku skóroval 9. 12. 2019 v zápase 19. kola s Dunavem Ruse (výhra 3:0), když ve 41. minutě zvyšoval na 2:0. Na podzim 2019 nastoupil v lize k 20 střetnutím. \n\nV zimě 2019/2020 měl nabídky z Bulharska či Maďarska, ale Ožbolt přestoupil na Slovensko, kde uzavřel kontrakt na 4,5 roku se Slovanem Bratislava. \n\nAlen Ožbolt je bývalý mládežnický reprezentant, nastupoval za výběry do 16, 17, 19 a 21 let. V kategorii U21 je historicky nejlepším střelcem, když dal 10 gólů ve 23 zápasech. \n\nAktuální k 3. červenci 2019\n\n"}
{"id": "1563662", "url": "https://cs.wikipedia.org/wiki?curid=1563662", "title": "Pomník Antonína Dvořáka (Karlovy Vary)", "text": "Pomník Antonína Dvořáka (Karlovy Vary)\n\nPomník Antonína Dvořáka stojí uprostřed Dvořákových sadů v centru města Karlovy Vary. Socha pochází z roku 1974 a stala se prvním odhaleným skladatelovým pomníkem na území tehdejšího Československa, respektive na světě.\n\nJeden z nejslavnějších českých skladatelů Antonín Dvořák (1841–1904) pobýval v Karlových Varech v letech 1879–1894 celkem sedmkrát. Nepřijížděl však jako lázeňský host, ale na setkání mj. s berlínským nakladatelem Fritzem Simrockem, hudebním kritikem Eduardem Hanslickem, hudebním skladatelem Johannesem Brahmsem a s místními představiteli hudebního života klavíristou a pedagogem Aloisem Janečkem a dirigenty, skladateli Josefem Labitzkým a Augustem Labitzkým.\n\nPomník byl vytvořen na počest pobytů Antonína Dvořáka v Karlových Varech a uvedení jeho symfonie Z Nového světa jako evropské premiéry v Poštovním dvoře v roce 1894. Dílo od karlovarského sochaře Karla Kuneše vzniklo roku 1974 za přispění \"Společnosti Antonína Dvořáka\" a architektonické spolupráce Adolfa Petra, který rovněž navrhl okolní parkovou úpravu. Slavnostní odhalení pomníku se uskutečnilo 7. září 1974 v rámci \"Dvořákova karlovarského podzimu\" při příležitosti 70. výročí skladatelovy smrti v předvečer výročí jeho narození. Pomník tehdy odhalil český klavírista a hudební vědec Václav Holzknecht.\n\nV sadech původně stála socha Mateřství od stejného autora, která byla přemístěna na Palackého náměstí.\n\nJde o nadživotní bronzovou sochu v realistickém stylu. Umělec je zobrazen prostovlasý, oděný je do fraku. Postava stojí na vrcholu jednoduchého hranolového podstavce z leštěné žuly. Na přední straně soklu je zlacená faksimile skladatelovy signatury. Podstavec je umístěn na jednom stupni většího čtvercového půdorysu, který je složený z leštěných žulových desek.\n\nKarlovarská socha Antonína Dvořáka se stala prvním odhaleným pomníkem tohoto umělce na území tehdejšího Československa, ale i na světě. Teprve poté byly odhalovány další sochy představující skladatele:\n\n\n"}
{"id": "1563665", "url": "https://cs.wikipedia.org/wiki?curid=1563665", "title": "Zednice kakostová", "text": "Zednice kakostová\n\nZednice kakostová (\"Hoplitis villosa\") je druh vzácné chladnomilné samotářské včely z čeledi čalounicovití (\"Megachilidae\").\n\nDospělí jedinci dorůstají délky 10-12 mm. Hlavu, hruď a první tři tergity (články) zadečku mají dlouze žlutohnědě ochlupené. Zbytek zadečku je černě ochlupený s hnědými chloupkatými pásky. Břišní kartáče mají výrazné červenohnědé zbarvení, na konci jsou černé. Poslední tergit samce má čtvercový tvar.\n\nChladnomilný druh žijící na horských loukách, okrajích lesů a zahradách. Živí se nektarem a pylem rostlin z čeledi hvězdnicovitých (\"Asteraceae\"). Dospělci létají během května až července a žijí samotářsky. Staví si zděná hnízda v puklinách skal nebo ve spárách mezi kameny a plodové komůrky obkládají úkrojky květních plátků kakostů a pryskyřníků.\n\nVyskytuje se ve středních až vyšších polohách větší části Evropy a v Libanonu. V České republice pouze velmi vzácně ve vyšších chladných polohách (např. v Krkonoších).\n\nČervený seznam České republiky z roku 2017 řadí tento druh mezi zranitelné druhy, kterým dlouhodobě hrozí vyhynutí, pokud se nezmění podmínky.\n"}
{"id": "1563668", "url": "https://cs.wikipedia.org/wiki?curid=1563668", "title": "Czech National Trust", "text": "Czech National Trust\n\nCzech National Trust je nezávislá nezisková organizace založená v České republice v říjnu 2013 za podpory odborníků památkové péče a INTO (\"International National Trusts Organisation\"), mezinárodní organizace sdružující národní trusty z celého světa. Jejich smyslem je záchrana kulturního a přírodního dědictví pro další generace, prostřednictvím péče o objekty ve vlastním nebo svěřeném majetku, spolupráce s vlastníky, doborovolníky a státními organizacemi. Tato myšlenka vznikla v Anglii, kde působí organizace s nejdelší tradicí National Trust. Dlouhodobým cílem organizace je vytvoření členské a dobrovolnické základny, která se bude aktivně starat o památky v místě svého bydliště či regionu.\n\nPilotním projektem organizace byla obnova hrobky Marie Ebner-Eschembach ve Zdislavicích. Czech National Trust se v roce 2016 stal vlastníkem hrobky i přilehlých pozemků. Mezi další projekty patří např. obnova meteorologických sloupků v pražských Dejvicích a Masarykově nádraží nebo snaha o návrat plastiky okřídleného šípu od Otty Gutfreunda na Škodův palác. \n\n"}
{"id": "1563675", "url": "https://cs.wikipedia.org/wiki?curid=1563675", "title": "Alice Brownová", "text": "Alice Brownová\n\nAlice Regina Brownová (* 20. září 1960) je americká sprinterka. Byla stříbrnou medailistkou v olympijském finále 1984 o 100 m za 11,13 sekund. Navštěvovala střední školu Johna Muira (Pasadena, Kalifornie) a Kalifornskou státní univerzitu v Northridge. \n\n"}
{"id": "1563676", "url": "https://cs.wikipedia.org/wiki?curid=1563676", "title": "Násled", "text": "Násled\n\nNásled je druh mimořádného vlaku, který se řídí jízdním řádem určeného kmenového vlaku. Jako následy mohou být vedeny například vlaky při operativních odklonech. Jako následy mohou být vezeny též druhé nebo třetí díly vlaků, když zátěž vlaku je větší než maximální povolená hmotnost pravidelného vlaku a zbytek zátěže je tak odvezen s dalším hnacím vozidlem za pravidelným vlakem jako jeho násled se stejným číslem i jízdním řádem, pouze se zpožděním, případně posilové vlaky pro přepravu cestujících, ale i například lokomotivy při manipulačním přesunu atd. Pokud však je možné pro vlak použít číslo a jízdní řád vlaku podle potřeby nebo vlaku, který v daný den nejede, použijí se přímo, tj. takový mimořádný vlak není veden jako násled. Násled nemusí být vlak stejného typu, určení ani kategorie jako jeho kmenový vlak, například služební vlak může být následem osobního vlaku nebo vlak pro přepravu cestujících může být následem nákladního vlaku. \n\nTermín „násled“ nelze ztotožňovat z termínem „následný vlak“, který je obecně používán pro označení vlaku, který je v daném směru a úseku nejbližší následující po určitém vlaku. Naprostá většina vlaků je následným vlakem po předchozím vlaku, aniž by byly „následem“. Ačkoliv termín „násled“, jak je zřejmé i z jeho etymologie, původně označoval, že jde o vlak jedoucí za svým kmenovým vlakem, teoreticky může násled na tratích české Správy železnic jet i časově před svým kmenovým vlakem.\n\nNásledy se na tratích SŽDC smějí zavádět jen v případech, kdy není k dispozici vhodná trasa nebo kdy není možno vypracovat jízdní řád zvláštního vlaku. Použije se vždy časově nejvýhodnější trasy odpovídajícího druhu vlaku z jízdního řádu, přičemž každý vlak smí mít nejvíce tři následy. \n\nNa tratích SŽDC se následy podle předpisu SŽDC (ČD) D4 ohlašovaly tak, že se před číslem kmenového vlaku uvedlo pořadové číslo následu a pak slovo „násled“, například ”první násled vlaku 86620”, ”druhý násled vlaku 86620” atd. Při zapisování do dopravní dokumentace se podle předpisu SŽDC (ČD) D2 u následu zapsala před nebo nad číslo vlaku zkratka nsl. Každý násled se označil pořadovým číslem (počínaje číslem 1) a zkratkou nsl (např. Pn 1.nsl 65220, EC 2.nsl 7, Os 3.nsl 9312). \n\nPři použití výpočetní techniky bylo již podle předpisu SŽDC (ČD) D4 možné následy označovat šestimístným číslem, kdy první číslice znamenala pořadové číslo následu a dalších pět číslic bylo číslo vlaku (číslo vlaku s nižším počtem číslic se odleva doplní nulami - např.Pn 165220, EC 200007, Os 309312). Tento způsob označování se pak podle nového předpisu Správy železnic D1, účinného od 1. května 2015, stal způsobem oficiálním.\n\nO přechodové noci, kdy se mění jízdní řád, je nařízeno omezit zavádění vlaků, neuvedených v rozkazech o přechodu do nového jízdního řádu, zvláště následů. Je-li jejich zavedení bezpodmínečně nutné, určí se jejich přechod již při zavedení (u plánovaných přeprav již při instradaci) podle následujících všeobecně platných zásad. \n\nOznačení mimořádného osobního vlaku v pražském metru se skládá ze slova násled (zkratka „nsl“) a čísla vlaku, za kterým jede. Mimořádný osobní vlak, který jede za posledním pravidelným osobním vlakem nebo před kontrolním vlakem po ukončení přepravní výluky, se označuje pouze číslem oběhu.<ref name=\"D2/1\">Provozní předpis D 2/1 Dopravní předpis pro metro, Dopravní podnik hl. m. Prahy, schváleno 10. 11. 1998, účinnost od 1. 12. 1999, scan </ref>\n\nS provozem následů zpravidla počítají i předpisy pro provoz na jednokolejných úsecích tramvajových tratí a jejich zabezpečení. Například na tramvajové trati z Poruby do Budišovic je na návěstidlech zaveden speciální signál s názvem „Následy zakázány“, který má podobu nepřerušovaně svítícího jednoho žlutého světla a pod ním jednoho zeleného světla. Tato návěst povoluje vjezd do traťového úseku, který může být obsazen předchozí tramvají jedoucí ve směru z Vřesinské do Vřesiny, s tím, že následné jízdy do tohoto úseku nejsou povoleny až do návratu tramvaje (uvolnění úseku), která na návěst „Následy zakázány“ do úseku vjela. Tedy první tramvaj vjíždí do úseku na signál „Volno“, druhá tramvaj (následná) smí do úseku vjet bezpečnou rychlostí na signál „Výstraha“ (nepřerušovaně svítící jedno žluté světlo, jde o návěst povolující vjezd následné tramvaje do příslušného traťového úseku, který je již obsazen předchozí tramvají jedoucí stejným směrem), avšak pokud nějaká tramvaj vjede do úseku na signál „Následy zakázány“, znamená to, že za ní již nesmí jet další tramvaj. Vlak, který předchází následu (tj. za kterým jede násled) má být označen návěstí „Násled“, kterou tvoří ležatý obdélník rozdělený úhlopříčkami na čtvrtiny, kde boční čtvrtiny jsou červené a horní a dolní čtvrtina bílé. Pro dvounápravové vozy za dne má návěst shodného významu ve dne podobu kruhu čtvrceného a vybarveného obdobným způsobem, v noci je kruh půlený vodorovnou čarou, přičemž horní polovina je oranžová a dolní bílá.\n\nZabezpečení jednokolejných tramvajových tratí v síti Liberce a Jablonce nad Nisou rozlišuje signál „Stůj, vlak v protisměru“ (svítí červené a bílé světlo) od prostého signálu „Stůj“ (svítí pouze červené světlo). Na signál „Stůj“ smí do úseku vjet násled na příkaz dispečinku. Je-li třeba, aby v jednokolejném úseku jelo za sebou více než jeden tramvajový vlak, tak první (případně i další mimo posledního) má za čelním oknem speciální návěst „násled“ (kruh rozdělený na čtvrtiny, jehož protější segmenty jsou vybarveny bílou nebo červenou barvou). Tohoto způsobu je nejčastěji využíváno při mimořádnostech v provozu a všichni ostatní řidiči jsou dispečerem pomocí vysílačky vyrozuměni o mimořádném křižování s následným vlakem.\n\nObdobou následů na sedačkových, kabinkových, kabinových i pozemních lanových drahách je systém provozu, kdy lanová dráha není v provozu nepřetržitě, ale má stanoveny jízdním řádem pevné časy odjezdů z konečných stanic, přičemž v daný čas odjíždí z obou konečných stanic první vozidlo a vozidla (sedačky lanovky jsou také drážními vozidly) obíhají nebo pendlují tak dlouho, dokud nejsou přepraveni všichni cestující, kteří v čase pravidelného odjezdu byli v konečných stanicích připraveni. Podobný systém může být zaveden i v jiných druzích kyvadlové dopravy, například na přívozech. \n"}
{"id": "1563677", "url": "https://cs.wikipedia.org/wiki?curid=1563677", "title": "Richard Konvička", "text": "Richard Konvička\n\nRichard Konvička (* 30. dubna 1957, Praha) je český malíř.\n\nRichard Konvička vystudoval malbu na Akademii výtvarných umění v Praze v ateliéru Jana Smetany. V roce 1990 získal půlroční stipendium od The Pollock-Krasner Foundation v New Yorku na pobyt ve Spojených státech amerických. Od roku 1997 je členem Umělecké besedy.\n\nRichard Konvička se řadí do generace výtvarníků, která se profilovala v druhé polovině osmdesátých let. V této době se společnost celkově otevřela mezinárodním podnětům a jednotliví autoři se mohli snáze prezentovat. Na začátku 90. let tvořil obrazy plné symbolů vztahujících se k životu městské společnosti. Později se Konvičkova díla začala pročišťovat, obrazy se staly prázdnějšími s menším počtem symbolů zaměřených hlavně na fragmenty lidské figury. – prsy, rty, oči či linie nohou, které tvoří bázi jeho výtvarné abecedy. Patří do ní i otisky jeho vlastních dlaní, písmena – především jeho monogram – R a K, ale také věci tak všední a zdánlivě neosobní, jako nůžky nebo žehličky. Tyto elementy, sestylizované do podoby grafického znaku, fungují jako autorovy „tagy“, staly se jeho signaturou.\n\n\n"}
{"id": "1563678", "url": "https://cs.wikipedia.org/wiki?curid=1563678", "title": "Raelene Boyleová", "text": "Raelene Boyleová\n\nRaelene Ann Boyleová (* 24. června 1951) je australská atletka, která reprezentovala Austrálii na třech olympijských hrách a to v roce 1968, 1972, 1976. Celkem získala tři stříbrné medaile. V roce 1996 ji byla diagnostikována rakovina prsu a následně se stala členkou správní rady organizace Breast Cancer Network Australia (BCNA). V roce 2017 se stala legendou v síňi slávy sportu Austrálie.\n"}
{"id": "1563679", "url": "https://cs.wikipedia.org/wiki?curid=1563679", "title": "Jessica Meir", "text": "Jessica Meir\n\nJessica Ulrika Meir (* 1. července 1977) je americká astronautka NASA, mořská bioložka a fyzioložka. Dříve působila jako odborná asistentka anestezie na Harvardově univerzitě a po disertaci jako výzkumnice v oblasti komparativní fyziologie na Univerzitě Britské Kolumbie. Studovala fyziologii potápění a chování tučňáků císařských na Antarktidě a fyziologii hus indických a jejich schopnosti přeletu Himálaje. V září 2002 Meir sloužila jako aquanautka v rámci mise NASA NEEMO 4. V roce 2013 byla vybrána do užšího výběru potencionálních astronautů. 25. září 2019 odstartovala v kosmické lodi Sojuz MS-15 na Mezinárodní vesmírnou stanici, kde bude v rámci expedic 61 a 62 sloužit jako palubní inženýrka. 18. října 2019 spolu s Christinou Koch podnikla první čistě ženský výstup do vesmíru.\n"}
{"id": "1563680", "url": "https://cs.wikipedia.org/wiki?curid=1563680", "title": "Mimořádný vlak", "text": "Mimořádný vlak\n\nMimořádný vlak byl v české železniční terminologii vlak, který není vlakem pravidelným. Novější předpisy SŽDC od roku 2013 tento termín nahradily termínem „vlak jedoucí v mimořádné trase (ad hoc)“ s užším významem a některé z druhů vlaků, které dosud byly považovány za mimořádné, byly přeřazeny do skupiny „vlaků jedoucích v pravidelných trasách“, avšak nejsou vlaky pravidelnými. \n\nSpráva železniční dopravní cesty podle svého předpisu D2, recipovaného od Českých drah, za pravidelné vlaky považovala vlaky jedoucí podle grafikonu vlakové dopravy alespoň jednou týdně v určený den včetně vlaků jedoucích jen v určitém období, kromě vlaků rušících. Pravidelné vlaky jsou zavedeny a ohlášeny vydáním nového grafikonu vlakové dopravy pro celou dobu jeho platnosti. Mimořádný vlak byl vlak, který nesplňoval podmínku pravidelného vlaku a jehož jízda se musela zavést a ohlásit dříve, než se uskuteční. \n\nČeské dráhy a Správa železniční dopravní cesty rozlišovaly tyto druhy mimořádných vlaků:\n\nDělení vlaků podle pravidelnosti je nezávislé na dělení vlaků podle určení a na kategoriích vlaků. Může tak jít o vlaky nákladní, osobní, soupravové, služební i lokomotivní všech kategorií.\n\nNové předpisy SŽDC pro pravidelný ani mimořádný spoj již nepoužívají termín „vlak“, ale „trasa (vlaku)“, a rozlišují vlaky jedoucí v pravidelných trasách a vlaky jedoucí v mimořádných trasách (ad hoc). Mezi vlaky jedoucí v pravidelných trasách patří kromě pravidelných vlaků též rušící vlaky a vlaky podle potřeby. K mimořádným trasám patří: \n\nPražské metro je od roku 1995 železniční drahou speciální. Druhy vlaků upravuje část VII. Dopravního předpisu pro metro, D 2/1. Vlaky metra se podle určení dělí na osobní, služební a zkušební. Osobní vlaky se dělí na pravidelné a mimořádné.<ref name=\"D2/1\">Provozní předpis D 2/1 Dopravní předpis pro metro, Dopravní podnik hl. m. Prahy, schváleno 10. 11. 1998, účinnost od 1. 12. 1999, scan </ref>\n\nNapříklad Dopravní podnik hl. m. Prahy a.s. rozlišuje ve svém dopravním a návěstním předpisu pro tramvaje vlaky určené k pravidelné přepravě cestujících po trasách uvedených ve vlakovém jízdním řádu nebo daných služebním příkazem, vlaky zvláštní pro objednané a smluvní jízdy, vlaky služební (pro přepravu pracovníků, materiálu, pro údržbové práce a manipulační jízdy) a vlaky cvičné. Služební vlaky jedoucí podle služebního jízdního řádu jsou tak ve stejné kategorii jako služební vlaky neurčené jízdním řádem. Pojmu „mimořádné vlaky“ tak zhruba odpovídá termín „vlaky neurčené k pravidelné přepravě cestujících“. Provoz takových vlaků musí být organizován tak, aby nebyl narušován provoz vlaků určených k pravidelné přepravě cestujících, a ke každé jízdě takového vlaku musí být dán předem souhlas provozního dispečinku. Při nahlašování jízd zvláštních, služebních a cvičných vlaků musí být provoznímu dispečinku oznámeny trasa a důvod jízdy, základní časové údaje (pravděpodobný čas výjezdu a zatažení), evidenční čísla všech vozů a sestava vlaku. Provozní dispečink na základě těchto údajů může rozhodnout o dalších opatřeních k zabezpečení jízdy, a jízdy, ke kterým dal souhlas, eviduje.\n"}
{"id": "1563682", "url": "https://cs.wikipedia.org/wiki?curid=1563682", "title": "Svatopluk Janke", "text": "Svatopluk Janke\n\nSvatopluk Janke (3. ledna 1909 České Budějovice – 25. ledna 1995 Příbram) byl český architekt, projektant, malíř a grafik.\n\nSvatopluk Janke se narodil 3. ledna 1909 v Českých Budějovicích v rodině poštovního úředníka. Záhy se rodina přestěhovala do Plzně a otec posléze prošel i první světovou válkou. V roce 1919 začal studovat na II. plzeňské reálce a současně se vzdělával v soukromé malířské škole Aloise Kalvody. Po maturitě pokračoval v profesním vzdělávání na Vysoké škole architektury a pozemního stavitelství v Praze, na studijní cestě po Řecku a Jugoslávii poznával urbanismus, stavby historické i současné. Studium ukončil v roce 1937 státní zkouškou s výborným prospěchem. \n\nOd roku 1940 pracoval jako projektant a vedoucí ateliérů Národního výboru města Plzně a Stavebního podniku města Plzně. Vypracoval 150 stavebních a interiérových projektů většinou pro město Plzeň. Působil v oblasti památkové péče, kde mnohé bylo restaurováno či zachráněno díky jeho obětavé práci. Jako příklad poslouží odkrytí plzeňských portálů hlavně ve středu města a vytvoření ojedinělé galerie pod širým nebem. K dalším jeho známým pracím náležely interiéry kaváren a květinových síní, v záplavě módních laciných umělých hmot vždy respektující ušlechtilé klasické materiály – dřevo, kámen, textil, kov. Patří sem kdysi známá kavárna Corso a Slovan v Plzni nebo restaurace Dubina v Domažlicích. Svatopluk Janke byl i scénografem Divadla J. K. Tyla, zajímal se o loutkářství ve spolupráci s Josefem Skupou. Náležel k aktivním výtvarným umělcům, byl čilým organizátorem uměleckého života. Věnoval se malbě, kresbě a grafické tvorbě. Zajímala ho především krajinomalba, městská i venkovská veduta, historické dominanty měst i otevřené krajiny. Motivy nacházel především v západních Čechách, na Šumavě a posléze se mu stalo blízké Rožmitálsko. Vznikla řada obrazů Plzně, kterou měl rád. Své obrazy Svatopluk Janke často představoval na výstavách kolektivních, zejména se Sdružením západočeských výtvarných umělců a poté i se Svazem čs. výtvarných umělců. Připravil rovněž četné samostatné výstavy své volné tvorby. Za celoživotní práci obdržel mnohá ocenění, v roce 1994 pak historickou Pečeť města Plzně. \n\nZemřel 25. ledna 1995 v Příbrami.\n\n\n"}
{"id": "1563689", "url": "https://cs.wikipedia.org/wiki?curid=1563689", "title": "Marie Meklenburská", "text": "Marie Meklenburská\n\nMarie Meklenburská (\"Viktorie Marie Augustýna Luisa Antonie Karolína Leopoldina;\" 8. května 1878, Neustrelitz – 14. října 1948, Bonn) se narodila jako nejstarší dcera velkovévody Adolfa Fridricha V. Meklenbursko-Střelického a jeho manželky Alžběty Anhaltské.\n\nMarie jako mladá dívka otěhotněla s palácovým sluhou. Sluha, ženatý muž jménem Hecht, byl zodpovědný za zhasínání plynových světel v ložnicích velkovévodských dětí. Podle několika Mariiných bratranců, včetně budoucího britského krále Jiřího V. a německého císaře Viléma II., byla Marie \"zhypnotizována\", zatímco královna Viktorie tvrdila, že dívka byla \"omámena\". Hechta propustili ze služby z důvodu krádeže; při následném soudu s velkovévodskou rodinou vyšly najevo podrobnosti. Příběhu pak byly plné všechny noviny.\n\nMarie v roce 1898 porodila dceru, která vyrůstala pod ochranou Mariiny babičky Augusty.\n\nMarie odjela do Francie, kde se setkala s hrabětem Georgem Jametelem (1859–1944), synem Ernesta Jemetela, bankéře a výrobce patentovaných léčiv, a synovcem politika Gustava Louise Jametela; v roce 1886 získal od papeže Lva XIII. titul papežského hraběte. Známost rychlým tempem postupovala a 22. června 1899 se Marie za George provdala, pouze rok po porodu nemanželského dítěte. Svatba se konala v katolické kapli Svaté Alžběty v Richmond Park u White Lodge, domě Mariiny pratety, vévodkyně z Tecku. Druhá anglikánská svatba se konala ten samý den ve farním kostele v Kew. Navzdory skutečnosti, že šlo o morganatické manželství, se svatby zúčastnilo mnoho členů Mariiny rodiny, včetně rodičů, prarodičů a tří sourozenců. Svatební snídaně se odehrála u Mariina prastrýce, vévody z Cambridge, v Cambridge Cottage, Kew.\n\nMarie obdržela od otce finanční vypořádání ve výši $200,000. Manželé žili ve Faubourg St. Germain v Paříži. Měli spolu dvě dětiː\n\n\nMariin manžel George měl několik nemanželských poměrů, nejznámější byl s vdanou španělskou infantkou Eulalií, dcerou královny Isabely II. V lednu 1908 podala Marie žádost o rozvod. Obvinila hraběte z toho, že si ji vzal pro peníze a že nadále pokračoval v poměru s infantkou Eulalií. Když se se záležitostí obrátila na soud, byla odhalena její skandální minulost, včetně nemanželského dítěte se sluhou; v důsledku toho Mariina rodina utrpěla velkou veřejnou hanbu. V srpnu toho roku, zatímco probíhal soud, vyzval Mariin devatenáctiletý bratr Karel Borwin švagra na souboj, v němž chtěl chránit sestřinu čest. Duel se uskutečnil, a byl to Mariin bratr, kdo byl zabit. Marie a George byli rozvedeni 31. prosince 1908. Marie ztratila kvůli rozvodu část jmění, ale začala znovu používat svůj meklenburský titul a žila v Blasewitzské části Drážďan.\n\nDne 11. srpna 1914 se Marie ve městě Neustrelitz provdala za prince Julia Ernsta z Lippe, kter byl třetím synem hraběte Ernsta z Lippe-Biesterfeld, bratrem knížete Leopolda IV. z Lippe a strýcem nizozemského prince Bernharda. V roce 1937 se manželé zúčastnili svatby Juliány Nizozemské s Bernhardem z Lippe-Biesterfeld.\n\nPo svatbě žil pár v Blasewitzu. Měli spolu dvě dětiː\n\n\nMarie zemřela v sedmdesáti letech v Oberkassel u Bonnu. Pohřbena byla se svým druhým manželem v mauzoleu rodiny Lippe v klášteře Heisterbach.\n"}
{"id": "1563691", "url": "https://cs.wikipedia.org/wiki?curid=1563691", "title": "Esther Hicks", "text": "Esther Hicks\n\nEsther Hicks, rodným jménem Esther Weaver (* 5. březen 1948, Coalville, Utah) je americkou motivační řečnicí, autorkou knih a audio programů. Často je spojována s osobou známou jako Abraham. Spolu se svým zesnulým manželem Jerrym Hicksem napsala řadu knih, pořádala workshopy o \"Zákonu přitažlivosti\" pod hlavičkou Abraham Hicks Publications. Také se objevila v původní verzi filmu \"Tajemství\" z roku 2006. Její knihy, včetně série \"Zákon přitažlivosti\", jsou podle Esther: „vytvořeny ze sdělení nefyzické entity, která je známa jako Abraham.“ Na seminářích Ester popisuje, co a jak dělá, když se napojuje na „nekonečnou inteligenci“.\n\nNarodila se jako Esther Weaver 5. března 1948 v Coalville v Utahu. Spolu se svou sestrami Jeanne a Rebeccou, vyrostla v Layton, Utah. Zde chodila do školy South Summit High School (1962–1966). \n\nPo ukončení studia se provdala za Richarda D. Geera, se kterým má dceru Tracy (*2. června 1971). Žili ve Fresnu, Kalifornie. Manželství skončilo 21. srpna 1980. \n\nJedno z prvních zaměstnání Jerryho Hickse (1926–2011) byla cirkusová akrobacie, kterou dělal 2 roky. Angažmá měl na Kubě. Od počátku roku 1948, pak 20 let, pracovat jako hudebník, MC a komik. Jerry Hicks zemřel 18. listopadu 2011, na rakovinu. Bylo mu 85 let.\n\nJejím druhým manželem byl Jerry Hicks, distributor Amway. Seznámili se v roce 1976, při prezentaci Amway, kterou vedl Jerry Hicks ve Fresnu. Později spolu pracovali jako upline (J.H.) a distributor (E.H.). Svatbu měli 3. září 1980 v Clark County, Nevada.\n\nV knihách a dílech Esther se objevuje osoba jménem Abraham. Esther jej nazývá „nekonečnou inteligencí“ a Jerry pak „nejčistší formou lásky, jakou kdy zažil“. Její učení, která jsou známá jako „Učení Abrahama-Hicksových“ (anglicky \"Abraham–Hicks teachings\") jsou založena na těchto zkušenostech. Mezi základní zásady učení patří to, kde se říká, že lidé vytvářejí svou vlastní realitu prostřednictvím své pozornosti a zaměření. Emoce jsou systém vedení každé osoby, které pak ukazují jak blízko, nebo jak daleko je člověk vzdálen k tomu co chce, resp. jak se jeho zdroj cítí ohledně konkrétního tématu, na které zaměřuje pozornost. Podle nich má být život zábavný a lehký. Podstata učení Abrahama-Hicksových byla od roku 1986 prezentována následovně:\n\n\nVelká část jejich pracovních seminářů, které spolu s manželem organizovali od roku 1987, se zaměřuje na Zákon přitažlivosti, tedy na koncept, o kterém psal William Walker Atkinson (1862–1932) ve své knize \"Myšlenkové vibrace nebo Zákon přitažlivosti v myšlenkovém světě\" (anglicky \"Thought Vibration or the Law of Attraction in the Thought World\"). Atkinson byl redaktorem časopisu \"New Thought\" a autorem více než 100 knih na téma náboženství, duchovna a okultismu.\n\nEsther hovořila a také vystupovala v původní verzi filmu The Secret (česky \"Tajemství\", 2006), kde byla hlavní inspirací pro vytvoření filmu. Záběry s ní byly smazány z pozdější verze The Secret: Extended Edition poté, co tvůrce filmu Rhonda Byrne, která byla zapojena jiných do smluvních sporů a soudních sporů týkajících se filmu, jí z tohoto důvodu zrušila původní smlouvu týkající se její účasti. Současně požádal Esther, aby se vzdala svých „práv duševního vlastnictví k tomuto tématu jednou provždy“. V otevřeném dopise zveřejněném na internetu Esther uvedla, že byla „nepohodlná s tím, co ji připadalo jako poměrně agresivní marketingová kampaň“, a že jí Abraham poradil: „Kdykoli dostanete ultimátum, které říká: „Pokud to neuděláte, pak budeme muset udělat takové a takové věci,\" je nejlepší, že to necháte tak a odejdete. Jinak vždy existuje další hrozba, a to, a toto a toto.\" Dopis Byrneovou neodsuzuje, ale objasňuje, proč se Esther již ve filmu \"Tajemství\" neobjevuje. Od té doby zveřejnila na YouTube video, které dále vysvětluje její pocity ohledně filmu \"Tajemství\" a také její rozhodnutí přerušit spolupráci na filmu.\n\nSpolečnost Hay House, Inc. vydala v září 2004 její knihu \"Ask and it is Given\" (česky Požádej a je ti dáno). Od té doby dále bylo vydáno: v lednu 2006 \"The Amazing Power of Deliberate Intent\", v říjnu 2006 \"The Law of Attraction,\" září 2008 \"The Astonishing Power of Emotions\", v roce 2009 pak \"Money and the Law of Attraction: Learning to Attract Health, Wealth & Happiness,\" and \"The Vortex: Where the Law of Attraction Assembles All Cooperative Relationships\". Pro děti napsali knihy: Sára I., Sára II., Sára III. \n\nŘada jejich knih byla přeložena do češtiny, chorvatštiny, francouzštiny, italštiny, japonštiny, němčiny, nizozemštiny, rumunštiny, ruštiny , slovenštiny, slovinštiny, srbštiny, španělštiny a švédštiny.\n\n\n\n\n\"Řazeno abecedně.\"\n\n\n\"Řazeno abecedně.\"\n\n"}
{"id": "1563692", "url": "https://cs.wikipedia.org/wiki?curid=1563692", "title": "Inge Heltenová", "text": "Inge Heltenová\n\nIngeborg „Inge“ Heltenová (* 31. prosince 1950) je bývalá atletka ze západního Německa, která soutěžila hlavně v běhu na 100 metrů.\n\n"}
{"id": "1563696", "url": "https://cs.wikipedia.org/wiki?curid=1563696", "title": "Saskaņa", "text": "Saskaņa\n\nSociálně demokratická strana Saskaņa (lotyšsky \"Sociāldemokrātiskā partija Saskaņa\", rusky \"Социал-демократическая партия Согласие\") je sociálně demokratická politická strana v Lotyšsku. Vznikla v roce 2010 sloučením několika sociálně demokratických politických stran. Největší podporu má strana u rusky mluvící populace, největší podporu má v hlavním městě Lotyšska Rize, kde žije početná ruská menšina a na jihovýchodě země v okolí druhého největšího lotyšského města Daugavpils. Ačkoliv strana vyhrála parlamentní volby v letech 2011, 2014 i 2018, vždy skončila v opozici. Současným předsedou je Jānis Urbanovičs.\n"}
{"id": "1563698", "url": "https://cs.wikipedia.org/wiki?curid=1563698", "title": "Andorrská kuchyně", "text": "Andorrská kuchyně\n\nAndorrská kuchyně je velmi podobná katalánské kuchyni, byla ale ovlivněna také francouzskou a italskou kuchyní. Používají se především suroviny dostupné v horách (v Pyrenejích), jako ryby (převážně pstruzi) a vepřové maso, ze kterého se dělají různé uzeniny (klobásy, slanina). Dále se používá rýže, skopové, kozí a králičí maso, zelenina, lesní plody, sýry, šneci nebo různé obilniny. V minulosti se jedlo i z maso z veverek, populární byl pokrm zvaný \"arrós amb esquirrol\", jednalo se o rýžovou směs s veverčím masem podobnou paelle, dnes se s ním lze ale setkat zřídka.\n\n"}
{"id": "1563699", "url": "https://cs.wikipedia.org/wiki?curid=1563699", "title": "Tayna Lawrenceová", "text": "Tayna Lawrenceová\n\nTayna Lawrenceová (* 17. září 1975 Spanish Town, Jamajka) je jamajská atletka, sprinterka na mezinárodní úrovni. Je držitelkou olympijské zlaté medaile, kterou získala po štafetovém závodě 4×100 metrů v Athénách, v roce 2004. V téže disciplíně získala ještě stříbrnou medaili na LOH 2000 v Sydney, k níž přidala další stříbrnou za běh na 100 metrů. Promovala na Floridské mezinárodní univerzitě (FIU) v Miami, v USA. Trpěla na častá zranění dolních končetin a v roce 2003 musela podstoupit operaci, kvůli které chyběla na mistrovství světa v Paříži. \n\n"}
{"id": "1563704", "url": "https://cs.wikipedia.org/wiki?curid=1563704", "title": "Radnice Prahy 7", "text": "Radnice Prahy 7\n\nRadnice Prahy 7 je budova, kde sídlí úřad městské části Prahy 7 a nachází se v Holešovicích. Byla otevřena v roce 2020, vznikla jako přestavba objektu, který stál na jejím místě původně. Ve finálním stavu bude v této stavbě působit 195 úředníků.\n\nPraha 7 jako jedna z mála pražských městských částí neměla do postavení nového objektu v roce 2020 vlastní radnici. Od roku 1993 provizorně sídlila v budově Generálního finančního ředitelství na Nábřeží kapitána Jaroše. Před rokem 1993 působila radnice v provizorní budově zvané „dřevák\" u Parkhotelu na Letné. Původní nájemní smlouvu platnou do konce roku 2015 krátce před vypršením radnice prodloužila do roku 2019. \n\nMěstská část Praha 7 na začátku plánovala výstavbu zcela nové budovy radnice. Vedení Prahy 7 skládající se z ODS chtělo postavit budovu za 1,6 miliardy korun. Pedagog Jan Čižinský v roce 2013 inicioval referendum, aby byly náklady na novou budovu omezeny na 500 milionů korun. O rok později po volbách se Jan Čižinský se svým sdružením Praha 7 sobě stal starostou sedmé městské části.\n\nPraha 7 budovu radnice v ulici U Průhonu 38 koupila v roce 2015 za 90 milionů na základě veřejné soutěže. V roce 2016 byla vyhlášena na návrh přestavby tohoto objektu veřejná architektonická soutěž. Přihlásilo se do ní 70 různých soutěžících. Vyhrál český Atelier bod architekti, konkrétně architekti Vojtěch Sosna, Jáchym Svoboda, Jakub Straka a Jan Svoboda.\n\nDokončení rekonstrukce bylo plánováno na rok 2019, kvůli náročnosti přestavby budovy byla nakonec dokončena v lednu 2020, kdy proběhla kolaudace. K oficiálnímu otevření došlo na začátku 2020, úřady zde budou fungovat od března téhož roku. Za novou radnici zaplatila městská část 240 milionů korun bez DPH.\n\nVzhled přestavěného objektu cituje a odráží „tvarosloví\" okolní čtvrti, Holešovic. Fasáda je z červených cihel. Z původního objektu na stavbě zůstal pouze skelet, tedy nosná konstrukce. Interiéry jsou navrženy minimalisticky a transparentně. Každé patro má pro lepší orientaci jinak barevnou podlahu. Dveře kanceláří mají vždy skleněné okno. Kromě kanceláří se zde zastupitelský sál či konferenční místnosti. Na střeše je přístupná terasa a radniční sál pro konání kulturních akcí.\n"}
{"id": "1563706", "url": "https://cs.wikipedia.org/wiki?curid=1563706", "title": "Ivan Buraj", "text": "Ivan Buraj\n\nIvan Buraj (* 24. února 1988, Bratislava) je divadelní režisér, autor a od roku 2015 také umělecký šéf HaDivadla. \n\nBěhem střední školy se stal členem poloamatérského bratislavského divadla LUDUS, v roce 2007 byl přijat na divadelní režii na JAMU do ateliéru Iva Krobota a Petra Oslzlého. Během studia absolvoval pracovní stáž v Národním divadle při přípravě inscenace Roberta Wilsona \"Věc Makropulos\". Magisterské studium ukončil inscenací dramatu Heinricha von Kliesta \"Princ Homburský, která\" získala na mezinárodním festivalu divadelních škol ISTROPOLITANA Cenu poroty. V sezoně 2012/2013 začal spolupracovat s HaDivadlem, kde pro jeho Studio vytvořil autorskou inscenaci \"Kreatury: K ohni se mnou pojď\" o Chorvatsku a generačním pocitu vyhořelosti. Následně vznikla pro HaDivadlo autorská variace románu Franze Kafky \"Zámek (záře integrace)\", posouvající tradiční divadelní čtení Kafky na českých jevištích\".\" Od roku 2015 je uměleckým šéfem HaDivadla. Mezi nejvýznamnější počiny jeho éry patří inscenace hry A. P. Čechova \"Strýček Váňa\", za kterou byl nominován na Cenu Divadelních novin za režii a Robert Mikluš v roli Astrova na Cenu Thálie. V sezoně 2016/2017 vzniká autorská adaptace modernistického románu Hermana Brocha \"Náměsíčníci\", oceněná jako Projekt roku festivalem Next Wave. Uvedení \"Maloměšťáků\" Maxima Gorkého zakládá spolu se \"Strýčkem Váňou a\" Ibsenovým \"Eyolfem\" linii inscenací vypořádávajících se s realismem v kontextu expanze izolovaných osobních realit a neschopnosti vnímat druhého. Druhým výrazným tématem této linie je snaha integrovat do své tvorby radikální ekologii, která na pozadí současného myšlení o klimatické změně hledá cestu z pasti antropocentrizmu jako principu, který dovedl Zemi k totálnímu vyčerpání. V Praze režíroval v sezoně 2018/2019 adaptaci románu švýcarského spisovatele Maxe Fritsche \"Stiller\" v dramaturgii Jana Kačeny. A právě \"Maloměšťáci\", \"Stiller\" a nyní \"Kosmos\" tvoří trilogii kritiky antropocentrizmu.\n"}
{"id": "1563713", "url": "https://cs.wikipedia.org/wiki?curid=1563713", "title": "Biskupský pivovar (Kroměříž)", "text": "Biskupský pivovar (Kroměříž)\n\nBiskupský pivovar stával od nepaměti za hradbami města v místech, kde se říkalo Na Kopečku na „Sladovnickém předměstí“ (původně sladovny měšťanských nákladnických domů umístěných za hradbami města kvůli manipulaci s otevřeným ohněm) za Mlýnskou branou, kde se nacházelo hospodářské zázemí Arcibiskupského zámku, biskupský mlýn (později zámecká vodárna) a biskupská mincovna.\nAreál pivovaru tvoří soubor staveb různého stáří se složitým stavebním vývojem. Vjezd do areálu ve směru z centra města je z křižovatky ulic Na Kopečku a Malý Val kolem domu zvaného Prinzhaus (pří schůzce císaře Františka Josefa I. a cara Alexandra II. v roce 1885 zde byl ubytovan korunní princ Rudolf s chotí a některá ruská velkoknížata). Druhý vjezd ve směru od Štěchovic (až do roku to byla 1849 samostatná obec) je z křižovatky ulic Na Kopečku a Chobot. \nNejstarší částí areálu je humno ve dvou jednopatrových budovách se sedlovými střechami, uvnitř čtyřlodním prostorem s dvanácti poli valených kleneb. Za ním se v několikapodlažní budově se symetricky řešeným průčelím a sedlovou střechou bez komínu nachází hvozd. Další provozní částí budovy č.p. 1537 je varna - objekt s nízkou sedlovou střechou a vysokými průmyslovými okny. Zbytek objektu tvoří tzv. chladné hospodářství – spilka a štoky. Spilka v přízemí je prostor se segmentovými klenbami klenutými do traverz, štoky v patře jsou obdélníkového půdorysu s okenními otvory po celé délce, krytými žaluziovými okenicemi. Pod touto částí budovy se nachází rozměrný sklep také se zaklenutými valenými stropy. \nBudova č.p. 1538 byla postavena až v roce 1909. Jedná se o prostory s plochými stropy a velkoplošnými okny se skleněnými tvárnicemi. V té době došlo k adaptaci pivovaru, byla postavena nová pivovarská věž (hvozdový komín), došlo k modernizaci sladovny a stavbě nové strojovny s přechodem na parní pohon. Ve 30. letech 20. století byla lednice adaptována na stáčírnu lahví. V 50. letech 20. století byla zřízena sodovkárna (uzavřena 2003). \nZe 70. let 19. století je lednice se sklepy na protější straně ulice, která není součástí kulturní památky.\n\nPrvní zmínky o vaření piva v Kroměříži sahají až do roku 1226. V pozdějších letech, když zakoupilo osadu Kroměříž olomoucké biskupství, se tu vařilo pivo nejen pro panský dvůr, ale i pro okolní šenky. Méně známou informací je, že Biskupský pivovar v Kroměříži byl jedním z nejstarších pivovarů nejen v českých zemích, ale dost možná, že jde o nejstarší pivovar v celé Evropě. Olomoucké arcibiskupství zde vařilo pivo minimálně 500 let, dost možná i více, až do doby, kdy se rozhodlo pivovar pronajímat. Jedním z majitelů byl i pan Ing. Rostislav Regentík, kterému byl dne 1.1. 1948 byl podnik znárodněn. Po znárodnění vznikl podnik Hanácké pivovary n.p. Přerov, pod které spadal i Kroměříž. Pivo se vařilo dál a navíc v roce 1950 přibyla v objektu i sodovkárna. Rozrůstající se podnik se stal od roku 1960 součástí Jihomoravských pivovarů. \n\nVařilo se tu především světlé pivo. V roce 1966 získala kroměřížská světlá desítka v konkurenčním boji 1. místo z celkového počtu 16 jihomoravských pivovarů, rok poté obsadila druhé místo a ještě spoustu dalších se držela na špici žebříčku, co se chuti a kvality týká. V tu dobu se zde vyrábělo 45000 hl piva ročně a podnik dával práci mnoha lidem z města a okolí. \n\nJenže přišla 80. a 90. léta 20. století a s nimi hrozba zastavení výroby malých podniků. \"Černý Petr\" tehdy padl i na kroměřížský pivovar, a tak v roce 1987, zde byla uvařena definitivně poslední várka kroměřížského piva. Sodovkárna bojovala o život dál. Roku 1988 byl ustanoven do funkce ředitele pivovaru pan Jaroslav Kvasnička, který se pokusil o nemožné. Dovézt zpět na vrchol tradici výroby kroměřížských limonád. \n\nCelý objekt prošel rozsáhlou rekonstrukcí, a to dokonce v takovém rozsahu, že by snad i dnes mohl splňovat přísné evropské normy. Do výroby byla nainstalovaná zbrusu nová moderní linka i nová zařízení, jenže ... Podnik tehdy sdružoval 3 provozovny - Sodovkárnu Kroměříž, sladovnu Záhlinice a pivovar Uherský Ostroh, který později prošel privatizaci. Z původních celkem 130 zaměstnanců, zbylo 75. Velké investiční náklady si vyžádaly vysoké splátky úvěrů. Peníze, které se vydělaly, se musely obratem investovat nejen do splátek, ale i do nových technologií. Navíc byla doba velmi silné konkurence, a na to se již kroměřížskému pivovaru nedostávalo sil, a to i přesto, že v tu dobu vyráběl velmi úspěšný \"modrý nápoj Viagra\", spolu s dalšími 12 druhy limonád, které putovaly nejen po celé Moravě ale i za její hranice. \n\nPřišel rok 1999 a s ním nařízení o reorganizace Jihomoravských pivovarů. Z celkem 11 podniků, zůstaly dva, které byly složeny s několika dalších. Kroměříž, spolu se sladovnou Záhlinice a pivovarem Uherský Ostroh, tvořil ten druhý. Reorganizace měla zefektivnit chod Jihomoravských pivovarů a tak se utvořil jeden celek, který spadal pod pivovar Vyškov. Tímto se podepsal konečný ortel nad celou kroměřížskou sodovkárnou i přes sliby, že bude zachována. Než se definitivně její brány zavřely a propustilo se 50 zaměstnanců, utekl ještě rok a půl. \n\nDodnes krásný, historický objekt zeje prázdnotou. Snahu o využití těchto prostor i jeho \"výhodné\" polohy u zámku k provozování pivovarského muzea a minipivovárku nebo o přestavbu objektu na penzion za účelem přitáhnout turisty zpět do města a nabídnout jim jak kulturní vyžití, tak ubytování, se nesetkala s odezvou. Areál pivovaru je v soukromém vlastnictví a budovy pomalu chátrají. \n\n"}
{"id": "1563714", "url": "https://cs.wikipedia.org/wiki?curid=1563714", "title": "Mostek v Arnolticích", "text": "Mostek v Arnolticích\n\nMostek v Arnolticích je památkově chráněná stavba na katastru obce Bulovka ležící na severu České republiky, ve Frýdlantském výběžku Libereckého kraje.\n\nObjekt vytváří spojnici pro pěší od arnoltického domu číslo popisné 60 k silnici I/13, vedoucí odtud jižním směrem ke Frýdlantu a severním k obci Habartice na česko-polské státní hranici. Přes mostek tak lze suchou nohou překonat tok Arnoltického potoka. Stavba byla vybudována před rokem 1652. Od 31. ledna 2005, kdy nabylo právní moci příslušné rozhodnutí, se stal kulturní památkou České republiky.\n\nKamenný most tvoří dva oblouky valeně zaklenuté, které jsou vybudovány z nepravidelně otesaných žulových kvádrů. Středový pilíř je mezi oběma oblouky, a to jak z návodní strany, tak rovněž ze strany opačné, tedy povodní, zesílen osazením mírně okoseného břitu, na nějž navazuje sokl, který je ve vrchní části zakončen římsou s jednoduchým profilem. Pochozí mostovka je zpevněna nepravidelně osazenou kamennou dlažbou a po stranách se nachází ochranný parapet zbudovaný ze žulových kvádrů.\n"}
{"id": "1563717", "url": "https://cs.wikipedia.org/wiki?curid=1563717", "title": "Minimálně invazivní operace strabismu", "text": "Minimálně invazivní operace strabismu\n\nMinimálně invazivní operace strabismu (MISS) je technika operace strabismu, která při nápravě postižení používá menší řezy než klasický chirurgický postup, a tak minimalizuje narušení tkání. Techniku v podstatě zavedl švýcarský oftalmolog Daniel Mojon kolem roku 2007 poté, co belgický oftalmolog Marc Gobin popsal tento nápad v učebnici publikované ve francouzštině v roce 1994. \n\nMISS je technika, kterou lze použít pro všechny hlavní typy operace strabismu, jako jsou retropozice, resekce, plikace, opakované operace a transpozice přímého svalu, retropozice a plikace šikmého svalu a použití nastavitelných stehů, a to i v případě omezené pohyblivosti. Menší velikost otvorů a méně traumatický zákrok obecně souvisejí s rychlejší pooperační rehabilitací a menším otokem a pocity nepohodlí u pacienta po zákroku. Předpokládá se, že zákrok lze provádět ambulantně u mnoha pacientů (hlavně dospělých), které by jinak bylo třeba hospitalizovat. Studie publikovaná v roce 2017 doložila nižší počet komplikací v podobě otoku očního víčka a spojivky bezprostředně po operaci u MISS než u konvenční operace strabismu, přičemž dlouhodobé výsledky byly podobné u obou skupin. Další výhodou je, že technika MISS může snížit riziko ischemie předního segmentu oka u některých pacientů, zejména u pacientů s Gravesovou oftalmopatií. \n\nPři zákroku MISS by měl chirurg používat raději chirurgický mikroskop než zvětšovací brýle. Místo jednoho velkého otvoru spojivky, který se používá u konvenční operace strabismu, se provede několik malých zářezů v místech, kde bude třeba provést hlavní chirurgické kroky – obvykle šití. Umístění otvorů co možná nejdále od korneálního limbu, minimalizuje nepohodlí po operaci. Mezi dvěma z těchto řezů, nazývaných klíčové dírky, chirurg vytvoří „tunel“, kterým zavede nástroj pro operaci okohybných svalů. Na konci operace se klíčové dírky uzavřou vstřebatelnými stehy. Tyto miniaturní řezy po operaci zakrývá oční víčko . Malé řezy při technice MISS značně snižují četnost a závažnost komplikací rohovky, jako je například syndrom suchého oka nebo vývoj rohovkového dellenu, a umožní dříve zahájit nošení kontaktních čoček. Dlouhodobými přínosy je absence zvýšeného zrudnutí viditelné části spojivky a menší zjizvení perimuskulární tkáně, což usnadní opakované operace, pokud by byly nutné. \n\nVýsledky MISS ohledně postavení očí po operaci jsou podle obsáhlých popisů v dosud omezeném množství publikací o této technice zhruba stejné jako u klasických operací strabismu. To bylo doloženo například porovnáním 40 dětí; u skupiny, která absolvovala minimálně invazivní zákrok, se však vyskytly menší otoky spojivky a očních víček po operaci. Nižší četnost výskytu komplikací a rychlejší rekonvalescence byly obecně potvrzeny jako hlavní výhoda MISS. Účinnost této techniky se prokázala u operací přímých svalů a také u operací šikmých svalů. Skupina lékařů z Indie publikovala případ úspěšného provedení MISS u pacientů s Gravesovou orbitopatií. \n\nMISS trvá déle než konvenční operace. Operace svalů tunelem je pro chirurga náročnější. U starších pacientů může dojít k natržení řezů klíčových dírek. Pokud přitom dojde k natržení Tenonova pouzdra, může vzniknout viditelná jizva. Při nadměrném krvácení, které nelze zastavit, je nutno řezy zvětšit kvůli kauterizaci cévy. Obvykle se lze vyhnout konverzi na otevření limbu, jaké se provádí u klasické operace strabismu. Objevilo se několik zpráv o komplikacích, které jsou specifické pro techniku MISS.\n\n"}
{"id": "1563722", "url": "https://cs.wikipedia.org/wiki?curid=1563722", "title": "Kam pieder valsts?", "text": "Kam pieder valsts?\n\nKdo řídí stát? (lotyšsky \"Kam pieder valsts?\") je pravicově populistická politická strana v Lotyšsku. Vznikla v roce 2016 odtržením od Strany regionů. Strana se profiluje jako protestní, pravicově-konzervativní, umírněně euroskeptická (například vystupuje proti euru) a protikorupční. Zakladatelem a současným předsedou je Artuss Kaimiņš.\n"}
{"id": "1563726", "url": "https://cs.wikipedia.org/wiki?curid=1563726", "title": "Operace strabismu", "text": "Operace strabismu\n\nOperace strabismu (také: \"operace okohybných svalů, operace\" \"očního svalu\" nebo \"operace narovnání očí\" ) je operace okohybných svalů za účelem napravení šilhání - strabismu, asymetrického postavení očí . S přibližně 1,2 milionu zákroků každý rok je operace okohybných svalů třetí nejčastěji prováděnou operací oční chirurgie ve Spojených státech. Je známo, že první úspěšný chirurgický zákrok strabismu byl proveden 26. října 1839 Johannem Friedrichem Dieffenbachem u sedmiletého esotropického dítěte; několik dřívějších pokusů provedl v roce 1818 William Gibson z Baltimoru, všeobecný chirurg a profesor na Marylandské univerzitě. \n\nNápad léčit strabismus naříznutím některých vláken okohybných svalů publikoval newyorský optik John Scudder v amerických novinách v roce 1837 \nOperacemi očních svalů se obvykle napravuje šilhavost (strabismus) a patří k nim následující operace: \n\nOperace strabismu je jednodenní zákrok. Pacient tráví v nemocnici jen několik hodin s minimální předoperační přípravou. Doba trvání operace je různá. Po operaci lze očekávat bolestivost a zarudnutí. Opakované operace bývají bolestivější. Resekce svalů je v pooperačním období bolestivější než retropozice. Rovněž zanechává zarudnutí, které trvá déle a může způsobit zvracení v časném pooperačním období. \n\nOperující chirurg poskytne pacientovi krytí očí tak, aby do nich nevnikalo světlo. Je vhodné, aby pacient krytí nosil, protože stimulace oka ( \"např.\" světlo, pohyby očí) jsou nepříjemné. \n\nNadměrná a nedostatečná náprava: Chirurgický zákrok může vést ke zcela správnému postavení očí (ortoforie) nebo k téměř správnému postavení, ale může dojít i k nadměrné nebo nedostatečné nápravě, která bude vyžadovat další léčbu nebo další chirurgický zákrok. Pravděpodobnost, že oči zůstanou dlouhodobě ve správném postavení je vyšší, pokud je pacient schopen po chirurgickém zákroku dosáhnout určitého stupně binokulární fúze než pokud tomu tak není. Ve studii pacietů s infantilní esotropií, kteří měli isotropii s malým úhlem (8 dioptrií ) nebo esotropii se stejně malým úhlem, bylo zjištěno, že u těch, kteří měli esotropii malého úhlu, byla větší pravděpodobnost správného postavení očí pět let po zákroku než oči s esotropií s malým úhlem. Existují předběžné důkazy, že pacienti s infantilní esotropií dosahují po operaci lepšího binokulárního vidění, pokud je chirurgická léčba provedena včas ( \"viz:\" infantilní esotropie # operace ). \n\nJiné deviace: U operace strabismu při poruchách šikmých svalů může dojít k postupnému zvětšení deviace postavení očí. Zaprvé se může vyskytnout disociovaná vertikální deviace . Existují náznaky, že závažnost takové deviace může být nižší, pokud dítě absolvuje operaci ve velmi raném věku Zadruhé může být důsledkem operace strabismu také subjektivní a objektivní cyklodeviace, která může případně vést k cyklotropii a rotačnímu dvojitému vidění (cyklodiplopii), pokud ji zrakový systém nedokáže kompenzovat. Je známo, že u operací, které se týkají pouze horizontálního přímého svalu, lze očekávat vertikální deviace, vzorce A a V a cyklotropii; lze jim však předcházet pomocí určitých preventivních chirurgických opatření. \n\nÚvahy z hlediska funkčnosti: Častým výsledkem operace strabismu je následná mikrotropie (známá také jako monofixační syndrom). \n\nFunkční zlepšení a další přínosy: Dlouhou dobu převládal názor, že u pacientů s dlouhotrvajícím strabismem lze dosáhnout pouze kosmetického zlepšení; v posledních letech se však vyskytly případy, kdy došlo k senzorické fúzi i u tohoto typu pacientů, pokud je ovšem pooperačně do velké míry správná motorika postavení očí. V případě předoperačního sbíhavého šilhání náprava rozšíří binokulární zorné pole pacienta a zlepší periferní vidění . \n\nObnovení správného postavení očí dále může pro pacienta znamenat psychosociální a ekonomické přínosy (viz také: Psychosociální účinky strabismu ). \n\nDiplopie se vyskytuje poměrně často v prvních několika týdnech po operaci. \n\nMezi komplikace, které se vyskytují zřídka nebo velmi zřídka po chirurgickém zákroku, patří: oční infekce, krvácení v případě perforace bělimy, posunutí nebo uvolnění svalu nebo dokonce ztráta zraku. \n\nOperace okohybných svalů způsobuje zjizvení (fibrózu). Je-li zjizvení rozsáhlé, může být patrné jako vyvýšená a zarudlá tkáň na bělmu oka. Fibrózu lze snížit použitím mitomycinu C během chirurgického zákroku. \n\nRelativně novou metodou, kterou původně vypracoval švýcarský oftalmolog Daniel Mojon, je minimálně invazivní operace strabismu (MISS), která by mohla snížit riziko komplikací a vede k rychlejší rehabilitaci zraku a hojení ran. Řezy ve spojivce, prováděné pod operačním mikroskopem, jsou mnohem menší než při konvenční operaci strabismu. Studie publikovaná v roce 2017 doložila nižší počet komplikací v podobě otoku očního víčka a spojivky bezprostředně po operaci MISS, přičemž dlouhodobé výsledky byly podobné u obou skupin. MISS lze použít k provádění všech typů operace strabismu, zejména retropozice, resekce, transpozice a plikace přímého svalu, a to i v případě omezené pohyblivosti. \n\nU operace strabismu se mohou z okulokardiálního reflexu velmi vzácně vyskytnout komplikace případně ohrožující život.   \n\n\n\n"}
{"id": "1563731", "url": "https://cs.wikipedia.org/wiki?curid=1563731", "title": "Mária Patakyová", "text": "Mária Patakyová\n\nMária Patakyová (* 14. května 1963, Nové Zámky) je slovenská právnička a univerzitní profesorka. Věnuje se zejména obchodnímu, finančnímu a hospodářskému právu. Od 29. března 2017 je slovenskou veřejnou ochránkyní práv.\n\nOd roku 1986 působí na Právnické fakultě Univerzity Komenského v Bratislavě. Od 1. února 2003 do 31. ledna 2011 zastávala funkci proděkanky pro zahranični vztahy a grantovou politiku. Byla členkou předsednictva Agentury na podporu výzkumu a vývoje (2006–2009), v současnosti je členkou rady APVV pro společenské vědy, členkou předsednictva \"European C-Law\" (Krakov, Polsko), členkou za Slovensko v \"European Academy of Private Lawyers\" (Pavia, Itálie) a členkou za Slovensko v \"European Model Company Act Group\". Pozici prorektorky UK pro legislativu zastává od 1. února 2011.\n\nProrektorkou byla i v době, kdy Zuzana Melicherčíková upozornila na korupci při přijímacích zkouškách. Poslancům při volbě řekla, že o případu nevěděla a s Melicherčíkovou do styku nepřicházela. V roce 2015 byla navržena na post doplňkové soudkyně Všeobecného soudu EU. V konkurzu neuspěla kvůli nedostatečné znalosti francouzštiny.\n\nV lednu 2017 ji strana MOST-HÍD navrhla do funkce veřejné ochránkyně práv. Výhodou pro ní bylo, že nebyla členkou žádné politické strany a ani se politicky neangažovala. Dne 8. února získala v tajném hlasování Národní rady SR podporu 75 poslanců ze 140. Kandidátka SaS a OĽaNO Janka Šípošová získala 41 hlasů, kandidát kotlebovců Anton Čulen 15 hlasů. Po zvolení Patakyová uvedla, že by ve funkci chtěla být „přítelem lidí“ a vykonávat jí nezaujatě a nestranně. Jejím vzorem je bývalý český ombudsman Otakar Motejl.\n\nDo úřadu byla jmenována 29. března 2017, když na Bratislavském hradě převzala jmenovací dekret od předsedy parlamentu Andreje Danka.\n"}
{"id": "1563733", "url": "https://cs.wikipedia.org/wiki?curid=1563733", "title": "Sü Aj", "text": "Sü Aj\n\nSü Aj (; 1487–1517) byl čínský úředník a neokonfuciánský filozof žijící a působící v mingské Číně.\n\nSü Aj používal zdvořilostní jméno Jüe-žen () a literární pseudonym Cheng-šan ().\n\nRodina Sü Aje pocházela z Ning-po v provincii Če-ťiang. Studoval konfuciánské klasiky, skládal úřednické zkoušky a roku 1508 složil i jejich nejvyšší stupeň, palácové zkoušky a získal hodnost \"ťin-š’\". Poté nastoupil úřednickou kariéru. Sloužil jako správce Čchi-čou v metropolitní oblasti, poté v nižší funkci v nakingském ministerstvu vojenství a jako ředitel odboru nankingského ministerstva prací\n\nByl jedním z prvních žáků mingského neokonfuciánského filozofa Wang Jang-minga (také pocházejícího z prefektury Ning-po). Süovy záznamy Wangových přednášek tvoří první oddíl \"Návodu pro praktický život\" (\"Čchuan-si lu\"), sbírky Wangových rozhovorů, přednášek a korepondence.\n\nVe filozofii se věnoval promýšlení pojmů \"sin\" (srdce/mysl) a jeho podstaty (\"tchi\") i funkce (\"jung\"). Podle svého bydliště je počítán mezi členy Čečungské Wangovy školy.\nOnemocněl a zemřel relativně mladý, roku 1517.\n"}
{"id": "1563736", "url": "https://cs.wikipedia.org/wiki?curid=1563736", "title": "Kostel svatého Jana Křtitele (Radomyšl)", "text": "Kostel svatého Jana Křtitele (Radomyšl)\n\nKostel svatého Jana Křtile u Radomyšli je římskokatolický filiální kostel v radomyšlské farnosti v okrese Strakonice. Nachází se na návrší jihovýchodně od městečka, odkud k němu vede křížová cesta. Postaven byl na místě starší stavby v letech 1733–1738. Kostel s přilehlým hřbitovem je chráněn jako kulturní památka.\n\nPodle pověsti byla předchůdcem kostela středověká kaple. Na jejím místě nechal farář Mikuláš Křížek po polovině šestnáctého století postavit zděný kostel s pěti kapličkami a poustevnou. V osmnáctém století už malý kostel nestačil velkému zájmu poutníků, a proto velkopřevor johanitů Gundakar Poppo z Ditrichštejna nechal v roce 1733 na místě starého kostela postavit nový kostel v barokním slohu. Plány navrhl italský architekt Giuseppe Bartolomeo Scotti, ale vlastní stavbu řídil Anselmo Lurago. Práce na kostele byly dokončeny v roce 1738 za velkopřevora hraběte Františka Antonína Ignáce z Königseggu. Benedikci provedl dne 5. října 1738 Zdeněk Jiří Chřepický z Modliškovic.\n\nOd dokončení nebyly v kostele provedeny žádné výraznější architektonické úpravy, pouze v letech 1895 a po roce 1995 proběhly rekonstrukce. Výjimečnou akustiku využívají hudebníci a v okolí se roku 1994 natáčely závěrečné scény pohádky \"Princezna ze mlejna\".\n\nNávrší s kostelem jihovýchodně od městečka vytváří významnou krajinou dominantu. Chrámová loď má eliptický půdorys. Na západě k ní přiléhá stejně vysoká předsíň a na opačné straně pravoúhlé kněžiště. Fasády budovy jsou členěné pilastry s římsovými hlavicemi a nároží presbytáře mají konkávní úpravu. Západní průčelí je zdůrazněné mělkým rizalitem se vstupem, nad kterým je umístěn erb Gundakara z Ditrichštejna. Uvnitř kostela se nachází valeně klenutá kruchta podklenutá plackovou klenbou. Placková klenba byla použita i v presbytáři a loď je zaklenutá klenbou s výsečemi.\n\nMonumentální portálový oltář pochází z první poloviny osmnáctého století. Doplňují jej sochy svatého Vojtěcha, svatého Jana Nepomuckého, svatého Petra a svatého Pavla.\n"}
{"id": "1563738", "url": "https://cs.wikipedia.org/wiki?curid=1563738", "title": "Loupežný", "text": "Loupežný\n\nLoupežný (též \"Loupežný hrádek)\" je zaniklá stavba na úbočí vrchu Loupežník v Krušných horách. Nachází se v jihovýchodním cípu katastrálního území Cínovec severovýchodně od Dubí v okrese Teplice v Ústeckém kraji. Ačkoliv se místo někdy označuje jako hrádek, jeho skutečná funkce byla jiná a nejspíše souvisela s těžbou cínu ve druhé polovině čtrnáctého a na počátku patnáctého století. Lokalita je chráněna jako kulturní památka.\n\nO lokalitě, v devatenáctém století nazývané nebo , se nedochovaly žádné písemné prameny, ale podle archeologických nálezů byla osídlena od druhé poloviny čtrnáctého do počátku patnáctého století. První archeologický výzkum místa podnikl roku 1904 R. R. von Weinzierl a v roce 1976 František Gabriel. Podle jejich výsledků na Loupežném nejspíše nestála žádná zděná stavba, ale nálezy kachlů existenci nějaké budovy dokládají. Předpokládá se, že sídlo fungovalo jako opěrný bod určený k ochraně horníků nebo k ukládání cínu, který se v okolí těžil.\n\nMísto, kde stavba stála, má oválný půdorys s rozměry přibližně 28 × 22 metrů. Plochu vymezoval příkop, před nímž se dochoval čtyři metry široký a jeden metr vysoký val. Uprostřed pravděpodobně stávala dřevěná nadzemní budova vytápěná kachlovými kamny. Kromě jejich zlomků byly na místě nalezeny hroty šípů, licí forma pro cínové pruty, hornické kahany a klíny.\n\nMísto je volně přístupné. V sousedství lokality vede červeně značená místní turistická trasa na vrchol Loupežníka.\n"}
{"id": "1563757", "url": "https://cs.wikipedia.org/wiki?curid=1563757", "title": "Politické spektrum", "text": "Politické spektrum\n\nPolitické spektrum je systém charakterizující a klasifikující různé politické pozice ve vztahu k sobě navzájem na jedné nebo více geometrických osách, které představují nezávislé politické dimenze. Používají se také výrazy jako politický kompas a politická mapa, zejména pokud se používá dvourozměrný model. \n\nPolitická spektra často zahrnují pravolevou dimenzi, která původně odkazovala na uspořádání sedadel ve francouzském parlamentu na počátku velké francouzské revoluce (1789–1799), kde z pohledu předsedajícího seděli aristokraté na čestné straně, tedy napravo, zatímco nešlechtici vlevo. Pravice se ztotožňuje s konzervatismem a ekonomickým liberalismem, zatímco levice bývá v tomto pojetí sociálně progresivní a hájí zásahy státu do ekonomiky ve prospěch chudší části obyvatelstva. Nevyhraněné postoje uprostřed politického spektra se označují jako centrismus, zatímco na krajích spektra se znázorňují radikální, extrémní pozice daného směru, tedy krajní pravice a krajní levice. \n\nPolitologové často konstatují, že jediná osa je příliš jednoduchá a nedokáže popsat pestrost politických názorů, a proto přidávají další osy. Často politickou mapu kreslí na půdorysu ekonomických (pravolevá osa) a sociokulturních postojů (dimenze autoritarismus – svobodomyslnost).\n"}
{"id": "1563759", "url": "https://cs.wikipedia.org/wiki?curid=1563759", "title": "Ruby Rose", "text": "Ruby Rose\n\nRuby Rose Langenheim (* 20. března 1986 Melbourne, Victoria) je australská modelka, herečka a televizní moderátorka. \n\nVeřejnosti se poprvé představila jako moderátorka australské MTV (2007–2011) a poté následovala úspěšná kariéra modelky. Kromě toho také moderovala televizní pořady jako \"Australia's Next Top Model\" (2009) a \"The Project\" (2009–2011).\n\nOd roku 2008 se začala věnovat i herectví. V roce 2013 ztvárnila malou roli v dramatu \"Around the Block\". Celosvětově se proslavila rolí Stelly Carlin ve třetí řadě seriálu Netflixu \"Orange Is the New Black\" (2015–16). Kromě toho měla velké role v celovečerních filmech \"\" (2016), \"\" (2017), \"John Wick 2\" (2017), \"Ladíme 3\" (2017) a v akčním filmu \"\" (2018). V roce 2019 ztvárnila titulní roli v seriálu \"Batwoman\".\n\nJe lesba, ve svých dvanácti letech si prošla coming outem. Kvůli své sexuální orientaci se stávala terčem nenávistných útoků od svých spolužáků, což ji přivedlo až k pokusu o sebevraždu. V dětství ji též zneužil příbuzný. Byly jí diagnostikovány bipolární afektivní porucha a klinická deprese. \n\nV roce 2014 oznámila své zasnoubení s módní návrhářkou Phoebe Dahl, ale v prosinci 2015 se pár rozešel. Od října 2016 do dubna 2018 byla ve vztahu se zpěvačkou Jessicou Origliasso ze skupiny The Veronicas, s níž již dříve chodila v roce 2008.\n\n"}
{"id": "1563763", "url": "https://cs.wikipedia.org/wiki?curid=1563763", "title": "Armand (fotograf)", "text": "Armand (fotograf)\n\nArmenak Arzrouni (srpen 1901 Erzurum – 1963 Káhira), který pracoval pod mononymem Armand, byl arménský fotograf se sídlem v Egyptě. \n\nNarodil se v Erzuru v srpnu 1901, v době Osmanské říše. V roce 1907 přišel se svým otcem do Alexandrie v Egyptě. Ve škole měl velkou zálibu v kreslení. Začal pracovat jako učeň u Nadira, fotografa se sídlem v Alexandrii. V roce 1925 odešel do Káhiry jako asistent rakouského židovského fotografa a proslulého portrétisty Zoly do jeho ateliéru v Ard el-Sherif poblíž ulice Midan Mustafa Kamel. Zola poslal Arzrouniho do Rakouska, aby se naučil kolorovat černobílé fotografie, používat dřevěné uhlí a křídy a zvládl techniku airbrush.\n\nPo Zolově smrti v roce 1930 si Arzrouni otevřel vlastní studio v Midan Mustafa Kamel pod názvem Armand Studio. Jeho otec mu postavil obří zvětšovací přístroj schopný zvládnout negativy s velkými rozměry. V polovině padesátých let minulého století hrozilo zničení jeho prvního studia, a tak v roce 1956 otevřel druhé studio v ulici Talaat Harb. Specializoval se na portrétní fotografii, fotografoval politiky, filmové hvězdy, slavné kabaretní tanečnice a členy královské rodiny. Revoluce z roku 1952 jeho kariéře nebránila a pokračoval ve fotografování slavných lidí, zejména takových, jako byl například Gamál Abdel Násir, a zahraničních hlav států navštěvujících Egypt. Obzvláště proslul komplikovaným nastavením svatebních fotografií. Občas také dostával objednávky na fotografie hotelů a obchodních domů. \n\nJeho syn Armand pracoval jako jeho asistent již v roce 1960 a po otcově smrti v roce 1963 ateliér převzal. Své fotografie podepisuje stejným způsobem jako jeho otec.\n\n"}
{"id": "1563771", "url": "https://cs.wikipedia.org/wiki?curid=1563771", "title": "Koinos", "text": "Koinos\n\nKoinos (též Coenus) údajně byl druhým králem Makedonie a synem Káranose. Přesná doby jeho vlády není známa.\n\nPodle starověkých královských seznamů vládl 12 let; podle Diodora 28. Během jeho vlády se konaly první starověké olympijské hry. Jeho nástupcem byl Tyrimmas.\n\nHistoricita Koinose stejně jako jeho otce Káranose je nejistá.\n"}
{"id": "1563773", "url": "https://cs.wikipedia.org/wiki?curid=1563773", "title": "Tyrimmas", "text": "Tyrimmas\n\nTyrimmas je považován za třetího krále Makedonie. Pravděpodobně vládl od konce 8. do začátku 7. století před naším letopočtem. \n\nPodle starověkých královských seznamů vládl 38 let; podle Diodora 43. Jeho vztah s jeho předchůdcem (snad Koinos) a jeho nástupcem není znám. Nic jiného o něm není známo. Jeho nástupcem byl Perdikkás.\n\nHistoricita Tyrimmase stejně jako jeho dvou předchůdců je nejistá.\n"}
{"id": "1563775", "url": "https://cs.wikipedia.org/wiki?curid=1563775", "title": "Zimní paralympijské hry 2002", "text": "Zimní paralympijské hry 2002\n\nZimní paralympijské hry 2002, oficiálně VIII. zimní paralympijské hry ( ), se konaly v americkém Salt Lake City. Slavnostní zahájení proběhlo 7. března 2002, ukončení se pak uskutečnilo 16. března 2002.\n\nByly to třetí paralympijské hry v USA, po letních paralympijských hrách 1984 v New Yourku a letních paralympijských hrách 1996 v Atlantě.\n\nO pořadatelství Salt Lake City se rozhodlo na zasedání Mezinárodního olympijského výboru v Budapešti 16. června 1995. Poraženými protikandidáty byly Östersund (Švédsko), Sion (Švýcarsko) a Québec (Kanada). Později vyšlo najevo, že hlasování bylo ovlivněno úplatky, v důsledku skandálu odstoupilo deset členů MOV.\n\n\n\nČesko reprezentovalo 6 paralympioniků.\n\nVlajkonošem české paralympijské reprezentace byl zvolen paralympijský vítěz v alpském lyžování Anna Kulíšková.\n\n\"Čestí medailisté\"\n"}
{"id": "1563776", "url": "https://cs.wikipedia.org/wiki?curid=1563776", "title": "Modřín americký", "text": "Modřín americký\n\nModřín americký (\"Larix laricina\") je jehličnatý, opadavý strom rostoucí v převážné části Aljašky, pevninské Kanady a v severních příhraničních oblastech Spojených států amerických od Velkých jezer po Atlantik. Je severoamerický původní druh a podle Mezinárodního svazu ochrany přírody (IUCN) je považován za málo dotčený taxon (LC). Tato dřevina velmi dobře odolává chladnému počasí, roste na dalekém severu až na hranici s tundrou.\nFanerofyt nížinných boreálních a subarktických lesů hlavně v Kanadě a na Aljašce, kde neroste výše než 520 m n. m. Naopak na severovýchodě Spojených států vystupuje až do nadmořské výšky 1220 m. Roste na různých kyselých, přemokřených půdách, nejlépe mu svědčí rašelinné půdy v blízkosti bažin a močálů, případně na březích vodních toků a jezer. Snáší vysokou hladinu podzemní vody i pravidelné krátkodobé záplavy, na vyloženě suchých místech hyne. Na klima není náročný, vydrží průměrně chladné, vlhké přímořské podnebí na východním pobřeží Atlantiku i extrémně chladné, suché počasí kontinentálního charakteru ve středu Kanady, má však rád slunná místa. Vyskytuje se na arktické stromové linii po okraji tundry, kde stromy jsou v těchto nejsevernějších oblastech menšího vzrůstu než v jižních, bývají vysoké jen okolo 16 m. V jeho širokém areálu se průměrné lednové teploty pohybují od -30 °C do -1 °C a červenci od 13 °C do 24 °C. Je odolný mrazu, nejnižší zaznamenané teploty v místech výskytu jsou v rozmezí od -29 °C po -62 °C, nejvyšší teploty byly od 29 °C po 43 °C. Průměrné roční srážky bývají 180 mm na Aljašce a 1400 mm na východě Kanady. Také množství napadeného sněhu je výrazně rozdílné, od 100 cm na severozápadě Kanady po 510 cm na východě Kanady. Průměrná doba bez mrazu se pohybuje od 75 dnů ve vnitrozemí Aljašky po 180 dnů podél jihovýchodní hranice výskytu.\n\nZa příznivých klimatických podmínek je modřín americký nejrychleji rostoucím severoamerickým jehličnatým stromem. Dřevo osamoceně rostoucích stromů obsahuje mnohem více pryskyřice než ze stromů rostoucích v lese, je více odolné proti hnilobě, ale méně vhodné pro výrobu buničiny. Nejvyšší známý jedinec roste v Marylandu, v roce 1996 byl vysoký 33 m, výčetní tloušťku měl 110 cm a jeho koruna měla průměr 14 m. Nejstarší doložený dožitý věk této dřeviny je 371 roků, průměrný maximální věk se udává 150 až 180 let.\n\nVyskytuje se jak v lokálně jednodruhových porostech, tak i ve smíšených lesích, které s ním nejčastěji vytvářejí borovice Banksova, jedle balzámová, smrk černý, smrk sivý, zerav západní a na narušeném prostoru i listnaté stromy bříza papírovitá, bříza žlutá, topol osika nebo topol balzámový. Keřovitý podrost pod ním bývá dobře vyvinout, hlavně zde rostou rozličné vřesovcovité rostliny. Je často prvním jehličnatým stromem objevujícím se na vypálených plochách boreálního lesa bezprostředně po požáru. Sám je pro své plytké kořeny dost náchylný na poškozené ohněm. Počet jeho chromozomů 2n = 24 a stupeň ploidie x = 2.\nModřín americký je opadavý, jednodomý strom vysoký až 20 m s přímým kmenem tlustým až 60 cm a s úzkou korunou, ve které větve v nepravidelných přeslenech rostou horizontálně až mírně vystoupavě a poměrně řídce. Koření mělce, plošně rozložené kořeny bývají v hloubce pouhých 30 až 60 cm. Kůra stromu je zprvu šedá a hladká, později ztmavne na červenavě hnědou a stane se šupinatou, pupeny jsou tmavočervené a lysé. Dlouhé letorosty jsou oranžově hnědé, lysé a jsou střídavě porostlé jednotlivými jehlicemi, na krátkých brachyblastech jsou jehlice ve svazečcích po 30 až 50. Jehlice dlouhé 1 až 3 cm a široké 0,5 cm jsou měkké, tenké, ploché, mají dva pryskyřičné kanálky, naspodu jsou kýlnaté a svrchu oblé, oboustranně jsou světle modrozelené a na podzim se před opadem zabarvují jasně žlutě.\n\nSamčí šištice rostou osamělé na jedno až dvouletých větvích, jsou kulovité, žluté a po vyprášení pylu opadají. Samičí šištice jsou válcovité, 1 až 2 cm dlouhé a 0,5 až 1 cm široké, rostou jednotlivě a mají zakřivené stopky 3 mm dlouhé nebo jsou přisedlé a mívají 10 až 35 semenných šupin, plodolistů, zprvu jsou tmavě červené až fialové a později žlutě hnědé, ve zralosti mají barvu tmavě hnědou a vyrůstají na větvích dvou až čtyřletých, někdy i starších.\n\nTato dřevina je cizosprašná, větrosnubná a pyl je z pylotvorných váčků samčích šištic na vajíčka plodolistů samičích šištic přenášen větrem. Doba dozrávání pylu nastává v závislosti na zeměpisné šířce a poloze stanoviště, nejčastěji bývá v dubnu a květnu. \n\nStromy začínají produkovat prvá semena ve věku okolo 15 let, větší množství až od 40 či 75 roků. Statný strom od 50 až 150 let může v plodném roce vyprodukovat až 20 000 šišek obsahujících více než 300 000 semen, takový plodný rok se opakuje v intervalech zhruba od 3 do 6 roků. Semena dozrávají ihned v prvém roce, asi za čtyři až šest měsíců po opylení. Semena jsou velká asi 3 mm a mají světlá, kaštanově hnědá křídla 6 mm velká. Přestože jsou velmi lehká, do 1 kg se jich vejde asi 550 000, nedostávají se většinou od mateřského stromu do větší vzdálenosti, než je dvojnásobek jeho výšky. Průměrná životnost semen uskladněných v suchu bývá asi čtyři roky.\n\nZačínají klíčit při teplotě přibližně 12 °C a intenzita stoupá se zvyšováním teploty. Semena vysetá na jaře nemusí projít zimní stratifikaci, vyklíčí i z povrchu půdy. Při klíčení semeno vypouští čtyři až šest děložních lístků, klíčí epigeicky a kotyledony vystupují nad zem. Až polovina dozrálých semen bývá sežrána ptáky nebo hlodavci a zbytek přeživších v ranném stadiu klíčení silně poškodí houby a bakterie.\n\nNejvětším škůdcem stromů je pilatka \"Pristiphora erichsonii\", pouzdrovníček \"Coleophora laricella\", sviluška \"Oligonychus ununguis\" a obaleč \"Choristoneura fumiferana\", kteří způsobují velkou úmrtnost stromů poškozováním jehličí. Mezi závažné škůdce škodící dřevu patří lýkohub \"Dendroctonus simplex\" a klikoroh \"Hylobius warreni\". Semena v šiškách poškozují zavíječ \"Dioryctria reniculelloides\" a krásenka \"Megastigmus laricis\". Spousta mladých semenáčů je přes zimní období, v době nedostatku jiné stravy, okousána zajíci, kůru z těch větších zase ohryzávají jeleni a losi.\n\nDřevo je trvanlivé, pevné, obsahuje hojně pryskyřice a odolává vůči hnilobě, používá se proto na různé pilíře, sloupy, železniční pražce, stavějí se z něj dřevostavby. Dříve sloužilo pro výrobu malých lodí, vyráběly se z něj saně pro psí spřežení, tanin z kůry sloužíval k barvení kůží. Mimo místního použití na hrubé řezivo pro stavební konstrukce se v současnosti z něho dělá hlavně buničina pro výrobu papíru. Přes jeho rychlý růst a nenáročnost na přírodní podmínky je o něj malý komerční zájem, většinou roste v těžko dostupných místech, dřevo bývá poškozováno hmyzem či houbovými chorobami a stromy jsou často z důvodů plytkého kořenění oběťmi silných větrů a jsou pak vhodné pouze na palivo.\n\n"}
{"id": "1563778", "url": "https://cs.wikipedia.org/wiki?curid=1563778", "title": "Bernard Hirsch", "text": "Bernard Hirsch\n\nBernard Hirsch (8. ledna 1884, Trebišov – 19. října 1944, Osvětim), hebrejským jménem Baruch ben Naftali Cvi, byl úředník, učitel, kantor a jedna z předních osobností náboženského života židovské obce v Praze v období první republiky a během holocaustu. Byl kantorem Vysoké synagogy na pražském Josefově.\n\nBernard (Baruch) Hirsch se narodil 8. ledna 1884 v tradiční aškenázské, přísně ortodoxní rodině rodičům Neftalímu a Aně Hirschovým v Trebišově u Zemplína na Slovensku. O jeho mládí a vzdělaní není doposud nic známo. Předpokládá se, že nějakou dobu strávil, patrně studijně, ve Slezsku, v dnešních polských Tarnovicích. Jisté je, že byl ženat, měl několik – nejspíše tři – děti, z nichž jmenovitě je známa dcera Judith (8. července 1911 Tarnovice), o níž není nic dalšího známo. Dochoval se cestovní doklad vydaný k 22. červnu 1920 a opravňující jej k cestě s dětmi na prázdniny do Trebišova.\n\nKdy přesně přišel do Prahy není známo, nejspíše během roku 1911. V tomto roce se také stal kantorem Vysoké synagogy, kde působil až do roku 1941, kdy byly veškeré bohoslužby nacisty zakázány. \n\nBydlel postupně minimálně na dvou adresách na pražském Josefově, a to Bílkova 19 (do 1919) a Dušní 11 (do 1942). O jednom z bytů se dokonce dochoval policejní spis z roku 1919, kdy bylo detektivy Rybákem a Novákem vyšetřováno možné Hirschovo zapojení do pomoci tzv. haličským uprchlíkům, zpráva nicméně konstatuje, že samotný Hirsch jakékoliv kontakty popírá a že jeho byt sloužil pouze k návštěvám členů židovské obce v otázkách náboženských a pracovních. \n\nHirsch byl patrně zaměstnancem pražského meziválečného ortodoxního rabinátu. Pracoval tam jako košer řezník a měl také na starosti náboženskou výuku mládeže, například připravoval chlapce na jejich bar micva. Josefovský rodák, spisovatel a přeživší Terezína i Osvětimi František R. Kraus věnoval Hirschovi poloautobiografickou vzpomínku v jedné ze svých povídek: \n\nPo okupaci setrval Hirsch na pozici kantora Vysoké synagogy až do r. 1941. Předvolání do transportu do ghetta v Terezíně (AAt / č. 808) dostal Hirsch v létě roku 1942. V Terezíně se mu následně podařilo přežít víc jak dva roky a zřejmě se zde aktivně zapojil do náboženského a kulturního života v ghettu, jak jej ve svých skicách zaznamenali mnozí terezínští umělci. Posléze, po nechvalně proslulé návštěvě Červeného kříže v létě 1944, byl odtransportován z terezínského ghetta do Osvětimi. Zde jeho stopy končí, téměř jistě šel rovnou z vlaku do plynu.\n"}
{"id": "1563780", "url": "https://cs.wikipedia.org/wiki?curid=1563780", "title": "Zimní paralympijské hry 1998", "text": "Zimní paralympijské hry 1998\n\nZimní paralympijské hry 1998, oficiálně VII. zimní paralympijské hry ( ), se konaly v japonském Naganě. Slavnostní zahájení proběhlo 5. března 1998, ukončení se pak uskutečnilo 14. března 1998.\n\nByly to druhé paralympijské hry v Japonsku, po letních paralympijských hrách 1964 v Tokiu.\n\nPrávo pořadatelství získali Japonci na zasedání Mezinárodního olympijského výboru v Birminghamu 15. června 1991, protikandidáty byli Salt Lake City (USA), Östersund (Švédsko), Jaca (Španělsko) a Aosta (Itálie).\n\n\n\nČesko reprezentovalo 6 paralympioniků.\n\n\"Čestí medailisté\"\n"}
{"id": "1563781", "url": "https://cs.wikipedia.org/wiki?curid=1563781", "title": "Usedlost čp. 85 (Krasov)", "text": "Usedlost čp. 85 (Krasov)\n\nUsedlost čp. 85 se nachází na katastrálním území Krasov v okrese Bruntál. Je příkladem lidové architektury, je chráněná jako kulturní památka od roku 1958 a zapsaná v Ústředním seznamu kulturních památek ČR. Kulturní památku tvoří obytný dům, deštěná stodola (druhá byla zbořena).\n\nVenkovská usedlost je v obci Krasov mírně stranou hlavní komunikace. Byla postavena v 19. století. Jedná se o usedlost jesenického typu s hákovou dispozicí dvoru.\n\nObytný dům je přízemní zděná omítaná stavba na obdélném půdorysu, na kterou navazoval chlév a stodoly. Usedlost má sedlovou střechu s polovalbou krytou eternitem, dříve břidlicí. Štítové průčelí je tříosé s deštěným štítem a podlomenicí. V interiéru jsou místnosti s dřevěným stropem. Do dvou pokojů a dvou komor se vstupuje z chodby a také je z ní vstup do chléva. Hospodářská část je širší než obytná část.\n\nDřevěné stodoly uzavíraly dvůr. První byla kolmo na obytný dům a druhá menší uzavírala dvůr, tak že vytvářely půdorys ve tvaru L. Stodola přistavená v pravém úhlu k obytné zadní části má sedlovou střechu a deštěné štíty i stěny. Druhá stodola byla roubená stavba na jejímž místě je přízemní přístavek. \n\n"}
{"id": "1563785", "url": "https://cs.wikipedia.org/wiki?curid=1563785", "title": "Neuruppin", "text": "Neuruppin\n\nNeuruppin je město v Německu, které je správním centrem okresu Ostprignitz-Ruppin ve spolkové zemi Braniborsko. Nachází se na pobřeží jezera Ruppiner See 60 km severozápadně od Berlína. Má rozlohu 305 km² a žije v něm okolo 30 000 obyvatel.\n\nPrvní písemná zmínka pochází z roku 1238. V 17. století se zde usazovali hugenoti. Roku 1688 se stal Neuruppin posádkovým městem. Po velkém požáru v roce 1787 bylo město přestavěno v klasicistním stylu. \n\nV Neuruppinu se v roce 1819 narodil spisovatel Theodor Fontane, město má proto přezdívku „Fontanestadt“.\n\nNeuruppin bývá označován za nejpruštější ze všech pruských měst.\n\n"}
{"id": "1563787", "url": "https://cs.wikipedia.org/wiki?curid=1563787", "title": "Veřejná konzultace", "text": "Veřejná konzultace\n\nVeřejná konzultace je proces, při němž veřejnost může projevit svůj názor na záležitosti, které se jí týkají. Jejím hlavním cílem je zlepšit účinnost, transparentnost a zapojení veřejnosti do rozsáhlých projektů nebo zákonů a rozhodnutí. Prvky veřejné konzultace obvykle jsou \"notifikace\" čili \"oznámení\" (zveřejnění záležitosti, která má být konzultována), vlastní \"konzultace\" (obousměrný tok informací a výměna názorů) a \"participace\" čili \"účast\" (zapojení zájmových skupin do přípravy rozhodnutí nebo právních předpisů). Často používaný nástroj pro pochopení různých úrovní účasti komunity na konzultacích je známý jako Arnsteinův žebřík. \n\nVeřejné konzultace jsou typické pro země Commonwealthu, jako je Velká Británie, Kanada, Nový Zéland nebo Austrálie,i když většina demokratických zemí má podobné systémy. Například ve Spojených státech se tento proces nazývá „Veřejné oznámení a komentáře“ (Public notice and comment). Některé nevládní organizace, jako je OECD, také používají podobné procesy. V Kanadě se slovo konzultace (consultation) používá také pro zákonem předepsané konzultace s místními domorodci (First Nations) o věcech týkajících se jejich práv. \n\nV praxi se vyskytují rovněž neefektivní konzultace, prováděné kvůli splnění závazku nebo na odiv, ale neumožňující skutečné participativní rozhodování. \n\nAustrálie\n\nKanada\n\nNový Zéland\nVelká Británie\n\nUSA \n\nEvropská unie\n"}
{"id": "1563789", "url": "https://cs.wikipedia.org/wiki?curid=1563789", "title": "TJ SK Jevíčko", "text": "TJ SK Jevíčko\n\nTJ SK Jevíčko je český fotbalový klub, který sídlí v Jevíčku v Pardubickém kraji. Momentálně působící v Tauer Group okresní přebor mužů. V sezoně 2018/2019 obsadilo 7. místo a v letošní sezoně hraje o postup. Klubové barvy jsou červená a bílá.\n\nDomácí zápasy odehrává na stadionu u nádraží kterému se přezdívá \"Eská\" . \n\n= Historie =\nV Jevíčku ve sportech vždy vládl fotbal. Hrával se zde hokej, tenis, pěstovala atletika i plavání, ale do fotbalu jsme byli zamilovaní, ten jsme obdivovali. Ať jsme kopali do tenisáku, hadráku nebo fotbalového míče, pobíhali jsme vždy nadšeně, ať to bylo na louce pod zahradami nebo na obecním hřišti, eventuelně na stadionu u nádraží. Měli jsme krásné vzory ve starších hráčích, neboť v Jevíčku začínal fotbal již začátkem 20. let minulého století. V té době byla ve městě dokonce dvě družstva a to Sportovní klub Jevíčko a Union Jevíčko. Unionka hrávala v červeno-bílých pruhovaných dresech, SK obyčejně v “slávistických” sešívaných bílo-červených. Zásluhou prof. Jindřicha Malce se oba kluby spojili a vytvořili kvalitní celek, který byl rovnocenným soupeřem Moravské Třebové, Zábřehu, Boskovicím, Lošticím aj. Nejdříve se hrávalo na louce a na hřišti za Sokolovnou, ale brzy se začal budovat sportovní stadion u nádraží. Z nepatrného finančního základu asi 9 000 Kč zřídili podnik, který je oceněn na 150 000 Kč. \n\nVedle hrací plochy se také nachází i plovárna. Film, který by znázorňoval vývoj TJ SK Jevíčko, mohl být předváděn ve všech vesnicích i městech jako vzor pro jiné kluby. V roce 1925 dostal od pozemkového ústavu 1,5 hektaru půdy, přirozeně pro sportovní účely zcela nezpracovaný. Dva roky se členové lopotili na tomto úhonu. Když v roce 1927 byla poprvé vpuštěna voda do betonové nádrže, jenž měla rozměry 40 x 22 metrů a hloubku od 0,5 do 2,8 metrů. Každým rokem upravují hráči celý objekt a doplňují jej různými zařízením pro pohodlí návštěvníků. Postavili 40 menších kabin kromě 2 velkých společných, zřídili sprchy, hřiště pro odbíjenou, 2 tenisové dvorce, kuželnu, bufet s přilehlou hostinskou místností, před níž stíny lipy v letních parných měsících poskytují návštěvníkům fotbalových zápasů i plovárny osvěžení (dnes už pouze nalezneme plovárnu která je ve špatném stavu, dále kuželkárnu, bufet a dále kabiny domácích hráčů a kabiny pro hosty). Před vstupní branou zkrášluje celé prostranství socha discobola od profesora M. Poláka. Malebně umístěné stromy a keře zvyšující ladnost celého areálu. Hlavním budovatelem celého areálu byl profesor Jindřich Malec, který po 20 let stál v čele klubu a byl posléze jmenován čestným předsedou valné hromady. Dále pak Ing. Miloš Bareš, Ing. Rudolf Bulička, Ing. Vladimír Kovář, Ing. Lambert Dračka a pak plk. Eduard Podhrázský, tito všichni jmenovaní byli za své zásluhy celou řadu let čestnými členy. Je škoda, že fotbalová kronika, kde byly výsledky zápasů, se ztratila.\n\nV dnešní době se stálé členové usilovně snaží o renovaci celého areálu. V roce 2019 se opravili oboje kabiny hostů, které patří mezi nejhezčí kabiny pro hosty v celém okrese. Další velkou etapou je renovace plotu, který je podél silnice. Členy také motivují nadcházející oslavy 100 let od založení a tak se snaží ze všech sil vylepšovat areál.\n\n= Současné vedení a umístění =\n= Soupiska =\n\"Aktuální k datu: 1.1.2020\"\nDaniel Přikryl   \n\nKryštof Trávníček \n\nMichal Čech \n\nJaroslav Vašíček   \n\nPetr Jedlinský  \n\nOndřej Václavek   \n\nRoman Seknička   \n\nDaniel Horák \n\nMartin Továrek \n\nAdam Bartuněk   \n\nLubomír Vykydal   \n\nTomáš Klein   \n\nMilan Berka \n\nJakub Vrbický \n\nJakub Hofman \n\nTomáš Müller   \n\nRobin Štefl   \n\nVítězslav Vedra  \n\nTrenér: Leopold Továrek\n\nVedoucí: Jaroslav Vašíček \n\n= Umístění v jednotlivých sezonách =\nLegenda: Z - zápasy, V - výhry, R - remízy, P - porážky, VG - vstřelené góly, OG - obdržené góly, +/- - rozdíl skóre, B - body\n\n= Bývalí hráči SK Jevíčko =\n\n\n= Odkazy =\nOficiální stránky\n"}
{"id": "1563790", "url": "https://cs.wikipedia.org/wiki?curid=1563790", "title": "Josef Rosenzweig-Moir", "text": "Josef Rosenzweig-Moir\n\nJosef Rosenzweig (24. srpna 1887, Neustupov – po 12. říjnu 1944, pravděpodobně v koncentračním táboře Auschwitz) byl českým anarchistickým básníkem, advokátem a právníkem židovského původu. Jako literát publikoval pod uměleckým jménem Josef Rosenzweig–Moir. Byl strýcem básníka Jiřího Ortena.\n\nJosef Rosenzweig se narodil v rodině kupce Adolfa Rosenzweiga a Emilie Rosenzweigové rozené rovněž Rosenzweigové, též z Neustupova. Základní školu navštěvoval v nedalekých Voticích. V roce 1897 zahájil studium na gymnáziu v Hradci Králové, které dokončil v Praze roku 1905. Dále se věnoval studiu na České a německé Univerzitě Karlo-Ferdinandově, kde promoval 4. listopadu 1911. \n\nJeho první verše z období let 1903–1906 vyšly v anarchisticko-pesimistické sbírce Když zpívá mládí V roce 1908 vyšla jeho druhá básnická sbírka Zahrady života. Své verše publikoval i v různých periodikách: Rozhled, Horkého týdeník, Besedy času, Rudé květy či Volná myšlenka. \n\nBěhem studií také spolupracoval s Arnoštem Lustigem, Jiřím Mahenem, Gustavem Šmejcem na redakci Studentského almanachu 1908. \n\nV té době nabíralo sílu anarchistické hnutí, do kterého se zapojovala řada umělců. Mezi nimi byl i Josef Rozenzweig. Znal se s Michalem Káchou, který patřil mezi zakladatele anarchistického hnutí a kterému věnoval báseň Zimní ráno nad Prahou. Zcela jistě se zapojil i do recesistické akce pražské bohémy kolem Strany mírného pokroku v mezích zákona, kterou Jaroslav Hašek, tehdy rovněž anarchista, založil v letech 1904–1905 v hostinci U zlatého litru. Hašek se sice o jeho básnickém talentu vyjádřil nelichotivě, ale v povídce Po stopách státní policie v Praze o něm hovoří jako o příteli. Ještě jedno přátelství prokazatelně spojuje Rosenzweiga s Haškem a to je jejich společný kamarád Gustav Roger Opočenský, kterému Rosenzweig věnoval báseň Píseň selského synka. \n\nKrásná léta pražské bohémy ukončila první světová válka. Nevyhnula se ani Josefu Rosenzweigovi. Účastnil se, jako mnozí další literáti, bojů v první světové válce na východním bojišti. Jak je patrné ze záznamu o sňatku, byl zařazen k zeměbraneckému pěšímu pluku č. 29 v Litoměřicích (později střelecký pluk č. 29), kde dosáhl hodnosti poručíka. Ženil se až koncem války 20.května 1918 ve svém rodném Neustupově. Jeho ženou se stala Věra Eisnerová, dcera JUDr. Leopolda Eisnera, advokáta z Kralup nad Vltavou a Marie rozené Hermanové. V Eisnerově kanceláři potom vykonával JUDr. Josef Rosenzweig advokátní činnost až do německé okupace. To mu byla odebrána licence a nakonec byli manželé Rosenzweigovi nuceni opustit Kralupy. Místo jejich posledního pobytu ve vlasti, byla obec Vepřek. \n\nV rámci takzvaného „konečného řešení židovské otázky“ byli manželé Josef a Věra Rosenzweigovi deportováni dne 22. února 1942 transportem Y, č. 682 z kladenského nádraží do Terezína. V Terezínském ghetu byli vězněni do 12. října 1944. Ten den byly vypraveny dva transporty. Ty měly cílovou stanici pod nacistickým krycím názvem \"Arbeitslager Birkenau bei Neuberun, Oberschlesien\" [Pracovní tábor Březinka u Nové Beruně, Horní Slezsko]. Ve skutečnosti  se ale jednalo o vyhlazovací tábor Auschwitz II – Birkenau. Do transportu Eq, č. 767 byl také zařazen JUDr. Josef Rosenzweig spolu s dalšími patnácti sty vězni. Druhý transport nesl označení Eq, č. 768 a tvořilo ho opět 1500 vězňů. V tomto transportu byla i Věra Rosenzweigová. To jsou poslední známá fakta o jejich osudu. Kdy a kde zahynuli nebo byli zavražděni se zatím nepodařilo zjistit.\n\n\n\n"}
{"id": "1563794", "url": "https://cs.wikipedia.org/wiki?curid=1563794", "title": "Seznam vrcholů v Železných horách", "text": "Seznam vrcholů v Železných horách\n\nSeznam vrcholů v Železných horách obsahuje železnohorské vrcholy s výškou nad 500 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje pojmenované železnohorské vrcholy s výškou nad 500 m a prominencí (relativní výškou) nad 20 m, plus \"nepojmenované\" vrcholy s prominencí nad 40 m. Celkem jich je 18 a všechny se nacházejí ve východní části pohoří - v podcelku Sečská vrchovina. Nejvyšší je vrchol U oběšeného (738 m) u hranice Železných hor a Žďárských vrchů. Západní podcelek Chvaletická pahorkatina je výrazně nižší, postupně klesá od východu na západ až k Labi a nejsou v něm žádné výraznější kopce.\n\nSeznam vrcholů podle prominence obsahuje všechny vrcholy s prominencí (relativní výškou) nad 100 m bez ohledu na nadmořskou výšku. Takové jsou v Železných horách jen dva. Je zajímavé, že nejvyšší vrchol U oběšeného mezi ně nepatří. Od Žďárských vrchů je totiž oddělen poměrně mělkým sedlem a jeho prominence činí jen 37 metrů.\n\n"}
{"id": "1563797", "url": "https://cs.wikipedia.org/wiki?curid=1563797", "title": "Heather Locklear", "text": "Heather Locklear\n\nHeather Deen Locklear (* 25. září 1961 Los Angeles) je americká herečka a televizní a filmová producentka. Objevila se v televizních seriálech jako \"Dynastie\", \"T.J. Hooker\", \"Melrose Place\" a \"Všichni starostovi muži\", stejně jako ve filmu \"Firestarter\" (česky \"Ohnivé oči\").\n\nHeather Deen Locklear se narodila v Los Angeles v Kalifornii, jako dcera Diane (rozené Tinsley), administrativní asistentky u koncernu Disney, a Billa Lockleara, správce Kalifornské univerzity v Los Angeles a bývalého plukovníka námořního sboru Spojených států. Vyrůstala v dokonalých podmínkách spolu s bratrem a se 2 staršími sestrami.\n\nHeather se narodila a vyrůstala v Los Angeles na předměstí Thousand Oaks. Její otec Bill je tajemník na Kalifornské univerzitě v Los Angeles, její matka Diane pracuje jako administrativní asistentka v kanceláři Walt Disney Copany.\n\nHeather se přihlásila na „University of California, Los Angeles“ v roce 1979 se záměrem zvolit si jako hlavní obor psychologii. Příležitostná modelingová práce se brzy změnila na skutečnou práci, díky které se objevila v několika televizních reklamách pro významné společnosti jako Pepsi a Polaroid. Po roce studia se Heather začala věnovat hraní na plný úvazek.\n\nSvůj první televizní debut vytvořila v televizních seriálech \"CHiPs\" (1980) a také v \"Eight Is Enough\"(1981) a \"Twirl\" (1981). V roce 1981 měla svůj první velký průlom, když úspěšně vyhrála konkurs na roli Sammy Jo ve veleúspěšném televizním seriálu \"Dynastie\", po boku Johna Forsythe, Joany Collins a Lindy Evans.\n\nPo 13 týdnech přestala hrát v tomto seriálu, ale rychle jí byla nabídnuta role producentem Aaronem Spellingsem v kriminálíím seriálu \"T.J. Hooker\". Krátce poté byla opět přijata zpět do \"Dynastie\" a pravidelně se tak objevovala ve dvou populárních sériích.\n\nVe stejnou dobu se Heather objevila v několika filmech uvedených do kin a několika televizních filmů, jako \"Firestarter\" (1984) a \"Návrat muže z bažin\" (1989). V roce 1993 se znovu se připojila k producentovi Spellingovi v roli Amandy v seriálu \"Melrose Place\" a také v extrémně úspěšném televizním seriálu \"Beverly Hills 90210\". Dříve než se Heather objevila v \"Melrose Place\", hodnocení tohoto seriálu byla spíše negativní. Po jejím příchodu v roli Amandy Woodward, intrikující vedoucí pracovnice reklamní agentury, hodnocení tohoto seriálu prudce stoupla.\n\nSeriál \"Melrose Place\" byl v roce 1998 ukončen a Heather v následujícím roce získala příležitost přepracovat svou image intrikující Amandy coby Caitlin Moore v situačním komediálním seriálu \"Všichni starostovi muži\".\n\nJejí první manželství s heavy metalovým bubeníkem Tommem Lee skončilo rozvodem v roce 1994. Ve stejném roce se zasnoubila s Bon Joviho kytaristou Richiem Samborou. O tři roky později se jí narodila první dcera Ava Elizabeth Jambora.\n\nV roce 2009 si Heather zopakovala roli Amandy v nové sérii \"Melrose Place\".\n\n"}
{"id": "1563800", "url": "https://cs.wikipedia.org/wiki?curid=1563800", "title": "NGC 7741", "text": "NGC 7741\n\nNGC 7741 je spirální galaxie s příčkou v souhvězdí Pegase. Její zdánlivá jasnost je 11,0 a úhlová velikost 4,5′ × 2,9′. Je vzdálená 41 milionů světelných let, průměr má 50 000 světelných let. NGC 7741 spolu s UGC 12732 a UGC 12791 tvoří malou skupinu galaxií, jejíž je nejjasnější člen. Galaxii objevil 10. září 1784 William Herschel.\n\n"}
{"id": "1563801", "url": "https://cs.wikipedia.org/wiki?curid=1563801", "title": "Řád Kuvajtu", "text": "Řád Kuvajtu\n\nŘád Kuvajtu je druhé nejvyšší státní vyznamenání Kuvajtu založené roku 1974. Udílen je občanům Kuvajtu i cizím státním příslušníkům za vynikající zásluhy kuvajtskému národu.\n\nŘád byl založen 16. července 1974 kuvajtským emírem Sabahem Al-Salim Al-Sabahem. Po osvobození Kuvajtu od irácké okupace byl status řádu v roce 1991 reformován a došlo i ke kompletní úpravě vzhledu řádových insignií. Udílen je občanům Kuvajtu i cizím státní příslušníkům za vynikající služby státu.\n\nŘád je udílen v jedné speciální a v pěti řádných třídách:\n\n\nŘádový odznak měl podobu zlaté deseticípé hvězdy s cípy sestávajícími s paprsků o různých délkách. Na hvězdě byl položen zeleně smaltovaný pěticípý ornament. Uprostřed byl kulatý bíle smaltovaný medailon se zlatým lemováním. V medailonu byl vyobrazen barevně smaltovaný státní znak Kuvajtu.\n\nŘádová hvězda měla stejný tvar jako řádový odznak byla ale větší.\n\nStuha speciální třídy byla zelená se dvěma úzkými bílými pruhy. U ostatních tříd byla stuha červená s úzkými bílými pruhy.\n\nŘádový odznak má tvar smaltované osmicípé hvězdy. Barva smaltu se u jednotlivých tříd liší. Uprostřed je státní znak Kuvajtu, který je položen na smaltovanou osmicípou hvězdu.\n\n"}
{"id": "1563802", "url": "https://cs.wikipedia.org/wiki?curid=1563802", "title": "NGC 7722", "text": "NGC 7722\n\nNGC 7722 je galaxie v souhvězdí Pegase. Její zdánlivá jasnost je 12,4 a úhlová velikost 1,7′ × 1,4′. Je vzdálená 187 milionů světelných let, průměr má 90 000 světelných let. Galaxii objevil 12. srpna 1864 Heinrich d'Arrest.\n\n"}
{"id": "1563803", "url": "https://cs.wikipedia.org/wiki?curid=1563803", "title": "NGC 7711", "text": "NGC 7711\n\nNGC 7711 je čočková galaxie v souhvězdí Pegase. Její zdánlivá jasnost je 12,1 a úhlová velikost 2,6′ × 1,3′. Je vzdálená 189 milionů světelných let, průměr má 140 000 světelných let. Galaxii objevil 14. října 1784 William Herschel.\n\n"}
{"id": "1563804", "url": "https://cs.wikipedia.org/wiki?curid=1563804", "title": "NGC 7703", "text": "NGC 7703\n\nNGC 7703 je čočková galaxie v souhvězdí Pegase. Její zdánlivá jasnost je 13,4 a úhlová velikost 2,2′ × 0,5′. Je vzdálená 189 milionů světelných let, průměr má 120 000 světelných let. Galaxii objevil 7. října 1825 John Herschel.\n\n"}
{"id": "1563805", "url": "https://cs.wikipedia.org/wiki?curid=1563805", "title": "NGC 7691", "text": "NGC 7691\n\nNGC 7691 je spirální galaxie s příčkou v souhvězdí Pegase. Její zdánlivá jasnost je 12,9 a úhlová velikost 2,1′ × 1,6′. Je vzdálená 188 milionů světelných let, průměr má 115 000 světelných let. Galaxii objevil 16. října 1784 William Herschel.\n\n"}
{"id": "1563806", "url": "https://cs.wikipedia.org/wiki?curid=1563806", "title": "NGC 7680", "text": "NGC 7680\n\nNGC 7680 je galaxie v souhvězdí Pegase. Její zdánlivá jasnost je 12,5 a úhlová velikost 1,9′ × 1,9′. Je vzdálená 259 milionů světelných let. Galaxie má malou satelitní galaxii PGC 3088959 magnitudy 16. Galaxii objevil 2. listopadu 1790 William Herschel.\n\n"}
{"id": "1563811", "url": "https://cs.wikipedia.org/wiki?curid=1563811", "title": "Ubon Ratčathani", "text": "Ubon Ratčathani\n\nUbon Ratčathani (thajsky: อุบลราชธานี) je hlavní město stejnojmenné provincie a jedno ze čtyř velkých měst v thajském regionu Isán.\n\nUbon Ratčathani leží přibližně 615 kilometrů od Bangkoku.\n"}
{"id": "1563814", "url": "https://cs.wikipedia.org/wiki?curid=1563814", "title": "Lalisa Manoban", "text": "Lalisa Manoban\n\nLalisa Manoban (* 27. března 1997 Buriram), uměleckým jménem Lisa, je thajská idolka, zpěvačka, textařka, tanečnice, rapperka, návrhářka, modelka a v letech 2016 členka korejské dívčí hudební skupiny Blackpink pod vydavatelstvím YG Entertainment.\n\nLalisa Manoban, se narodila 27. března 1997 v hlavním městě Thajska, Bangkoku.. Tanci, jež je její předností, se věnuje již od dětských let. Byla součástí taneční skupiny „We Zaa Cool“ spolu s BamBamem z GOT7. Lisa byla jediná koho přijali na základě konkurzu v Thajsku a k YG se oficiálně připojila v dubnu 2011. Stala se tak prvním umělcem nekorejského původu ve YG. Před oficiálním debutem Blackpink se objevila ve videoklipu k písni „Ringa Linga“ (링가 링가) od Taeyanga.\n"}
{"id": "1563815", "url": "https://cs.wikipedia.org/wiki?curid=1563815", "title": "Lázně Letiny", "text": "Lázně Letiny\n\nLázně Letiny () jsou místní částí obce Letiny. Nachází se deset kilometrů jihozápadně od Blovic a patří do okresu Plzeň-jih. Na konci 19. století byly známými českými lázněmi.\n\nMístní část se nachází v nadmořské výšce 474 m n. m. na úpatí vrchu Rampich, východně od Podhrázského potoka, jeden kilometr jižně od Letin na silnici 2. třídy č. 117 z Blovic do Klatov. K okolním vesnicím patří Letiny a Kbelnice na severu, Částkov, Svárkov a Buč na jihovýchodě, Březí na jihu, Skašov na jihozápadě a Týniště a Újezd na západě.\n\nZaložení se datuje do roku 1700, kdy si místní pán Rudolf Pikhart z Grüntalu nechal na úpatí vrchu Rampich (506 m) postavit zámeček. \n\nPo nalezení železitého pramene sv. Vintíře byl lovecký zámeček v roce 1766 přeměněn na lázeňský dům. Užívaly se zde slatinné koupele pro léčbu nemocí dýchacích cest, revmatismu nebo kožních chorob. V roce 1799 byl postaven větší lázeňský dům. Kaple zasvěcená sv. Vintíři byla postavena v roce 1856. \n\nKdyž na konci 19. století převzal vedení lázní Vojtěch Mrázek, staly se Lázně Letiny známými českými lázněmi. Lovecký zámeček v lázeňském parku byl postaven v roce 1882 a Vila Anna v roce 1900. V roce 1901 byl postaven nový lázeňský pavilon, který byl spojen se starými lázněmi kolonádami. \n\nK lázeňským hostům patřili František Xaver Šalda, Karel Klostermann, Alois Jirásek, Karel Čapek a Karel Matěj Čapek-Chod, Pavel Ludikar, Pavel Josef Šafařík, Jan Koštlivý a Miroslav Horníček. \n\nPo druhé světové válce byl provoz lázní ukončen. Od roku 1945 se budovy lázní využívaly jako doléčovací ústav škodovácké nemocnice. Od 80. let byly lázně přidruženy k Psychiatrické léčebně Dobřany. V roce 1988 byly zbourány staré lázně, využívané ke konci jako budova kuchyně.\n\n\n\n"}
{"id": "1563816", "url": "https://cs.wikipedia.org/wiki?curid=1563816", "title": "Sherone Simpsonová", "text": "Sherone Simpsonová\n\nSherone Simpsonová (* 12. srpna 1984) je jamajská atletka. Je zlatou medailistkou ve štafetě na 4 × 100 m z roku 2004.\n\nDne 14. července 2013 Simpsonová oznámila, že byla pozitivně testována na lék oxilofrin. V dubnu 2014 protidopingová komise Jamajky oznámila, že ji bude pozastavena na 18 měsíců činnost kvůli dopingovým poplatkům, jejichž platnost vyprší v prosinci téhož roku. Po odvolání k rozhodčímu soudu pro sport (CAS) však bylo pozastavení zrušeno dne 14. července 2014.\n\n"}
{"id": "1563817", "url": "https://cs.wikipedia.org/wiki?curid=1563817", "title": "Ferry", "text": "Ferry\n\nFerry může znamenat:\n\n\n\n"}
{"id": "1563821", "url": "https://cs.wikipedia.org/wiki?curid=1563821", "title": "Šarlatán (film)", "text": "Šarlatán (film)\n\nŠarlatán je životopisné drama režisérky Agnieszky Hollandové z roku 2020. Scénář k filmu napsal Marek Epstein a vypráví v něm příběh inspirovaný životem léčitele Jana Mikuláška. Hlavní role ztvárnili Ivan Trojan, Josef Trojan, Jaroslava Pokorná, Juraj Loj, Martin Myšička, Miroslav Hanuš a Jiří Černý. \n\nFilm se natáčel v roce 2019, první klapka padla dne 1. dubna 2019 v prostředí věznice v Mladé Boleslavi. Film vznikl v koprodukci České republiky, Irska, Polska a Slovenska. Vznik filmu podpořili Státní fond kinematografie a Filmová nadace. \n\nFilm bude uveden dne 26. února 2020 v nesoutěžní sekci Berlinale Special Gala na filmovém festivalu Berlinale, kde zároveň proběhne i světová premiéra filmu. Premiéra v českých kinech je naplánována na 26. března 2020. \n\n"}
{"id": "1563822", "url": "https://cs.wikipedia.org/wiki?curid=1563822", "title": "Križ", "text": "Križ\n\nKriž je vesnice a správní středisko stejnojmenné opčiny v Chorvatsku v Záhřebské župě. Nachází se asi 10 km jihovýchodně od Ivanić Gradu, 12 km jihozápadně od Čazmy, 13 km severozápadně od Popovači a asi 52 km jihovýchodně od centra Záhřebu. V roce 2011 žilo v Križi 1 821 obyvatel, v celé opčině pak 6 983 obyvatel, z čehož 8 obyvatel bylo české národnosti.\n\nSoučástí opčiny je celkem 16 trvale obydlených vesnic. Největšími vesnicemi jsou Križ, Novoselec, Bunjani a Obedišće.\n\nKolem Križe prochází dálnice A3, na níž je stejnojmenná odpočívka \"Križ\".\n"}
{"id": "1563823", "url": "https://cs.wikipedia.org/wiki?curid=1563823", "title": "Isaacs Fury", "text": "Isaacs Fury\n\nIsaacs Fury je britský amatérský sportovní dvouplošník navržený Johnem Isaacsem jako replika stíhačky Hawker Fury v měřítku 7:10.\n\nJohn Isaacs jako základ použil konstrukčních metod a postupů stavby letounu Currie Wot, kterou provedl v letech 1958–9. John Owens Isaacs, letecký inženýr společnosti Supermarine Aviation, navrhl tento sportovní dvouplošník v roce 1961. Jednalo se o repliku sedm ku deseti dvouplošníku Hawker Fury z roku 1935. Prototyp (G-ASCM) postavený konstruktérem a pilotem Isaacsem v letech 1961 až 1963 v Southamptonu v Anglii, poprvé vzlétl 30. srpna 1963 z letiště Thruxton poháněn československým motorem Walter Mikron III.\n\nV letech 1966 až 1967 byl letoun znovu uveden do provozu ale již s motorem Lycoming O-290-D. Konstrukční plány tohoto letounu (technické výkresy) byly zpřístupněny amatérským výrobcům prostřednictvím Asociace britských lehkých letadel (Light Aircraft Association, LAA) . Práva na konstrukční plány pro stavbu (specifikace PFA 011) jsou v držení LAA se souhlasem a dohledem Úřadu pro civilní letectví Spojeného království (UK Civil Aviation Authority, CAA). Specifikace PFA 011 připouští použití různých motorů v rozmezí výkonu 90–125 k/66–93 kW, maximální hmotnost letounu je stanovena na 453,5 kg. \n\nNa konci sedmdesátých let se v dílnách, garážích a dokonce přístřešcích na dvorcích v mnoha různých zemích světa objevilo značné množství letounů Fury Mk 2. Pro mnoho lidí to nejenže nabídlo cenově dostupný způsob, jak znovu prožít „zlatou éru“ létání, ale také se při jeho stavbě stalo předmětem pravého fandovství a lásky k letectví. Tyto později vzniklé stroje byly poháněny mimo motoru Lycoming O-290 řadou dalších typů, jako např. Continental 0-200 (100 k/74 kW) nebo Lycoming O-235 (115 k/85 kW). Osazení těmito zpravidla plochými motory bylo spojeno s úpravou draku letounu tak, aby vyčnívající válce motoru co nejméně esteticky rušily kontury trupových linií.\n\nPlány byly mimo Spojeného království prodány také do USA, Kanady, Austrálie a na Nový Zéland.\n\nJednalo se o dvouplošník smíšené konstrukce dřevo-ocel s pevným podvozkem ostruhového typu, který byl poháněn pístovým invertním vzduchem chlazeným čtyřválcovým motorem Walter Mikron III o jmenovitém výkonu 65 k/48 kW s dvoulistou vrtulí. Letoun měl otevřený kokpit s jedním sedadlem hned za křídlem. Za kokpitem byl i malý prostor pro zavazadla. Kapacita palivové nádrže, umístěné za protipožární přepážkou byla 72 l, spotřeba benzínu 25 l/h. Typ byl označen jako Isaacs Fury Mk 1.\n\nBrzy se však zjistilo, že motor Mikron byl pro tuto konstrukci poněkud poddimenzován, takže v roce 1967 byla konstrukce posílena tak, aby mohl být nainstalován motor Lycoming O-290 o výkonu 125 k/93 kW. V letech 1966 až 1967 byl první vyrobený letoun znovu uveden do provozu s novým motorem a v květnu 1967 byl zalétán jako Fury Mk 2.\n\nPozornost při konstrukci a stavbě byla věnována opětovnému dosažení letových vlastností původního Hawker Fury, především co se týče akrobatických dovedností. Toto letadla bylo schváleno pro akrobacií až pro přetížení v rozmezí 9G s tím, že normální limity zatížení byly mezi +5G a -1G.\n\nTrup pravoúhlého průřezu byl vyroben ze smrkového dřeva pravoúhlého průřezu a překryt překližkou. Křídlo (profil křídla RAF 28) bylo tvořeno masivními nosníky ze smrku s vnitřním diagonálním vyztužením a látkovým potahem. Křidélka byla pouze na horním křídle. Vzpěry typu N nad kokpitem a mezi křídly podepíraly křídlo, navíc zpevnění konstrukce podporovalo vyztužení dráty. Ocasní část byla rovněž dřevěné konstrukce s nosníkovými žebry a textilní pokrytím. Pevný dvoukolový podvozek s koly o rozměru 3,25×14” byl tlumen provazci z pryže.\n\nMezi roky 1975–2005 bylo imatrikulováno nejméně 30 amatérsky postavených letadel Fury Mk 2. Ve Velké Británii to bylo 23 letounů, 3 v USA (N6339, N9997A a N37896) a 4 na Novém Zélandu (ZK-DMN, ZK-RFC, ZK-JHR, ZK-CYO), po jednom letounu v Kanadě (C-GGTK) a v Austrálii (VH-UCO). V současné době stále létá řada letounů, tohoto pěkného, malého (ale plně akrobatického) letadla.\n\n\n\nData pro Mk 2 dle\n\n\n\n\n\n"}
{"id": "1563825", "url": "https://cs.wikipedia.org/wiki?curid=1563825", "title": "Audrey Williamsonová", "text": "Audrey Williamsonová\n\nAudrey Doreen Swayne Williamsonová (později Mitchellová, 28. září 1926 – 29. dubna 2010) byla britská atletka, který soutěžila hlavně na 200 metrů. Startovala za Velkou Británii na LOH 1948, které se konaly v Londýně ve Velké Británii, kde získala stříbrnou medaili. \n\n"}
{"id": "1563828", "url": "https://cs.wikipedia.org/wiki?curid=1563828", "title": "Audrey Pattersonová", "text": "Audrey Pattersonová\n\nAudrey („Mickey“) Pattersonová (27. září 1926 – 23. srpna 1996) byla první afroamerickou ženou, která získala olympijskou medaili. Na LOH 1948 v Londýně získala bronzovou medaili ve vzdálenosti 200 metrů.\n\n"}
{"id": "1563833", "url": "https://cs.wikipedia.org/wiki?curid=1563833", "title": "Živorodka ostrotlamá", "text": "Živorodka ostrotlamá\n\nŽivorodka ostrotlamá, další české názvy: \"Black Molly, Kominíček\", (latinsky: \"Poecilia sphenops\", slovensky: \"Živorodka ostropyská\", anglicky: \"Black Molly, Liberty Molly, Mollie, Pointed-mouth Molly\"). Rybu popsal v roce 1846 francouzský zoolog, ichtyolog Achille Valenciennes. Někdy bývá zaměňována s \"Poecilia mexicana\". \n\nPůvodní divoká forma je stříbrné barvy s náznakem kovově modré barvy. Samci mají žlutooranžové konce ocasní a hřbetní ploutve, s výraznou černou skvrnou. Pod tlamou a na břiše jsou žluté zabarvení. Samice jsou stříbrné, nevýrazné a jsou výrazně větší a plnější v břišní části, dorůstají až 8 cm, samec maximálně 5 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev.\n\nŠlechtěním vznikly formy jako (\"abecedně\"):\n\n\n\nRyba se může dále křížit s Živorodkou velkoploutvou.\n\nJde o rybu, která žije převážně ve sladkovodním prostředí, výjimečně se dostane do brakických vod. Vyskytuje se ve Střední a Jižní Americe, v Mexiku a Guatemale. \n\n\n\n\n"}
{"id": "1563841", "url": "https://cs.wikipedia.org/wiki?curid=1563841", "title": "Rodrygo Silva de Goes", "text": "Rodrygo Silva de Goes\n\nRodrygo Silva de Goes (* 9. ledna 2001 Osasco, Brazílie), zkráceně Rodrygo, je mladý talentovaný fotbalista hrající v týmu Real Madrid. Smlouvu s tímto klubem podepsal už ve svých 18 letech (v červnu roku 2019) a měl by zde působit minimálně do roku 2025. Debutoval dne 25. září 2019 v zápase proti týmu CA Osasuna, a už během jedné minuty od začátku utkání vstřelil svůj první gól.\n"}
{"id": "1563846", "url": "https://cs.wikipedia.org/wiki?curid=1563846", "title": "Právo útoku (sportovní šerm)", "text": "Právo útoku (sportovní šerm)\n\nPrávo útoku (též konvence) je soubor pravidel sportovního šermu souvisejících s udělováním bodů po zásazích v šermu tzv. konvenčními zbraněmi, šavlí a fleretem při současných zásazích (na aparátu se rozsvítí barevná/bílá světla pro obě šermující strany). V kordu se tyto pravidla neuplatňují.\n\nPo zastavení souboje zásahem rozhodčí posoudí proběhlou akci a podle ní přidělí bod jednomu, či druhému šermíři. V konvenčních zbraních není možné, aby bod získali oba šermíři.\n\n\n\n\nPři provedení útoku je právo přiděleno útočícímu šermíři. Právo je mu odebráno při nevydařeném útoku (čepel, resp. špička se nezastaví o tělo soupeře a nedojde k registraci zásahu aparátem), ovšem není automaticky přiděleno soupeři. Ten si ho musí převzít buď krytem (odvetou), nebo protiútokem.\n\nPokud je linka postavena před probíhajícím útokem a útočící šermíř na ni nereaguje, získává šermíř stavějící linku právo.\n\nV případě, že by útoky obou šermířů proběhly současně, je to vyhodnoceno jako \"současná akce\" a souboj se zastavuje bez přidělování bodů.\n"}
{"id": "1563860", "url": "https://cs.wikipedia.org/wiki?curid=1563860", "title": "Mistrovství čtyř kontinentů v rychlobruslení", "text": "Mistrovství čtyř kontinentů v rychlobruslení\n\nMistrovství čtyř kontinentů v rychlobruslení je rychlobruslařská soutěž každoročně pořádaná Mezinárodní bruslařskou unií (ISU). Je určena pro závodníky reprezentující neevropské země, tedy rychlobruslaře z Afriky, Ameriky, Asie a Oceánie. První ročník se konal v roce 2020, kdy se také poprvé uskutečnilo mistrovství čtyř kontinentů v short tracku. Oba tyto šampionáty doplnily mistrovství čtyř kontinentů v krasobruslení, jež ISU pořádá od roku 1999.\n\nNa prvním ročníku mistrovství čtyř kontinentů v rychlobruslení se závodilo na jednotlivých tratích.\n"}
{"id": "1563865", "url": "https://cs.wikipedia.org/wiki?curid=1563865", "title": "Grodziec (Ozimek)", "text": "Grodziec (Ozimek)\n\nGrodziec, česky Friedrichův Hradec (německy Friedrichsgrätz) je obec, která se nachází šest kilometrů severovýchodně od obce Ozimek a 28 km východně od krajského města Opolí. Obec uprostřed Krašejovského lesa byla založena českými exulanty v r. 1752. Středem protéká vodní kanál Białka. V roce 2018 měla obec 1362 obyvatel.\n\nV dobách míru po druhé slezské válce pruský král Friedrich II. zdokonaloval svou armádu, podporoval rodící se průmysl i vznik obcí v nově nabytém Slezsku. Pro nově zakládanou osadu českých exulantů bylo vybráno spáleniště v Krašejovském lese, nedaleko vznikající železné hutě Malapane (Ozimek). Na každé straně plánované centrální cesty mělo být 50 zemědělských usedlostí, prostřední parcely byly určeny pro kostel, faru a školu. Písčitá půda lesa se střídala s močály. Osadníci museli vysušit bažiny vykopáním vodního kanálu vedeného středem plánované obce. Po vykopání pařezů písčitá a neúrodná půda připomínala více poušť než pole. Ačkoli bylo českým rodinám nabídnuto 20 tolarů podpory, deset let daňové svobody a další drobná privilegia, obec se zalidňovala pomalu. Zpráva o nové kolonii se dostala do Čech a na Moravu, reakcí Vídně na zesílenou emigraci evangelíků ze země, kde panovala Marie Terezie, byl přípis ze dne 14.10.1752, ve kterém byl zpřísněn trest pro dopadené emigranty a vyhlášena odměna pro úspěšného denuncianta ve výši 24 zlatých. V létě 1752 si 33 českých rodin vylosovalo své parcely a králi byl oznámen vznik české kolonie pojmenované na jeho počest Friedrichův Hradec. V roce 1756 bylo obsazeno 71 míst, 67 hospodářů pocházelo z Čech, dva z Moravy, jeden z Uher a jeden z Polska. Z výnosů sbírek kazatele Václava Blanického byl v roce 1768 postaven kostelík. V roce 1796 bylo v obci sto usedlostí s 468 obyvateli. Po přelidnění \"Hradce\" se lidé stěhovali do sousední kolonie Münchnausen (Mnichus), později pak do Petrova Hradce. Obyvatele písčitá pole neuživila, přivydělávali si drobným řemeslem nebo pracovali v železárně (nyní Małapanew), jež byla v roce 1754 uvedena do provozu. V roce 1845 byl v obci evangelický farní kostel, evangelická škola, lihovar, pivovar, lesní správa, 162 dalších domů a žilo zde 1117 osob. V roce 1890 byl postaven nový cihlový evangelický kostel.\n\nPři plebiscitu v Horním Slezsku v březnu 1921 hlasovalo 1239 obyvatel pro setrvání v Německu. Pro připojení k nově vytvořené druhé Polské republice bylo 13 obyvatel. Proto Friedrichův Hradec zůstal součástí Výmarské republiky Německu. V roce 1939 zde žilo 1810 obyvatel.\n\nV lednu 1945 byl Friedrichův (i sousední Petrův) Hradec kvůli válce evakuován a celou oblast obsadila Rudá armáda. Když se evakuované české rodiny vrátily, jejich usedlosti byly obsazeny Poláky, jež byli vysídleni z území, které na východě připadlo Sovětskému svazu. Obec se dostala pod polskou správu, byla přejmenována na Grodziec a české obyvatelstvo bylo vyhnáno. Teprve před Vánocemi, dne 17. prosince 1945, měl zbytek potomků českých exulantů možnost reemigrovat do pohraničí ČSR (Nejdek, Chodov).\n\nEdita Štěříková\": O kolonistech v exulantské kolonii Friedrichův Hradec v pruském Slezsku\", 2017\n"}
{"id": "1563875", "url": "https://cs.wikipedia.org/wiki?curid=1563875", "title": "Příčný vrch", "text": "Příčný vrch\n\nPříčný vrch je s výškou 975 m n. m. nejvyšší horou Zlatohorské vrchoviny v severní části Jeseníků, 5 km jižně od města Zlaté Hory. Má podobu plochého hřebene dlouhého asi 3 km. Hřeben je porostlý smrkovým lesem s příměsí buku. Hora je součástí Koruny Sudet, polského turistického odznaku za zdolání nejvyšších hor Krkonošsko-jesenické soustavy.\nOd středověku byla hora místem těžby zlata (ložiska v oblasti Zlatých Hor byla objevena už v roce 1220) a dalších kovů jako olovo, měď a pyrit (pro výrobu kyseliny sírové). Doly byly zavřeny v prosinci 1993. Zbyly po nich desítky šachet a chodníků o celkové délce asi 120 km, ale většina z nich byla z bezpečnostních důvodů zasypána.\n\nHornickou historii hory připomíná Zlatohorská hornická naučná stezka, která začíná i končí ve Zlatých Horách a vede přes 15 zastavení (např. Měděná štola, Starohoří, Olověná štola). Celá stezka měří 16 km.\n\nNa Příčný vrch lze vystoupat ze všech světových stran. Nejkratší cesta vede ze severovýchodu po zlatohorské hornické naučné stezce, od poutního kostela Panny Marie Pomocné, postaveného v roce 1841 a obnového v roce 1993. Tato cesta měří 2,5 km s převýšením 260 metrů. Jen o málo delší cesty vedou od jihu (z Heřmanovic po červené) a západu (z Horního Údolí po údolské hornické naučné stezce). Nejhodnotnější výstup vede od severu ze Zlatých Hor. Měří 5,5 km a dosahuje i největšího převýšení 500 metrů. Prochází skiareálem Příčná, přes Zámecký vrch se zříceninou gotického hradu Edelštejn a dál po zlatohorské hornické naučné stezce k vrcholu.\n"}
{"id": "1563897", "url": "https://cs.wikipedia.org/wiki?curid=1563897", "title": "Portugalská kuchyně", "text": "Portugalská kuchyně\n\nPortugalská kuchyně je středomořská kuchyně ovlivněná vlivy z portugalských kolonií v Africe, Asii a Americe. Díky Atlantskému oceánu jsou velmi populární ryby a mořské plody (treska, ančovička, okounek, ústřice, losos nebo mečoun). Mezi používaná koření patří chilli piri-piri, kari, vanilka, římský kmín, skořice, šafrán, koriandr, bobkový list nebo muškátový oříšek.\n\nPortugalská kuchyně měla velký vliv na brazilskou kuchyni, na africkou kuchyni (především na kapverdskou, mosambickou nebo angolskou) ale i na macauskou kuchyni nebo na kuchyni Východního Timoru.\n\nPříklady portugalských pokrmů:\n\n\n"}
{"id": "1563899", "url": "https://cs.wikipedia.org/wiki?curid=1563899", "title": "Thomas Mathews", "text": "Thomas Mathews\n\nThomas Mathews (1676, Llandaff Court, Anglie – 2. října 1751, Londýn, Anglie) byl britský admirál, účastník dynastických a koloniálních válek první poloviny 18. století. Za války o rakouské dědictví dosáhl hodnosti admirála a byl vrchním velitelem ve Středomoří (1742–1744). Po neúspěšné bitvě u Toulonu byl předvolán před válečný soud a vyškrtnut ze seznamu námořních důstojníků. Poté žil v soukromí na svých statcích ve Walesu, do smrti zůstal poslancem Dolní sněmovny.\n\nPocházel ze starobylé šlechtické rodiny z Walesu (pravopis příjmení rodu kolísá v podobách \"Mathew\", \"Matthew\" nebo \"Mathews\"). Narodil se na rodovém sídle \"Llandaff Court\" jako syn plukovníka Edwarda Mathewse (†1700). Thomas vstoupil do námořnictva v roce 1690 a zúčastnil se několika bitev devítileté války, po válce sloužil pod admirálem M. Aylmerem ve Středomoří. V letech 1700–1703 působil v Karibiku, s hodností kapitána (1703) se vrátil do Evropy a za války o španělské dědictví sloužil pod admirálem Berkeleyem v Lamanšském průlivu. V letech 1710–1711 krátce sloužil v severní Americe, pak se vrátil do Anglie a zbytek války o španělské dědictví strávil v soukromí na svých statcích ve Walesu. Do aktivní služby byl povolán znovu za války Aliance čtyř a s admirálem Byngem bojoval v bitvě u mysu Passaro (1718). Později byl vyslán do Indie (1722–1724), v roce 1724 se vrátil do Anglie a delší dobu byl opět mimo aktivní službu. Usadil se znovu na rodovém majetku ve Walesu a v letech 1727 a 1734 neúspěšně kandidoval ve volbách do parlamentu. V letech 1736–1742 byl správcem loděnic v Chathamu. \n\nNa počátku války o rakouské dědictví byl v roce 1742 povýšen na viceadmirála a jmenován vrchním velitelem ve Středomoří (1742–1744). Do jeho působení zde se promítly napjaté vztahy s admirálem Lestockem, které byly staršího data, a Mathews neúspěšně usiloval o jeho odvolání. V osobním kontaktu tehdy ale nebyli, protože Mathews byl zároveň vyslancem v Sardinii a měl diplomatické úkoly v Neapoli (1742–1743). V roce 1743 byl povýšen na admirála a v letech 1744–1746 zastával čestnou hodnost kontradmirála Velké Británie. \n\nŠpatná komunikace s admirálem Lestockem vyvrcholila v bitvě u Toulonu v únoru 1744, která kvůli špatné koordinaci bojových operací skončila britskou porážkou, i když se spíše jednalo o nerozhodné střetnutí s francouzsko-španělskou flotilou. Mathews i Lestock byli povoláni do Londýna před válečný soud, kde se vzájemně obviňovali z neschopnosti. Lestock byl nakonec díky vlivným přátelům (Henry Fox) osvobozen a mohl se vrátit do aktivní služby. Mathews byl rozhodnutím soudu vyškrtnut ze seznamu námořních důstojníků a poslán do penze (1746). Během soudního jednání byl nicméně zvolen do Dolní sněmovny za hrabství Glamorgan, kde vlastnil statky, a poslancem zůstal až do smrti (1747–1751). \n\nByl dvakrát ženatý, z prvního manželství měl syna Thomase, který sloužil v armádě. Podruhé se oženil v roce 1738 s bohatou dědičkou Millicent Fullerovou, dcerou londýnského šerifa Johna Fullera. \n\n"}
{"id": "1563900", "url": "https://cs.wikipedia.org/wiki?curid=1563900", "title": "Richard Lestock", "text": "Richard Lestock\n\nRichard Lestock (22. února 1679, Portsmouth, Anglie – 17. prosince 1746, Portsmouth, Anglie) byl britský admirál. Od dětství sloužil u námořnictva a zúčastnil se válek v Evropě a v koloniích. Vyšších hodností dosáhl až za války o rakouské dědictví, od roku 1743 byl viceadmirálem. Po bitvě u Toulonu (1744) byl spolu se svým nadřízeným admirálem Mathewsem předvolán před válečný soud. Na rozdíl od Mathewse se rozhodnutím soudu mohl vrátit do aktivní služby (1746), zemřel však krátce poté. \n\nPocházel z rodiny s tradiční službou v námořnictvu, jeho otec Richard Lestock (†1713) velel obchodním lodím, ale zúčastnil se také bitev za války o španělské dědictví. Richard vstoupil do námořnictva pod velením svého otce již v roce 1690, na počátku války o španělské dědictví byl povýšen na poručíka (1701) a zúčastnil se námořních tažení ve Středomoří. Bojoval pod velením admirálů C. Shovella a G. Bynga, v roce 1706 dosáhl hodnosti kapitána. Na cestě z Alicante do Lisabonu v dubnu 1709 byl donucen vzdát se francouzské přesile. Byl postaven před válečný soud za ztrátu lodi, ale byl osvobozen. V letech 1710–1712 sloužil v Karibiku, do konce války o španělské dědictví byl pak mimo aktivní službu. Znovu byl povolán za války Aliance čtyř a s admirálem Byngem vybojoval vítěznou bitvu u mysu Passaro (1718). \n\nPřes přízeň vlivného admirála Bynga byl v letech 1718–1728 opět mimo aktivní službu, poté pod Charlesem Wagerem sloužil ve Středomoří. V roce 1732 byl jmenován velitelem na Jamajce, ale kvůli nepřízni počasí nevyplul a nakonec nahrazen Chalonerem Ogle. Ve 30. letech Lestockova kariéra stagnovala a v povyšování jej přeskakovali služebně mladší kapitáni, nakonec se v roce 1739 připojil k Oglovi v Karibiku a pod velením Edwarda Vernona se zúčastnil bitvy u Cartageny. Na počátku války o rakouské dědictví byl převelen do Středomoří a po onemocnění admirála N. Haddocka byl jmenován dočasným vrchním velitelem středomořské flotily. V rychlém sledu byl povýšen na kontradmirála (1742) a viceadmirála (1743), ale oficiálně se vrchním velitelem stal nakonec admirál Thomas Mathews. Napjaté vztahy mezi oběma admirály vedly ke špatné koordinaci operací během bitvy u Toulonu v únoru 1744. Bitva skončila sice nerozhodně, ale v dobovém kontextu byla vnímána jako britská porážka. Mathews a Lestock byli povoláni do Londýna před válečný soud, před nímž se navzájem obviňovali z neschopnosti. Lestock se nakonec díky vlivným přátelům udržel ve svém postavení, zatímco Mathews byl vyškrtnut ze seznamu námořních důstojníků a odeslán do penze. Lestock se díky rozhodnutí válečného soudu mohl v roce 1746 vrátit do aktivní služby, zemřel však ještě téhož roku. \n\nRichard Lestock byl ženatý a je známo, že měl syna Richarda narozeného v roce 1723, ale další informace o něm nejsou, takže pravděpodobně zemřel v mládí. Svůj majetek odkázal londýnskému lékárníkovi Williamu Monkemu, ve své závěti pamatoval také na Henryho Foxe, který byl jeho patronem v době válečného soudu v roce 1744. \n\n"}
{"id": "1563901", "url": "https://cs.wikipedia.org/wiki?curid=1563901", "title": "William Rowley", "text": "William Rowley\n\nSir William Rowley (1690 – 1. ledna 1768) byl britský admirál. U královského námořnictva sloužil od dětství a zúčastnil se bojů v Evropě i v koloniích. Za války o rakouské dědictví byl vrchním velitelem ve Středomoří (1744–1747), v roce 1747 dosáhl hodnosti admirála. Mimo aktivní službu byl dlouholetým poslancem Dolní sněmovny a zastával nižší úřady ve vládě. Byl povýšen do šlechtického stavu a v roce 1762 obdržel hodnost velkoadmirála. Vysokých hodností v námořnictvu dosáhli v několika generacích také jeho potomci. \n\nPocházel z anglické rodiny, která se v 17. století usadila v Irsku, byl druhorozeným synem Williama Rowleye (†1704). Do námořnictva vstoupil jako dobrovolník v roce 1704, za války o španělské dědictví bojoval ve Středomoří pod velením admirála Johna Norrise. Po válce dosáhl hodnosti kapitána (1716), u břehů severní Afriky bojoval proti pirátům, poté sloužil u břehů Irska a v letech 1728–1741 byl mimo aktivní službu. Znovu byl povolán na počátku války o rakouské dědictví a v roce 1743 byl povýšen na kontradmirála. Měl významnou účast v nerozhodné bitvě u Toulonu (1744) a po odvolání obou vrchních velitelů Mathewse a Lestocka dosáhl hodnosti viceadmirála (1744) a sám se stal vrchním velitelem ve Středomoří (1744–1747). Nadále se aktivně zúčastnil bojů proti Francii a Španělsku, v roce 1747 byl povýšen na admirála. V souvislosti s bitvou u Toulonu byl také členem válečného soudu nad kapitánem Richardem Norrisem, byl ale obviněn z předpojatosti kvůli svým přátelským vztahům k Richardovu otci Johnu Norrisovi, pod nímž dříve sloužil. \n\nOd roku 1749 až do smrti zastával čestný post kontradmirála Velké Británie, v letech 1750–1761 byl také poslancem Dolní sněmovny za stranu whigů (v letech 1754–1761 spolu s Edwardem Hawkem zastupoval volební obvod přístav Portsmouth). V letech 1751–1756 byl též lordem admirality, znovu tento post zastával krátce v roce 1757. V roce 1762 dosáhl hodnosti velkoadmirála, mezitím byl v roce 1753 povýšen do šlechtického stavu jako rytíř Řádu lázně. \n\nV roce 1729 se oženil s Arabellou Dawson, dcerou kapitána George Dawsona. Měli spolu pět dětí, čtyři syny a jednu dceru. Z jeho potomstva dosáhli vysokých hodnosti v námořnictvu syn Joshua Rowley (1734–1790) nebo vnukové Josias Rowley (1765–1842) a Charles Rowley (1770–1845). K jeho rodině patřil také vnuk velkoadmirál George Martin (1764–1847). \n"}
{"id": "1563902", "url": "https://cs.wikipedia.org/wiki?curid=1563902", "title": "James Cornewall", "text": "James Cornewall\n\nJames Cornewall (17. listopadu 1698, Moccas Court, Anglie – 22. února 1744, Toulon, Francie) byl britský námořní důstojník a politik. Od mládí sloužil u Royal Navy a zúčastnil se dynastických a koloniálních válek první poloviny 18. století. V námořnictvu dosáhl hodnosti kapitána, kromě toho byl poslancem Dolní sněmovny. Díky tragické smrti v bitvě u Toulonu se stal národním hrdinou a byl mu postaven pomník ve Westminsterském opatství.\n\nPocházel ze starobylého šlechtického rodu, narodil se na zámku \"Moccas Court\" (Herefordshire) jako nejmladší syn plukovníka a poslance Henryho Cornewalla (1654–1717). James sloužil od mládí jako dobrovolník u námořnictva, v roce 1717 zdědil část majetku z pozůstalosti svého otce. V roce 1724 dosáhl hodnosti kapitána a poté sloužil v severní Americe, kde chránil anglické obchodní lodě a bojoval proti pirátům. Po návratu do Anglie (1728) kandidoval ve volbách do Dolní sněmovny, ve složitých poměrech úplatkářství a zneplatňování volebních výsledků byl nakonec poslancem v letech 1732–1734 a 1737–1741. Mezitím nadále aktivně sloužil na moři, ve 30. letech ve Středomoří opět proti pirátům, zasedání parlamentu se zúčastnil jen zřídka. Po roce 1737 sloužil u břehů Západní Afriky a upadl do podezření, že přepravoval černošské otroky do Karibiku, i když to důstojníkům Royal Navy bylo zakázáno. Na počátku války o rakouské dědictví sloužil ve Středomoří pod velením admirála Mathewse, od roku 1743 velel lodi \"Marlborough\". V bitvě u Toulonu byl vážně zraněn, když mu španělská dělová koule utrhla obě nohy, a jeho utrpení pak ukončil pád zadního stěžně na hlavu. Velení lodi \"Marlborough\" po jeho smrti převzal bratranec Frederick Cornewall (1706–1788), který byl poručíkem. Také on byl vážně zraněn (přišel o pravou ruku) a ještě v roce 1744 byl povýšen na kapitána. \n\nTragická smrt z něj učinila národního hrdinu, i když již někteří současníci toto jeho postavení zpochybňovali (Horace Walpole). Jednalo se nicméně o první případ, kdy pomník ve westminsterském opatství vznikl z podnětu parlamentu na základě veřejné finanční sbírky a nikoli z popudu panovníka. \n\nJamesovým starším bratrem byl Velters Cornewall (1697–1768), dlouholetý poslanec Dolní sněmovny, který provozoval obchod v koloniích a byl dědicem rodového sídla \"Moccas Court\". Jejich nejstarší nevlastní bratr Henry Cornewall (1685–1756) sloužil v armádě a za války o rakouské dědictví dosáhl hodnosti generálporučíka. \n\n\n"}
{"id": "1563903", "url": "https://cs.wikipedia.org/wiki?curid=1563903", "title": "Bitva u Toulonu (1744)", "text": "Bitva u Toulonu (1744)\n\nBitva u Toulonu bylo námořní střetnutí ve Středozemním moři během války o rakouské dědictví. Dvoudenní bitva se odehrála v únoru 1744 poblíž francouzského přístavu Toulon. Utkaly se vyrovnané síly Francie a Španělska na jedné straně a Velké Británie jako spojence Marie Terezie na straně druhé. Bitva skončila v podstatě nerozhodně, v dlouhodobém důsledku ale Británie dočasně ztratila kontrolu nad Středomořím, proto je interpretována jako francouzsko-španělské vítězství. Okamžitý výsledek bitvy byl však neuspokojivý pro obě strany, což se projevilo v kariéře vrchních velitelů. Francouzský admirál Claude Elisée de Court de la Bruyėre byl v nemilosti odeslán do penze, zatímco britští admirálové Thomas Mathews a Richard Lestock byli předvoláni před válečný soud. \n\nPřes pokračující boje ve střední Evropě předpokládali státníci a diplomaté, že těžiště války se během roku 1744 přesune do Itálie. Koncem roku 1743 se v Provence začalo shromažďovat spojené vojsko Francie a Španělska o síle zhruba 42 000 mužů, které mělo být na lodích přepraveno ke břehům Itálie. Velením vojska byli pověřeni princové královské krve, francouzský kníže Louis François de Conti (1717–1776) a španělský infant don Filip (1720–1765). Přesun armády do Itálie měl zajistit francouzský viceadmirál Claude Elisée de Court de La Bruyėre (1666–1752), veterán námořních válek ještě z konce 17. století. Francie však nebyla s Británií ve válečném stavu, takže formálním velitelem francouzsko-španělské flotily se stal španělský admirál Juan José Navarro (1687–1772). Spojená flotila Francie a Španělska disponovala počtem 33 řadových lodí a 12 fregat. Zhruba podobnou početní sílu mělo britské loďstvo ve Středomoří, které však mělo výraznou převahu v počtu děl. Britským vrchním velitelem ve Středomoří byl admirál Thomas Mathews (1676–1751), který byl v té době zároveň vyslancem u sardinského dvora a v dalších italských státech. O aktivitách Francouzů a Španělů v oblasti Provence a v přístavu Toulon byl dobře informován, navíc bylo připravováno vyplutí dalších dvaceti francouzských lodí z Brestu. \n\nAdmirál Mathews ve snaze předejít spojení dvou velkých flotil z Brestu a Toulonu opustil počátkem roku 1744 Neapol a osobně převzal velení britských námořních sil ve Středomoří. Akceschopnost loďstva byla na obou znepřátelených stranách negativně ovlivňována spory mezi vrchním velením. Španělé neměli velkou důvěru v aktivní podporu Francie, Francouzi naopak podceňovali bojeschopnost španělského loďstva. Na britské straně to byly napjaté osobní vztahy mezi vrchním velitelem admirálem Mathewsem a jeho zástupcem Lestockem. Španělsko-francouzské loďstvo opustilo Toulon 19. února 1744 a britská flotila vyplula ve stejný den z nedalekého přístavu Hyėres. Hned v počátku se projevily žárlivé vztahy britských velitelů, kdy admirál Lestock dostal příkaz zastavit aktivní postup a vyčkat dalších pokynů od admirála Mathewse. \n\nNepřátelská lodstva se k sobě přiblížila ráno 22. února. Před polednem vydal admirál Mathews rozkaz k útoku, přestože Lestockovy lodě měl od sebe vzdáleny sedm kilometrů, díky povětrnostním podmínkám ale byla značně rozptýlena také francouzsko-španělská flotila. Bezprostřední střetnutí s vlajkovou lodí \"Terrible\" francouzského admirála de Courta podstoupil britský admirál William Rowley. Naopak španělský vrchní velitel Navarro utrpěl hned na počátku bitvy lehké zranění, nechal se ošetřit a na další aktivitu rezignoval. Přes počáteční převahu utrpěli Britové značné ztráty, na lodi \"Marlborough\" zahynul hrdinskou smrtí kapitán James Cornewall. Dělostřeleckým útokem se vyznamenal pozdější admirál Edward Hawke. Ztráty byly na obou stranách srovnatelné, kvůli setmění byl boj zastaven, teprve k večeru se k Mathewsovi připojil viceadmirál Lestock se svými loděmi. Další útok nařídil Mathews ráno 23. února, kvůli silnému větru se ale španělské lodě vzdálily mimo dostřel. Jejich úspěšným pronásledováním byl pověřen Lestock, nakonec se ale na Mathewsův rozkaz musel stáhnout a britské loďstvo se následně vydalo směrem na svou základnu na Menorce. \n\nMěřeno počtem padlých a zraněných námořníků a počtem ztracených lodí skončila bitva u Toulonu v podstatě nerozhodně, ale díky britskému ústupu na ostrov Menorca došlo k dočasné nadvládě Španělů ve Středomoří. Situace oslabení britských pozic ve Středozemním moři byla v Londýně vnímána velmi citlivě a bitva u Toulonu je dnes interpretována jako jedna ze zásadních porážek britského loďstva v 18. století. Španělé se také podle plánu vylodili v jižní Itálii, s čímž předem počítala Marie Terezie, která pak do Neapole vyslala vojenský sbor pod velením generála Lobkowicze.\n\nBitva u Toulonu významně ovlivnila také životní osudy vrchních velitelů. Britští admirálové Mathews a Lestock byli předvoláni k válečnému soudu do Londýna, kde se řešil jejich podíl na britském neúspěchu. Po jejich vzájemném obviňování ze zbabělosti a neposlušnosti soud skončil tak, že admirál Mathews byl vyškrtnut ze seznamu námořních důstojníků a odeslán do penze. Admirál Lestock díky razantní podpoře vlivných politiků dosáhl milosti a v roce 1746 se mohl vrátit do aktivní služby, zemřel však krátce poté. Francouzský admirál de Court byl odvolán a v nemilosti odeslán na své statky. Naopak španělský admirál Juan Navarro, který hned v počátku bitvy kvůli banálnímu zranění zcela rezignoval na další zasahování do bitvy, obdržel od krále Filipa V. titul markýze de la Victoria a jako námořní vojevůdce se uplatnil ještě za sedmileté války.\n\n"}
{"id": "1563906", "url": "https://cs.wikipedia.org/wiki?curid=1563906", "title": "Ostrov Dynamit", "text": "Ostrov Dynamit\n\nOstrov Dynamit aneb Revuální parodie o sedmnácti obrazech je 9. divadelní hra autorů Jana Wericha a Jiřího Voskovce v Osvobozeném divadle. Pro napsání této hry znovu oslovili skladatele Jaroslava Ježka, který se vrátil z ročního studijního pobytu v Paříži. Premiéra této hry byla 11. března 1930 v režii V+W, choreografie Joe Jenčík, kapelníci Jaroslav Ježek a Standa Parýzek, zpěvní a recitační sbory nastudovali I. Zora a B. Hrachovina, výprava a kostýmy František Zelenka \n\nTouto hrou se na tvorbu V+W usmálo štěstí. Po řadě ne příliš úspěšných her, poklesu návštěvnosti a reprízovosti došlo k velkému úspěchu, čemuž jistě přispěla i skvělá hudba Jaroslava Ježka, speciálně písně \"Tři strážníci\", \"Tmavomodrý svět\", \"Nejni…\", \"Umča, umřa, tadada\", \"Píseň o smutném gigolovi\", balet \"Rhapsody in rhythm\". Ostrov Dynamit navazoval na dojmy z dětské četby dobrodružných exotických románů, ale ještě více těžil z parodie amerického filmu. Dochází ale i na kritiku současných problémů, kterým V+W nemohli uniknout. Jeden z bílých kolonialistů se příznačně jmenuje Thomas Batha, ve hře zazní i zmínky o nezaměstnanosti a fašizmu, který se tehdy zdál ještě omezen jen na italské území a celá komedie spěla k závěrečnému vyvrcholení o ruském běženci, který skončil jako smutný gigolo. Ježek zde uplatnil svou nejmilovanější skladbu \"Tmavomodrý svět\", v níž došlo k dokonalému splynutí hudby a textu. Foxtrot Tři strážníci se potom objevil i v jejich první zvukovém filmu Pudr a benzín, který natočili pro společnost Paramount.\n\nTuto hru později přetvořili i pro dětského diváka pod názvem \"Děti kapitána Bublase\" a dokonce i pro loutky pod názvem \"Robur dobyvatel\". \n Děj se odehrává na ostrově, kde se shromáždili domorodci, modlící se ke svému bohu Velkému Dynamitu, aby je zbavil zlých otrokářů. Princezna Tasmánie burcuje lid k povstání dříve, než sopka zaplaví celý ostrov růžovou párou lásky, což se děje každých 50 let, a pod tímto dojmem nebudou schopni bojovat. Běloška Carolina a reverend Christchurch se milují a chtějí se vzít. Zlý kapitalista Batha nemůže najít plánek ostrova, kde má zakreslenou polohu své chaty, na které si ukryl plynovou masku, aby se nenadýchal rajského plynu lásky, protože to s k vykořisťovateli nehodí. K ostrovu dorazí loď kapitána Cooka, který vymění svůj majetek za hledanou mapu ostrova, kterou černoši ukradli Bathovi. Rak a Kozoroh jsou rovněž bílí plantážníci, ohrožení povstáním. Všichni se sejdou na chatě, Cook podle mapy, Kozoroh a Rak náhodou. Při vzájemné likvidaci chaty osvobodí uvězněnou královnu ostrova Halmaheru, kterou zde schoval Thomas Batha. Chata je obklíčena a v přestřelce rozestřílí i jedinou plynovou masku na ostrově, takže ani zlý běloch se neubrání rajským plynům lásky. Thomas Batha s ruským utečencem, převlečeným za Číňana, se chystají bednou dynamitu vyhodit vrchol sopky do vzduchu, aby zabránili úniku rajského plynu. Tasmánie chce Bathu zabít, Batha chce zabít Tasmanii, Halmahera jim to překazí. Do toho konečně vybuchne sopka a zaplaví všechny láskou.\n"}
{"id": "1563912", "url": "https://cs.wikipedia.org/wiki?curid=1563912", "title": "NGC 7512", "text": "NGC 7512\n\nNGC 7512 je eliptická galaxie v souhvězdí Pegase. Její zdánlivá jasnost je 12,7 a úhlová velikost 1,5′ × 1,0′. Galaxii objevil 28. září 1878 Édouard Jean-Marie Stephan.\n\n"}
{"id": "1563915", "url": "https://cs.wikipedia.org/wiki?curid=1563915", "title": "G-CSF", "text": "G-CSF\n\nG-CSF (granulocyte colony stimulating factor, CSF3) je cytokin řadící se do skupiny kolonie stimulujících faktorů, v tomto případě jde o faktor stimulující kolonie granulocytů. Jedná se o glykoprotein, produkovaný buňkami hematopoetického a endoteliálního původu, který stimuluje produkci granulocytů z progenitorových buněk a jejich uvolnění do krevního oběhu. Zvýšená produkce G-CSF vede ke zvýšenému množství granulocytů v místě infekce. \n\nG-CSF je kódován genem CSF3, nacházejícím se na lidském chromozomu 17, lokusu q21.1. CSF3 kóduje protein o velikosti 204 aminokyselin. G-CSF patří do rodiny helikálních cytokinů. Ty jsou tvořeny čtyřmi alfa-helixy A-D. Helixy A a B jsou orientovány v jednom směru, zatímco helixy C a D jsou orientovány ve směru opačném. Helixy jsou spojeny dohromady pomocí tzv.„crossover“ smyčky, která v případě G-CSF prochází před helixem D. \n\nG-CSF svou funkci vykovává prostřednictvím vazby na receptor na povrchu buňky. Receptorem pro G-CSF je G-CSF-R, označovaný i jako CD114. Je kódován genem CSF3R, nacházejícím se na lidském chromozomu 1, lokusu p34.4. Řadí se do rodiny hematopoietinových cytokinů a je tvořen 836 aminokyselinami, které tvoří 3 domény – extracelulární, pomocí které dochází k interakci s G-CSF, transmembránové a intracelulární domény, která umožňuje aktivace signalizačních drah. \n\nKoncentrace G-CSF v plazmě je za normálních podmínek velmi nízká, k jejímu výraznému zvýšení dochází v případě infekce. Po zvýšení hladiny G-CSF dochází k interakci s G-CSF-R, konformační změně receptoru (dimerizaci) a aktivaci signalizačních drah JAK/STAT, PI3K/AKT a MAPK/ERK. Aktivace těchto drah vede ke zvýšení proliferace kmenových a progenitorových buněk a jejich diferenciaci do zralých granulocytů. Granulocyty jsou pak uvolňovány z kostní dřeně do krevního oběhu a následně putují do místa infekce. G-CSF působí i na granulocyty v místě infekce - inhibuje jejich apoptózu a tím zvyšuje dobu přežívání granulocytů v místě infekce. Po odeznění infekce se hladina G-CSF opět snižuje, čímž dochází k navrácení do tzv. „steady state“ produkce granulocytů. \n\nG-CSF je produkováno většinou tkání po stimulaci pomocí bakteriálního lipopolysacharidu (LPS), cytokinů TNF-α, IFN-β, IL-17 a IL-1 a růstového faktoru VEGF. Nejčastěji se jedná o tyto buňky: endoteliální buňky, epitelové buňky, makrofágy a fibroblasty. \n\nTo, že je G-CSF nezbytný k produkci granulocytů, dokazuje i pozorování, že myši, které jsou deficientní v genech pro G-CSF nebo G-CSF-R trpí chronickou neutropenií. Právě pravidelná administrace G-CSF se používá v terapii lidské verze tohoto onemocnění. G-CSF se také využívá jako podpůrná léčba pro některé typy chemoterapií, u kterých dochází ke snížení produkce granulocytů (tzv. chemoterapií indukovaná neutropenie). \n\nG-CSF používá při transplantacích kostní dřeně, jako faktor, který stimuluje mobilizaci hematopoetických buněk z kostní dřeně do krevního oběhu a umožní tak odběr dárcovského vzorku z periferní krve, místo bolestivého odběru z pánve. \n\nVe výzkumu a klinice se používají dvě varianty rekombinantního G-CSF - filgrastim a lenograstim. Filgrastim je produkován v E.coli, Lenograstim v buňkách CHO (epiteliální buňky odvozené z vaječníko čínského křečka). \n"}
{"id": "1563920", "url": "https://cs.wikipedia.org/wiki?curid=1563920", "title": "Persia's Got Talent", "text": "Persia's Got Talent\n\nPersia's Got Talent je spin-off britské talentové show \"Got Talent\", zaměřený na persky mluvící publikum po celém světě, hlavně v Íránu. Vyrábí se mimo Írán a od 31. ledna 2020 je vysílán na stanici MBC Persia, která je součástí Middle East Broadcasting Center.\n"}
{"id": "1563922", "url": "https://cs.wikipedia.org/wiki?curid=1563922", "title": "Akiane", "text": "Akiane\n\nAkiane Kramarik (; * 9. července 1994) je americká básnířka a malířka. Kreslí od svých čtyř let. Její nejznámější malbou je \"Prince of Peace\", kterou dokončila v osmi letech.\n\nAkiane Kramarik se narodila 9. července 1994 ve vesnici Mount Morris státě Illinois litevské matce a katolickému americkému otci. Kramariková tvrdí, že ve svých snech a vizích viděla tvář Ježíše Krista. Chodila na farní školu, ze které avšak odešla a vzdělávala se doma.\n\nKramariková je v malířství samoukem. Říká, že k ní v jejích čtyřech letech promlouval Kristus, jenž ji povzbuzoval, aby malovala své vize a sny. Kreslit začala ve čtyřech, malovat pak v šesti a psát básně v sedmi letech. Ježíše Krista namalovala v osmi letech. Maluje také autoportréty, přičemž její první dokončený autoportrét byl prodán za 10 000 dolarů.\n\nJejí malby jsou většinou alegorické a spirituální a nachází se v nich láska ke Kristu, dětem a zvířatům. Kramariková čerpá inspiraci z fotografií v časopisech, ta však pochází zejména z vizí nebes a jejích náboženských zkušeností. Ve svých dvanácti letech měla dokončených šest velkých maleb. Některé z jejích děl koupila americká ambasáda v Singapuru. Kramariková namalovala přes 200 výtvarných a napsala více jak 800 literárních děl a vydala dva bestsellery.\n\nAkiane se v deseti letech objevila v talkshow \"Show Oprah Winfreyové\" a ve dvanácti na televizní stanici CNN. Také se objevila v 68. epizodě \"Noční Show Craiga Fergusona\" v roce 2005 a 21. epizodě \"Katie\" v roce 2012.\n\n\n"}
{"id": "1563923", "url": "https://cs.wikipedia.org/wiki?curid=1563923", "title": "Flamingo", "text": "Flamingo\n\nFlamingo je bigbeatová kapela založená Richardem Kovalčíkem v Ostravě v roce 1966, později byla přejmenována na Plameňáci. Kapela původně vznikla jako odnož ORO Ostrava a později se změnila v doprovodnou kapelu Marie Rottrové, Hany Zagorové, Petra Němce.\n\n"}
{"id": "1563924", "url": "https://cs.wikipedia.org/wiki?curid=1563924", "title": "František Augustin Slavík", "text": "František Augustin Slavík\n\nFrantišek Augustin Slavík (29. srpna 1846 Domašín (Vlašim) – 22. ledna 1919, Plzeň) byl český pedagog, literární historik a archeolog. \nNarodil se 29. srpna roku 1846 v Domašíně u Vlašimi. Vychodil obecnou školu. V letech 1857–1863 studoval na gymnáziu v Benešově. V letech 1863–1867 studoval na vyšším akademickém gymnáziu v Praze, kde s výborným prospěchem složil maturitní zkoušku. V letech 1867–1870 studoval na Filozofické fakultě Univerzity Karlovy češtinu, němčinu a dějepis. Jako student se angažoval ve studentském spolku Ruch, což mu vyneslo i šestidenní vězení. Roku 1870 se stal suplujícím učitelem na české reálce v Praze. Také učil na průmyslové škole v Karlíně a na československé obchodní akademii v Praze (1872). V roce 1874 byl jmenován profesorem na reálce v Kutné Hoře. Za účelem sbírání písemností a památek z Kutnohorska založil přípravný výbor archeologického sboru Wocel. Pro svou činnost v archeologickém spolku se dostal do sporu s ředitelem Zachem, který si údajně neprávem nárokoval zásluhy na odkrytí starých fresek. Proto byl Slavík v září 1879 přeložen ze „služebních příčin” do Tábora. Pracoval ve společnosti věhlasných historiků Martinem Kolářem a Augustem Sedláčkem se kterým se spřátelil. Ten Slavíka zmiňuje i ve své knize \"Paměti mého života\". Slavík zde působil v klubu přátel věd a umění a v kuratoriu městského muzea. Byl zakladatel spolku Blaník a organizátor slavnostního odvezení blanického kamene do základů Národního divadla. Pak byly zrušeny vyšší třídy na reálných gymnáziích a Slavík byl první obětí této změny. S Táborem se loučil nerad. Byl přeložen na českou reálku do Brna kde působil v letech 1889-1894. Zde vytvořil své dílo \"Vlastivěda moravská\" a obnovil \"Časopis matice moravské\", který redigoval s Františkem Kameníčkem. Roku 1894 se stal ředitelem reálky Ústřední matice české v Hodoníně. Zde rozvinul bohatou přednáškovou činnost. Kvůli onemocnění “nervosou” musel odejít do výslužby. Odstěhoval se do Prahy, kde nemoc polevila a Slavík začal literárně pracovat. Od roku 1918 byl člen České akademie věd a umění a od roku 1913 člen Královské společnosti nauk. \nDne 22. ledna 1919 zemřel. Pochován byl ve svém rodišti v Domašíně u Vlašimi. \n\nV roce 2006 mu byla v Domašíně odhalena pamětní deska. \nByl ženatý. Jeho chotí byla Gabriela Rybová, vnučka Jakuby Jana Ryby. Jejich syn PhDr. RNDr. František Slavík, mineralog a geolog, rektor Karlovy univerzity, byl vězněn v několika koncentračních táborech.\nPřispíval do Ottova slovníku naučného pod značkou \"F. A. S.\" Je autorem nebo spoluautorem hesel:\n\n"}
{"id": "1563925", "url": "https://cs.wikipedia.org/wiki?curid=1563925", "title": "Lokomotivy Austria a Moravia", "text": "Lokomotivy Austria a Moravia\n\nLokomotiva Austria a Lokomotiva Moravia byla dvojice vůbec prvních parních lokomotiv, provozovaných na území současné České republiky. Obě byly vyrobeny v roce 1837 v továrně Robert Stephenson and Company slavného konstruktéra lokomotiv Roberta Stephensona v Newcastlu ve Velké Británii na objednávku rakouské dopravní a těžební společnosti Severní dráha císaře Ferdinanda pro provoz na právě konstruované trati z Vídně do Břeclavi, jež byla nedlouho poté prodloužena až do Lipníka nad Bečvou. Po vyrobení obou lokomotiv byly v rozebraném stavu dopraveny do Rakouska, kde byly smontovány. Jednalo se o lokomotivy typu „Mercury“ s uspořádáním pojezdu 1A. Válce byly umístěny pod kouřovou komorou a poháněly zalomenou druhou osu. Parní kotel byl obložen dřevěnými lamelami.\n\nAustria vedla první předváděcí jízdu v jediném dokončeném úseku trati z Floridsdorfu do Deutsch-Wagramu u Vídně a následoval pravidelný provoz obou lokomotiv. Avšak obě dvě brzy technicky zastaraly, nebyly dostatečně výkonné a nestačily uspokojit rostoucí nároky na provoz železniční přepravy. Byly proto převedeny do \"Stockerauer Flügelbahn\". Brzy byl však jejich provoz i provoz všech ostatních dvounápravových lokomotiv v Rakousku nařízením zakázán následkem vážné železniční nehody ve francouzském Versailles, jež se stala v květnu 1842. Austria i Moravia tedy byly staženy z provozu a zaparkovány v roce 1846, prodány v roce 1849 a do roku 1852 demontovány, když se dodatečná instalace druhého hnacího dvojkolí ukázala být nemožná.\n\n"}
{"id": "1563931", "url": "https://cs.wikipedia.org/wiki?curid=1563931", "title": "Škvořetice (pohřebiště)", "text": "Škvořetice (pohřebiště)\n\nŽárové pohřebiště u Škvořetic je archeologická lokalita asi jeden kilometr jihozápadně od Škvořetic v okrese Strakonice. Nachází se v nadmořské výšce 480–500 metrů na jižním svahu vrchu Hradiště na rozhraní katastrálních území Škvořetice a Sedlice. Pohřebiště patří mezi největší pravěké lokality svého typu v Čechách a bylo využíváno na přelomu doby halštatské a laténské. Lokalita je chráněna jako kulturní památka.\n\nPohřebiště objevil majitel pozemku F. Prošek ze Škvořetic v roce 1883. Rozsáhlý výzkum provedl v roce 1887 nebo 1888 baron A. Koller, který zde prozkoumal údajně 500 (pravděpodobně výrazně méně) hrobů. Hrobové jámy byly překryté plochými kameny. Jejich hloubka dosahovala asi jeden metr a průměr se pohyboval v rozmezí od 0,5 do jednoho metru. Průzkum byl veden neodborným způsobem a nalezená keramika byla vyhozena, protože ze střepů nebylo možné sestavit celé nádoby. Uchovány byly pouze bronzové a železné předměty, ale i ty se časem ztratily. Patřily k nim náramky, bronzová zdobená deska, šperk složený ze 68 bronzových knoflíků, zlomky nádob, koňská udidla, dva hroty kopí, nože a dýka.\n"}
{"id": "1563936", "url": "https://cs.wikipedia.org/wiki?curid=1563936", "title": "Přešťovice (pravěké sídliště)", "text": "Přešťovice (pravěké sídliště)\n\nGermánské sídliště u Přeštovic je archeologická lokalita západně od Přeštovic v okrese Strakonice. Nachází se na jižním a východním úbočí návrší zvaného Na Býkovci na rozhraní katastrálních území Přešťovice a Slaník, asi 5 km východně od Strakonic. Osídleno byl Germány v době římské a je nejlépe prozkoumaným sídlištěm z tohoto období v jižních Čechách. Lokalita je chráněna jako kulturní památka.\n\nSídliště objevil v roce 1932 Bedřich Dubský. Do té doby se předpokládalo, že jižní Čechy nebyly v době římské osídleny. Částečný archeologický výzkum lokality proběhl už v letech 1933–1934. Ve spojení s dalšími výzkumy byla prozkoumána plocha s rozměry 400 × 250 metrů. Archeologicky zkoumaná plocha zachytila pouze menší část sídliště, takže nelze popsat jeho podobu, která se navíc v průběhu doby měnila. Předpokládá se, že osadu tvořily skupiny zahloubených chat s příslušnými jámami uspořádané do dvorců. Nadzemní kůlové stavby nebyly výzkumem zjištěny.\n\nPokud se sídliště nelišilo od běžných nížinných sídlišť doby římské, tvořily základní hospodářskou jednotku nadzemní stavba a další stavby a jámy hospodářského účelu. Zdrojem obživy obyvatel bylo zemědělství doplněné pastevectvím. V okolí převládaly listnaté lesy, ve kterých dominoval dub doplněný břízou, borovicí, bukem a vzácněji také dalšími listnatými stromy. Jehličnaté stromy (smrk a tis) zde rostly jen ojediněle.Podle rozboru nalezených kostí lidé využívali zejména prasata, skot, koně, jeleny a srnce. Objevily se také kosti drobných hlodavců, plazů a obojživelníků. I přes blízkost řeky Otavy patřily jediné rybí kosti ploticím. Z nalezených pozůstatků zemědělských plodin bylo možné určit přibližně třetinu. Převládá v nich ječmen (49 %), pšenice dvouzrnka (22 %), žito (13 %) a proso (10 %).\n\nZ řemesel obyvatelé sídliště provozovali hrnčířství a tkalcovství, ale žádný prozkoumaný objekt nesloužil jako specializovaná dílna. Na hrnčířském kruhu byla vyrobena jen malá část nalezené keramiky. Nálezy strusky nepřímo dokládají zpracování železa. Předpokládá se, že sídliště bylo v uváděných řemeslech soběstačné.\n\nSoučástí archeologické lokality je také žárové pohřebiště na návrší zvaném Na Vrcholu (417 metrů) jihovýchodně od sídliště. V nejvyšší části se nachází jeden metr vysoká halštatská mohyla s průměrem dvanáct metrů. Zbytek pohřebiště tvoří žárové hroby uložené převážně v keramických nádobách do nepravidelných řad v době římské. V některých obdobích bylo pohřebiště současné s přilehlým sídlištěm, což je v oblasti jižních Čech výjimečná situace. První průzkum pohřebiště proběhl už v roce 1924 a další pokračoval o deset let později současně s průzkumem sídliště. Na ploše osmi arů bylo prozkoumáno 522 hrobů. Pohřby v nich byly většinou chudé a jen malá část hrobů měla kamenné obložení. Kromě spálených zbytků kostí byly v pohřebních nádobách uloženy kovové a jantarové korále, bronzové jehlice, kostěné hřebeny a pazourky.\n"}
{"id": "1563938", "url": "https://cs.wikipedia.org/wiki?curid=1563938", "title": "Kuźnia Raciborska", "text": "Kuźnia Raciborska\n\nKuźnia Raciborska ( \"Ratiborhammer\", ) je město v jižním Polsku ve Slezském vojvodství v okrese Ratiboř. Leží na řece Rudě na západním okraji Chráněné krajinné oblasti Cisterciácké krajinné kompozice Velkých Rud zhruba v půli cesty mezi Ratiboří a městem Kędzierzyn-Koźle ve vzdálenosti 20 km od českých hranic. Patří k historickému Hornímu Slezsku, z geomorfologického hlediska se rozkládá na Rybnické plošině, která je součástí Slezské vysočiny. Městem prochází železniční trať Opolí – Bohumín. \n\nNa rozdíl od okolních vesnic zakládaných během středověké kolonizace začaly dějiny Kuźnie až v 17. století. První písemná zmínka o obci pochází z roku 1641. Octavian Seger von Segenberg nechal postavit hutnickou osadu \"Segenberg\" spolu s hamry, podle nichž pak vznikl název \"Ratiborhammer\" – „Ratibořské hamry“. Roku 1642 daroval hrabě Georg Oppersdorff nové osadě kapli zasvěcenou sv. Marii Magdaleně, která spadala pod farnost v Markowitz (Markowice), dnešní městské části Ratiboře.\n\nS rostoucím technickým pokrokem v tavení rudy byla poprvé v roce 1746 postavena vysoká pec, která nahradila zastaralé tavicí pece provozované měch]y. Roku 1742 se obec, dosud součást Opolsko-ratibořského knížectví v rámci Habsburské monarchie, stala součástí Pruska. V roce 1791 se místní železárny staly majetkem pruského krále. Od roku 1804 byla v Ratiborhammeru škola a od roku 1866 se konaly sobotní trhy. Severně od původní obce byla roku 1813 založena nová osada Neuhammer (později Kolonie Ratiborhammer), ve které vznikla mj. továrna na hřebíky \"Hoffnung\".\n\nSpojení se železniční sítí v podobě Dráhy císaře Viléma zprovozněné v roce 1846 jako spojka mezi rakousko-uherskou a pruskou sítí a tudíž i nejkratší spojení mezi Vídní a Berlínem uspíšilo rozvoj obce. Továrna \"Hoffnung\" se postupně stala velkým podnikem pro výrobu válcovacích stolic, šroubů a náprav. 1. července 1907 byla převzata firmou Ratibor W. Hegenscheidt, která poté vyráběla železné a kovové části pro stavebnictví a železniční stavitelství. Během druhé světové války se rozšířila pod novým názvem Schondorff-Hegenscheidt-Werke i na výrobu motorových dílů pro letecký průmysl, to ale nebylo dokončeno. Dalšími významnými podniky v Ratiborhammeru byla parní pila \"Burschik & Mann\" vzniklá přibližně v polovině 19. století, která se v roce 1916 stala obětí požáru, a pak byla obnovena jednou berlínskou společností, a také moderní slévárna, jež roku 1893 nahradila starou huť. \n\nPo první světové válce se Horní Slezsko stalo předmětem územních sporů mezi Německem a nově vzniklou Polskou republikou. Výsledky plebiscitu v roce 1921 byly v Ratiborhammeru velmi vyrovnané: z 1501 odevzdaných hlasů bylo 750 pro setrvání v Německu, 739 pro připojení k Polsku a 12 neplatných. Po konečném rozdělení regionu o rok později zůstala obec ve Výmarské republice.\n\n29. ledna 1945 byl Ratiborhammer obsazen Rudou armádou a následně se jako \"Kuźnia Raciborska\" stal součástí socialistického Polska. 7. července 1946 byla v provozních zařízeních závodů Hegenscheidt založena metalurgická továrna Rafo. Tento podnik se stal nejdůležitějším zaměstnavatelem v Kuźnie a měl velký význam nejen pro její další rozvoj. V roce 1947 byla v blízkosti továrny otevřena odborná škola a v roce 1949 následovalo nové sídliště pro zaměstnance Rafo. Roku 1955 získala Kuźnia status sídla městského typu a k 1. lednu 1967 byla oficiálně povýšena na město.\n\n26. září 1992 vypukl požár lesa poblíž železniční trati severně od města. Spustily ho pravděpodobně jiskry od brzdícího vlaku. Následující hasicí operace si vyžádala tři mrtvé a desítky zraněných. Hasiči dokázali uhasit oheň až po čtyřech dnech s velkými materiálními ztrátami.\n\nJelikož vysídlení německého obyvatelstva po válce bylo v oblasti Horního Slezska provedeno v značně menším rozsahu než např. v Dolním Slezsku, je Kuźnia stejně jako celý okres Ratiboř významným střediskem německé menšiny. V roce 2002 se k ní hlásilo 7,23 % obyvatel města, dalších 8,90 % se označilo za Slezany.\n"}
{"id": "1563946", "url": "https://cs.wikipedia.org/wiki?curid=1563946", "title": "Moldavská kuchyně", "text": "Moldavská kuchyně\n\nMoldavská kuchyně (moldavsky: \"Bucătăria moldovenească\") je velmi podobná rumunské kuchyni, byla ale ovlivněna také polskou, řeckou, ruskou, ukrajinskou a osmanskou (tureckou) kuchyní. Moldavská kuchyně používá maso (vepřové, hovězí), brambory, zelí, fazole, obilniny, mléčné výrobky, zeleninu nebo ovoce.\n\n\nMoldavsko je známé svou produkcí vína. V Moldavsku se pěstují například odrůdy Sauvignon, Cabernet Sauvignon, Muškát a různé místní odrůdy (Fetească, Rara neagră a Busuioacă albă). Vyrábí se také sekty, nejznámější jsou ty z vinařství Cricova, kde se nachází největší vinný sklep na světě. Z vína se také v Moldavsku často vyrábí brandy.\n"}
{"id": "1563948", "url": "https://cs.wikipedia.org/wiki?curid=1563948", "title": "Lucie Minářová", "text": "Lucie Minářová\n\nLucie Minářová (* 4. července 1993) je česká blogerka, influencerka, youtuberka a také trenérka a závodnice crossfitu a českého vzpírání. Je také jednatelko společnosti jedunavýkon.\n\nNarodila se 4. července 1993. Vystudovala osmileté gymnázium v Blansku a následně i bakalářské studium, obor Podniková ekonomika a management na Ekonomicko-správní fakultě. V průběhu studia vysoké školy vycestovala dvakrát pracovat v rámci programu work&travel jako plavčík do USA. Po návratu si založila svůj blog Mintyblog, kde se věnovala primárně tématům sportu (crossfit, běh) a také stravovacímu směru paleo. Tři roky pracovala na pozici manažerky marketingu ve firmě Aktin. V roce 2016 se začala věnovat i tvorbě obsahu na Youtube. Po odchodu ze zaměstnání se začala naplno věnovat svému projektu #JeduNaVýkon, jehož komunita čítá přes 2000 lidí. Mimo jiné vyučuje i téma sociálních sítí ve fitness ve společnosti Fitness Institut.\n\nOd svého dětství se věnovala komerčnímu i sportovnímu aerobiku pod federací FISAF, v roce 2016 byla i finalistkou soutěže Miss Aerobik. Od roku 2015 se začala věnovat v Americe crossfitu, který zanedlouho začala dělat na závodní úrovni. Na svém kontě má i dva tituly vícemistryně ČR ve vzpírání. V roce 2018 se stala akreditovaným výživovým poradcem. Věnuje se i zdravému vaření a několikrát svá jídla připravovala i v Dobrém ránu České televize. \n\nV roce 2019 začala nahrávat i svůj podcast The Healthy Tapes a ve stejném roce se v Amsterdamu stala certifikovaným L1 crossfit trenérem.\n\nNa sociálních sítích se věnuje tématům sportu, silového tréninku, zdravé výživy a poruchám příjmu potravy.\n\n"}
{"id": "1563949", "url": "https://cs.wikipedia.org/wiki?curid=1563949", "title": "Perpetuum promile", "text": "Perpetuum promile\n\nPerpetuum promile je v pořadí šesté studiové album hip hopové skupiny Prago Union.\n\nKatova spolupracovníka, DJ Mara, nahradil DJ Ramel a obsazení se ustálilo i v živé sekci, kterou teď tvoří Ondřej Hauser (basa), Oliver Lipenský (bicí), Tony Dlapa (kytara) a Jan Hovorka (klávesy). Deska je opět nahrána s vlastní značkou Strojovna s českým zastoupením Warner Music. Taktéž je to první deska, která byla nahrávána v novém Katově studiu, maringotce přestavěné na hudební studio na jeho zahradě.. Píseň \"Průvan ft. Chaozz\" byla nahrána s bývalou Katovou skupinou Chaozz.\n\n\n\n"}
{"id": "1563950", "url": "https://cs.wikipedia.org/wiki?curid=1563950", "title": "Bertha Brouwerová", "text": "Bertha Brouwerová\n\nBertha „Puck“ Brouwerová (od roku 1953 van Duyneová, 29. října 1930 – 6. října 2006) byla nizozemská sprinterka.\n\nBrouwerová dosáhla svého prvního mezinárodního výsledku v roce 1950, kdy získala stříbrnou medaili na mistrovství Evropy na 4 × 100 metrů vedle Fanny Blankersové-Koenové. Další stříbrnou medaili získala v roce 1954, když skončila druhá na 100 m na mistrovství Evropy v Bernu. Byla také členem nizozemského týmu na letních olympijských her 1956, nicméně Nizozemci se rozhodli bojkotovat hry a van Duyneová, musela odcestovat domů.\n\n"}
{"id": "1563956", "url": "https://cs.wikipedia.org/wiki?curid=1563956", "title": "Jilemnická radnice", "text": "Jilemnická radnice\n\nRadnice v Jilemnici je klasicistní budova s věží na jižním konci západní fronty Masarykova náměstí, na rohu náměstí a ulice Jana Harracha. \n\nJilemnická radnice patrně stojí na místě původní středověké rychty. Na místě současné radnice byla v 16. století postavena dřevěná budova, která byla po požáru 1646 přestavěna. I další vývoj určovaly četné požáry polodřevěného městečka: po ohni 1781 byla postavena s využitím původních konstrukcí nová budova s pětiosým podloubím. Roku 1838 shořela radnici střecha s věžičkou i hodinami. Roku 1842 byly hodiny obnoveny hodinářským mistrem Josefem Pochopem. Věžička byla tehdy uprostřed radniční střechy, ale roku 1851 se radnice rozšířila a malou věžičku nahradila velká 30 metrová věž.\n\nO tři roky později, roku 1854, byly z iniciativy purkmistra Dominika Jerie na radniční věž instalovány legendární jilemnické opakovací hodiny. \n\nOd roku 1893 do stavby nového okresního úřadu roku 1926 zde nesídlila městská správa, která nalezla umístění v nové radnici (dnes Základní škola Komenského, čp. 288).\n\nBěhem první světové války byly dva menší cimbály zrekvírovány a nahrazeny kolejnicemi, třetí se naštěstí nepodařilo sejmout. Nově odlité cimbály se na věž vrátily za první republiky. Současné skleněné ciferníky nahradily za okupace staré černé ciferníky se zlatým číselníkem a po válce se začalo používat vnitřní osvětlení hodin.\n\nJilemnická radnice je známá hlavně díky svým čtvrťovým bicím hodinám, Odbíjejí každou čtvrthodinu tak, že z počtu úderů a jejich tónů lze rozeznat počet čtvrtí i celých hodin. V celou hodinu počet hodin opakuje velký cimbál. Čtvrťové bicí hodiny a hodinky byly v oblibě zejména počátkem 19. století, u kapesních hodinek pro bohaté lidi bývaly doplněny zařízením, které poslední bití na stisknutí tlačítka kdykoli zopakovalo (repetýrky). Jako velmi luxusní hodinky se vyrábějí dodnes. \nJejich 3 cimbály oznamují denně čas celkem 1020 údery, což za rok představuje 372 300 úderů. Díky tomu se jim přezdívá \"\"nejpracovitější hodiny v Evropě\".\" \n\nMezi lety 1981 - 2010 se o hodiny staral původně slovenský hodinář Jaroslav Dovala (1949–2014). Po něm byl vybrán v konkurzu Jan Soukup, který hodiny udržoval čtyři roky. Od roku 2014 se o hodiny stará vyučený malíř Petr Fišera.\n\nBudova je hlavním sídlem Městského úřadu Jilemnice. Úřaduje zde jilemnický starosta, je zde obřadní síň, příležitostně se otevírá radniční věž pro návštěvníky. V ulici Jana Haracha je vstup do sklepení radnice, které je využíváno jako restaurace.\n"}
{"id": "1563958", "url": "https://cs.wikipedia.org/wiki?curid=1563958", "title": "Verpánek", "text": "Verpánek\n\nVerpánek je třínohá stolička s kulatým sedadlem pro obuvníka. Tři nohy se používaly proto, aby se židle nekývala, což by vadilo při jemné práci. Někdy se tak označoval i stolek pro odkládání ševcovských nástrojů. Ten neměl ustálenou podobu, každý švec si jej nechal vyrobit podle sebe. Často měl po okrajích horní plochy lemy, které zabraňovaly pádu odloženého nářadí na zem, někdy měl odkládací plochu rozdělenou lištami na sektory, ve kterých byly umístěny ševcovské potřeby, jako smola, vosk, floky (dřevěné hřeby), kousky skla a podobně. Po obvodu mohly být natlučeny háčky, nebo kožená oka pro zavěšení dalších kusů nářadí.\n\nEtymologicky slovo verpánek (též verkponk, pankl) pochází z německého \"Werkbank\" - pracovní lavice \n"}
{"id": "1563962", "url": "https://cs.wikipedia.org/wiki?curid=1563962", "title": "Paul van Ostaijen", "text": "Paul van Ostaijen\n\nPaul van Ostaijen, vlastním jménem Leopold Andreas van Ostaijen (22. února 1896 Antverpy – 18. března 1928 Miavoye-Anthée) byl belgický spisovatel tvořící v nizozemštině. Jeho básnická tvorba je ovlivněna dekadencí, expresionismem a dadaismem, věnoval se jazykovým a typografickým experimentům, později psal satirické a absurdní prózy. Věnoval se také výtvarnému umění a je autorem nerealizovaného avantgardního filmového scénáře \"De bankroet Jazz\". \n\nStředoškolská studia z kázeňských důvodů nedokončil, pracoval jako magistrátní úředník a novinář, v roce 1916 vydal svoji první básnickou sbírku \"Music-Hall\". Antverpské měšťany provokoval svým životním stylem bohéma a dandyho; pro svoji zálibu ve staromódním oblečení získal přezdívku \"Pan 1830\". Rodinu nezaložil – podle narážek nalezených v jeho korespondenci byl homosexuálně orientován. \n\nByl radikálním stoupencem hnutí flamingantů, usilujícího o odtržení vlámských území od Belgie a spolupracujícího za první světové války s německými okupanty. Po válce byl souzen za účast na demonstraci proti kardinálovi Désiré-Josephovi Mercierovi a odešel do exilu v Německu, z něhož se vrátil po amnestii v roce 1921. Živil se jako obchodník s uměním. Trpěl tuberkulózou, na kterou zemřel ve věku třiceti dvou let. \n\nPřeložil do nizozemštiny povídky Franze Kafky (šlo o vůbec první cizojazyčné vydání Kafkova díla).\n\nObdivovatelem jeho poezie je Ivan Wernisch, který se kvůli němu naučil nizozemsky. Wernischovy překlady van Ostaijenových básní vyšly v knize \"Tanec gnómů\" (Odeon 1990).\n\n"}
{"id": "1563967", "url": "https://cs.wikipedia.org/wiki?curid=1563967", "title": "Tino Walz", "text": "Tino Walz\n\nTino Walz (6. únor 1913 Curych – 10. dubna 2008 Mnichov) byl švýcarský architekt. Byl zaměstnán u Bavorské správy státních zámků. Díky jeho odhodlání a vytrvalosti přežily podstatné části bavorských korunovačních klenotů druhou světovou válku a zůstaly v Bavorsku.\n\n\n\"V tomto článku byl použit textu z článku Tino Walz na mnichovské Wiki.\" \n\n\n"}
{"id": "1563969", "url": "https://cs.wikipedia.org/wiki?curid=1563969", "title": "Shooty", "text": "Shooty\n\nShooty, občanským jménem Martin Šútovec (* 12. ledna 1973 Bratislava) je slovenský karikaturista, ilustrátor, grafický designér a hudebník. Od roku 2002 do roku 2014 pracoval v deníku \"SME,\" kde kreslil svůj denní komentář. Po vstupu investiční skupiny Penta do vydavatelství Petit Press přešel do nově založeného \"Denníku N\".\n\nPřezdívka Shooty vznikla na „\"odporné normalizační základce\"“ kde na něho pokřikovali „\"Šútovec – Umělec a někdo napsal na papír Shooty\"“. V letech 1987–1991 studoval na Střední průmyslové škole grafické. V grafickém designu pokračoval na Vysoké škole výtvarných umění, v ateliéru grafického designu profesora Ľubomíra Longauera. Působil tam v letech 1992–1998, přičemž se začal grafickým designem živit. Název jeho diplomové práce na VŠVU byl „\"Prostitúcia ako metóda sebarealizácie\"“. Na svou alma mater se vrátil na doktorandské studium v letech 2000–2002.\n\nPřed parlamentními volbami roku 2010 uskutečnil sbírku na celoslovenskou reklamní kampaň, jejímž cílem bylo upozornit na tehdejší politickou situaci. Její výnos byl více než 72 000 €.\n\nSpolečně s dalšími evropskými karikaturisty zareagoval Shooty na výzvu \"Mladé fronty DNES\" z ledna 2009, aby se „pomstili“ Davidu Černému (a Česku) za jeho kontroverzní dílo Entropa. Jako karikaturu typického Čecha nakreslil břichatého brouka Pytlíka v tričku s nápisem „EXPERT“, půllitrem piva v ruce, bílými ponožkami v sandálech a igelitovou taškou se sloganem „Levné, no nekup to“.\n\nV září 2009 Shootyho zažaloval premiér Robert Fico. V Shootyho karikatuře sedí Fico na stoličce u lékaře. Ten prohlíží jeho rentgenový snímek a prohlašuje: „Nemýlil jsem se. Ta vaše bolest krční páteře je čistě fantomová.“ Později Fico svou žalobu o omluvu a 33 tisíc € zrušil.\n\nV červenci 2013 proti Shootyho kresbě protestovala Slovenská advokátní komora. Nakreslil prase v taláru, které odevzdává diplom absolventovi (ten se také začíná měnit v prase) a přitom říká „\"Stal jste se doktorem práv. Na drancování této země není lepší kvalifikace.\"“ Komora kromě jiného kresbu „považuje za nebezpečný projev, kterým se hanobí skupina lidí jen z důvodu jejich vzdělání“. Podle Matúše Kostolného, šéfredaktora deníku \"SME\" „Karikatura nemůže právníky znevažovat, to dělají mnohem intenzivněji sami. Bez toho, že by mnozí právníci v této zemi nedělali hanbu svému stavu, by nemohla být tato karikatura vtipná.“\n\nKonflikty s Robertem Ficem pokračovaly i během Shootyho působení v \"Denníku N\". V roce 2015 přestala na příkaz premiéra s deníkem komunikovat celá vláda. Důvodem byly Shootyho karikatury Fica, přiložené jako nálepky v deníku. Nesly názvy „\"Chyťte zloděje!!!\"“ a „\"Peníze jsem sehnal vlastní hlavou\"”. V prvním vyobrazení má premiér v rukou velký pytel, ve druhém místo hlavy schránku.\n\n\nJako hudebník se Martin Šútovec věnuje hře na banjo a příležitostnému zpěvu. V letech 1992 až 2017 hrál ve skupině Tu v dome, podílel se též na albech dalších kapel (Živé kvety, Jednofázové kvasenie).\n\n\n"}
{"id": "1563972", "url": "https://cs.wikipedia.org/wiki?curid=1563972", "title": "Pandoc", "text": "Pandoc\n\nPandoc software pro převod dokumentů mezi různými formáty značkovacích jazyků. Je napsaný v Haskellu a uvolněný pod licencí GNU GPL, jedná se tedy o svobodný software.\n\nJako vstupní formáty (tedy ty, pro které umí Pandoc provést syntaktickou analýzu) slouží:\n\n\n"}
{"id": "1563975", "url": "https://cs.wikipedia.org/wiki?curid=1563975", "title": "Taraclia", "text": "Taraclia\n\nTaraclia ( Тараклия) je město v Moldavsku, ležící 124 km jižně od Kišiněva. Protéká jím říčka Lunguța. Je sídlem okresu Taraclia. Žije v něm obyvatel. Téměř čtyři pětiny z nich tvoří Bulhaři, menšinami jsou Moldavané, Gagauzové a Rusové. \n\nMěsto bylo založeno v roce 1813 po připojení Besarábie k carskému Rusku v důsledku rusko-turecké války a usadili se zde bulharští uprchlíci z Osmanské říše. Další přistěhovalecké vlny následovaly v letech 1829 a 1854.\n\nHlavními produkty města jsou víno a obkladačky. V roce 2004 zde byla založena Taraklijská státní univerzita s bulharštinou jako jedním z vyučovacích jazyků a v roce 2017 byl zřízen bulharský konzulát. Také městské divadlo hraje v bulharštině.\n\n\n"}
{"id": "1563981", "url": "https://cs.wikipedia.org/wiki?curid=1563981", "title": "Nikolaj Vasiljevič Věreščagin", "text": "Nikolaj Vasiljevič Věreščagin\n\nNikolaj Vasiljevič Věreščagin (rusky \"Никола́й Васильевич Верещагин\") byl ruský vědec a průmyslník, žák Dmitrije Ivanoviče Mendělejeva. Zasloužil se o vývoj moderních mlékárenských provozů v Rusku po rolnické reformě v roce 1861. Je autorem receptury a technologie na přípravu másla s jemnou oříškovou příchutí, které se pod názvem Vologdské máslo zařadilo mezi proslulé kulinářské pojmy ruské kuchyně. \n\nNarodil se v roce 1837 jako první z celkem čtyř bratrů v rodině šlechtického majitele půdy v Čerepovci. V duchu doby byli všichni bratři posláni na vojenská učiliště.  Alexandr Vasiljevič a Sergej Vasiljevič zemřeli v hodnosti generála, bratr Vasilij Vasiljevič Věreščagin dosáhl světového věhlasu jako malíř bitev a hrůz války. Malý Nikolaj však už jako chlapec neměl rád hony na divokou zvěř. Pozornost věnoval domácím zvířatům a zajímal se o hospodářství. Přesto byl v deseti letech zapsán do kadetní školy v Moskvě. V období Krymské války (1853–1856) sloužil na parním dělovém člunu u Kronštadtu a později mu bylo již jako námořnímu důstojníku umožněno studium přírodních věd v Petrohradu. Studium probíhalo v režimu, který bychom dnes označili jako individuální studium a mezi nejoblíbenější přednášky patřila chemie vyučovaná mladým a nadšeným Dmitrijem Ivanovičem Mendělejevem. V Petrohradu se setkal s bývalým spolužákem s kadetky Vladimírem Ivanovičem Blandovem. Spolu se rozhodli opustit vojenskou námořní kariéru. Krátce po zrušení nevolnictví se Nikolaj Vasiljevič bez otcovského požehnání oženil s dcerou bývalého nevolníka a za finanční podpory mladšího bratra oba novomanželé spolu s Vladimírem Blandovem odjeli do Západní Evropy studovat technologie a organizaci výroby sýrů a másla. Studovali i pracovali v provozech v Německu, Velké Británii, Francii, Nizozemsku, Dánsku a Švédsku.\n\nZajímal se o organizační systém, ve kterém rolníci dávají mléko do zpracovatelského závodu, a pak se podílí na výnosu z prodeje sýrů a másla. Pracoval v malé továrně na sýry nedaleko  Ženevy jako učeň a již po třech měsících dostal diplom sýrovarského mistra. Před návratem do Ruska napsal studii, která podle by moderních standardů odpovídá disertační práci. \n\nPo návratu do Ruska na podzim roku 1865 vydal publikaci s názvem O výrobě sýrů a sýrárenských společnostech ve Švýcarsku (\"О сроделии и сыроварных ассоциациях в Швейцарии),\" která však byla zaznamenána pouze akademickou obcí. Nikolaj Vasiljevič se svou ženou Tatianou Ivanovnou se usadili ve dvou opuštěných a zanedbaných staveních ve Tverské oblasti na břehu Volhy. S finanční podporou Carské volné ekonomické společnosti a odborné výpomoci dánských imigrantů Friedricha a Idy Baumanů vybudoval v obci Otrokoviči na břehu Volhy První rolnickou družstevní továrnu na sýry a v roce 1868 v obci Jedimonovo první modelovou výukovou farmu mléčného skotu. V roce 1870 v Tverské gubernii již pracovalo 11 družstev.\n\nMezi obrovské množství experimentů zařadil i zahřátí zdrojové smetany pro výrobu másla na teplotu pod bodem varu. Výsledkem byla příjemná neobvyklá vůně a jemná oříšková příchuť. Tyto vlastnosti Věrješčaginovi připomněly máslo z Normandie z ochutnávky na světové výstavě v Paříži v roce 1870. Po stabilizaci technologie nazval svůj objev \"Pařížské máslo\" právě pod dojmem vzpomínky na pařížskou výstavu. A na Pařížské výstavě v roce 1878 získalo ruské Pařížské máslo cenu Grand prix a v zahraničí se úspěšně prodávalo pod názvem \"Petrohradské máslo\" či \"máslo Petrohrad\".  \n\nVýukové středisko v Jedorminu se stalo věhlasným vědeckým ústavem a veškerý odborný lidský potenciál pro mlékárenskou výrobu v zemi vznikal v tomto místě. Věrješčagin se zasazoval za podpory Dmitrije Ivanoviče Mendělejeva  o místní otužilá plemena skotu a díky jeho úsilí jsou dodnes nejúspěšnějšími plemeny v oblasti plemeno „Jaroslavl“ a „Cholmogorskoje“.\n\nVeškeré získané prostředky opět investoval do svých velkolepých projektů. Zemřel v březnu 1907 ve věku 70 let. Pro rozvoj výroby sýrů na Kavkaze a másla na Sibiři jako i pro školení příslušných mistrů v Jedimonovu Nikolai Vasiljevič uvolnil všechny své úspory a zároveň zajistil splacení carských půjček ručením rodinného majetku. Dva roky po smrti se jeho syn Kuzma Nikolajevič odvážil obrátit na premiéra Stolipina se žádostí o zproštění rodiny Nikolaje Věrješčagina z povinnosti splatit dluh. Žádost byla vyřízena kladně a vdovský důchod byl více než zdvojnásoben.\n\n\n"}
{"id": "1563986", "url": "https://cs.wikipedia.org/wiki?curid=1563986", "title": "Vladimír Ivanovič Blandov", "text": "Vladimír Ivanovič Blandov\n\nVladimír Ivanovič Blandov (rusky \"Владимир Иванович Бландов\") byl ruský průmyslník a obchodník. Spolu s Nikolajem Vasiljevičem Věreščaginem a Dmitrijem Ivanovičem Mendělejevem se zasloužil se o vývoj moderních mlékárenských provozů v Rusku po rolnické reformě v roce 1861. Jeho sýr \"Blandov\" získal zlatou medaili na Světové výstavě v Paříži v roce 1900.\n\nNarodil se v roce 1847 nedaleko Petrohradu v rodině soudního rady Ivana Michailoviče von Blandova. Otec matky Jektěriny Matvějevny roz. Muravjovové byl admirálem Baltské flotily. Původem byl předurčen ke kariéře u vojenského námořnictva. Se svým spolužákem Věrješčaginem však předurčenou dráhu opustil a po studiu výroby sýrů v Západní Evropě začal budovat na březích horní Volhy síť družstevních sýráren směrem po proudu řeky od Tveru po Rybinsk. Všechny farmy existovaly jako dceřiné společnosti modelové farmy v Jedimonovu. Nejvýznamnější podporou obchodu se zbožím omezené trvanlivosti, jakým jsou mléčné výrobky, bylo vybudování železničního spojení mezi Jaroslavlí a Moskvou v roce 1872. V témže roce i v Moskvě otevřel obchodní dům Blandov. Na počátku 90.let 19. století vlastnil 25 továren na výrobu sýra v šesti guberniích. V moderní mlékárně v Moskvě pracovalo v roce 1892 118 lidí. V roce 1897 otevřely pobočky na Západní Sibiři a výrobky navázaly na dopravní systém Transsibiřské magistrály. Spolu s Věrješčaginem a Mendělejevem stáli u zrodu konstrukce speciálních vagónů pro přepravu zboží omezené trvanlivosti spolu se soustavou ledáren. Organizoval transporty samostatných vlaků s charakteristickým bílým nátěrem s tepelně izolovanými zásobníky ledu. Transporty navázané na mořskou dopravu zajišťovaly kromě jiného i plnění smluvních dodávek Vologdského másla především do Anglie.\n\nPodle svědectví současníka bratři Blandovové vytvořili a prosazovali zvláštní obchodní etiku, která spočívala v dobré vůli a upřímnosti vůči všem, kteří je oslovili. Jakýkoli výrobce sýrů nebo másla či majitel půdy, který měl v plánu zahájit mléčnou farmu, mohl navštívit moskevskou kancelář bratrů Blandovových. Tam mu byly poskytnuty všechny informace o mlékárenském provozu a byla mu poskytnuta materiální pomoc.\n\nSkutečné uznání přinesla Všeruská průmyslová a umělecká výstava, která se konala v létě 1882 v Moskvě. Zde mlékárenské oddělení prezentovalo 900 exponátů! Pozornost přitahovala demonstrace výroby, kterou předváděla farma ze Širobokova, farmy z gubernie Vologda, finští vystavovatelé, mlékárenská škola z Jedimonova a osobně bratři Blandovi. Podle výsledků zkoušek a soutěže firma V. I. Blandova získala právo zobrazovat státní znak na svých produktech a reklamě.\n\nNa světové výstavě v Paříži v roce 1900 získal sýr Blandov zlatou medaili.\n\nV. I. Blandov zemřel v roce 1906 ve věku 59 let a kromě rozvinutého mlékárenského průmyslu a obchodu zanechal své vlasti i nový pojem ruské kuchyně – žlutý sýr z Kostromy.\n\n\n"}
{"id": "1563994", "url": "https://cs.wikipedia.org/wiki?curid=1563994", "title": "Hugo Dellien", "text": "Hugo Dellien\n\nHugo Dellien ml. (* 16. června 1993) je profesionální bolivijský tenista hrající pravou rukou. Ve své dosavadní kariéře na profesionálním okruhu ATP World Tour nevyhrál žádný turnaj ve dvouhře ani ve čtyřhře. Avšak na okruhu ATP Challenger Tour se mu daří mnohem více. Dosud vyhrál pět turnajů ve dvouhře a jeden ve čtyřhře. Dále má šestnáct titulů z dvouhry a sedmnáct titulů ze čtyřhry z okruhu ITF Futures Tour. Na žebříčku ATP byl ve dvouhře nejvýše klasifikován v lednu 2020 na 72. místě a ve čtyřhře pak v únoru 2015 téhož roku na 185. místě.\n\nNa turnaji Rio Open 2019 se mu po vítězných zápasech nad Carlosem Berlocqem, Guidem Andreozzim a Robertem Carballésem povedl první životní úspěch na turnajích profesionálního okruhu ATP World Tour a tím byl postup do první čtvrtfinále. Od té doby se mu tento úspěch povedlo zopakovat dvakrát a to na turnajích Brasil Open 2019 a Geneva Open 2019. Dellien se stal prvním bolivijským profesionálním tenistou od roku 1984, kterému se povedlo vyhrát zápas dvouhry na okruhu ATP a zároveň se v roce 2019 stal prvním bolivijským po 34 letech, který se dokázal dostat do TOP 100 v žebříčku ATP.\n\nHugo Dellien debutoval v bolivijském daviscupovém týmu v roce 2010 červencovým utkáním boje o udržení 2. skupiny americké zóny proti Salvadoru v němž porazil Sebastiána Morena 6-1, 7-5. Do roku 2020 činí bilance zápasů 20-8 ve dvouhře a 6-3 ve čtyřhře.\n"}
{"id": "1563995", "url": "https://cs.wikipedia.org/wiki?curid=1563995", "title": "Nostalgia Tour", "text": "Nostalgia Tour\n\nNostalgia Tour je koncertní turné české rockové skupiny Katapult, které se koná jako připomínka 45 let trvající existence skupiny. Turné bylo zahájeno „tradičním premiérovým koncertem“ ve Stochově.\n\n"}
{"id": "1564001", "url": "https://cs.wikipedia.org/wiki?curid=1564001", "title": "Dům čp. 70 (Habartice)", "text": "Dům čp. 70 (Habartice)\n\nDům číslo popisné 70 v Habarticích, obci na severu České republiky při česko-polské státní hranici, ve Frýdlantském výběžku Libereckého kraje, je památkově chráněná stavba.\n\nObjekt leží v severozápadních partiích obce a severně od něj prochází státní hranice. Východně od budovy je vedena silnice číslo I/13, která ze silničního hraničního přechodu mezi českými Habarticemi a polským Zawidówem odtud vede jižní směrem k Frýdlantu. Hraniční přechod se od domu číslo popisné 10 nachází ve vzdálenosti 100 metrů vzdušnou čárou severovýchodním směrem. Po místní komunikaci vedoucí při jižní straně domu je trasována cyklotrasa číslo 3006 a rovněž zeleně značená turistická trasa.\n\nBudova číslo popisné 70 byla zbudována počátkem 19. století. Počínaje 6. dubnem 1966, kdy příslušné dokumenty nabyly právní moci, je dům památkově chráněn.\n\nStavba je zbudována na půdorysu ve tvaru obdélníka. V úrovni komunikace se nachází přízemí, nad ním patro a celá budova je zakryta sedlovou střechou, kterou pokrývají pravidelně poskládané eternitové šablony. Světnice se nachází v přízemní roubené části. Na ni následně západním směrem navazuje vyzděná část domu, v níž se v trojdílné dispozici nachází komory a chlév. Do síně se vstupuje z jižní strany objektu dveřmi, jež jsou vyzdobeny secesními motivy. Obdélníkový půdorys přízemní části je ale ze severní strany narušen rozšířením v podobě podélné přízemní přístavby a dále ze západní strany je k domu přistavěna kůlna.\n\nPatro je v celé své délce hrázděné. V místech nad roubenou světnicí v přízemí je hrázdění podpíráno segmentovými pásky a ližinami. Vlastní roubení a podstávka jsou osazeny na zvláštní podezdívce. Štít objektu na východní straně je vyskládaný břidličnými deskami, naopak západní štít je pokryt deskami bílé barvy, jež mají imitovat hrázdění.\n"}
{"id": "1564002", "url": "https://cs.wikipedia.org/wiki?curid=1564002", "title": "Kočka proměněná v ženu", "text": "Kočka proměněná v ženu\n\nKočka proměněná v ženu (ve francouzském originále ) je opereta o jednom dějství francouzského skladatele Jacquese Offenbacha na libreto, které podle svého staršího stejnojmenného vaudevillu napsali Eugène Scribe a Mélesville (vl. jm. Anne-Honoré-Joseph Duveyrier). Premiéra se konala 19. dubna 1858 v pařížském divadle Théâtre des Bouffes-Parisiens.\n\nV roce 1878 citoval \"Prager Tagblatt\" historku slavného komediografa Eugèna Labiche, podle níž se musel Offenbach nechat zapírat před Eugènem Scribem, tehdy nejhranějším dramatickým autorem Francie, který u něj žadonil o zhudebnění svého vaudevillu \"Kočka proměněná v ženu\". \n\nToto vyprávění je jistě přehnané. Jacques Offenbach, jako majitel, ředitel a hlavní autor divadla Bouffes-Parisiens v druhé polovině 50. let 19. století, usiloval o zvýšení prestiže svého divadla uváděním děl, která nesla jména respektovaných autorů. V květnu 1856 uvedl \"L'Impresario\", adaptaci Mozartovy aktovky \"Der Schauspieldirektor\", a v prosinci 1857 \"Bruschino\", adaptaci Rossiniho krátké opery \"Il Signor Bruschino\". Podařilo se mu pro divadlo získat dílka respektovaných soudobých skladatelů Adolpha Adama (\"Pierrot a Violetta\", duben 1856) a Friedricha von Flotowa (\"Vdova Grapinova\", září 1859). Eugène Scribe byl v té době nejen nejhranějším dramatikem – i když jeho sláva již byla na ústupu – ale také nejuznávanějším libretistou své doby, který spolupracoval mj. s Rossinim, Meyerbeerem, Donizettim, Verdim, Gounodem nebo Auberem. Offenbach tedy o spolupráci s ním stál, a stejně tak měl obchodně nadaný Scribe zájem spojit své jméno se skladatelem, jenž se stal v Paříži rychle fenoménem, zejména po premiéře \"Orfea v podsvětí\". Neposkytl však Offenbachovi nové dílo, jen úpravu třicet let starého vaudevillu, jejž Scribe – který většinu svých dramatických děl psal ve spolupráci s jinými spisovateli – napsal na začátku své kariéry se svým nejvěrnějším spolupracovníkem Mélesvillem.\n\nNámět \"Kočky proměněné v ženu\" má dlouhou historii: již starořecký Ezop zaznamenal bajku o kočce a Afroditě, kterou pak v roce 1668 zpracoval pod názvem \"Kočka proměněná v ženu\" a ponaučením opatřil Jean de La Fontaine. Scribe a Mélesville na jejím základě napsali stejnojmenné „folie-vaudeville“ (tj. groteskní hru s hudbou a zpěvem převzatých z jiných děl na upravené texty), které mělo premiéru 3. března 1827 v pařížském Théâtre du Gymnase. Pro účely Bouffes-Parisiens bylo třeba provést jen omezené úpravy; hlavní rozdíl spočíval v redukování zpěvních čísel na polovinu, zatímco děj zůstal prakticky nezměněn. Libretisté označovali výsledné dílo jako opéra comique, ale skladatel měl skromnější představu, a proto partitura nese žánrové označení „opereta“. Ve srovnání s novějšími operetami hranými v Offenbachově divadle, které měly vesměs rysy parodie a grotesky, se jednalo o posun k relativně ušlechtilé lyrické komedii. Podle kritika z \"Revue et Gazette musicale\" musel Offenbach uvažovat takto: „nelze se pokaždé smát z plna hrdla; přivykněme naše obecenstvo na nějakou zábavu, která by byla střízlivější a aristokratičtější“.\nPremiéra se konala 19. dubna 1858 za přítomnosti obou ctihodných libretistů. Večerní program doplňovala repríza \"Dam z tržnice\", což v rámci repertoáru divadla představovalo osvědčenou kombinaci nejprve intimnějšího a lyričtějšího kusu následovaného bláznivou komedií. Obecenstvo i kritika přijali \"Kočku proměněnou v ženu\" příznivě, a i když nebyla nejpopulárnější aktovkou v repertoáru, vydržela v něm po dlouhou dobu. Úspěch byl znatelnější mimo Paříž, kde divadelní hra z doby restaurace již neodpovídala novějšímu vkusu publika, a to například na zájezdech Bouffes-Parisiens do Marseilles (1858) a Bruselu (1860); Bouffes-Parisiens ji často předváděly též v intimnějším prostředí při letních zájezdech do mondénního letoviska Bad Ems v letech 1858, 1863, 1865 a 1866. \n\nJiž v původním vaudevillu byla celá komedie (a její divácký úspěch) založena na titulní postavě, jejíž představitelka měla přitahovat „kočičí“ elegancí a hravostí. V roce 1827 to byla slavná herečka Jenny Vertpréová, v Offenbachově zpracování to byla Lise Tautinová, již Aldino Aldini z revue \"La France musicale\" označil za „nejpřítulnější a půvabně nenucenou kočku, která kdy vrněla na klíně své paničky“. Kritik z \"Revue et Gazette musicale\" se o Tautinové domníval, že „je to nejmilejší dědička, jež mohla následovat Jenny Vertpréovou v jejím duchaplném a vzdorovitém půvabu, v její rozpustilé hře prodchnuté \"kočkovitostí\".“ A Julius Lovy v týdeníku \"Le Ménéstrel\" psal: „To se musí vidět, s jakým šarmem si omáčí prsty ve smetaně, s jakou koketérií vám hrozí svými drápky, s jakou vědeckou mimikou naplňuje svou roli kočky – a ženy.“\n\nDobová kritika chválila „velmi jemnou a elegantní partituru, kterou [skladatel] vypracoval se zvláštní péčí“, hudbu „plnou svěžesti a originality“, zejména předehru a písně pro hlavní představitelku, které místy napodobovaly kočičí mňoukání, přitom však obsahovaly náročné a efektní koloraturní pasáže. Zvukomalbu obsahuje i závěrečný kvartet a, jak psal Julius Lovy, „…opona padá za mňoukavého \"tutti\", které musí rozněžnit všechny koucoury ve čtvrti Choiseul“.\n\nSpolupráce na \"Kočce proměněné v ženu\" přivedla Offenbacha a Scriba v následujícím roce k mnohem většímu projektu: tříaktová opéra comique \"Barkouf\", k níž již napsal Scribe originální libreto a kterou se Offenbach pokusil uvést na oficiální scénu Théâtre de l'Opéra-Comique. Ten však skončil neúspěchem, který měl významný dopad na další Offenbachovu tvorbu. Scribe zemřel již v únoru 1861 a v den jeho pohřbu hrálo Théâtre des Bouffes-Parisiens na jeho poctu právě \"Kočku proměněnou v ženu\".\n\nOpereta má předehru a osm zpěvních čísel.\n\nRaná inscenační historie \"Kočky proměněné v ženu\" ve střední Evropě je komplikovaná. Théâtre des Bouffes-Parisiens ji představil, spolu s dalšími kusy ze svého repertoáru, na svém turné koncem června a začátkem července 1858 v Berlíně v Krollově opeře. Obecenstvo znalo tuto látku z předchozího von Holtaiova zpracování Scribeova vaudevillu a přijalo tuto operetu zvláště příznivě. Toto turné začalo úspěšně v Marseille a mělo skončit ve Vídni; z vídeňských představení však tehdy sešlo pro úřední zásah, který postihl činnost francouzských umělců v Rakousku z důvodu zhoršujících se francouzsko-rakouských vztahů, které vyústily ve druhou italskou válku za nezávislost, a Bouffes-Parisiens ukončily turné několika představeními – včetně \"Kočky proměněné v ženu\" – v Bad Ems.\nBerlínský kapelník Thuiskon Hauptner (1822–1889) využil úspěchu Offenbachovy operety a 15. prosince 1859 představil své zpracování \"Kočky\" pod názvem ' v divadle Friedrich-Wilhelmstädtisches Theater a Auguste Holtzstammovou v titulní roli. Následujícího roku vyšlo toto dílo tiskem pod názvem ' a 27. listopadu 1860 se hrálo poprvé ve Vídni v divadle Carltheater, opět s názvem \"\". V titulní roli triumfovala Anna Kratzová (1837–1918), jež svým ztvárněním kočky-ženy dopomohla dílu ihned k 33 reprízám, zdaleka největšímu úspěchu sezóny. Zaujala v ní natolik, že jí bylo vzápětí nabídnuto angažmá ve vídeňském Dvorním divadle, a její výkon v této roli vyzdvihuje \"Prager Tagblatt\" ještě o půl století později v jejím nekrologu. (I když deník \"Ost-Deutsche Post\" chválí hlavní představitelku trochu dvousečně: „Slečna Kratzová vesměs šťastně vystihla kočičí povahu: ta je falešná ve všem, takže musí být falešná i ve zpěvu.“) Deník \"Die Presse\" však komentuje: „Tato malá opereta, vtipně vymyšlená a ilustrovaná charakteristickou kočičí muzikou, se bude jistě dávat ještě mnohokrát, zejména když se dozvídáme, že skladatelem není pan Hauptner, nýbrž – Offenbach. Jak k tomu došlo, že je za autora označován pan Hauptner, je nám záhadou.“\n\nV červnu 1861 pak došlo konečně k opožděnému vídeňskému hostování Bouffes-Parisiens, a to v divadle Theater am Franz-Josefs-Kai vedeném Carlem Treumannem. Jedním z důvodů této návštěvy bylo napravit stav, kdy se většina Offenbachových děl ve Vídni a potažmo v Rakousku hrála v pirátských verzích. Vídeňští diváci tak dostali možnost poznat originální verze některých děl, které již ve Vídni zazněly, a i když dávali zřejmě přednost domácím zněním, Lise Tautinová v titulní roli \"Kočky proměněné v ženu\" prokázala své herecké přednosti (kritika ji označila jako „ztělesnění francouzské grácie“) i proti oslavované Anně Kratzové. Totéž divadlo následně již 25. září uvedlo původní Offenbachovu verzi, pod stejným názvem \"\" jako Carltheater, v podání vlastního souboru. Zpěvačka Luise Limbachová (1834–1909) však v roli Minette nemohla Kratzové a Tautinové konkurovat a dílo se na repertoáru dlouho neudrželo. Autorizovaná Offenbachova verze nicméně od to doby na středoevropských jevištích převládla.\n\nPo vídeňské premiéře se hrála i na jiných místech rakouské monarchie, například ještě téhož roku v Lublani, roku 1862 v Mariboru, roku 1863 v Innsbrucku, roku 1864 ve Štýrském Hradci a Linci, roku 1865 v Černovicích, atd.\n\nPokud jde o Uhersko, 12. července 1861 uvedlo divadlo Bouffes-Parisiens \"Kočku\" na zájezdu v Národním divadle (Nemzeti Színház) v Pešti. V maďarském jazyce měla tato opereta premiéru v Národním divadle (Nemzeti Színház) v Košicích 2. listopadu 1862, a to v překladu Endreho Latabára (\"\"). Následovaly premiéry v Kluži (1863), Pešti (1863) a Debrecíně (1877).\n\nVe Španělsku – v Madridu – hrála \"Kočku proměněnou v ženu\" poprvé francouzská kočovná společnost 8. března 1859. Vlastní španělskou premiéru měla tato opereta 14. září 1871 pod názvem ' v madridském divadle (café-concert) Teatro del Recreo (El Recreo) v překladu a úpravě Isidora Hernándeze. Rovněž do Portugalska přinesla \"Kočku\" v březnu 1873 francouzská divadelní společnost. Pro Itálii zakoupilo autorská práva roku 1874 nakladatelství Sonzogno, ale o skutečném provedení nejsou zprávy. V Dánsku ji uvedlo 14. září 1873 kodaňské divadlo Casino, ale dosáhla jen deseti repríz. Dánské znění překladatele Paula Marcussena neslo název '. Později se \"Kočka\" hrála v překladu Holgera Bolanda jako \"Kat og Kvinde\"; v roce 1946 ji hrála divadelní společnost Arte a v roce 1966 ji vysílal dánský rozhlas a televize.\n\nDo Velké Británie přivedlo \"Kočku proměněnou v ženu\" 18. prosince 1867 londýnské divadlo St. George's Opera House. Přes honosný název se jednalo o malé divadlo věnující se lehkým žánrům, mohlo se však chlubit spoluprací autorů jako Arthur Sullivan a W. S. Gilbert (ještě před začátkem jejich spolupráce). Uvádělo ji pod názvem ' – bez většího úspěchu u obecenstva či kritiky. V New Yorku se tato opereta hrála poprvé 21. listopadu 1859 (jako druhé Offenbachovo dílo po \"Dvou slepcích\"), a to ve francouzštině v Théâtre Français. V angličtině ji pod názvem ' zpopularizovala Kelly and Leon's Opera, což byla společnost věnující se minstrel show; roli Minette hrál Francis Leon, jenž se specializoval na blackface v kombinaci se ženským převlekem. Do Austrálie ji přivezla v anglickém překladu roku 1877 English Opera Company podnikatele Williama Saurina Lystera; teatrolog Kurt Gänzl uvádí jako datum australské premiéry 6. září 1879 (Australia Opera House).\n\nV současnosti se Offenbachova \"Kočka proměněná v ženu\" uvádí relativně zřídka, i když zcela zapomenuta není. Významné bylo roku 1984 scénické uvedení na Festivalu Jacquese Offenbacha v Bad Ems. Následovalo v roce 1986 uvedení na Offenbachově festivalu v Carpentrasu, inscenace z roku 1999 v pařížském Théâtre du Tourtour v podání souboru Les Délassements Lyriques aj.\n\nHrála se i v Německu: v roce 1980 ji například uvedl Metropol-Theater v Berlíně, roku 1987 se hrála v Halle, roku 1995 operetu uvedla Neuköllner Oper Berlin, roku 2003 se hrála v Sinsheimu aj. Ve švýcarském městě Büren an der Aare byla \"Kočka proměněná v ženu\" roku 2018 uvedena v přepracování na rockovou operu.\n\nV roce 2009 nastudovala \"Kočku\" Opéra de Rennes, která ji hrála na řadě míst v Bretani, včetně v Théâtre de Cornouaille v Quimperu. Roku 2011 ji nastudovalo malé pařížské divadlo Le Théâtre des Rendez-Vous d'Ailleurs a roku 2014 uvedlo tuto operetu dokonce Muzeum Orsay (poukázalo tak na Offenbachovu spolupráci s malíře Gustavem Doré).\n\nMezi poslední inscenace patří uvedení sanfranciským souborem Pocket Opera pod názvem \"The Cat Became a Woman\" (2020).\n\nV českých zemích se Offenbachova \"Kočka proměněná v ženu\" v původní verzi nehrála. Zato verzi Thuiskona Hauptnera měli možnost poznat diváci v Olomouci (premiéra 2. dubna 1861) a v Brně (premiéra 10. ledna 1862, tedy jen o několik měsíců před vídeňskou premiérou Offenbachovy verze); přivezla ji hostující hlavní představitelka z Carltheatru, Anna Kratzová, již místní diváci přivítali s nadšením. Hauptnerova úprava se hrála v českých zemích i později pod původním názvem \"Die entzauberte Katze\". V Praze místní operetní hvězda Sarolta von Rettich-Pirk uvedla 15. června 1897 v Německém lidovém divadle pásmo nazvané \"Bilder aus dem Leben einer Soubrette\", jehož vrcholem byl druhý obraz \"Kočky proměněné v ženu\"; jednalo se tak o výjimečnou možnost pražského obecenstva seznámit se alespoň tímto způsobem s touto operetou. \n\nČeský znalec operety a Ofenbachův životopisec Miroslav Šulc neměl o \"Kočce proměněné v ženu\" valné mínění: obsahuje prý jen kuplety a zvukomalbu.\n\n(Interiér Guidova pokoje v Biberachu ve Švábsku) Guida, pohledného mládence, opustili všichni přátelé poté, co přišel o všechny své peníze, a jeho bílá kočka Minette je vším, co z Guidovy domácnosti zůstalo. Jeho věrná hospodyně Marianne sedí u stolu a plete. Má kočku ráda – kočka je pro staré osamělé ženy vzpomínkou na jejich milence (č. 1 kuplety Marianne \"Le ciel voulut, dans sa sagesse\"). Ale ona a Guido už pomalu nemají peníze na jídlo pro sebe, natož pro kočku, a kuchařka pana domácího za ni nabízí tři zlaté! Marianne odnáší spící kočku ze svého klína na divan, který stojí v přístěnku za závěsem.\n\nGuido se vrací a Marianne se ptá, proč nepožádal o peněžitou pomoc svého bohatého strýce, dokud byl živ. Guido jí zakazuje zmiňovat strýcovo jméno: byl to on, kdo přivedl Guidova otce na mizinu, a teď by navíc musel o peníze žádat strýcova intendanta Schlagga, na kterého má z dětství špatné vzpomínky. Marianne navrhuje, aby Guido požádal o pomoc svou okouzlující mladou sestřenici, strýcovu dědičku. Ta ostatně již dříve nabízela, že napraví křivdu způsobenou otcem tím, že se za Guida provdá. Ale misantrop Guido má jedinou lásku – svou Minette.\n\nV tom okamžiku vstoupí do dveří cizinec v oděvu Inda; představuje se jako Dig-Dig. Vysvětluje, že Guidův otec kdysi uzavíral obchody s indickými kupci, a předává mladíkovi váček se 100 zlatými jako splátku údajného dluhu (č. 2 kuplety Dig-Diga \"Tin, tin, tin, tin, joyeux tocsin!\"). Když si takto získal Guidovu důvěru, vypráví mu Dig-Dig, že pochází z Kandaháru v Kašmíru. Odtud přišel do Francie, kde se živí žonglováním a jako učitel tance, astronomie a eskamotérství, ale původně je učenec a znalec Brahmova učení, zejména v oblasti metempsychózy. Dig-Dig prozrazuje Guidovi, že tělo jeho kočky obsahuje překrásnou a nezbednou mladou dívku, a ochotně Guidovi prozradí, jak tohoto tvora přeměnit: stačí třikrát pronést Brahmovo jméno – avšak s pomocí amuletu, který stojí 200 zlatých...\n\nGuido na obchod přistoupí (ač zatím může Dig-Digovi splatit jen těch 100 zlatých, které právě dostal). Po hostově odchodu pronáší zaklínadlo (č. 3 Dig-Digův recitativ a Guidova invokace \"Avant ta voix anime… Ô dieu puissant du Gange!\"). Závěs před divanem se rozhrne a na pohovce leží Minette v podobě krásné bíle oděné dívky. Guido je ohromen. Minette se probouzí a diví se, že má místo tlapek ruce a nohy. Prohlíží se zálibně v zrcadle a je se svou proměnou spokojena (č. 4 duet \"Ô la plus charmante des chattes! ... Est-ce bien moi que j'aperçois\"). Poté vypráví Guidovi, jak se postupně převtělovala ze sedmikrásky ve skřivánka, kočku a nyní ženu (č. 5 árie \"Brahma, Brahma, Brahma, change-moi, Brahma!\").\n\nMarianne se vrací a oznamuje, že slíbila prodat kočku guvernérovu synovi, aby koupila jídlo na večeři. Je ohromena, že nachází v Guidově pokoji ženu. Mladík spěšně tvrdí, že dívka je dcerou starého přítele jeho otce, která právě přijela z Anglie. Marianne na ni hledí s podezřením, zvláště když k jejímu překvapení Guido bere prodej kočky příliš klidně a prohlašuje, že guvernérův syn si pro ni může přijít, jestliže ji pozná… U jídla Minette projeví nedostatek způsobů a zvláštní zálibu v mléce. Guido ji v rozpacích vyzve, aby něco zazpívala, a Minette zapěje hinduistickou píseň. Ale když dívka začne vylizovat talíř a hrát si s Marianninými klubíčky, je trpělivost věrné hospodyně u konce (č. 6 tercet a píseň Minette \"Repas charmant, plaisir extrême… Dans une pagode indienne… C'est épouvantable\").\n\nMarianne se uchýlí do vedlejší místnosti a Minette Guida žádá, aby hospodyni propustil. Guido začíná mít obavy, a i když ho její kočičí vyznání lásky dojme, chce ji trochu ukáznit a polidštit. Jenže Minette nehodlá mít jako žena méně svobody, než měla jako kočka, z čehož vznikne hádka, při níž Minette uteče oknem na střechu. Guido běží na ulici ji hledat (č. 7 duet \"Je sortirai. – Non, non, non, non\"). Minette se vrací oknem a setkává se s Mariannou, která chce Guida opustit – rozzlobil ji zmatek v domě, a zejména to, že našla skutečnou Minette zavřenou ve skříni. Dívka Minette jí zasvěcuje do své léčky – bylo třeba vyléčit Guida z germánské trudnomyslnosti a nezdravého vztahu k čtyřnožci.\n\nMarianne schová skutečnou kočku v koši. Guido se vrací a hádka s Minette pokračuje. Minette mu připomíná, že ji přece koupil guvernérův syn a ona půjde za ním, třeba znovu oknem. Guido nařizuje Marianne, aby Minette zastavila, ale ta jako by oněměla. Vstoupí Dig-Dig, ale protože i on ztuhne a oněmí, běží Guido ke koši, aby našel svůj talisman a vrátil celé zaklínadlo zpět. Jenže z koše vyskočí bílá kočka a uteče oknem. Guido je ohromen a Minette a Dig-Dig všechno vysvětlí: Dig-Dig je správce jmění po Guidově strýci a Minette je ona sestřenice, kterou si Guido odmítal vzít. Guido si uvědomí své pravé city a všichni věří v budoucí štěstí nového páru – s převtělováním už je konec (č. 8 finále \"Ô ciel! Elle reste en chemin! … Oui, Guido, nous serons heureux\").\n\nDvě flétny (2. též pikola), hoboj, dva klarinety, fagot, dva lesní rohy, dvě trubky, pozoun, bicí souprava, smyčcové nástroje (housle, violy, violoncella, kontrabasy).\n\nNázev \"Kočka proměněná v ženu\" nebo podobný nese řada tematicky spřízněných děl, ale většina z nich není s Offenbachovou operetou přímo spřízněna.\n\nPro některá z nich byla podkladem původní La Fontainova bajka. Mezi ně patří balet \"La Chatte metamorphosée en femme\", k němuž napsal libreto Charles Duveyrier a hudbu Alexandre Montfort a choreografii vypracoval Jean Coralli ([[Opéra national de Paris|Académie royale de musique v Paříži, 16. října 1837), a také jednoaktový balet [[Henri Sauguet|Henriho Saugueta]] \"La Chatte\" napsaný pro [[Sergej Ďagilev|Sergeje Ďagileva]] (premiéra 30. dubna 1927 v [[Monte Carlo|Monte Carlu]]).\n\nJiná vycházejí z původního Scribova a Mélesvillova vaudevillu, který byl pro Offenbachovu operetu podkladem a který se ve své době hrál po celé Evropě. Do němčiny tento kus adaptoval již roku 1827 Karl von Holtai (přestože deklaroval nezávislost na Scribově hře, věrněji ho přeložil roku 1830 Ignaz Franz Castelli (\"Die in ein Weib verwandelte Katze\"). Poté se \"Kočka proměněná v ženu\" hrála na německy mluvících scénách v různých zpracováních, včetně výše zmíněného Hauptnerova z roku 1860. Roku 1887 napsal [[Josef Hellmesberger mladší]] stejnojmenný tříaktový komicko-fantastický balet na libreto Friedricha Zella (vl. jm. Camillo Walzel) a Carla Telleho, který měl premiéru ve vídeňské [[Vídeňská státní opera|Dvorní opeře]] dne 14. března 1887.\n\nS Offenbachovou operetou přímo souvisí krátké baletní sólo, které vytvořil choreograf [[Frederick Ashton]] pro primabalerínu [[Merle Park]], v němž využil směs témat z operety. Tato scéna měla premiéru ve Vídni roku 1985. Později byla v orchestraci Philipa Gammona provedena v londýnském [[Royal Opera House|Covent Garden]]. Dílo později nastudovaly tokijský Asami Maki Ballet, Gruzínský státní balet, britský Ensemble Productions, floridský Sarasota Ballet a New York Theatre Ballet.\n\n\n[[Kategorie:Opery a operety Jacquese Offenbacha]]\n[[Kategorie:Operety]]\n[[Kategorie:Opery ve francouzštině]]\n[[Kategorie:Opery z roku 1858]]\n[[Kategorie:Opery poprvé uvedené v Paříži]]"}
{"id": "1564005", "url": "https://cs.wikipedia.org/wiki?curid=1564005", "title": "Postelwitz", "text": "Postelwitz\n\nPostelwitz je vesnice, místní část města Bad Schandau v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nPostelwitz byl založen jako řadová vesnice ve středověku při obchodní stezce. První písemná zmínka pochází z roku 1446, kdy je uváděn jako \"Boßlawicz\" a \"Boslowicz\". Do roku 1545 vesnice farně příslušela k Reinhardtsdorfu, od tohoto roku pak k Bad Schandau. V roce 1934 byla do té doby samostatná obec připojena k městu Bad Schandau.\n\nPostelwitz se nachází na pravém břehu řeky Labe naproti Krippenu v oblasti Saského Švýcarska. Na jeho území zasahuje národní park Saské Švýcarsko. Ve východní části území Postelwitzu leží skalní skupina Schrammsteine (417 m) či blízký Hoher Torstein (424 m). Jihozápadně od nich se nachází bývalý pískovcový kamenolom. Na západě vsi ústí zprava do Labe potok Wolsgraben. Na břehu řeky je v provozu několik přístavů. Páteřní komunikaci tvoří spolková silnice 172 spojující Pirnu se státní hranicí v sousední Schmilce. \n\n\n"}
{"id": "1564007", "url": "https://cs.wikipedia.org/wiki?curid=1564007", "title": "Kostel svatého Petra a Pavla (Hněvošice)", "text": "Kostel svatého Petra a Pavla (Hněvošice)\n\nKostel svatého Petra a Pavla se nachází v obci Hněvošice v okrese Opava, na návrší v areálu hřbitova. Barokní dřevěný kostel s původním interiérem je chráněn jako kulturní památka od roku 1958 a je zapsán v Ústředním seznamu kulturních památek ČR. Součástí kulturní památky je i ohradní oplocení.\n\nBarokní dřevěný kostel svatého Petra a Pavla byl postaven v roce 1730, pravděpodobně na místě původního vyhořelého kostela. Požár postihl obci v roce 1729. Donátorem stavby byl Johann Rudolf Žarovský ze Žarova, který na stavbu kostela věnoval 100 rýnských zlatých. V období 1842–1857 byla provedena obnova v interiéru, vyzděna kamenná podezdívka, postaven sanktusník a střecha byla pokrytá šindelem. V letech 1801–1802 byla u kostela postavená fara.\n\nPo roce 1742 byla obec a kostel na území Pruska, zpátky byl přičleněný k Československu v roce 1920. Až do roku 1923 byl filiálním kostelem a patřil pod římskokatolickou farnost v Oldřišově. Do roku 2011 byl farním kostelem římskokatolické farnosti v Hněvošicích. V období druhé světové války byl poškozen a provizorně opraven. Další opravy proběhly v letech 1994–1995 a v roce 2005 byla opravena střecha. V letech 2007–2008 byl celý rekonstruován.\n\nKostel je jednosrubová roubená dřevěná jednolodní stavba na půdorysu obdélníku s trojbokým závěrem kněžiště. Je postaven na kamenné podezdívce. Loď je téměř čtvercového půdorysu. Venkovní stěny jsou svisle deštěné s olištováním ve spárách. Sedlová střecha je dvouhřebenová krytá šindelem, se santusníkem v hřebeni nad kněžištěm. Šestiboký sanktusník s lucernou a štíhlou strmou jehlanovou střechou krytou plechem je zakončen makovicí, orámovaným křížem a korouhví. Okna v lodi (tři) a kněžišti (2+1) mají půlkruhový záklenek. K jižní straně kněžiště je přistavěna čtyřboká sakristie s depozitářem v patře. K západnímu průčelí je přistavěná patrová předsíň se sedlovou střechou krytou šindelem. K předsíni z jižní strany přiléhá schodiště s pultovou střechou. Patro předsíně slouží jako zvonice. K jižní straně lodi je přistavěna další předsíň, na kterou navazuje sakristie. Do areálu je vstup brankou krytou šindelovou stříškou, která je plaňkovém plotě postaveném kolem kostela se zděnými omítanými hranolovými pilíři. \n\nV lodi je dřevěná trojkřídlá kruchta nesená vyřezávanými trámovými sloupy. Vnitřní zařízení je většinou z doby výstavby kostela. Hlavní oltář bohatě vyřezávaný se sloupovým retabulem a obrazem svaté Trojice má po stranách sochy svatého Petra a Pavla z druhé poloviny 19. století. V nástavci oltáře je obraz Madony s dítětem a znaky Jana Rudolfa Šarovce z Šarova a jeho manželky Roziny z Frankenberku, kteří byli majitelé obce do roku 1777. Dva boční oltáře jsou vyřezávané s akantovým retabulem. Na evangelijní straně je oltář s andílky a deskovým obrazem Klanění sv. Tří králů a v nástavci je obraz Boha Otce. Přízední kazatelna se čtyřbokým řečništěm je bohatě vyřezávaná a na parapetu jsou vyřezané sochy čtyř evangelistů. Na epištolní straně je opět oltář s andílky a obrazem svatého Jana Nepomuckého a v nástavci je obraz s Pannou Marií.\n\nV kostele byly zavěšeny původně dva zvony. Větší měl hmotnost asi 220 kg a byl na začátku 19. století přesunut do farního kostela Narození Panny Marie v Oldřišově. Ve zvonici je zavěšen menší pozdně gotický zvon o hmotnosti asi 80 kg. Na plášti má drobný reliéfní štít dělený kůlem a vlysovým nápisem - modlitbou. V sanktusníku je zavěšen zvon s datací 1889.\n\n\n"}
{"id": "1564010", "url": "https://cs.wikipedia.org/wiki?curid=1564010", "title": "Zvědavá ulička", "text": "Zvědavá ulička\n\nZvědavá ulička je ulice v Jilemnici, známá díky svým typickým podkrkonošským roubenkám. Název uličky vychází z faktu, že domy na západní straně jsou za sebou postaveny tak, aby každý další byl posunut o jednu okenní osu blíž do ulice a díky tomu mohli obyvatelé každé roubenky pozorovat dění na hlavní třídě.\n\nZvědavá ulička sloužila původně jako úvozová cesta do vedlejší Mříčné. Většina přízemních roubenek (vyjma domu č.p. 113) byla postavena po velkém požáru v roce 1788. Požár zničil radnici, většinu dřevěných zámeckých budov, střechu kostela sv. Vavřince, faru či kapli svaté Alžběty. Popelem lehlo dalších 114 budov. Od té doby, vyjma necitelných zásahů během komunistické totality, si Zvědavá ulička udržuje svou původní podobu. \n\nKaždý dům má ozdobně pobíjené lomenice – nejvíce zdobené v Krkonoších a Podkrkonoší. Domy ve Zvědavé uličce jsou roubeny z mohutných trámů a spáry mezi nimi, které se nazývají lišty, jsou vyplněny mazaninou z jílu, plev a pazdeří. Trámy se původně konzervovaly volskou krví, lišty se bílily.\n\nMnohá stavení byla v minulosti doplněna přístavky a u některých se změnila střešní krytina, která byla ještě na počátku 20. století výhradně šindelová. I přesto se dodnes většina chalup dochovala v památkově hodnotném stavu. Zvědavá ulička tak představuje dnes již ojedinělý doklad krkonošské roubené předměstské zástavby. V minulosti ve Zvědavé uličce žili především drobní řemeslníci – tkalci, pekaři, fiakrista, cvočkář, kartáčník a mnoho dalších. Dnes jsou všechny chalupy běžně obydlené a proto nepřístupné. U východního vstupu do uličky stojí socha svatého Jana Nepomuckého z roku 1731 od neznámého sochaře a roste zde jilm horský, který je erbovním stromem města Jilemnice.\n\nV horní části Zvědavé uličky nalezneme nový jilemnický hřbitov, rozdělený na tři části. Katolický, evangelický a urnový. Jsou zde pohřbeny významné jilemnické osobnosti, např. Jaroslav Havlíček, Zbyněk Havlíček, Jan Weiss, Bohumil Hanč nebo Jan Buchar. Nachází se zde také architektonicky zajímavá novorenesanční Haklova pohřební kaple z roku 1885.\n"}
{"id": "1564017", "url": "https://cs.wikipedia.org/wiki?curid=1564017", "title": "Mžyk", "text": "Mžyk\n\nPříjmení Mžyk, přechýleně Mžyková, nosí více osobností:\n\n"}
{"id": "1564018", "url": "https://cs.wikipedia.org/wiki?curid=1564018", "title": "Antonín Potůček", "text": "Antonín Potůček\n\nAntonín Potůček(1879 – 1937) byl český hokejový brankář a jeden z hokejových průkopníků v Čechách. Hrál v klubu \"KC Ruch\". V roce 1909 se stal účastníkem prvního mezinárodního hokejového turnaje ve francouzském Chamonix. Potůček zpočátku mezi reprezentanty nefiguroval, ale na turnaj přicestoval jako záskok za Josefa Grusse, který se jako delegát účastnil kongresu LIHG. Potůček si náklady na cestu částečně financoval sám a zbytek se povedlo vybrat časopisu \"Sport a hry\". Na turnaji odchytal dva zápasy. První zápas 24. ledna proti Velké Británii, který skončil prohrou českého výběru 0:11 a druhý zápas 25. ledna proti Belgii, který Češi prohráli výsledkem 1:4. V zápase proti Belgii si poranil koleno. Někdy bývá uváděn jako \"Antonín Topůček\", ale dle historických záznamů se jednalo pravděpodobně o přezdívku.\n"}
{"id": "1564020", "url": "https://cs.wikipedia.org/wiki?curid=1564020", "title": "Hraběcí pivovar (Jilemnice)", "text": "Hraběcí pivovar (Jilemnice)\n\nBývalý hraběcí pivovar je komplex budov v Jilemnici v areálu zámku. Od roku 1957 se zde pivo nevaří a budovy slouží jiným účelům (muzeum, centrum pro mládež, knihovna).\n\nPrvní historicky doložená zmínka o výrobě piva v Jilemnici pochází z roku 1584, areál budov byl pak postaven v letech 1716–1739. Do podoby dvora zasáhl velký požár v Jilemnici 1788, který zničil podstatnou část zámeckého areálu včetně střechy pivovaru. V roce 1749 je v soupisu majorátních statků Žďár, Branná a Jilemnice zmíněn pivovar s měděnou pánví, pivním a chladícím štokem, pivním i vinným sklepem, půdou pro sklad, prostorem pro chmel a se starou i novou bednárnou. Pro provoz pivovaru sloužilo levé boční křídlo (dnes označované jako severní trakt/křídlo č.p. 1), přední křídlo poskytovalo byty pro panské úředníky, ve kterém někteří bydleli až do 80. let 20 . stol. a někteří zde měli i své kanceláře. V roce 1838 kvůli velkému požáru opět pivovar vyhořel.\n\nBěhem rekonstrukce roku 1885 byl ležatý barokní hvozd přestavěn na stojatý dle plánů firmy Novák a Jahn z Prahy-Buben.\n\nV rámci úprav zámeckého areálu byla roku 1897 postavena nová parostrojní varna, která změnila stávající pivovar na průmyslový závod. Ke starému baroknímu pivovaru byla připojena prampouchem. Téměř veškerý provoz se přesunul do nových prostor.\n\nPřed první světovou válkou se v jilemnickém pivovaru vařilo kolem 15 tisíc hektolitrů piva ročně (pivovar byl dokonce řazen mezi podniky střední velikosti), po válce výroba poklesla na 2 000 hektolitrů a přes následný rychlý vzestup předválečné úrovně již nedosáhla. V době největšího rozmachu se zde stáčel světlý ležák, tmavý ležák i výčepní \"desítka\".\n\nPo druhé světové válce se zde stáčelo už jen desetistupňové pivo a nakonec pivovar zanikl už jako znárodněný podnik severočeských pivovarů v roce 1957. Historická budova v době komunistické totality chátrala, prostory se využívaly jako sklady. Nová budova byla po roce 1945 necitlivě přestavěna a ztratila svůj původní honosný vzhled. Po sametové revoluci začaly pod vedením KRNAPu a Města Jilemnice opravné práce.\n\nV současnosti budovu vlastní dva majitelé. Jižní trakt budovy vlastní KRNAP, severní pak Město Jilemnice. V budově starého pivovaru sídlí městská knihovna, muzeum s expozicí o lyžování, tržnice řemesel či informační centrum pro mládež. V nové budově je od roku 2013 skatehala nazvaná \"SkateHell\", spravovaná místní skateboardovou komunitou mladých lidí. Budova je dále využívána jako sklady.\n\nHlavní jižní průčelí je devítiosé, přičemž střední osou přízemí je hlavní vstup do průjezdu opatřený půlkruhovým barokním pískovcovým portálem a erbem rodu Harrachů. Ostatní osy jsou tvořeny šestidílnými dvoukřídlými okny s kamennými šambránami. Střecha je opatřena na jižní straně třemi trojúhelníkovitými vikýři a několika menšími střešními okny. V průjezdu a na severní straně jižního traktu jsou zazděny ještě další dva menší harrachovské erby. V přízemí jižního traktu pravidelně řazené místnosti, klenuté valeně s lunetami či křížově. V patře jsou ploché stropy. Zadní druhý trakt je novodobý a je členěn obdobně.\n"}
{"id": "1564026", "url": "https://cs.wikipedia.org/wiki?curid=1564026", "title": "Povídání o pejskovi a kočičce", "text": "Povídání o pejskovi a kočičce\n\nPovídání o pejskovi a kočičce jak spolu hospodařili a ještě o všelijakých jiných věcech – je pohádková knížka od českého malíře, grafika, knižního ilustrátora a spisovatele Josefa Čapka, bratra spisovatele Karla Čapka. Knihu psal pro svou dceru Alenku a věnoval ji všem dětem. První část vyšla ve vánoční příloze Lidových novin na Štědrý den roku 1927. Po ohlasu, který příloha měla, autor ještě některé příběhy dopsal a připravil ke knižnímu vydání. Kniha je doplněna ilustracemi autora a byla poprvé vydána roku 1929 nakladatelem Otakar Štorch-Marien, Příběhy pejska a kočičky od Josefa Čapka patří k základním dílům české literatury pro děti.\n\n\nKniha Povídání o pejskovi a kočičce byla vydána jako audiokniha, poprvé roku 1959. Vypráví ji herec Karel Höger.\n\nPříběhy byly už mnohokrát zpracovány jako divadelní představení, např. v Divadle bez zábradlí v Praze v nastudování Divadla AHA, nebo divadla Minor.\n\nRoku 1950 natočil režisér Eduard Hofman animovanou filmovou sérii barevných krátkých filmů (dnes označovaných jako televizní seriál), sestávajících ze šesti příběhů knihy.\n"}
{"id": "1564029", "url": "https://cs.wikipedia.org/wiki?curid=1564029", "title": "Ohňová země (region na jihu Itálie)", "text": "Ohňová země (region na jihu Itálie)\n\nOhňová země nazývaná také jako italský Černobyl nebo italská Fukušima je oblast na jihu Itálie v Kampánii zahrnující provincii Neapol a provincii Caserta. Jméno dostala kvůli obrovské černé skládce skládající se z toxických a jiných nebezpečných odpadů. Důvodem hromadění odpadů je výnosný byznys pro neapolskou mafii Camorru.\n\nZa posledních dvacet let zde skončilo podle BBC 10 milionů tun odpadu. Zamoření odpadem má za příčinu velký nárůst rakoviny, více než o 40 procent. Konkrétně se jedná o nárůst výskytu rakoviny o 40 % u žen a 47 % u mužů a podle jiného zdrojů je výskyt nádorů až o 80 % nad průměrem. Pod zemí se v této oblasti zatím našlo více než půl milionu kubických metrů odpadu.\n\nStížnosti okolo vzniku nelegální skládek v této přišly už na konci 80. let 20. století. To potvrzuje i výpověď bývalého člena zdejší zločinecké sítě Casalesi, který policistům prozradil, že mafie měla své plány se zdejší skládkou minimálně od osmdesátých let.\n\nNa jaře 2014 italská vláda poslala do oblasti vojáky, aby zabránili dalšímu rozšiřování skládky a zastavili nelegální obchod s odpady.\n\n26. července 2014 navštívil město Caserta papež František, kde sloužil mši pro 200 tisíc lidí, na níž vyjádřil podporu místním obyvatelům a odsoudil ničení krajiny.\n\n16. 11. 2013 se v Neapoli uskutečnil protest, kterého se zúčastnili desítky tisíc lidí za podpory starostů i místního kardinála.\n\nDle zprávy Tiskového střediska italské diecéze Acerra 24. května 2020 má Casertu opět navštívit papež František. Symbolicky by se tak mělo stát na 5. výročí od vydání papežovy encykliky Laudato si'\n\nOblast označovaná jako Ohňová země se rozprostírá na 1076 km², kde se nachází 57 obcí, ve kterých žije přibližně 2 a půl milionu obyvatel. 33 obcí se nachází v provincii Neapol a 24 obcí se nachází v provincii Caserta. Celkem je tak zasažena asi třetina neapolské provincie, zatímco z provincie Caserta jsou postiženy její jižní a jihozápadní část.\n"}
{"id": "1564038", "url": "https://cs.wikipedia.org/wiki?curid=1564038", "title": "Areál centrálních lázní", "text": "Areál centrálních lázní\n\nAreál centrálních lázní je soubor památkově chráněných nemovitých objektů v Lázních Libverdě, obci na severu České republiky, ve Frýdlantském výběžku Libereckého kraje. Jeho součástí je dům číslo popisné 82, objekt lázeňské kolonády, pavilony Kristianova a Eduardova zřídla, gloriet Mariánského zřídla a gloriet spolu s pavilonkem. Stavby se nacházejí ve východních částech obce, v oblasti vymezené při jihovýchodní straně silnicí III/29015, spojující Hejnice, ležící jižním směrem, s Přebytkem, respektive Ludvíkovem pod Smrkem, nacházejícími se severně od obce. Po severní straně areál lázní ohraničuje silnice III/29013, vedoucí sem z Raspenavy, a západní okraj je tvořen lázeňským parkem.\n\nStavba byla zbudována před přelomem 18. a 19. století, neboť se vyskytuje na grafickém listu, zachycujícím obec Libverdu k roku 1794. Vlivem toho se řadí mezi zdejší nejstarší lázeňské objekty. Dům se původně nazýval \", tedy Turecká hlava, a slouží jako administrativní budova. Od 6. dubna 1966 je památkově chráněn.\n\nPůdorys domu má tvar obdélníka. Patrová stavba ovšem postupně prošla stavebními úpravami, takže na počátku 21. století je zastřešena valbovou střechou, která je pokryta plechovými deskami, v níž se nacházejí vikýře. Vstup je zbudován ze západní strany a nachází se v ose stavby. Kolem dveří je osazen kamenný portál, mající navrchu stlačený oblouk spolu s klenákem. Fasáda nenese zvláštní ozdoby, pouze se na ní nachází šedě zbarvený vlys, spolu s navazující korunní římsou. Na jižní straně objektu se nacházejí sluneční hodiny. Jednotlivé místnosti uvnitř domu mají ploché stropy s fabiony.\n\nPoprvé je kolonáda zmiňována k roku 1811, kdy ji tvořilo pouze jedno rameno, vedoucí od Kristiánova pramene západním směrem. V půdorysné podobě, dochované do 21. století, vznikla kolonáda roku 1818. Původně byla otevřená a její vnější strana je zasklena až od roku 1849. Počínaje 6. dubnem 1966 se řadí mezi nemovité kulturní památky.\n\nKolonáda se nachází po jižním a západním obvodu centrálního lázeňského areálu. Má půdorys ve tvaru písmene „L“. Vnější stěna je zakryta průsvitnými skleněnými tabulkami s ornamentální výzdobou, mezi nimiž se nacházejí dřevěné příčníky. Opačná strana je otevřená, přičemž střechu zde podpírají dřevěné sloupy, osazené do betonové podezdívky. Ve vrchní části jsou jednotlivé sloupy spojeny poměrně vysokým kladím. Valbová střecha je zakryta falcovaným plechem. Strop kolonády je tvořen prkenným záklopem. Veškeré části jsou natřeny bílou barvou. Na kolonádu plynule navazuje objekt Kristiánova zřídla a průchod mezi oběma stavbami je zajištěn prosklenými čtyřkřídlými dveřmi.\n\nVlastní pramen byl objeven roku 1793. Zakrytí dostal po roce 1811, avšak mezi roky 1912 a 1914 nahradila původní objekt stavba nová a větší, která rovněž slouží coby pitná síň. Od roku 1966, konkrétně od 6. dubna, je památkově chráněna.\n\nPůdorys přízemního pavilonu má tvar protaženého osmiúhelníku. Zastřešen je mansardovou střechou, pokrytou falcovaným plechem. Na vrcholu střechy jsou osazeny dvě makovice. Vstup do pavilonu je dveřmi ze všech světových stran s výjimkou jihu. Severní a východní dveře jsou dvoukřídlé, dřevěné, s nadsvětlíky zasazenými do segmentového ostění. Západní dveře jsou čtyřkřídlé, rovněž dřevěné, a vstupuje se jimi přímo do objektu kolonády. Objekt má zdobenou fasádu dělenou kanelovanými pilastry, které se přes římsu mění do vlysu.\n\nSvětlo dovnitř pavilonu přivádí vysoká okna vedle dveří na východní straně a dále kruhová okna ve zkosených hranách pavilonu. Jak tato kulatá okna, tak rovněž dveře, jsou zčásti lemovány štukovými girlandami. Omítky mají kombinaci bílé a žluté barvy. V centru objektu stojí kameninová váza, sloužící k jímání kyselky. Nad vstupem z východní strany se nachází vlys, ve kterém je verzálkami napsáno:\n\nEduardův pramen vyvěrá východním směrem od Kristiánova zřídla. K jeho navrtání došlo roku 1818 a krátce poté byl nad vývěrem zbudován pavilon sloužící k jeho ochraně. Dne 6. dubna 1966 se objekt stal kulturní památkou. Na přelomu 20. a 21. století sloužila stavba jako prodejna místních lázeňských oplatek.\n\nPavilon se skládá ze tří dílů, přičemž střední díl, ve kterém pramen vyvěral, je vyšší a má půdorys čtverce. K němu ze dvou protilehlých stran přiléhající přístavky jsou vůči střední části nižší a mají rovněž odlišný půdorys, neboť je tvořen obdélníkem. Střední část je zakryta zvonovou střechou z falcovaného plechu. Na jejím vrcholu se nachází skulptura kohouta, který býval osazen na objektu nad Kristiánovým pramenem. Opeřenec odkazuje na kohouta, jenž podle pověsti objevil pramen s léčivou vodou, okolo kterého pak lázně vznikly. Obě boční nižší části objektu jsou zakončeny polozvonovými střechami, jež jsou obdobně jako centrální část kryté falcovaným plechem. Vstup je zajištěn dveřmi na severní straně pavilonu.Jednotlivé fasády jsou rozčleněny na menší části pomocí římsy a nárožních pilastrů, které jsou vyvedeny v šedivé barvě. Zbylé, hladké části omítky jsou okrové barvy. Zvolená architektonická podoba pavilonu odkazuje na objekt postavený před rokem 1785 nad první libverdským léčivým pramenem, nad Boží vodou.\n\nPramen léčivé vody začal prvně vytékat roku 1786. Protože měl železité zbarvení, dostal jméno \". O čtvrt století později, mezi roky 1811 a 1817, vyrostl nad pramenem gloriet. Dle jiných zdrojů se tak stalo již roku 1808. Počínaje 6. dubnem 1966 je stavba kulturní památkou.\n\nStavba má osmiboký půdorys. V každém z osmi rohů se nachází toskánský sloup, který podpírá kladí, na němž je osazena střecha celého glorietu. Nižší střecha má tvar jehlanu a celá je pokryta falcovaným plechem. Na špičce střechy je osazena stylizovaná váza. Po obvodu je vždy dvojice sloupů v nadzemní úrovni spojena plným parapetem, pak následuje dvojice bez parapetu, která tak umožňuje vstup do glorietu, a následně se opět opakuje dvojice s parapetem. Sloupy spolu s kladím jsou zbarveny do bíla. Uprostřed glorietu se nachází na počátku 21. století zaslepené zřídlo, které po obvodu chrání kovaná železná mříž.\n\nObjekt byl postaven roku 1783. Zakrýval zřejmě intenzivní pramen léčivé vody, od jehož jímání se však postupem času upustilo. K roku 1818 je objekt uváděn pod názvem Hudební pavilon. Počátkem dvacátého století byl pavilon přesunut blíže ke kolonádě. Šestého dubna roku 1966 byla stavba zařazena mezi nemovité kulturní památky.\n\nObjekt má půdorys ve tvaru kruhu. Čtyři dvojice dřevěných toskánských sloupů jsou uloženy na poměrně vysokém soklu a ve své vrchní části tyto sloupy nesou dřevěné kladí. Celou stavbu svrchu zakončuje zvonová střecha, zakrytá falcovanými plechy. V nejvyšším bodě střechy je instalován malý tambur, který nese zdobnou vázu z plechu.\n\nObjekt se nachází v jihozápadním rohu areálu centrálních lázní. Přístupný je pouze od silnice III/29015. Ode dne 6. dubna 1966 je pavilonek chráněn coby nemovitá kulturní památka. Od roku 2012 slouží pod názvem Servitut jako další pitná síť libverdských léčebných pramenů určená především pro čepování minerálky do nádob pro domácí užití.\n\nStavba má půdorys ve tvaru čtverce. Z vrchu je pavilon zakryt mansardovou zvonovou střechou, která má v nejvyšší části instalovanou makovici. Kryt střechy je řešen falcovaným plechem. Kolem vstupu je jednoduché kamenné ostění. Jednolitost fasády člení na menší části šedě zbarvená bosáž a okenní šambrány. Na zbylých plochách je užita kontrastní barva.\n\n"}
{"id": "1564041", "url": "https://cs.wikipedia.org/wiki?curid=1564041", "title": "Cestovní ruch v Praze", "text": "Cestovní ruch v Praze\n\nCestovní ruch v Praze je jedním z hlavních příjmů tohoto hlavního města. V roce 2018 ji navštívilo 9 milionů turistů, byla 20. nejnavštěvovanějším městem světa a po Londýně, Paříži, Istanbulu a Římě 5. nejnavštěvovanějším městem Evropy. Přibližně všech 85 % turistů navštěvujících Českou republiku navštěvuje Prahu. Nejnavštěvovanějším místem byl v roce 2018 Pražský hrad (2,4 mil. turistů), dále Lanová dráha na Petřín (2 mil. turistů). Největší koncentrace turistů bývá na Královské cestě, na Karlově mostu, Staroměstském náměstí či na Malé Straně. Nejnavštěvovanější událostí byl Signal festival (0,5 mil. návštěvníků), dále Pražská muzejní noc (0,2 mil. návštěvníků).\n\nAčkoliv tvoří turismus část příjmů českého hlavního města, přináší s sebou také řadu problémů jako rušení nočního klidu, vandalismus, hluk, přeplnění centra města, ničení památek či nedostatek bytů pro stálé obyvatele.\n\nOficiální organizace, jež spravuje a zkoumá cestovní ruch Prahy se nazývá Pražská informační služba (anglicky Prague City Tourism). Je příspěvkovou organizací hl. m. Prahy.\n\nPřed Sametovou revolucí v roce 1989 Praha téměř nebyla turistickým městem. Po revoluci v Praze turisté začali přibývat, v roce 2000 jich bylo 2,6 milionů a v 21. století toto číslo nadále stoupá.\n\n"}
{"id": "1564043", "url": "https://cs.wikipedia.org/wiki?curid=1564043", "title": "Vodopády v Kinského zahradě", "text": "Vodopády v Kinského zahradě\n\nVodopády v Kinského zahradě v Praze 5 jsou umělé vodopády na jižním svahu vrchu Petřín. Díky umělému náhonu mají po celý rok dostatek vody.\n\nVodní jezírka se dvěma vodopády vznikla v zahradě Kinských roku 1908 jako součást postupně budovaného přírodně krajinářského parku v anglickém slohu.\n\nVodopády jsou na umělém náhonu, které napájí jezírko. Výše položený vodopád padá ze stupně z menších pískovcových kamenů po parabolické křivce. Vějířovitě se rozšiřuje a poté překonává úsek drobných kaskád. Kaskády jsou ukončeny kolmým stupněm imitujícím rozpukanou skalní stěnu. Tento stupeň je postaven z pravoúhle opracovaných pískovcových kvádrů a má malý můstek. Voda padající přes můstek kolmo dolů tvoří níže položený vodopád, pouze její malá část teče kaskádovitě po vystupujících kamenných blocích.\n\nKvalita vody odpovídá křídové zvodni. Velká otevřená hladina je bakteriologicky znečištěna rozkladem rostlinného odpadu a povrchovými splachy.\n\n\n\n"}
{"id": "1564045", "url": "https://cs.wikipedia.org/wiki?curid=1564045", "title": "Robin zbojník", "text": "Robin zbojník\n\nRobin zbojník aneb Pohádka o deseti obrazech je 15. divadelní hra autorů Jana Wericha a Jiřího Voskovce v Osvobozeném divadle. \n\nPremiéra této hry byla 23. září 1932 v režii Jindřicha Honzla, hudba Jaroslav Ježek, balet a choreografie Joe Jenčík, výprava a kostýmy František Zelenka a dočkala se jen 82 repríz\n\nPísně ze hry: \"Balada o Zbojníku Robinovi\", \"Zbojnická polka\", \"Na shledanou v lepších časech\", \"Chybami se člověk učí\", \"Čarostřelecká arie\", \"Proč nemohu spát\", \"Polka specielně aktuální\",\n\nTuto hru o zbojníkovi Robinovi filmovým fanouškům V+W ovlivnil film v podání zbožňovaného Douglase Fairbankse a film se i připomene upíří postavou Draculy. Z francouzských překladů staroanglických balad o Robinu Hoodovi se autoři seznámili s postavou legendárního zbojníka, připomínající slovenského Jánošíka a rozhodli se zpracovat dobrodružně-romantický námět ve středověkou romantickou revui. Už její umístění v Anglicku do dřevních dob na paměť shakespearovskou divadelní čaromoc, kterou v pohádce připomene skřítek Puk. Ale jinak V+W celý příběh počeštili, zvláště za vydatné hudební spolupráce Jaroslava Ježka. Odtud má dobrý král Eduard za bratra Boleslava Ukrutného, odtud mají zbojníci domácí jména, jako je jiráskovský Šarlat. Ještě víc než v Juanovi vylíčili titulního hrdinu jako hrdinu na ruby, když z něho udělali hypochondra a ustrašence, který se stane hrdinou proti své vůli, jen souhrou náhod a nečekaných situací. Zbojníkův stín v pohádkovém příběhu vyvolala touha po spravedlnosti, kterou si lidová moudrost odevždy promítala do pohádkové poezie. V+W se stále ještě bránili, aby jejich časové divadle netratilo svůj nejvlastnější půvab: všemocnost divadelní imaginace. Osvobozené divadlo chtělo zůstat za každou cenu především divadlem.\n\nDěje se v Anglicku v dobách dřevních\n\n Hra začíná ve vojenském táboře krále Edwarda, který pověřil sheriffovu schovanku Lady Johannu, aby v době jeho nepřítomnosti hlídala odznaky královské moci. Král se rozkmotří se svým bratrem Boleslavem Ukrutným a zbaví ho velení svých vojsk, které se sešlo v zuboženém stavu v počtu pouhých 150 lidí. Do vojska se srdnatě hlásí i Lord Broadcasting, ale je odmítnut pro svou fyzickou nezpůsobilost. Král ho proti vůli Lady Johanny s ní ožení. Ta ho ale nechce kvůli jeho pleši a opustí ho zpět ke svému poručníkovi. Broadcastovu pleš vyřeší Puk, když mu dá zbojnický zelený klobouk. Boleslav Ukrutný touží po převratu a převzetí moci za nezvěstného krále a organizuje polapení neznámého zbojníka z místních lesů. Přemlouvá lady Johannu, aby mu vydala odznaky královské moci, což ona odmítá. Proti stoupajícímu násilí zasáhne Robin zbojník, který Lady Johannu ochrání, ale sám upadne do zajetí a chystá se jeho pověšení. Malý Jan v převlečení za mnicha Robina osvobodí. Zde do hry vstupují V+W jako Trouba a Roura, kteří si střídavě hrají na pána a sluhu. Johanna odevzdá svému zachránci královský paraf a Robin slíbí, že se o něj bude starat místo ní. Puk odvedl Johannu do sherwoodského lesa k Zkroucenému stromu, kde se schází zbojníci a vyčkávají sheriffa a Boleslava na lukostřelecký souboj. Ten pochopitelně vyhraje Robin s pomocí Pukových kouzel, ale nakonec se na scéně objeví vracející se král Edward a po zásluze vyhraje.\n"}
{"id": "1564050", "url": "https://cs.wikipedia.org/wiki?curid=1564050", "title": "Viničná", "text": "Viničná\n\nViničná je název ulice v Praze 2 – Nové Město. Začíná na křižovatce s Apolinářskou a končí na křižovatce Viničná x Kateřinská x U Nemocnice x Lípová. Ulice je v celé délce vydlážděna jak na chodnících po obou stranách tak ve vozovce.\n\nViničná začíná na křižovatce s Apolinářskou. Před Viničnou je krátká ulička a schodiště jdoucí dolů na Albertov do Studničkovi. Vlevo se nachází lichá čísla, vpravo sudá. Hned první rohový dům vlevo je mateřská školka, napravo stojí kamenný sloup se soškou světce. Za mateřskou školkou vlevo je vjezd do skladových prostor Národního divadla. Následuje opět vlevo jedna z budov Přírodovědecké fakulty Univerzity Karlovy, která nestojí v ulici, ale ve dvoře. Napravo se táhne zeď Kateřinské zahrady až na konec ulice. Vedle Viničné 5 patří i Viničná 7 k Přírodovědecké fakultě. Tato budova už ovšem lícuje s chodníkem. Sídlí zde i Hrdličkovo muzeum člověka.\n\nUlice se od svého počátku svažuje dolů na sever. Těsně před koncem je vlevo autobusová stanice Větrov, kde zastavuje autobus číslo 148. Další významnou budovou vlevo je pak neurologické klinika (číslo 9). Následuje napravo zastávka Větrov v opačném směru a branka do Katřinské zahrady. Zde je též v zahradě umístěná jediná adresa vlevo, Viničná 2, která také patří k neurologické klinice. Ulice se mírně stáčí na západ a končí v křižovatce Viničná x Kateřinská x U Nemocnice x Lípová.\n\nUlice odkazuje na vinice, které se v této oblasti nacházeli ve 14. století.\n\nUlice vznikla v roce 1879, nebo 1889.\n"}
{"id": "1564051", "url": "https://cs.wikipedia.org/wiki?curid=1564051", "title": "Naděžda Chnykinová-Dvališviliová", "text": "Naděžda Chnykinová-Dvališviliová\n\nNaděžda Pavlovna Chnykinová, rozená Dvališviliová ( Надежда Павловна Хныкина-Двалишвили, ნადეჟდა დვალიშვილ-ხნიკინა ; * 24. června 1933 Baku), je bývalá sovětská atletka, která soutěžila hlavně na 200 metrů a ve skoku dalekém. Narodila se v ázerbájdžánském Baku a vyrůstala v gruzínském Tbilisi. \n\n"}
{"id": "1564053", "url": "https://cs.wikipedia.org/wiki?curid=1564053", "title": "Zlarin", "text": "Zlarin\n\nZlarin () je malý ostrov v Jaderském moři. Je součástí Chorvatska, leží v Šibenicko-kninské župě a je součástí Šibenického souostroví. V roce 2011 žilo na celém ostrově 284 obyvatel, všichni ve stejnojmenné vesnici na severozápadě ostrova. Příjmy zdejších obyvatel tvoří především turismus.\n\nVětšími sousedními ostrovy jsou Krapanj, Prvić, Tijat a Zmajan, kolem se též nacházejí ostrůvky Dvainka, Drvenik, Rakitan, Mumonja, Oblik, Krbela Mala, Krbela Vela, Komorica, Sestrica Mala a Lupac.\n"}
{"id": "1564054", "url": "https://cs.wikipedia.org/wiki?curid=1564054", "title": "Marilyn Blacková", "text": "Marilyn Blacková\n\nMarilyn Mary Blacková (* 20. května 1944 Nový Jižní Wales) je bývalá australská olympijská sprinterka. Za manžela si vzala australského atleta Petera Vassella . Studovala na Fort Street High School v Sydney. V letech 1963/64 byla učitelkou základní školy v Dulwich Hill.\n\n"}
{"id": "1564056", "url": "https://cs.wikipedia.org/wiki?curid=1564056", "title": "Solifuga egejská", "text": "Solifuga egejská\n\nSolifuga egejská \"(Galeodes graecus)\" je subtropický pavoukovec a patří mezi nejznámější a nejrozšířenější zástupce solifug. Je stejně jako drtivá většina zástupců tohoto řádu noční dravec. Obývá převážně území kolem Egejského moře (zejména Turecko a Řecko). Může obývat ale i jiná blízká území. Živí se hlavně drobnými bezobratlými živočichy.\n\n"}
{"id": "1564057", "url": "https://cs.wikipedia.org/wiki?curid=1564057", "title": "Kuří oko", "text": "Kuří oko\n\nKuří oko (medicínský clavus), je kožní projev vyvolaný fyzikální příčinou − nadměrnou hyperkeraózou. Vzniká tlakem na postižené místo. \nPříčinou vzniku může být nevhodná obuv, ale i ortopedická vada např. vbočený palec (hallux valgus). Léčí se zpravidla náplastmi obsahujícími kyselinu salycilovou, či zákrokem pedikéra. \n"}
{"id": "1564058", "url": "https://cs.wikipedia.org/wiki?curid=1564058", "title": "Veith Ehrenstamm", "text": "Veith Ehrenstamm\n\nVeith Ehrenstamm (1763 (?), Prostějov – 15. října 1827, Prostějov) byl židovský obchodník a podnikatel, působící v textilním průmyslu.\n\nPocházel z obchodnické rodiny, v roce 1790 převzal vedení rodinné firmy. V letech 1786–1827 byl jedním z největších dodavatelů sukna, kůží a potravin pro armádu v habsburské monarchii. Od roku 1801 pracoval jako společník Františka Plotze, ktrý získal tovární licenci, v roce 1802 obdržel také licenci a o rok později byl majitelem podniku. \nByl jedním ze zakladatelů textilního průmyslu v Prostějově. Jeho továrna vlivem špatného hospodaření potomků v roce 1833 zanikla.\n\n\n\n"}
{"id": "1564059", "url": "https://cs.wikipedia.org/wiki?curid=1564059", "title": "Jenny Lamyová", "text": "Jenny Lamyová\n\nJennifer Frances „Jenny“ Lamyová (* 28. února 1949) je bývalá australská sprinterka. Lamyová si mezinárodní debut odbyla v roce 1966 na Commonwealth Games v Kingstonu (Jamajka) kde získala stříbrnou medaili v závodě na 220 yardů za krajankou Dianne Burge.\n\n"}
{"id": "1564066", "url": "https://cs.wikipedia.org/wiki?curid=1564066", "title": "Hamr (tvrz)", "text": "Hamr (tvrz)\n\nHamr je tvrz přestavěná na sýpku ve stejnojmenné vesnici jihovýchodně od Veselí nad Lužnicí v okrese Tábor. Založena byla na konci patnáctého století a přibližně 250 let sloužila jako panské sídlo a centrum správy hamerského statku. V první polovině osmnáctého století ji koupili Schwarzenbergové a nechali ji upravit na sýpku. Areál tvrze je chráněn jako kulturní památka.\n\nPrvní písemná zmínka o Hamru pochází z roku 1395, kdy zde stál železářský hamr v majetku Petra Henzlina. Vesnice u hamru vznikla až koncem patnáctého století, kdy zdejší hamr se dvorem a rybníky zdědil po Jindřichovi ze Sobětic jeho syn Řehoř. Dalším majitelem se stal Jindřich Valovský z Úsuší. Tvrz pravděpodobně založil už Jindřich ze Sobětic, ale podle Karla Třísky byla postavena až za Jindřicha Valovského.\n\nJindřichovi synové Kunrát, Bohuslav a Jarohněv nejprve vlastnili Val a Hamr společně, ale posléze se rozdělili, a Hamr s polovinou Valu připadl Bohuslavovi. Bohuslav zemřel roku 1572 a majetek po něm zdědily dcery Kateřina, Barbora a Mandaléna, které jej 2. října 1572 prodaly Markétě Valovské z Hodějova na Valu za 7200 kop míšeňských grošů. Jejím manželem byl Albrecht Valovský. Ve vsi roku 1581 založil kostel Nejsvětější Trojice, a když 15. května 1595 zemřel, byl v kostele pohřben. Markéta Valovská poté 24. května 1596 majetek předala dcerám Anně Vrchotické a Kateřině Valovské. Správy statku se ujala Anna, provdaná za Buriana Vrchotického z Loutkova. Už o dva roky později zemřela a jejich děti tvrz s celým statkem prodaly Kryštofu Karlov ze Svárova za 12 500 kop míšeňských grošů. Za svou účast na stavovském povstání a volbě krále Fridricha Falckého byl Kryštof roku 1623 potrestán ztrátou jedné třetiny majetku.\n\nStatek tvořený Hamrem s tvrzí, Valem a Vlkovem dne 9. října 1623 koupil od královské komory Kryštofův syn Václav Albrecht Karel ze Svárova za 21 011 kop míšeňských grošů. Tvrz roku 1627 vyhořela, ale byla obnovena. Václav zemřel roku 1645 a statek poté několik let spravovali jeho synové Kryštof, Hynek a Václav a dcera Kateřina Barbora. Roku 1651 připadly Těnovice, Hamr a Val Kryštofovi, který je 20. června 1652 prodal matce Anně Ekrštorfové ze Svárova za 24 304 kop míšeňských. Anna v Hamru hospodařila do 10. října 1661, kdy Hamr s tvrzí, Valem, Vlkovem a chalupníky v Albrechticích koupila za 28 354 florénů její dcera Kateřina Barbora provdaná za Petra Loubského z Lub.\n\nOd Kateřiny Barbory Loubské dne 16. prosince 1677 Hamr s novým dvorem Dehetníkem, jinými dvěma dvory, pivovarem a vesnicemi Val a Vlkov koupil za 31 500 florénů svobodný pán Václav Martin Gerard. Jeho syn Leopold Jakub Gerard nechal starou tvrz přestavět. Leopold byl znám jako násilník a vrah, za což byl roku 1714 odsouzen k trestu smrti stětím mečem, ale na žádost manželky jej císař Karel VI. omilostnil a trest změnil na doživotní vězení. Leopold zemřel roku 1724 ve vězení v Bílé věži nebo v Daliborce na Pražském hradě. Ještě předtím v roce 1714 své statky v Hamru a Valu prodal rytíři Václavu Antonínu Golzovi. Václav Golz se špatným hospodařením zadlužil a ovdovělá Kateřina Golzová statek roku 1729 prodala kněžně Eleanoře Amálii ze Schwarzenberka. Od ní panství koupil její manžel Adam František ze Schwarzenbergu, který Hamr připojil k třeboňskému panství. Samotná tvrz byla v osmnáctém století přestavěna na sýpku.\n\nTvrz stojí v areálu uzavřeného dvora v blízkosti Nežárky. Dochovaná dvoupatrová budova má obdélný půdorys a dvě souběžné valbové střechy. V přízemí se dochovaly klenby a gotická ostění, ale cenné jsou také trámové stropy. Správcovský dům postavený za Leopolda Jakuba Gerarda byl před rokem 2017 upraven na restauraci.\n\n"}
{"id": "1564068", "url": "https://cs.wikipedia.org/wiki?curid=1564068", "title": "Radnice (Uherský Brod)", "text": "Radnice (Uherský Brod)\n\nUherskobrodská radnice nacházející se na Masarykově náměstí je renesančně a barokně přestavěnou – původně pozdně gotickou – budovou, která představuje nejen společenskou i architektonickou dominantu města, ale také symbol jeho staleté samosprávy.\n\nPůvodně se jednalo o šlechtický dům, který zpočátku náležel městskému písaři Pavlovi Makovcovi. Pak dům postupně drželi Mariana Beřkovská ze Šebířova, manželka pana Arkleba z Kunovic, Václav Kokorský z Kokor a Lev Vilém z Kounic. V roce 1702 šlechtický dům městu prodal hrabě Dominik Ondřej z Kounic, protože jej město chtělo přeměnit na radnici. Závažnou slohovou přestavbu (nástavba věže, interiérové úpravy, přefasádování) nejpravděpodobněji provedl Michal Kravaň a jeho syn Pavel. Jiný zdroj uvádí, že stavbu v letech 1703-1715 prováděl stavitel Michael Graváni. \n\nO samostatném budovaní stavby se nezachovaly žádné písemné zmínky. Nicméně roku 1715 byla radniční budova dokončena vyzvednutím \"sochy Spravedlnosti\". Od této doby se dochoval půdorys radnice až do dneška. Věžní hodiny zhotovil roku 1723 František Lang. V roce 1898 byla na věž radnice umístěna \"soška Černého Janka\".\n\nV roce 1930 byla provedena oprava budovy radnice firmou místního stavitele Stanislava Kotka za dohledu Státního památkového úřadu v Brně. Při obnově fasády byl odkryt původní gotický kamenný oblouk zaniklého podloubí, který je na budově radnice dodnes patrný. V době osvobozovacích bojů Uherského Brodu z konce 2. světové války byla v dubnu roku 1945 zničena socha Spravedlnosti. Uherskobrodská radniční budova byla v roce 1958 prohlášena kulturní památkou ČR. Na přelomu 80. a 90. let 20. století byla provedena komplexní rekonstrukce celého objektu podle projektu SÚRPMO Brno. Poslední úpravy radnice proběhly roku 2016. \n\nPod přední částí budovy se nacházejí rozsáhlé podzemní prostory jako součást sítě chodeb pod středem starého města. V budově radnice jsou umístěny také astronomické hodiny uherskobrodského rodáka Vilibalda Růžičky. Radniční věž je 53 metrů vysoká.\n"}
{"id": "1564069", "url": "https://cs.wikipedia.org/wiki?curid=1564069", "title": "Natalja Bočinová", "text": "Natalja Bočinová\n\nNatalja Valerjevna Bočinová (rusky Наталья Валерьевна Бочина, * 4. ledna 1962 Petrohrad) je bývalá sovětská atletka, která soutěžila hlavně na 200 m. Trénovala v Dynamu v Leningradu. Bočinová se narodila v Petrohradě a byla relativně mladá když ve věku 18 let, když startovala na letních olympijských hrách v roce 1980 v Moskvě. Získala za 22,19 sekund stříbrnou medaili. Poté pomohla svým týmovým atletkám Věře Komisové, Ludmile Maslákové a Věře Anisimové získat stříbrnou medaili v štafetě na štafeta 4x100 m.\n\n"}
{"id": "1564074", "url": "https://cs.wikipedia.org/wiki?curid=1564074", "title": "Wenzel Messenhauser", "text": "Wenzel Messenhauser\n\nWenzel Messenhauser (4. ledna 1813, Prostějov – 16. listopadu 1848, Vídeň) byl rakouský důstojník a spisovatel.\n\nWenzel Messenhauser pocházel z chudých poměrů, v roce 1829 vstoupil do armády. V roce 1848 se zúčastnil revolučního povstání ve Vídni, kdy spolu s národní gardou bránil město před jednotkami Alfreda Windischgrätze. Odmítl se podvolit kapitulaci, pokračoval v boji a kvůli porušení příměří byl zastřelen. \n\n\n"}
{"id": "1564079", "url": "https://cs.wikipedia.org/wiki?curid=1564079", "title": "Prossen", "text": "Prossen\n\nProssen je vesnice, místní část města Bad Schandau v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nVesnice Prossen byla založena ve středověku na pravém břehu řeky Labe. V písemných pramenech je poprvé zmiňována roku 1412 jako \"Prossentin\". Od roku 1539 farně příslušela ke Konigsteinu, od roku 1904 pak k Porschdorfu. Roku 1994 se do té doby samostatná obec připojila k Porschdorfu a spolu s ním se roku 2012 stala součástí města Bad Schandau.\n\nProssen leží na pravém břehu řeky Labe. Na jihovýchodě vsi je zbudovaný chráněný přístav. V jeho těsné blízkosti ústí do Labe říčka Lachsbach. Vesnice leží v pískovcové oblasti Saského Švýcarska a západně od zástavby se rozkládá část národního parku Saské Švýcarsko.\n\n\n"}
{"id": "1564083", "url": "https://cs.wikipedia.org/wiki?curid=1564083", "title": "Saba Kordafeshari", "text": "Saba Kordafeshari\n\nSaba Kordafshari (Farsi: صبا کردافشاری, červenec 1998 -) je íránská občanská aktivistka a politický vězeňkyně. Byla zatčena 11. června 2019 v souvislosti s kampaní Bílé středy za odhalení hidžábů a Revolučním soudem byla odsouzena na 24 let. Podle stránek (Tavana) měla v době zatčení 19 let.\n"}
{"id": "1564084", "url": "https://cs.wikipedia.org/wiki?curid=1564084", "title": "Adolf Cmíral", "text": "Adolf Cmíral\n\nAdolf Cmíral (12. dubna 1882 Roztoky u Křivoklátu – 17. září 1963 Praha) byl český hudební skladatel, pedagog a publicista.\n\nNa doporučení svého řídícího učitele šel na pražskou konzervatoř, kde v letech 1897 až 1900 studoval skladbu u Karla Steckera, řízení sboru u Karla Knittla, hru na varhany u Josefa Kličky a obřadní zpěv u Augustina Vyskočila. Poté do roku 1905 pokračoval na Amerlingově učitelském ústavu a v letech 1914 a 1915 složil státní zkoušky ze zpěvu, hry na varhany a hry na klavír. Profesně byl nejdříve varhaníkem v Praze: u sv. Tomáše (1901–1909), v Loretě (1909–1913) a na Strahově (1913–1927).\n\nZejména ale vyučoval hudbu a zpěv na pražských obecných školách, na vinohradské pěvecké škole Umělecké výchovy, na odborné škole pro ženská povolání a na reálném gymnáziu a učitelském ústavu. Od roku 1919 učil na pražské konzervatoři, kde založil a vedl hudebně-pedagogické oddělení. Také spoluzaložil a byl ředitelem Hudební Budče (1909–1926). Později byl členem komise pro státní zkoušky z hudby a inspektorem hudební výchovy. Po válce začal přednášet na Pedagogické fakultě Univerzity Karlovy, kde spoluzakládal katedru hudební výchovy (1948–1951), a na Akademii múzických umění (1949–1952). \n\nVe svém díle se Adolf Cmíral inspiroval J. A. Komenským, neboť se vždy snažil o zlepšení úrovně hudební výchovy a celkově o hudební osvětu. Kromě organizování řady hudebních akcí přednášel, podílel se na školském vysílání Československého rozhlasu a hojně publikoval. Psal do \"Pedagogických rozhledů\", \"Hudební revue\", \"Listů Hudební matice\", \"Tempa\" a časopisu \"Hudba a škola\", který založil. Navíc řídil i časopisy \"Hudební výchova\" a \"Souzvuk\". Samostatně vydal např. příručku \"Základní pojmy hudební\" nebo školu zpěvu \"Jaro\". Též sbíral a propagoval české lidové písně, zejména ze středních Čech. Inspiraci k vlastní hudební tvorbě čerpal především na svém letním sídle ve Zlenicích. V roce 1962 obdržel vyznamenání Za vynikající práci.\n"}
{"id": "1564088", "url": "https://cs.wikipedia.org/wiki?curid=1564088", "title": "Čičimékové", "text": "Čičimékové\n\nČičimékové byli etnická skupina Indiánů ze severního Mexika a Texasu, která ve 12. – 13. století několikrát vpadla do Mezoameriky. Na Anahuackou planinu přišli kolem roku 1170 a pod vedením panovníka Xolotla tam založili říši. Říše Čičiméků pak vzkvétala až do 15. století, kdy Čičimékové splynuli s Aztéky.\n\nPodle zdroje:\n\nByli to lovci a sběrači. Některé kmeny (Pamové, Guamarové) byli dokonce skvělí zemědělci. Výměnným obchodem získávali zbraně, výměnou za žáby, králíky a různé druhy plodin.\n\nNejdůležitější osobou byl \"Kasik\", který se staral o náboženské, civilní a vojenské věci. Další vysoce postavení byli vojevůdci, kteří veleli určitým skupinám lidí. Nástupnictví bylo často zmatečné, ovlivňovaly ho vraždy, výzvy, spiknutí anebo volby. Nemluvili jedním jazykem, ale měli spoustu nářečí. V jižní části byla praktikována monogamie, více na severu polygamie. Žili v jeskyních nebo jen v chatrčích, které stavěli z palmového listí.\n\nPřed bojem tančili okolo ohniště. Děti se od brzkého věku učily lukostřelbě, čímž se Čičimékové lišili od ostatních.\n\nNástěnných maleb se zachoval velmi málo, jsou abstraktní a nesrozumitelné. Další jejich umělecká díla jsou keramické několikacentimetrové figurky osob.\nNeměli bohy, zato ale uctívali Slunce, Měsíc a některá zvířata. Rituály se odehrávaly v náboženských střediscích, která byla blízko hor. Když zemřel nějaký člověk, byl spálen a jeho popel se uchovával nebo se pohřbíval do hrobů. Při rituálu úrodnosti kropil vůdce kmene půdu svou krví.\n"}
{"id": "1564095", "url": "https://cs.wikipedia.org/wiki?curid=1564095", "title": "Havel (film)", "text": "Havel (film)\n\nHavel je připravované životopisné drama z roku 2020 režiséra Slávka Horáka, který k filmu také společně s Rudolfem Suchánkem napsal scénář. V hlavních rolích se objevili Viktor Dvořák, Anna Geislerová, Martin Hofmann, Barbora Seidlová, Stanislav Majer, Jenovéfa Boková, Adrian Jastraban a Jiří Bartoška. \n\nDvořák roli Havla neztvárnil poprvé, o rok dříve se ve stejné roli objevil ve filmu Ireny Pavláskové, \"Pražské orgie\". Film je inspirovaný disidentskými lety Václava Havla v letech 1968 až 1989. Podle režisérových slov jsou ale dějinné události v pozadí, základ filmu tvoří netradiční vztah hlavního hrdiny s manželkou Olgou. \n\nPremiéra filmu je naplánována na 16. července 2020.\n\nNatáčení filmu probíhalo od srpna do listopadu 2019. První klapka padla symbolicky v předvečer připomínky Invaze vojsk Varšavské smlouvy do Československa v roce 1968, kdy začíná i příběh filmu. Film se natáčel převážně v Praze, v Ruzyňské věznici, tvůrci ale také využili pivovar Tupadly, Dolní Kalnou v Podkrkonoší nebo Chotěvice, kde se točily scény z Hrádečku.\nVznik filmu finančně podpořil Státní fond kinematografie, od nějž získal podporu 14,5 milionu korun. Jedním z koproducentů filmů je i Česká televize.\n\n"}
{"id": "1564097", "url": "https://cs.wikipedia.org/wiki?curid=1564097", "title": "Varyto", "text": "Varyto\n\nVaryto je označení pro pravděpodobně neexistující staročeský strunný hudební nástroj podobný harfě. Tato domněnka je založena na jediném výskytu výrazu „uarito“ v Rukopisu královédvorském na začátku básně nazývané \"Záboj\". Se slovem „varyto” nebo s představou tohoto nástroje se přesto můžeme opakovaně setkat v českých výtvarných, literárních i hudebních dílech vzniklých zejména ve 2. polovině 19. století.\nV Rukopisu královédvorském je skladba nazývaná \"Záboj\" (někdy i \"Záboj a Slavoj\", původně \"Záboj, Slavoj, Ludiek\"). Začíná tím, jak Záboj shromáždil vojsko, vzal zvučné varyto a svým zpěvem muže vyzýval k boji proti nepřátelskému králi Luďkovi. Na straně 20 původního rukopisného zlomku je verš 19, který má v paleografickém přepisu tvar: „\"wze uarito zuucno\"”.\n\nVáclav Hanka ve svých vydáních Rukopisu (poprvé v roce 1819) tento verš uváděl v podobě „wze warito zwučno”, v pozdějších vydáních je i „vze varyto zvučno”. Novodobé přepisy a přebásnění uvádějí „vzal varyto zvučné\" nebo „uchopil varyto zvučné”.\n\nSlovo \"varyto\" je tzv. Hapax legomenon (jedinkrát řečené), tedy slovo, které se vyskytuje jen jednou. Je proto obtížně přeložitelné, jeho význam není zřejmý.\n\nUž v roce 1821 použil toto slovo Josef Jungmann ve své básni \"Krok\", která uváděla první číslo stejnojmenného časopisu. Je v ní verš, jak pěvkyně Libuša „kauzelným warytem skály pohýbala” a také „Sem pěwče s warytem zwučným...”. A ve svém Slovníku česko-německém v roce 1839 Josef Jungmann uvedl i výklad slova waryto (warito): „nástroj hudební starých Čechů (Saiteninstrument der alten Böhmen)”. Německý výraz Saiteninstrument označuje dokonce přesněji strunný nástroj. \n\nRiegerův Slovník naučný z roku 1860 uvádí heslo „barbiton\", jehož autorem byl Václav Zelený: \"Barbiton (řc. varyto), nástroj hudební st.—řecký, i u řím. básníků připomínaný, o 7 strunách větší než lyra, jehož vynalezení se Anakreontovi připisovalo. Slovanská forma slova toho varyto vyskytuje se v Král Rpse (Vza varyto zvučno), po kterémž jí i novější čeští básníci zhusta užívají; Vinařický nazval sbírku svých líbezných básniček: Varyto a lyra.\" Odvození slova varyto od řeckého výrazu \"βάρβιτον\" nebo \"βάρβιτος\", označujícího starověký strunný nástroj podobný lyře a známý z děl antických klasiků, uváděli jako argument pro nepravost ve sporu o Rukopisy také Julius Feifalik a Antonín Vašek. Obdobné je i řecké slovo \"βαρυτονος\", znamenající hluboko znějící zvučný hlas – baryton.\n\nStylizovanou, zjednodušenou představu nástroje znázorňoval znak spolku Umělecká beseda, založeného v roce 1863: tři struny na lyře-varytu měly symbolizovat spojitost literární, hudební a výtvarné tvorby.\n\nPředstavu varyta jako hudebního nástroje využili ve svých dílech mnozí čeští umělci. Z literární oblasti to byli např. již zmínění Josef Jungmann (báseň \"Krok\", 1821) a Karel Alois Vinařický (sbírka \"Varito a lyra\", 1843). Ján Kollár má ve svém životním díle \"Slávy dcera\" (1824) verš: „Často snad jen nářkem zníš a lkáním, ty mé novostrunné varyto…\". Významnou symbolickou roli přisoudil varytu Julius Zeyer v závěru cyklu \"Vyšehrad\" (1879): pěvec Lumír odchází, doba reků a bájných hrdinů končí, varyto je zlomeno.\nZ českých výtvarných umělců zpodobnil varyto např. Josef Mánes: na jeho dřevorytech k bibliofilskému vydání \"hrdinských a milostných zpěvů\" Rukopisu králodvorského z roku 1861 najdeme varyto dvakrát už na obálce a pak i na ilustracích k básni Záboj a Slavoj. V roce 1862 namaloval Mánes prapor s varytem a heslem „\"Zpěvem k srdci, srdcem k vlasti\"“ pro pěvecký spolek Hlahol; ten má jako svůj symbol sedmistrunné varyto i v současné době. Známá je postava dívky hrající na varyto na akvarelu \"Píseň na Tursku\" z roku 1890 od Mikoláše Alše. V letech 1881–1897 vytvořil Josef Václav Myslbek čtyři sousoší pro Palackého most v Praze; jedním z nich je \"Lumír a Píseň\", kde pěvec Lumír drží varyto (sousoší byla po 2. světové válce přemístěna do Vyšehradských sadů). \n\nVaryto najdeme i ve výzdobě fasády pražského Národního divadla z roku 1881. V nice západního rohu severního průčelí je socha Lumíra s varytem od Antonína Wagnera, nad postranním vchodem pro účinkující na západní straně budovy je Myslbekova alegorická socha Zpěvohry – dívka držící varyto. \n\nVýrazně je varyto spojeno především s hudbou. Josef Leopold Zvonař v letech 1859–62 složil operu \"Záboj\", jejíž libreto motivované touto básní z Rukopisu královédvorského napsal Alois Vojtěch Šmilovský. Opera, v jejímž 2. dějství měl Záboj hrát na varyto, nebyla nikdy scénicky uvedena. V roce 1871 napsal rovněž na motivy Záboje libreto i Gustav Pfleger Moravský, který s varytem počítal i v dramatických scénách, ale nenašel nikoho, kdo by dílo zhudebnil. Varyto figuruje i v historicko-romantické opeře \"Záviš z Falkenštejna\", kterou složil Josef Richard Rozkošný na libreto Jindřicha Hanuše Böhma, k němuž byla námětem stejnojmenná tragédie Vítězslava Hálka. Opera byla v roce 1877 uvedena v pražském Prozatímním divadle.\n\nZ nástrojů používaných v symfonickém orchestru se představě varyta nejvíce blíží zvuk harfy, která se proto v českých operních a symfonických dílech často využívala pro vyjádření starobylosti. Zdeněk Fibich v roce 1873 složil symfonickou báseň \"Záboj, Slavoj a Luděk\", kde slovanský motiv Záboje hrajícího na varyto vyjadřují právě harfy. Známým využitím harfy k připomenutí českého dávnověku je především začátek úvodní symfonické básně \"Vyšehrad\" z cyklu \"Má vlast\" od Bedřicha Smetany z roku 1874: harfy věštců, které jsou hlavním motivem skladby, jsou někdy vykládány jako připomínka Zábojova i Lumírova varyta.\n\nLeoš Janáček ještě v době svých pražských studií v roce 1875 zkomponoval krátkou romantickou skladbu pro varhany nazvanou \"Varyto\".\n\n\"Varyto\" byl také název měsíčníku věnovaného hudbě, který vydával v Brně sbormistr a varhaník Emanuel Binko (1851–1893).\n\n"}
{"id": "1564098", "url": "https://cs.wikipedia.org/wiki?curid=1564098", "title": "Prvić", "text": "Prvić\n\nPrvić () je malý ostrov v Jaderském moři. Je součástí Chorvatska, leží v Šibenicko-kninské župě a je součástí Šibenického souostroví. V roce 2011 žilo na celém ostrově 403 obyvatel, z toho 239 ve vesnici Prvić Šepurine a 164 ve vesnici Prvić Luka.\n\nVětšími sousedními ostrovy jsou Logorun, Lupac, Tijat a Zlarin.\n"}
{"id": "1564101", "url": "https://cs.wikipedia.org/wiki?curid=1564101", "title": "Eugen Felix", "text": "Eugen Felix\n\nEugen Felix (původní jménem \"Veith Ehrenstamm\", 27. dubna 1837, Prostějov – 21. srpna 1906, Vídeň) byl rakouský malíř. Původní jméno měl po svém dědečkovi, textilním proůmyslníku Veithu Ehrenstammovi.\n\nEugen Felix byl žákem Ferdinanda Georga Waldmüllera a Carla Rahla. Poté se učil v ateléru Leóna Cognieta v Paříži. V roce 1865 se přestěhoval do Vídně, kde od roku 1866 pořádal pravidelné výstavy. Později se stal členem Wiener Künstlergenossenschaft, od roku 1891 jeho předsedou. Původně se specializoval na církevní a žánrové malířství, v pozdějších letech se věnoval mytologickým tématům.\n"}
{"id": "1564102", "url": "https://cs.wikipedia.org/wiki?curid=1564102", "title": "GNOME Boxes", "text": "GNOME Boxes\n\nGNOME Boxes je aplikace prostředí pracovní plochy GNOME, využívaná pro přístup ke vzdáleným nebo virtuálním systémům. Boxes využívá virtualizační technologie QEMU, KVM a libvirt.\n\nGNOME Boxes vyžaduje, aby CPU podporoval nějaký typ hardwarové virtualizace (například Intel VT-x).\n\nAplikace GNOME Boxes byla původně představena jako betaverze v GNOME 3.3 (vývojová větev pro 3.4) během prosince 2011, a jako ukázkové vydání v GNOME 3.4. Její primární funkce jsou správce virtuálních strojů, klient vzdálené plochy (přes VNC) a prohlížeč vzdáleného systému souborů, za použití technologií libvirt, libvirt-glib a libosinfo. To kromě lokálně vytvořených virtuálních strojů umožňuje i prohlížení vzdálených systémů a virtuálních strojů na jiných počítačích. Boxes má schopnost jednoduše vytvářet lokální virtuální stroje ze standardních souborů diskových obrazů, jako jsou například ISO obrazy, zatímco vyžaduje minimální vstup od uživatele.\n\nAplikaci Boxes původně vyvinuli Marc-André Lureau, Zeeshan Ali, Alexander Larsson a Christophe Fergeau a aktuálně ji spravuje a vyvíjí Felipe Borges.\n\n"}
{"id": "1564113", "url": "https://cs.wikipedia.org/wiki?curid=1564113", "title": "Alois Czerny", "text": "Alois Czerny\n\nAlois Czerny (6. února 1847, Prostějov – 28. dubna 1917, Moravská Třebová) byl český etnograf německé národnosti, který se věnoval především výzkumu Hřebečska.\n\nAlois Czerny byl původním povoláním učitel, jeho posledním působištěm byla Moravská Třebová, kde pracoval jako ředitel měšťanky. Vedl muzeum v Moravské Třebové. Společně s Franzem Spinou založil časopis \"Mitteilungen zur Volkskunde des Schönhengster Landes\".\n\n\n"}
{"id": "1564114", "url": "https://cs.wikipedia.org/wiki?curid=1564114", "title": "Charles Rowley", "text": "Charles Rowley\n\nSir Charles Rowley, 1. baronet Rowley z Hill House (\"Sir Charles Rowley, 1st Baronet Rowley of Hill House\") (16. prosince 1770 – 10. října 1845, Brighton, Anglie) byl britský admirál. Od patnácti let sloužil u Royal Navy, vynikl v závěru napoleonských válek, poté byl velitelem na různých místech britské koloniální říše, zastával též funkce v námořní administraci a u dvora. V roce 1836 byl povýšen do šlechtického stavu a v roce 1837 dosáhl hodnosti admirála.\n\nPocházel z rodiny s tradiční službou v námořnictvu, byl vnukem velkoadmirála Williama Rowleye. Narodil se jako čtvrtý syn admirála Sira Joshuy Rowleye (1734–1790). V námořnictvu sloužil od roku 1785 a již v devatenácti letech byl poručíkem. V 90. letech sloužil v severní Americe, většinu doby napoleonských válek bojoval ve Středomoří. Pod velením admirála Smitha se zúčastnil bojů u italských břehů, v závěru napoleonských válek dobyl Terst a Rijeku, načež dosáhl hodnosti kontradmirála a získal rakouský Řád Marie Terezie, v roce 1815 navíc obdržel Řád lázně a stal se i rytířem hannoverského Řádu Guelfů. V letech 1815–1818 byl velitelem v Severním moři, poté vrchním velitelem na Jamajce (1820–1823). V roce 1825 dosáhl hodnosti viceadmirála a v letech 1834–1835 byl v rámci admirality třetím námořním lordem. V letech 1832–1837 byl též lordem komořím Viléma IV. V roce 1837 byl povýšen na admirála a svou kariéru zakončil jako velitel v Portsmouthu (1842–1845).\n\nV roce 1797 se oženil s Elizabeth King (1771–1838), dcerou admirála a guvernéra v Newfoundlandu Richarda Kinga (1730–1806). Měli spolu sedm dětí, synové sloužili převážně v armádě, dědicem titulu baroneta byl nejstarší syn podplukovník Sir Charles Rowley (1801–1884). Dcera Louise (1802–1884) se provdala za 11. hraběte z Kinnoullu ze staré skotské šlechty. \n\nJeho sídlem byl zámek \"Hill House\" v Suffolku, od jehož názvu byl odvozen titul baroneta, který Charles získal v roce 1836. Po vymření starší linie byly oba tituly baroneta v roce 1997 sloučeny v jedné osobě, současným představitelem rodu je Sir Richard Rowley, 8. baronet z Hil House a 9. baronet z Tendring Hall (*1959). \n\nCharlesův starší bratr Bartholomew Rowley (1764–1811) sloužil též u námořnictva a v hodnosti viceadmirála zemřel jako vrchní velitel na Jamajce. Vysokých hodností u námořnictva dosáhli také jejich bratranci viceadmirál Josias Rowley (1765–1842) a kontradmirál Samuel Campbell Rowley (1774–1846). \n"}
{"id": "1564115", "url": "https://cs.wikipedia.org/wiki?curid=1564115", "title": "Josias Rowley", "text": "Josias Rowley\n\nSir Josias Rowley, 1. baronet Rowley z Mount Campbell (\"Sir Josias Rowley, 1st Baronet Rowley of Mount Campbell\") (1765, Mount Campbell, Leitrim, Irsko – 10. ledna 1842, Mount Campbell, Leitrim, Irsko) byl britský admirál. U \"Royal Navy\" sloužil od dětství, vynikl v napoloenských válkách. V roce 1813 byl povýšen do šlechtického stavu, obdržel několik vyznamenání a zastával velitelské funkce v různých oblastech Britského impéria. Kariéru zakončil jako vrchní velitel ve Středozemním moři (1833–1837), v roce 1837 byl povýšen na admirála.\n\nPocházel z anglické rodiny usazené od 17. století v Irsku, byl vnukem admirála Williama Rowleye (1690–1768). Narodil se na zámečku \"Mount Campbell\" v irském hrabství Leitrim jako mladší syn dlouholetého poslance Clothwortha Rowleye (1731–1805), mimo jiné byl synovcem admirála Joshuy Rowleye (1734–1790). Do služeb \"Royal Navy\" vstoupil ve třinácti letech v roce 1778, původně působil v Karibiku. Ve válkách proti revoluční Francii dosáhl hodnosti kapitána (1795), poté sloužil v Indii a na Mysu Dobré naděje, kde byl v roce 1808 krátce velitelem. V hodnosti komodora vynikl v roce 1810 převzetím francouzského ostrova Réunion do dočasné britské správy, měl významnou účast na Mauricijském tažení. Poté byl převelen do Středomoří, v roce 1813 byl povýšen na baroneta, v roce 1814 dosáhl hodnosti kontradmirála a v roce 1815 obdržel Řád lázně. V roce 1815 se s admirálem Pellewem zúčastnil bombardování Alžíru, které s konečnou platností ukončilo působení pirátů ve Středomoří. V letech 1818–1821 byl vrchním velitelem v Corku a u břehů Irska, v roce 1824 byl povýšen na viceadmirála. Kariéru zakončil jako vrchní velitel ve Středomoří (1833–1837). V roce 1834 získal Řád sv. Michala a sv. Jiří, při odchodu do penze obdržel hodnost admirála (1837). V roce 1840 byl dekorován velkokřížem Řádu lázně.\n\nKromě aktivní služby v námořnictvu byl také politikem, v letech 1798–1800 byl poslancem irského parlamentu a později v letech 1821–1826 členem Dolní sněmovny, politicky náležel k toryům. Kromě toho zastával správní funkce v irském hrabství Leitrim, kde vlastnil statky. Zemřel bez potomstva a jeho úmrtím zanikl titul baroneta. \n\nJeho mladší bratr Samuel Campbell Rowley (1774–1846) sloužil také u námořnictva a v roce 1837 dosáhl hodnosti kontradmirála. Admirálských hodností dosáhli i jejich bratranci Bartholomew Rowley (1764–1811) a Charles Rowley (1770–1845). \n"}
{"id": "1564116", "url": "https://cs.wikipedia.org/wiki?curid=1564116", "title": "Joshua Rowley", "text": "Joshua Rowley\n\nSir Joshua Rowley, 1. baronet Rowley z Tendringu (\"Sir Joshua Rowley, 1st Baronet Rowley of Tendring\") (1. května 1734, Dublin, Irsko – 26. února 1790, Tendring Hall, Anglie) byl britský admirál. U námořnictva sloužil od dětství a jako syn velkoadmirála Williama Rowleye byl již v osmnácti letech kapitánem Royal Navy. V Evropě a v zámoří byl významným účastníkem válek druhé poloviny 18. století. V roce 1783 byl povýšen do šlechtického stavu a v roce 1787 dosáhl hodnosti viceadmirála.\n\nPocházel z anglické rodiny usazené od 17. století v Irsku, byl mladším synem admirála Williama Rowleye (1690–1768). V námořnictvu sloužil od dětství a již v deseti letech byl účastníkem bitvy u Toulonu (1744). Pod velením svého otce dosáhl již v roce 1747 hodnosti poručíka, od roku 1752 byl kapitánem. Vynikl během sedmileté války (bitva u Cartageny, 1758), poté se připojil k admirálu Ansonovi a pod jeho velením operoval v Lamanšském průlivu. Při neúspěšném pokusu o vylodění v Bretani byl zraněn a padl do francouzského zajetí. Po propuštění se s admirálem Hawkem zúčastnil bitvy u Quiberonu (1759). Zbytek sedmileté války strávil v Karibiku, kde úspěšně chránil britské obchodní lodě proti francouzským útokům. Později se s admirálem Keppelem zúčastnil války proti USA a v roce 1779 dosáhl hodnosti kontradmirála. Pod velením admirála Rodneye bojoval v bitvách o Grenadu a Martinik (1779–1780). Závěr aktivní kariéry strávil jako vrchní velitel na Jamajce (1782–1783). Po návratu do Anglie získal titul baroneta (1783) a nakonec byl povýšen na viceadmirála (1787).\n\nTitul baroneta byl odvozen od názvu panství \"Tendring Hall\" v Suffolku, které jeho otec koupil v roce 1750. Joshua Rowley zde nechal postavit zámek, který byl sídlem jeho rodiny až do 20. století. \n\nV roce 1759 se oženil se Sarah Burtonovou (1734–1812), dcerou Bartholomewa Burtona, poslance Dolní sněmovny a guvernéra Bank of England. Měli spolu sedm dětí. Nejstarší syn Sir William Rowley (1761–1832) byl dědicem titulu, majetku a dlouholetým poslancem Dolní sněmovny. Druhý syn Bartholomew Rowley (1764–1811) byl viceadmirálem a zemřel jako velitel na Jamajce. Admirálem byl také nejmladší syn Sir Charles Rowley (1770–1845). Dcera Philadelphia (1763–1855) byla manželkou admirála Sira Charlese Cottona. \n\nClothworthy Rowley (1731–1805), Joshuův starší bratr, byl dlouholetým poslancem irského parlamentu a poté krátce členem Dolní sněmovny. Jeho synové Josias Rowley (1765–1842) a Samuel Campbell Rowley (1774–1846) sloužili u námořnictva a dosáhli také admirálských hodností. \n"}
{"id": "1564120", "url": "https://cs.wikipedia.org/wiki?curid=1564120", "title": "Georg Schmiedel", "text": "Georg Schmiedel\n\nGeorg Schmiedel (též \"Georg Schmiedl\", 11. září 1855, Prostějov – 24. února 1929, Vídeň) byl rakouský učitel, socialista a zakladatel spolku \"Naturfreunde\" (\"Přátelé přírody\"). \n\nPocházel z učitelské rodiny, od roku 1879 učil na vídeňských obecných školách. Zapojil se do sociálně demokratického hnutí. V roce 1895 založil spolek Naturfreunde. V roce 1919 byl jmenován školním inspektorem města Vídně.\n\n\n\n"}
{"id": "1564124", "url": "https://cs.wikipedia.org/wiki?curid=1564124", "title": "Konrad Loewe", "text": "Konrad Loewe\n\nKonrad Loewe (vlastním jménem \"Konrad Löw\", 6. února 1856, Prostějov – 11. února 1912, Vídeň) byl rakouský herec a dramatik.\n\nKonrad Loewe původně studoval práva na Vídeňské univerzitě, ale od roku 1880 se plně věnoval divadlu. Hrál v Elblągu, Brně, Teplicích, Olomouci, Berlíně, Vratislavi, Hamburku, Štýrském Hradci a od roku 1888 ve Vídni.\n\n\n"}
{"id": "1564129", "url": "https://cs.wikipedia.org/wiki?curid=1564129", "title": "OpenRC", "text": "OpenRC\n\nOpenRC je software pro operační systémy unixového typu, kde je jednou z implementací initu. Je napsaný v programovacím jazyce C a je uvolněný pod licencí BSD, tedy se jedná o svobodný software. \n\nJako přednastavený init používají OpenRC následující operační systémy: Gentoo Linux, TrueOS, Alpine Linux, Artix Linux a Hyperbola GNU/Linux-libre. Jako jednu z variant jej nabízí Devuan.\n\n"}
{"id": "1564133", "url": "https://cs.wikipedia.org/wiki?curid=1564133", "title": "Richard Stein", "text": "Richard Stein\n\nRichard Stein (20. srpna 1871, Prostějov – 6. října 1932, Vídeň) byl rakouský vydavatel.\n\nVystudoval práva na Vídeňské univerzitě a vyučil se knihtiskařem. Od roku 1898 až do své smrti vedle společně se svým otcem Markusem Steinem Manz’sche Verlags- und Universitätsbuchhandlung ve Vídni.\n\n"}
{"id": "1564137", "url": "https://cs.wikipedia.org/wiki?curid=1564137", "title": "Andrew Morgan", "text": "Andrew Morgan\n\nAndrew Richard Morgan (* 5. února 1976 Morgantown, Západní Virginie, USA) je americký vojenský lékař a od června 2013 astronaut NASA. V červenci 2019 zahájil svůj první kosmický let jako člen Expedice 60/61/62 na Mezinárodní vesmírnou stanici (ISS).\n\nAndrew Morgan se narodil v městečku Morgantown ve státě Západní Virginie v rodině důstojníka americké armády, dětství prožil v několika státech (Kalifornie, New York, Texas, Delaware, ale i Velká Británie) jak se rodina stěhovala. Po střední škole nastoupil na vojenskou akademii ve West Pointu, kterou dokončil roku 1998. Roku 2002 absolvoval vojenskou lékařskou univerzitu v Bethesdě v Marylandu.\n\nOd roku 2002 sloužil jako lékař u vojsk speciálního určení, ve Fort Bragg v Severní Karolíně, tři roky jako lékař ve 3. výsadkové skupině vojsk speciálního určení, později na velitelství speciálních sil.\n\nRoku 2013 se zúčastnil 21. náboru astronautů NASA, uspěl, a 17. června 2013 byl zařazen mezi americké astronauty. Dvouletý základní kosmonautický výcvik dokončil v červenci 2015.\nV únoru 2018 byl zařazen do posádky Expedic 60/61 na Mezinárodní vesmírnou stanici (ISS) s plánovaným startem v Sojuzu MS-13 v létě 2019; posádku tvořili kromě Morgana ještě Alexandr Skvorcov a Luca Parmitano. Posádka současně byla záložní pro Sojuz MS-11 startující v prosinci 2018. V prosinci 2018 byli jmenováni záložníky pro Sojuz MS-12 startující v březnu 2019. V březnu 2019 také padlo rozhodnutí, že Morgan zůstane na stanici i v Expedici 62 a vrátí se v Sojuzu MS-15.\n\nDo vesmíru trojice Skvorcov, Parmitano, Mongan vzlétla 20. července 2019 na palubě Sojuzu MS-13. Po šesti hodinách letu se Sojuz spojil se stanicí ISS a kosmonauti se zapojili do práce Expedice 60, resp. Expedice 61. Začátkem února 2020 se jeho kolegové Skvorcov a Parmitano vrátili na zem, Morgan pokračoval v letu. Během mise Morgan několikrát vystoupil do vesmíru.\n\nJe ženatý, s manželkou Stacey mají syna a tři dcery.\n\n"}
{"id": "1564142", "url": "https://cs.wikipedia.org/wiki?curid=1564142", "title": "Charles Paulet, 5. vévoda z Boltonu", "text": "Charles Paulet, 5. vévoda z Boltonu\n\nCharles Paulet (respektive Powlett), 5. vévoda z Boltonu (\"Charles Paulet, 5th Duke of Bolton, 10th Marquess of Winchester, 10th Earl of Wiltshire, 10th Baron Paulet of St John\") (1718 – 5. července 1765, Londýn, Anglie) byl britský generál a politik ze starého šlechtického rodu. Od mládí sloužil v armádě a nakonec dosáhl hodnosti generálporučíka, byl též dlouholetým poslancem Dolní sněmovny. Po otci zdědil v roce 1759 titul \"vévody z Boltonu\" a vstoupil do Sněmovny lordů, zastával též řadu čestných funkcí. Spáchal sebevraždu a zemřel bez mužských potomků, titul vévody zdědil mladší bratr Harry.\n\nPocházel ze starobylého šlechtického rodu Pauletů (pravopis jména kolísal v 17. a 18. století mezi podobami \"Paulet\" a \"Powlett\"). Byl nejstarším synem Harryho Pauleta, 4. vévody z Boltonu (1691–1759) a synovcem 3. vévody z Boltonu. Studoval ve Winchester College a na univerzitě v Cambridge, od roku 1737 zároveň sloužil v armádě. V letech 1741–1747 a 1754–1759 byl poslancem Dolní sněmovny, v parlamentu zastupoval město Lymington a hrabství Hampshire, kde se nacházely rodové statky, v politice patřil k whigům. Souběžně nadále sloužil v armádě, za války o rakouské dědictví dosáhl hodnosti podplukovníka (1745), později byl povýšen na generálporučíka (1752). Jako dědic svého otce užíval od roku 1754 titul \"markýze z Winchesteru\" a v letech 1754–1760 byl guvernérem Toweru. Mezitím obdržel Řád lázně (1753) a zastával správní funkce v hrabstvích Hampshire a Dorset (v obou hrabstvích zastával v letech 1759–1763 čestnou hodnost viceadmirála, v hrabství Hampshire byl v letech 1758–1763 lordem místodržitelem), v roce 1758 se stal členem Tajné rady. Po otci zdědil v roce 1759 titul vévody z Boltonu a vstoupil do Sněmovny lordů.\n\nSpáchal sebevraždu ve svém londýnském paláci (prostřelil si hlavu), titul vévody a rodový majetek zdědil mladší bratr Harry, jehož úmrtím titul vévody z Boltonu zanikl. Značnou část majetku zdědila Charlesova nemanželská dcera Jean Mary Browne-Powlett (1751–1814). Její manžel Thomas Orde (1746–1807) byl vlivným politikem strany toryů, přijal jméno \"Orde-Powlett\" a získal titul barona z Boltonu (1797). Jejich potomstvo dodnes vlastní původní sídla vévodů z Boltonu (\"Bolton Castle, Bolton Hall\"), současným představitelem rodu je Harry Orde-Powlett, 8. baron Bolton (*1954).\n\n"}
{"id": "1564143", "url": "https://cs.wikipedia.org/wiki?curid=1564143", "title": "Harry Paulet, 6. vévoda z Boltonu", "text": "Harry Paulet, 6. vévoda z Boltonu\n\nHarry Paulet (respektive Powlett), 6. vévoda z Boltonu (\"Harry Paulet, 6th Duke of Bolton, 11th Marquess of Winchester, 11th Earl of Wiltshire, 11th Baron Paulet of St John\") (6. listopadu 1720 – 25. prosince 1794) byl britský admirál a politik. Během kariéry využíval vlivného postavení své rodiny, proslul však jako málo disciplinovaný námořní důstojník a několikrát stál před válečným soudem. Po sebevraždě staršího bratra Charlese zdědil v roce 1765 titul vévody z Boltonu a vstoupil do Sněmovny lordů, získal též řadu správních funkcí v několika hrabstvích. V roce 1770 dosáhl hodnosti admirála. Zemřel bez potomstva a jeho úmrtím zanikl titul vévody, na vzdálenější příbuzenstvo přešel jen titul markýze z Winchesteru, který rod užívá dodnes.\n\nPocházel ze starobylého šlechtického rodu Pauletů (pravopis jména kolísal v 17. a 18. století mezi podobami \"Paulet\" a \"Powlett\"), narodil se jako mladší syn Harryho Pauleta, 4. vévody z Boltonu (1691–1759), byl vnukem irského místokrále 2. vévody z Boltonu. Studoval ve Winchester College a na námořní akademii v Portsmouthu, v roce 1739 vstoupil do námořnictva a díky rodinným konexím byl již ve dvaceti letech kapitánem. Za války o rakouské dědictví velel lodi \"Oxford\", s níž se zúčastnil bitvy u Cartageny (1741) a u Toulonu (1744). Po bitvě u Toulonu svědčil u válečného soudu proti admirálu Lestockovi. Později pod admirálem Boscawenem sloužil v Indii. Po návratu do Anglie inicioval válečný soud proti admirálu Thomasu Griffinovi, jejich vztah vyvrcholil soubojem v roce 1756.\n\nV letech 1751–1764 byl členem Dolní sněmovny, zastupoval postupně města Christchurch, Lymington a Winchester, v Lymingtonu byl také čtyřikrát starostou. Souběžně pokračoval ve službě u námořnictva, v roce 1755 byl souzen válečným soudem za svévolné opuštění flotily se svou lodí. Ještě před sedmiletou válkou požádal premiéra vévodu z Newcastle o admirálskou hodnost, ale povýšen byl až během sedmileté války (kontradmirál 1756, viceadmirál 1759). S ohledem na veřejné mínění však nikdy nedostal samostatné velení.\n\nPo sebevraždě staršího bratra Charlese v roce 1765 zdědil titul \"vévody z Boltonu\" a vstoupil do Sněmovny lordů, v roce 1766 byl jmenován členem Tajné rady a obdržel několik čestných postů (od roku 1767 do smrti byl viceadmirálem v hrabstvích Hampshire a Dorset), v letech 1766–1770 byl guvernérem na ostrově Wight. V Horní sněmovně reprezentoval stanoviska toryů, v roce 1770 dosáhl hodnosti admirála. Koncem 70. let přešel do opozice kvůli nesouhlasu s válkou proti USA, v roce 1779 byl účastníkem válečného soudu nad admirálem Keppelem. Po pádu Northovy vlády získal úřad lorda místodržitele v hrabství Hampshire (1782–1794).\n\nByl dvakrát ženatý, poprvé s Mary Nunn, jeho druhou manželkou byla Catherine Lowther, dcera generála a dlouholetého guvernéra na Barbadosu Roberta Lowthera. Z prvního manželství pocházela dcera Mary Henrietta (1753–1779), provdaná za 5. hraběte ze Sandwiche. Dcera Catherine Margaret (1766–1807) z druhého manželství byla manželkou 1. vévody z Clevelandu.\n\nHarryho úmrtím zanikl titul vévody z Boltonu, na vedlejší linii Pauletů přešel jen titul markýze z Winchesteru. Dědicem titulu se stal George Paulet, 12. markýz z Winchesteru (1722–1800).\n\n"}
{"id": "1564146", "url": "https://cs.wikipedia.org/wiki?curid=1564146", "title": "Gravitation", "text": "Gravitation\n\nGravitation () je japonská jaoi manga o dvanácti svazcích, jejíž autorkou je Maki Murakami. Manga původně vycházela v časopisu \"Kimi to boku\" nakladatelství Gentóša v letech 1996 až 2002. V Česku mangu vydalo nakladatelství Zoner Press v letech 2009 až 2010. V roce 1999 byla vytvořena stejnojmenná anime adaptace v podobě třináctidílného OVA. V letech 2000 až 2001 pak vznikla další anime adaptace, tentokrát v podobě třináctidílného televizního seriálu z produkce Studio Deen.\n"}
{"id": "1564147", "url": "https://cs.wikipedia.org/wiki?curid=1564147", "title": "Vilgot Sjöman", "text": "Vilgot Sjöman\n\nDavid Harald Vilgot Sjöman (2. prosince 1924 Stockholm – 9. dubna 2006 tamtéž) byl švédský filmový režisér a spisovatel. Jeho tvorba se vyznačovala erotickou otevřeností, která často vedla k cenzurním zásahům. \n\nV roce 1948 získal Literární cenu Svenska Dagbladet za román \"Učitel\". Studoval filmovou režii na Kalifornské univerzitě v Los Angeles. Psal scénáře a literární a divadelní recenze, asistoval Ingmaru Bergmanovi u filmu \"Hosté Večeře Páně\" a natočil o jeho stylu práce celovečerní dokument. \n\nV roce 1962 natočil svůj první film \"Milenka\", kde hrála hlavní roli Bibi Anderssonová. V roce 1964 následoval film \"491\", adaptace románu Larse Görlinga z prostředí kriminální mládeže, šokující drastickými scénami. V historickém filmu \"Postel sourozenců 1782\" zase použil incestní motiv. Mezinárodní úspěch zaznamenala dvojice filmů s Lenou Nymanovou \"Jsem zvědavá – žlutě\" a \"Jsem zvědavá – modře\"; prolínají se zde postupy hraného filmu a reportáže zachycující atmosféru sexuální revoluce a protestních nálad mladé generace. \n\nV roce 1974 převzal cenu Zlatohlávek pro nejlepšího švédského režiséra roku. Jeho posledním filmem byl v roce 1995 životopis Alfreda Nobela. \n\nJeho poetika byla inspirována francouzskou novou vlnou.\n\n"}
{"id": "1564159", "url": "https://cs.wikipedia.org/wiki?curid=1564159", "title": "Braunsberg historicus", "text": "Braunsberg historicus\n\nBraunsberg historicus - spolek pro ochranu kulturního dědictví (zkr. \"Braunsberg historicus\", česky \"Historický Brušperk\") je spolkem občanů města Brušperk se zájmem o historii. Účelem spolku je zachovávání tradic a dějin hmotného a nehmotného kulturního dědictví. To prostřednictvím činností jako je pořádání historických slavností, výstav, vzdělávacích a volnočasových aktivit, literární činností a dalších aktivit spojených s oblastí historie a kultury, určených pro osoby všech věkových kategorií. V rámci své působnosti spolek spolupracuje se škálou odborníků napříč historickými vědami a veřejnými institucemi jako je například Národní památkový ústav.\n\nBraunsberg historicus vznikl za účasti svých pěti zakládajících členů na ustavující schůzi v září 2019, kde byl jeho předsedou zvolen brušperský historik a iniciátor vzniku celého spolku Bc. Tomáš Kocourek.\n\nMyšlenka založení spolku byla v roce 2019 inspirována významným výročím 750. let od první písemné zmínky o městu Brušperk, datované do roku 1269. V rámci příprav oslav tohoto výročí byla Radou města, v čele s panem starostou Ing. Petrem Měkýšem a panem místostarostou Ing. Tomášem Vojtkem, založena Pracovní skupina pro oslavy 750 let města Brušperk, jejímž vedením byla pověřena Mgr. Kateřina Klesnilová. Pracovní skupina za celý rok připravila řadu tématických akcí z nichž největší byla květnová \"Historická slavnost\" na brušperské přehradě. Iniciátorem a spoluorganizátorem této slavnosti byl člen Pracovní skupiny a historik Bc. Tomáš Kocourek, autor populárně-naučného zvláštního vydání Brušperského zpravodaje s názvem \"750 let města Brušperk a jeho historie v kontextu dějin českých zemí\".\n\nV souvislosti s výše vypsanými aktivitami se v průběhu roku 2019 dala dohromady skupina lidí, kterým je historická tématika blízká, a kteří společně vyjádřili přání navázat na činnost Pracovní skupiny pro oslavy a pokračovat i v následujících letech v organizaci historických akcí, přednášek, besed a dalších tématických aktivit zaměřených na:\n\n\nHned od chvíle svého založení začal spolek Braunsberg historicus aktivně naplňovat svůj účel.\n\nJedná se o hlavní a zároveň největší akci, která je společně organizována spolkem Braunsberg historicus a městem Brušperk, bez jehož podpory by slavnost nemohla vzniknout. Organizačně se jedná o přímé navázání na výše zmiňovanou první Historickou slavnost, organizovanou Pracovní skupinou pro oslavy a konanou v jubilejním roce 2019. Budoucí ročníky Historické slavnosti se budou opět konat v areálu brušperské přehrady a tématicky budou vždy specializovány na různá historická období. Slavnosti budou zaměřeny na živé, zábavné a zajímavé přiblížení různých aspektů historie lidem všech věkových kategorií, vč. rodin s dětmi. Vystupovat zde budou nejenom skupiny historického šermu, ale také historické kapely, dětské divadlo, sokolníci, komedianti a další. Připraveny budou rozličné soutěže a bohatý poučný program, ve kterém si každý návštěvník najde to, co se mu líbí. Cílem akce je obohatit Brušperk a jeho občany o doposud chybějící aspekt odkazování se na jeho dlouhou, zajímavou a hrdou historii. Spolek by tímto způsobem také rád, v kontextu historie širokého okolí, město více propagovali i v rámci celého našeho regionu.\n\nV současné době je pro rok 2020 organizována Historická slavnost Brušperk, II. ročník, která bude, vzhledem k výročí 400 let od Bitvy na Bílé hoře, zaměřena na období Třicetileté války, která se na Brušperku velmi silně podepsala. Akce je naplánována na 20. červen 2020.\n\nNa úterý 12. listopadu 2019 spolek v Brušperku zorganizoval archeologické šetření v lokalitě bývalého popravčího vrchu \"Na šibenici\" (286m.n.m, asi 250m severně od přehrady). Do města se v ten den přijel podívat přední odborník na popravčí místa pan prof. PhDr. Josef Unger, CSc. (Masarykova univerzita v Brně), dále RNDr. Robin Pěnička, Ph.D. (Masarykova univerzita v Brně), Ing. Akad. arch. Jan Velek a Mgr. Michal Zezula Ph.D. (ředitel Národního památkového ústavu v Ostravě). Za město se šetření zúčastnil pan místostarosta Ing. Tomáš Vojtek.  \n\nCílem archeologického šetření bylo blíže lokalizovat místo, kde stála brušperská šibenice, a stanovit potřebné úkoly, které povedou ke konkrétním terénním archeologickým průzkumům, které nám mohou odhalit mnoho z popravčí historie našeho města, které bylo s hrdelním právem, které vykonávalo i v okolních obcích, spojeno po celých 500 let. Výsledkem šetření je předpoklad, že Národní památkový ústav zahájí na jaře roku 2020 neinvazivní terénní archeologické práce, a to za místní asistence spolku Braunsberg historicus.\n\nBrušperk je unikátní, protože žádné jiné město v regionu nemá nedotčené a zástavbou nepoškozené popravčí místo. Konečným cílem archeologického výzkumu je tak vytvořit turisticky velmi zajímavou malou expozici z potenciálně nalezených artefaktů a postavit malý památník hrdelního práva, který by se skládal z informační tabule a vyobrazení přesné rekonstrukce samotné šibeniční konstrukce. V další etapě by spolek památník rád propojil s historickou naučnou stezkou, která by propojovala historické jádro města právě s lokalitou u popravčího vrchu.\nSpolek je složen z lidí nadšených do historie, kteří chtějí svůj zájem předávat dál a obohacovat jím i své okolí. Nejvyšším orgánem je členská schůze, která rozhoduje o všem aktivitách. V mezidobí mezi jednotlivými schůzemi řídí spolek předseda spolku, který jej zastupuje ve všech záležitostech. Jelikož je členství ve spolku a podílení se na jeho aktivitách čistě dobrovolnickou činností, nikomu z členů spolku, dle přijatých stanov, za jejich práci nepřísluší žádná odměna. V rámci snahy o poskytnutí zcela otevřeného a transparentního přístupu k informacím ohledně financování spolku a jednotlivých akcí si bude Braunsberg historicus v únoru 2020 zakládat transparentní účet, přes který budou vedeny veškeré finanční transakce.\n\nKromě členů spolku, kteří mají veškerá členská práva a hlas rozhodující, je možné se stát i oficiálním příznivcem spolku, který se může s hlasem poradním účastnit všech jednání spolku a podílet se tím tedy na jeho činnostech de facto bez jakýchkoli povinností.\n"}
{"id": "1564161", "url": "https://cs.wikipedia.org/wiki?curid=1564161", "title": "Boleslav Hammer", "text": "Boleslav Hammer\n\nBoleslav Hammer (18. března 1881 Praha, Smíchov – 9. října 1913 Praha, Smíchov) byl český hokejový obránce, jeden z hokejových průkopníků v Čechách a právník. Hrál v klubu SK Slavia Praha. V roce 1909 se stal účastníkem prvního mezinárodního hokejového turnaje ve francouzském Chamonix. Na turnaji hrál na pozici pravého obránce a nastoupil do všech čtyř utkání, které český tým odehrál. Dalších zápasů v reprezentaci se již nedočkal. Zemřel v říjnu roku 1913.\n\n"}
{"id": "1564162", "url": "https://cs.wikipedia.org/wiki?curid=1564162", "title": "Grace Jacksonová", "text": "Grace Jacksonová\n\nGrace Jacksonová-Smallová (* 14. června 1961) je bývalá jamajská atletka, který soutěžila hlavně na 100 a 200 metrů. Na olympijských hrách v Soulu v roce 1988 získala v běhu na 200 m stříbrnou medaili na 200 m. V letech 1986 a 1988 byla jamajskou sportovkyní roku.\n\n"}
{"id": "1564163", "url": "https://cs.wikipedia.org/wiki?curid=1564163", "title": "Kostel svatého Jana Křtitele (Lipná)", "text": "Kostel svatého Jana Křtitele (Lipná)\n\nKostel svatého Jana Křtitele se nachází na katastrálním území Lipná obce Potštát v okrese Přerov, asi 15 km severně od Hranic. Je to poslední dochovaný dřevěný kostel v oblasti Oderských vrchů, je chráněn jako kulturní památka a je zapsán v Ústředním seznamu kulturních památek ČR.\n\nFiliální kostel je přifařen k římskokatolické farnosti Potštát, děkanát Hranice, ostravsko-opavská diecéze.\n\nPrvní písemná zmínka o německé osadě Lipná (německy Lindenau) je z roku 1394. Ve farní kronice Potštátu je uvedeno, že už v roce 1408 byl v obci kostel s vlastní duchovní správou (lokálie). Přesné datum vzniku kostela není známo. Podle některých indicií lze usuzovat, že vznikl v 17. století. Na kruchtě se dochoval barokní varhanní pozitiv s datací 1699. V roce 1715 byl pořízen nový oltář. V roce 1746 byl kostel opraven do současné podoby a vysvěceny zvony. Další opravy byly provedeny v roce 1772 a v roce 1908 byly pořízeny nové varhany. V roce 1927 byla při opravě položena podlaha z břidlicových tabulí. V roce 1953 při generální opravě byly vyměněny hnilobou zasažené spodní trámy. V roce 2017 byla provedena oprava kamenné zdi postavené v roce 1854. V roce 1996 byly odcizeny sochy sv. Barbory, sv. Vavřince a sv. Anny. V roce 1998 byl kostel opět vykraden, z hlavního oltáře byl zcizen obraz sv. Jana Křtitele od malíře Petra Hochecketa z roku 1746.\n\nV 16. století byla farnost spravována luterským farářem z Potštátu a od roku 1628 po rekatolizaci byl opět spravován z Potštátu. Filiální kostel je přifařen k římskokatolické farnosti svatého Bartoloměje v Potštátě. Bohoslužby se zde provádějí dvakrát ročně, a to k Slavnosti narození sv. Jana Křtitele (24. 6.) a ve vánoční době nebo také při pohřbu na místním hřbitově.\n\nKostel je orientovaná jednolodní dřevěná jednosrubová stavba na kamenné podezdívce s pravoúhlým závěrem kněžiště. Valbová šindelová střecha kryje loď i kněžiště. Uprostřed hřebene střechy je polygonální sanktusník s lucernou a cibulovou bání ukončenou makovicí a křížem. V sanktusníku jsou zavěšeny dva zvony. Na severní straně lodi u západního průčelí je přistavěna obdélná sakristie. Venkovní stěny jsou kryté šindelem.\n\nKostel je dlouhý 17–18 m, široký v lodi 9 m a výška ke stropu lodi je 3,5 m, loď je dlouhá 12,2 m, kněžiště je dlouhé 6 m a široké 6,8 m. \n\nKostel je obtočen zdí z lomového kamene zděnou na sucho, která byla postavena v roce 1854. Má dva vstupy, před kterými je postaven kamenný kříž. V areálu jsou zachovány původní náhrobky německých obyvatel.\n\nNad vchodem v západním průčelí je na čtyřech dřevěných sloupech posazena dřevěná kruchta. Interiér kostela je prostý bez ozdob, je omítnutý a bíle vymalován. Strop je plochý, podlaha vyložena břidlicovými tabulemi. Hlavní oltář je vyřezávaný ve stylu lidového baroka. Loď prosvětlují dva páry oken v bočních stěnách, v kněžišti jsou po jednom v bocích. Okna mají půlkruhové zakončení. V okně nad dveřmi do sakristie se dochovalo původní zasklení vypouklými skleněnými tabulkami.\n\n"}
{"id": "1564165", "url": "https://cs.wikipedia.org/wiki?curid=1564165", "title": "E-textilie", "text": "E-textilie\n\nE-textilie, Elektronické textilie (electronic textiles / smart garments / smart clothing / smart textiles / smart fabrics) umožňují zabudování elektronických funkcí, resp. mikroelektronických zařízení, včetně senzorů teploty, plynů, fotovoltaických komponent, baterií, případně módních doplňků ze svíticích LED diod.\n\nElektronické textilie mohou být odlišné od nositelné elektroniky, jelikož je zde důraz na integraci textilií s elektronickými komponentami, jako mikrokontrolery, senzory a aktuátory. Navíc, e-textilie nepatří pouze pod nositelnou elektroniku. E-textilie lze využívat rovněž při návrhu interiérů. Příslušná oblast vláknové elektroniky (fibretronics) zkoumá jak elektronické a výpočetní funkce mohou být integrovány do textilních vláken. Rozlišují se 3 generace textilních nositelných technologií: \n\n1. \"První generace\" - senzor je přichycen k oděvu. Tento přístup je používán pro sportovní oděvy Adidas, Nike atp. \n\n2. \"Druhá generace\" - senzory jsou zabudovány do oděvu, např. do výrobků od Samsung, Alphabet, Ralph Lauren atp. \n\n3. \"Třetí generace\" - oděv má funkci senzoru. Řada společností nabízí pro tyto účely senzory tlaku, deformace a teploty. \n\nOblast e-textilií lze rozdělit na dvě hlavní kategorie:\n\n\nVětšina vývojových a komerčních projektů s e-textiliemi jsou hybridní, tedy elektronické komponenty jsou zabudovány do textilií a jsou připojeny ke klasickým elektronickým zařízením nebo komponentám. Např. některé tlačítkové ovladače mohou být plně textilní (jejich konstrukce používá vodivou textilní přízi). Ovládaná zařízení mohou být hudební přehrávače nebo diody LED, uchycené na tkanině z vodivých vláken tak, že mohou tvořit různě složité displeje. Monitorování fyziologických nebo environmentálních parametrů lze provádět pomocí tištěných senzorů, které byly integrovány do textilií, např. bavlny, neoprenu atp.\n\nObdobně jako v klasické elektronice, vyžaduje konstrukce elektronických vlastností na textilních vláknech použití vodivých a polovodičových materiálů typu vodivé textilie. Řada komerčně dostupných vláken obsahuje pro tkaní nebo šití mezi textilními vlákny kovová vlákna. Jelikož kovy a klasické polovodiče jsou tuhé materiály a nejsou tedy vhodné pro aplikace s textilními vlákny, z důvodu častého napínání a ohýbání při běžném použití. Jedním z nejdůležitějších problémů je, že e-textilie je nutno omývat/prát. Elektrické komponenty by bylo nutné izolovat při praní, aby se zabránilo jejich poškození. Nová třída elektronických materiálů, vhodnějších pro e-textilie je jedna třída organických elektronických materiálů, protože se mohou chovat jako vodiče a rovněž jako polovodiče. Laboratorně byly vyzkoušeny:\n\n\nUhlíková nanovlákna lze mj. použít na výrobu speciální elektronické textilie. Jde vlastně o uhlíkové nanotrubice, CNT (carbon nanotubes). Přízi CNT lze použít např. na výrobu:\n\n\nJde o flexibilní, otevřené senzorové mobilní systémy umožňující integraci do pracovních oděvů, uniforem i jiného oblečení, které mohou monitorovat životní funkce člověka i vlastnosti prostředí, ve kterém se člověk nachází. Profesionální e-oděvy jsou určeny pro sportovce, vojáky, policii, hasiče atp.\n\n\nTechnická komise IEC/TC 124, Nositelná elektronická zařízení a technologie se zabývá normalizací v oblasti nositelných elektronických zařízení a technologií. Pracovní skupina IEC TC 124/WG 2, E-textilie je zaměřena na vypracování metod hodnocení pro textilie, materiály, zařízení a systémy s elektrotechnickými funkcemi (funkcionalitami). Připravovaný soubor dokumentů bude mít označení IEC 63203.\n\n\n \n"}
{"id": "1564169", "url": "https://cs.wikipedia.org/wiki?curid=1564169", "title": "Oleg Pastier", "text": "Oleg Pastier\n\nOleg Pastier (17. dubna 1952, Tekovská Nová Ves – 15. března 2018) byl slovenský básník, publicista, vydavatel a disident.\n\nNarodil se v Tekovské Nové Vsi, dnes části obce Nová Dedina v okrese Levice. Absolvoval střední všeobecně vzdělávací školu v Nitře, kde až do maturity žil s rodiči. Jeho otec byl děkanem Pedagogické fakulty v Nitře (dnes součást UKF), odkud však musel v roce 1970 odejít poté, co se postavil proti vpádu vojsk Varšavské smlouvy v roce 1968. Tato událost dospívajícího studenta výrazně ovlivnila, normalizační společnost od té doby vnímal jako něco, co s jeho pohledem na svět není slučitelné. Získal špatný kádrový profil a pracoval v rozličných dělnických zaměstnáních. \n\nVe druhé polovině 70. let se v Bratislavě seznámil se skupinou otevřeně myslících lidí – Vladimírem Archlebem, Igorem Kalným, Jánem Budajem, Františkem Mikloškem, výtvarníky Milanem Bočkayem a Klárou Bočkayovou, Otisem Laubertem, Vladimírem Havrillou a dalšími umělci. V 80. letech začal v disentu získavat vydavatelské zkušenosti. Napřed se věnoval jednorázovým textům jako Solženicynova přednáška nebo esej disidenta Milana Šimečky, postupně se však u něho začalo shromažďovat stále víc prací, ke kterým se oficiálně nedalo dostat. Vydával je v samizdatových časopisech \"Kontakt\", \"Fragment\" a \"Fragment K\".\n\nBěhem sametové revoluce stál u zrodu občanského hnutí Verejnosť proti násiliu (VPN), 19. listopadu 1989, po prvním protestním mítinku v prostorech Umělecké besedy v Bratislavě, se spolu s Martinem Šimečkou, Jánem Budajem a Milošem Žiakem zúčastnil setkání v bytě Jána Langoše, na kterém vznikl název hnutí.\n\nOd března 1990 potom vydával dosud samizdatový časopis oficiálně, od roku 1992 pod názvem \"Fragment\". Ve svém vydavatelství F. R. & G vydal i jeho knižní edici. Po roce 1990 spolupracoval s literárními časopisy Kultúrny život a Romboid. Pro Slovenský rozhlas vytvořil sérii 23 rozhlasových dokumentů pod názvem \"Rodinné striebro\" a rozhlasových relací \"Obuj sa a choď\", \"Avantgardy\", \"Európska poviedka\" a ďalších. Žil a tvořil v obci Dolný Bar nedaleko Dunajské Stredy.\n\nPodle Literárního informačního centra\n\n\n\n\n\n"}
{"id": "1564170", "url": "https://cs.wikipedia.org/wiki?curid=1564170", "title": "Beverly McDonaldová", "text": "Beverly McDonaldová\n\nBeverly McDonaldová (* 15. února 1970, Saint Mary, Jamaica) je jamajská sprinterka. Mezi její úspěchy patří stříbrná medaile ve štafetě na 4 × 100 m na olympijských hrách v roce 2000 a zlatá medaile ve stejné disciplíně na olympijských hrách v roce 2004. Na letních olympijských hrách v roce 2000 v závodě 200 m získala bronzovou medaili. Beverly McDonaldová je sestra Michaela McDonalda.\n\n"}
{"id": "1564172", "url": "https://cs.wikipedia.org/wiki?curid=1564172", "title": "Národní zdravotní výbor Čínské lidové republiky", "text": "Národní zdravotní výbor Čínské lidové republiky\n\nNárodní zdravotní výbor Čínské lidové republiky () je orgán na úrovni ministerstva v Čínské lidové republice podřazený Státní radě, který je zodpovědný za hygienu a zdravotnictví.\n\nVznikl 19. března 2018 jako náhrada Národního výboru pro zdravotnictví a pro plánování rodiny. Sídlí v Pekingu. K roku 2020 jej řídí ministr Ma Siao-wej.\n"}
{"id": "1564175", "url": "https://cs.wikipedia.org/wiki?curid=1564175", "title": "Black Clover", "text": "Black Clover\n\nBlack Clover (japonsky ブラッククローバー, \"Burakku Kurōbā\") je japonská manga, kterou napsal a nakreslil Júki Tabata. Příběh se točí kolem Asty, mladého chlapce, který se narodil bez magických schopností, což je v jeho světě nevídané. I přes tuto nevýhodu, kterou pro něj osud připravil, si jde tvrdě za svým cílem stát se Králem čarodějů.\n\nManga vychází pravidelně každý týden od roku 2015 v časopise \"Šúkan šónen Jump,\" patřícího nakladatelství Šúeiša. Obsahuje celkem 23 svazků.\n\nV roce 2017 vznikla anime adaptace mangy studiem Pierrot.\n\nPřed dveřmi kostela byli jednoho dne zanecháni dva sirotci. Jeden dostal jméno Asta a druhý Juno. Jelikož vyrůstali od mala bok po boku, stali se z nich nejlepší kamarádi. V tomto světě, se všichni rodí se schopností ovládat tzv. Manu a umějí tak používat nejrůznější kouzla. Asta je jedinou výjimkou. Na rozdíl od Juna, ze kterého se vyklubalo zázračné dítě s obrovskými magickými schopnostmi, Asta nemá ani krapet magické síly. Motivován životním cílem stát se Králem čarodějů, jednou z nejmocnějších autorit v králoství Clover, na sobě pracuje a snaží se zdokonalit alespoň po fyzické stránce. Když oba dosáhli 15 let, Juno obdržel výjimečný grimoár (kouzelnou knihu, odemykající držiteli mocná kouzla) se čtyřlístkem a Asta, přestože nedisponuje magickou silou, získal podivný grimoár s vyrytým pětilístkem. Ten mu umožňuje vyvolat starodávné elfské meče. Následně se oba připojí k magickým rytířům a Asta tak udělá první krok v cestě za jeho cílem stát se Králem čarodějů.\n\nDílo Júkiho Tabaty se poprvé objevilo v dvanáctém vydání časopisu \"Šúkan šónen Jump\" vydávaném nakladatelstvím Šúeiša 16. února roku 2015. Jedná se o autorovo druhé dílo v tomto časopise. Jeho první série \"Hungry Joker\" (ハングリー ジョーカー, \"Hangurī Jōkā\"), která vycházela v letech 2012 a 2013 byla ovšem z důvodu nízké popularity ukončena. Manga začala vycházet od 4. června 2015 také ve svazcích. Čítá celkem 238 kapitol v 23 svazcích.\n\nJako součást své „Jump Start“ iniciativy oznámilo americké nakladatelství Viz Media dne 9. února 2015, že v jejich vlastním týdeníku vyjdou první tři kapitoly mangy Black Clover v anglickém jazyce. O měsíc později pak oznámilo, že se Black Clover usadí nastálo v jejich časopise, počínaje kapitolou 4 dne 6. dubna 2015.\n\nV Česku se tohoto díla zatím žádné nakladatelství neujmulo.\n\nAnime adaptace mangy Black Clover byla poprvé oznámena 18. prosince 2016. Zpracování se chopilo studio Pierrot, dříve známe svými tituly jako jsou Naruto nebo Bleach. Režije se ujal Tacuja Jošihara, scénář sepsal Kacujuki Fudejasu. Doprovodnou hudbu pak složila Minako Seki. Premiéra prvního dílu byla 3. října 2017 na TV Tokyo.\n\nPro západní publikum se vysílání anime ujala streamovací společnost Crunchyroll. Anglicky dabovanou verzi pak vysílá Funimation.\n\nHra ze světa Black Clover nazvaná \"Black Clover: Quartet Knights\" byla oznámena na festivalu Jump Festa v roce 2017. V Japonsku pak tento titul vyšel na platformách PlayStation 4 a Microsoft Windows 13. září 2018, na západě pak o den později.\n\nPostava Asty se také objevuje ve hře \"Jump Force\" od společnosti Bandai Namco Entertainment.\n\nAutorkou hudby k seriálu je Minako Seki. První CD s názvem \"Black Clover Music Collection Vol.1\" vyšlo 28. března 2018 a obsahuje celkem 38 skladeb. Druhé CD, s názvem \"Black Clover Music Collection Vol.2\" vyšlo 26. září 2018 s celkem 33 skladbami. K seriálu vyšlo také 25. září 2019 album nazvané \"Black Clover Theme Song Best\", které obsahuje všechny doposud vydané úvodní a závěrečné znělky seriálu.\n\n"}
{"id": "1564182", "url": "https://cs.wikipedia.org/wiki?curid=1564182", "title": "Race Imboden", "text": "Race Imboden\n\nRace Alick Reid Imboden (* 17. dubna 1993 Tampa) je americký sportovní šermíř (fleretista). Je členem United Fencing Academy v Los Angeles a jeho trenérem je Stefano Cerioni.\n\nNa mistrovství světa juniorů v šermu vyhrál v letech 2011 a 2012 soutěž družstev. Na mistrovství světa v šermu získal s americkým družstvem zlatou medaili v roce 2019 a stříbrné v letech 2013, 2017 a 2018. Na Olympijských hrách 2016 skončil s družstvem na třetím místě. Na Panamerických hrách v roce 2019 vyhrál soutěž družstev a byl třetí mezi jednotlivci.\n\nPři slavnostním vyhlášení vítězů na Panamerických hrách v Limě poklekl při americké hymně na jedno koleno. Svoje gesto vysvětlil jako protest proti „rasismu, držení zbraní, krutému zacházení s imigranty a prezidentovi, který rozsévá nenávist.“ Olympijský výbor Spojených států amerických mu za zakázanou politickou demonstraci udělil dvanáctiměsíční podmínečný trest. \n\nJe studentem St. John's University. Vedle sportu se věnuje také modelingu (pracuje pro agenturu Wilhelmina Models). Jeho zálibou je hip hop a vystupuje jako DJ.\n\n"}
{"id": "1564186", "url": "https://cs.wikipedia.org/wiki?curid=1564186", "title": "Golubinjak", "text": "Golubinjak\n\nGolubinjak () je vesnice v Chorvatsku v Bjelovarsko-bilogorské župě, spadající pod opčinu Dežanovac. Nachází se asi 7 km jihozápadně od Daruvaru. V roce 2011 zde žilo 154 obyvatel. V roce 1991 bylo 62,97 % obyvatel (165 z tehdy 262 obyvatel) české národnosti.\n\nSousedními vesnicemi jsou Dežanovac, Donji Sređani, Drlež, Gornji Daruvar, Gornji Sređani, Ivanovo Polje, Kip, Šibovac a Trojeglava.\n"}
{"id": "1564190", "url": "https://cs.wikipedia.org/wiki?curid=1564190", "title": "Drlež", "text": "Drlež\n\nDrlež je malá vesnice v Chorvatsku v Bjelovarsko-bilogorské župě, spadající pod opčinu Dežanovac. Nachází se asi 11 km jihozápadně od Daruvaru. V roce 2011 zde žilo 17 obyvatel. V roce 1991 bylo 64,7 % obyvatel (22 z tehdejších 34 obyvatel) české národnosti.\n\nSousedními vesnicemi jsou Golubinjak a Trojeglava.\n"}
{"id": "1564191", "url": "https://cs.wikipedia.org/wiki?curid=1564191", "title": "Tony Northrup", "text": "Tony Northrup\n\nTony Northrup (* 3. ledna 1974) je americký spisovatel, fotograf a video instruktor.\n\nV červnu 2000 vyhrál Northrup soutěž Sexiest Geek Alive. Po úspěchu v této soutěži se objevil v několika televizních pořadech, včetně Good Morning America, Montel Williams Show a To Tell The Truth. Northrup hovořil na konferencích a byl hostem různých událostí a webcastů. Northrup je pravidelně uváděn jako technologický expert. Northrup vytvořil řadu videí a knihu, která ukazuje, jak používat technologie k vytvoření vlastních řešení běžných problémů. Northrup a jeho manželka Chelsea Northrup jsou také známí fotografováním a modelingem snímků pro fotobanky.\n"}
{"id": "1564202", "url": "https://cs.wikipedia.org/wiki?curid=1564202", "title": "Tosi", "text": "Tosi\n\nTosi může znamenat:\n\n"}
{"id": "1564204", "url": "https://cs.wikipedia.org/wiki?curid=1564204", "title": "Miklos Gaál", "text": "Miklos Gaál\n\nMiklos Gaál (* 1974 v Espoo, Finsko) je finsko-maďarský umělec a fotograf žijící v Amsterdamu a Helsinkách. \n\nGaál studoval na Vysoké škole uměleckoprůmyslové v Helsinkách v letech 1995–1999, na Univerzitě fotografie a filmu v Göteborgu (1997–1998) a v roce 2004 promoval v Helsinkách. Od roku 2008 do roku 2009 strávil stipendium u Rijksakademie van beeldende kunsten v Amsterdamu.\nJeho fotografie, obvykle pořízené z ptačí perspektivy, kombinují ostrost a rozostření a jsou považovány za inovativní příspěvky k fotografování krajiny. Gaál měl samostatné výstavy v Kunsthalle Erfurt (2006) a v Kunsthalle Emden (2005). \n\n"}
{"id": "1564212", "url": "https://cs.wikipedia.org/wiki?curid=1564212", "title": "Sabatini", "text": "Sabatini\n\nSabatini může znamenat:\n\n\n\n"}
{"id": "1564213", "url": "https://cs.wikipedia.org/wiki?curid=1564213", "title": "Přidělování registrů", "text": "Přidělování registrů\n\nPřidělování registrů je jednou z úloh překladačů, které vytváří ze zdrojového kódu strojový kód nebo jazyk symbolických adres, který bude následně na strojový kód převeden.\n\nPodstata úlohy vychází z typické situace, kdy počítačový program využívá více proměnných, než kolik je na cílovém procesoru k disposici registrů, nelze tedy každé proměnné přiřadit její registr. Mít všechny proměnné pouze v operační paměti by bylo značně neefektivní, protože operační paměť je ve srovnání s registry velmi pomalá, a navíc řada strojových instrukcí vyžaduje, aby byl některý z jejích operandů v registrech. Úlohou je najít optimální využití registrů pro reprezentaci vždy těch proměnných, s kterými je pracováno, tedy typicky zejména minimalizovat přístup do operační paměti.\n\nV praxi je úloha ještě složitější tím, že některé instrukce upřednostňují nebo vyžadují pro svou práci konkrétní registry, na některých platformách se některé registry částečně překrývají (například EAX, AX, AH, AL na architektuře x86), je vhodné vzít v úvahu vliv keše a podobně. Také je obvykle třeba vzít v úvahu volací konvence, neboť při předávání dat podprogramu (a i předávání návratové hodnoty) jsou rovněž užívány registry, ať už jsou daná data předávána hodnotou nebo odkazem.\n\nPrůlomovým výsledkem ohledně přidělování registrů je práce Gregoryho Chaitina, který v roce 1982 publikoval s kolegy článek, v němž navrhli převést úlohu na úlohu barvení grafu a také ukázali její NP-úplnost.\n"}
{"id": "1564218", "url": "https://cs.wikipedia.org/wiki?curid=1564218", "title": "Srdov (tvrz)", "text": "Srdov (tvrz)\n\nSrdov je zaniklá tvrz u Štěkně východně od Strakonic v Jihočeském kraji. Tvrz existovala od třináctého do patnáctého století a dochovalo se po ní tvrziště chráněné jako kulturní památka. Pozůstatky tvrze se nachází na levém břehu Otavy v lokalitě U Mostáka asi dva kilometry západně od Štěkně a jeden kilometr jihovýchodně od Přešťovic.\n\nPrvní písemná zmínka o Srdovu pochází z roku 1251, kdy tvrz patřila Vernerovi ze Srdova, který v erbu používal znamení střely. Ve druhé polovině čtrnáctého století byl Srdov připojen ke Slaníku, tehdy zvanému Dvorec. Roku 1409 patřilo devatenáct jiter polí Zikmundovi ze Dvorce, ale z roku 1427 (1426) existuje zmínka o Žibřidovi ze Srdova. Z pozdějších dob už o Srdovu žádné zprávy nejsou. Tvrz patrně existovala až do počátku šestnáctého století, kdy byla opuštěna.\n\nNejstarší archeologické nálezy pochází ze dvacátých let dvacátého století a patří k nim nádoby, kachle, šípy a nože z předhusitské doby. Bedřich Dubský v dalším desetiletí údajně odkryl zbytky zdiva. Kamennou destrukci odkryl také Jan Michálek v roce 1980, který na tvrzišti nalezl keramiku z doby římské a ze třináctého až šestnáctého století.\n\nTvrziště se nachází v nadmořské výšce 394 metrů na okraji říční terasy, která úroveň údolní nivy převyšuje asi o deset metrů. Cesta, která ke tvrzišti vede od severu, nejspíše respektuje místo původního vstupu. Přístupnou severní a východní stranu chrání příkop široký dvanáct až patnáct metrů a hluboký až tři metry. V minulosti jej na vnější straně údajně lemoval val. Jádro tvrze má oválný půdorys s rozměry 60 × 40 metrů. Nenachází se na něm žádné patrné pozůstatky budov, pouze nad příkopem se dochoval nízký val, který může být zbytkem hradby. Na jižním okraji do tvrziště zasahuje stavba novodobého domu, v jehož zdivu se dochovala část gotické hradby.\n\n"}
{"id": "1564221", "url": "https://cs.wikipedia.org/wiki?curid=1564221", "title": "Střelba v obchodním centru Terminal 21 Korat", "text": "Střelba v obchodním centru Terminal 21 Korat\n\nK masové střelbě ve městě Nakhon Ratčasima v Thajsku došlo mezi 8. a 9. únorem 2020. Voják královské thajské armády zabil 29 osob a zranil dalších 58. Útočník byl zabit bezpečnostními složkami. \n\nÚtok začal, když pachatel zastřelil velícího důstojníka a dva další vojáky ve vojenském táboře Surathamphithak (). Podezřelý potom ukradl zbraně a vojenský Humvee, se kterým odjel do nákupního centra Termat 21 Korat, kde zahájil střelbu na nakupující. Během útoku podezřelý zveřejňoval aktualizace a sdílel živý stream na svém Facebooku. V Thajské historii šlo o masovou střelbu s nejvíce oběťmi. \n\nSeržant Jakrapanth Thomma (, 4. dubna 1988 – 9. února 2020, ve věku 31 let) byl před incidentem umístěn na vojenské základně Surathamphithak, kde útok započal. Dříve absolvoval poddůstojnický výcvik a střelecký kurs. \n\nV několika videích o sobě ukázal, že také vlastnil tři pistole: .44 Magnum Smith & Wesson Performance Center 629, 9mm Beretta 92FS a .45 ACP FN FNP-45. \n\nThajský premiér Prajutch Čan-Oča uvedl, že motivem mohl být pachatelův spor o majetek. Podle televize Channel News Asia (CNA) si útočník na sociálních sítích mimo jiné stěžoval na podvody a korupci. napsal podle CNA.\n\nStřelba začala asi v 15:30 místního času na vojenské základně Surathamphithak, kdy pachatel konfrontoval svého velitele, identifikovaného jako plukovníka Anantharot Krasae, ukradl mu zbraň a zastřelil ho. Poté zastřelil tchýni velitele. Následně pachatel zaútočil na tábor, ukradl ze strážního stanoviště a zbrojnice dvě útočné pušky Heckler & Koch HK33, kulomet M60 a 776 nábojů, v průběhu krádeže zabil vojáka. Potom ukradl Humvee, přičemž zranil řidiče. Pachatel utekl a zahájil střelbu na dva policisty a dva civilisty a zranil je. Důstojníci byli zasaženi do nohou a zad.\n\nPo útěku začal pachatel střílet na osoby na ulici. Poté dorazil do nákupního centra Terminal 21 Korat ve městě Nakhon Ratčasima, kde opustil vozidlo a začal střílet na lidi a odpálil tlakovou lahev, přičemž zabil 26 civilistů. Poté vzal šestnáct rukojmí v obchodním centru ve čtvrtém patře. Pachatel během obléhání živě vysílal na Facebooku a sdílel fotky a memy na svém profilu. Jeho účet nakonec Facebook zrušil. \n\nPolicisté a vojáci zaútočili na obchodní centrum a požadovali, aby se pachatel vzdal. Ten na to reagoval zahájením palby, zabil tři policisty a vojáka a zranit nejméně tři další osoby. Pachatel zůstal uvnitř několik hodin, během nichž byla úřady přivedena jeho matka, aby se pokusila přesvědčit ho, aby se vzdal. \n\n9. února v 09:13 místního času policie oznámila, že byl pachatel zastřelen.\n\nPodezřelý zveřejňoval během svého útoku příspěvky na sociální média a zeptal se uživatelů Facebooku, zda by se měl vzdát. Dříve již zveřejnil obrázek pistole a kulek s titulkem a . Facebook jeho stránku smazal a uvedl: \n\nUdálosti střelby byly zpočátku živě vysílány thajskými médii, které byly později kritizovány za to, že poskytly střelci informace o pohybu zasahujících jednotek. Thajský regulační úřad pro vysílání NBTC svolal schůzi se zástupci televizních stanic, aby prodiskutovali jejich živé vysílání zásahu. Generální tajemník NBTC Takorn Tanthasit uvedl, že nařídil všem televizním stanicím, aby přestaly živě vysílat situaci a jakékoli další informace, které mohly bránit v zásahu. Vydal varování, která byla ignorována některými stanicemi, což by mělo vést k disciplinárnímu řízení. Hashtag #แบนช่องone („Zablokujte Channel One“) trendoval na Twitteru v Thajsku v reakci na živé vysílání. \n"}
{"id": "1564230", "url": "https://cs.wikipedia.org/wiki?curid=1564230", "title": "Kaple svatého Huberta (Karlova Studánka)", "text": "Kaple svatého Huberta (Karlova Studánka)\n\nKaple svatého Huberta se nachází na katastrálním území Karlova Studánka v okrese Bruntál. Je postavena na jižním okraji lázní v památkové zóně, je chráněna jako kulturní památka a je zapsána v Ústředním seznamu kulturních památek ČR.\n\nDrobná dřevěná stavba kaple, která byla postavena pravděpodobně v letech 1757–1758, se nachází v památkové zóně Karlovy Studánky, která byla prohlášena Vyhláškou 413/2004 ze dne 24. června 2004. Kaple je postavena na kamenné podezdívce na půdorysu osmistěnu zakončena zvonovitou střechou lucernou s cibulovou bání, makovicí a křížem. Střecha je krytá šindelem. Stěny kaple jsou deštěné. K pravoúhlému vstupu vedou čtyři kamenné schody. Nad vstupem je oválné okno, v závěru je obdélné okno s půlkulatým závěrem.\n\nBarokní oltář je tvořen novodobou mensou a predellou. Nad oltářem je zavěšen obraz svatého Huberta z roku 1758 namalovaný Janem Kryštofem Handkem. V dolní části obrazu je znak Klementa Augusta, velmistra řádu německých rytířů. Plochý strop je ozdoben malbou představující hold venkovského lidu svaté Trojici. Na bočních stěnách jsou zavěšeny obrazy, které nesou letopočet 1758 a podpisy nebo iniciály donátorů – vrchnostenských úředníků panství řádu německých rytířů.\n\nSeznam obrazů: Navštívení Panny Marie, svatá Rodina, svatý Antonín z Padovy, svatý Karel Boromejský, svatá Jenovéfa Brabantská, svatý Eustach, svatý Ivan, svatý Jiří, Alžběta Durynská, Klanění sv. Tří králů a Smrt svatého Františka Xaverského.\n\n"}
{"id": "1564232", "url": "https://cs.wikipedia.org/wiki?curid=1564232", "title": "Schmiedel", "text": "Schmiedel\n\nSchmiedel nebo Schmiedl [\"šmídl\"] je německé příjmení:\n\n"}
{"id": "1564237", "url": "https://cs.wikipedia.org/wiki?curid=1564237", "title": "Petr Chňoupek", "text": "Petr Chňoupek\n\nPetr Chňoupek (* 24. ledna 1972, Mastník) je český novinář, publicista a komunální politik. Od roku 1998 je zastupitelem obce Mastník. V letech 1999–2014 byl místostarostou obce.\n\nVystudoval Střední průmyslovou školu v Třebíči, poté absolvoval čtyři semestry na Filozofické fakultě Masarykovy univerzity v Brně. Od roku 1995 pracuje jako redaktor Horáckých novin, od roku 2012 pak šéfredaktor.\n\nOd roku 1990 byl členem Liberálně demokratické strany, poté Občanské demokratické aliance a na konci 90. let Unie svobody. V roce 2016 byl několik měsíců členem krajského výboru a krajským tajemníkem STAN na Vysočině. Od roku 2018 je členem Moravského zemského hnutí.\n\nV současné době je též předsedou spolku Povodí Stařečského potoka, který se zabývá osvětovou prací na poli historie a kultury.\n"}
{"id": "1564239", "url": "https://cs.wikipedia.org/wiki?curid=1564239", "title": "Lejsčík ohnivý", "text": "Lejsčík ohnivý\n\nLejsčík ohnivý (\"Petroica phoenicea\") je druh malého pěvce, který obývá chladnější oblasti jihovýchodní Austrálie a Tasmánii. Tito hmyzožraví pěvci jsou výrazní především díky zářivě oranžové náprsence, kterou ale mají pouze samci. Naopak samice jsou převážně hnědé a šedobílé. Obě pohlaví mají tmavě hnědé duhovky, černý zobák a měří mezi 12 až 14 cm. Navzdory rodovému jménu, které blízce připomíná lejskovité, nebyla jejich vzájemná příbuznost prokázána.\n\nTvoří monogamní páry a během období rozmnožování si staví hluboká hnízda, do kterých pak samičky kladou tři až čtyři vejce. Jejich populace konstantně klesá kvůli ztrátě přirozeného prostředí, což vedlo k tomu, že se od roku 2004 oficiálně jedná o téměř ohrožený taxon.\n\nLejsčíci ohniví byli poprvé popsáni již roku 1830 francouzskými přírodovědci Jeanem Reném Constantem Quoyem a Josephem Paulem Gaimardem. Ti je tehdy zařadili mezi lejsky pod binomickým názvem \"Muscicapa chrysoptera\". Druhové jméno \"chrysoptera\" bylo odvozeno ze starořeckých slov \"chrysos\", tedy zlatý, a \"pteron\" – peří.\n\nO sedm let později je zařadil anglický ornitolog John Gould do rodu \"Petroica\" jako \"Petroica phoenicea\", přičemž tato systematika se zachovala. Od té doby je Quoyovo a Gaimardovo označení bráno jako nomen oblitum. Současné binomické označení pochází ze starořečtiny: \"petros\" znamená skála, \"oikos\", domov. Slovo \"phoinikes\", ze kterého je odvozeno druhové jméno, znamená červený.\n\nDo rodu \"Petroica\" se též řadí lejsčíci růžovoprsí (\"Petroica rosea\"), růžovobřiší (\"Petroica rodinogaster\"), rudočelí (\"Petroica goodenovii\") a \"Petroica boodang\", kteří společně s lejsčíky ohnivými tvoří malou skupinu obecně nazývanou červenými lejsčíky. Jejich protiklady mohou být zástupci rodu \"Eopsaltria\", přezdívaní žlutí lejsčíci: lejsčík žlutý (\"Eopsaltria australis\") a šedoprsý (\"Eopsaltria griseogularis\").\n\nZpočátku lejsčíci spadali pod lejskovité, samostatná čeleď vznikla až později. Dle molekulárnímu výzkumu z roku 2008 jsou velmi ranou odnoží pěvců. Neuvádějí se žádné poddruhy.\n\nTělo dospělých měří na délku 125 až 135 mm, což z nich dělá největší z červených lejsčíků. Tasmánští i australští lejsčíci jsou stejně velcí. Oproti ostatním zástupcům z rodu \"Petroica\" nemají tak robustní stavbu těla, naopak mají poměrně dlouhá křídla, krk a malou hlavu. Samce lze snadno od samic odlišit díky výrazné oranžovo-červené náprsence a ocelově šedému krku a hlavě. Zbytek zad a ocasu je též tmavě šedý, křídla většinou bílá. Samice jsou světle hnědé s šedobílým břichem a boky, taktéž se vyskytuji šedobílé znaky nad zobákem a na křídlech. Někdy mohou mít načervenalé nebo naoranžové peří na prsou. Zobák a nohy jsou u obou pohlaví černé, duhovky tmavě hnědé. Byl ale zaznamenán i případ dospělého lejsčíka ohnivého s citronově žlutou hrudí. Takový nedostatek červeného pigmentu a jeho nahrazení žlutým se nazývá xantochromie.\n\nPrvní peří ptáčat je tmavě šedé nebo hnědé. Mají šedý zobák s krémovými koutky a oranžové hrdlo. Během prvního přepeřování se začnou podobat samicím, ale s tím rozdílem, že horní část těla je pruhovaná a tmavší. Krátce po vylétnutí z hnízda znovu přepeří, tentokrát již plně připomínají dospělé samice, přičemž mladí samci mohou mít několik oranžových pírek na hrudi. Okolo druhého roku života mají již někteří samci téměř dospělecké zbarvení, jiní stále připomínají samice. Určení jejich pohlaví a věku je v této fázi poměrně náročné.\n\nUrčování druhu podle samotného zbarvení nemusí být vždy přesné, jelikož i jedinci \"Petroica boodang\" mohou mít náprsenku v různých odstínech oranžové. Nicméně ostatní druhy červených lejsčíků, mimo lejsčíka ohnivého, mívají černou hlavu a robustnější tělo. Také jsou výrazně menší.\n\nJejich zpěv se liší podle období: na jaře, v létě a na podzim je většinou slyšet jejich hlasitá vokalizace, rozpoznatelná až na 150 m, s výjimkou mezi květnem a červencem, kdy jsou naopak tišší. Tento druh zpěvu je slyšitelný asi ze 30 m. Oproti ostatním australským lejsčíkům je jejich píseň složitější a údajně též melodičtější. Zpívají samci i samice, většinou pro upoutání pozornosti možného partnera. Samice pak při vyrušení v hnízdě vydávají syčivý zvuk.\n\nLejsčíci ohniví žijí převážně v teplotně mírných oblastech jihovýchodní Austrálie a v Tasmánii. Méně početní jsou pak na západě a jihozápadě kontinentu. Vyhledávají vyšší nadmořské výšky, například v rámci Velkého předělového pohoří a dle terénního výzkumu provedené v Melbourne vyšlo najevo, že klima jejich počty dlouhodobě neovlivňuje. Na jaře a v létě je lze pozorovat ve vlhkých lesích až do nadmořské výšky 1800 m, kterým dominují vysoké stromy, například blahovičníky \"Eucalyptus pauciflora\", \"Eucalyptus delegatensis\", \"Eucalyptus viminalis\" a \"Eucalyptus regnans\". Na zimu a podzim pak migrují na menší vzdálenosti z alpinských a subalpinských oblastí do nižších poloh; pastvin nebo velmi řídkých porostů blahovčníků. Samci běžně odlétají o několik dní dříve než samice. Někteří jedinci z Tasmánie též přelétávají Bassův průliv, aby se dostali do Victorie. .\n\nDle pozorování se často rozšiřují do oblastí vypálených požáry, ale když začnou tato místa znovu zarůstat, opustí je.\n\nAčkoliv v minulosti byli lejsčíci ohniví klasifikováni jako málo dotčení ptáci, od roku 2004 je BirdLife International řadí mezi téměř ohrožené druhy. Důvodem je postupný úbytek populace během předcházejících pětadvaceti let kvůli ničení jejich přirozeného prostředí lidmi. Dalším z faktorů může být i častá hnízdní predace ze strany flétňáků stračích (\"Strepera graculina\").\n\nTito ptáci jsou poměrně teritoriální a své území si pečlivě střeží i před jinými lejsčíky. Ostatní se snaží odradit výhružným nafukováním hrudi a nalétáváním na ně.\n\nLejsčíci ohniví žijí většinou monogamně až do doby úmrtí jednoho z partnerů, nicméně byly zaznamenány i případy, kdy se od sebe oddělili a našli si jiné druhy. Při toku se samci snaží zaujmout samice tak, že jim nosí potravu a přelétávají před nimi. Pronásledování pokračuje i na zemi, kde pobíhají sem a tam se skloněnou hlavou. Rozmnožování probíhá většinou od srpna do ledna a to v oblasti Velkého předělového pohoří, na ostrovech Bassova průlivu nebo na vysočinách Tasmánie. Samec nejdříve „navrhuje“ místa vhodná pro postavení hnízda, na rozdíl od jiných lejsčíků se též zapojuje i samička. Během jednoho až pěti dnů je místo vybráno a samice postaví příbytek sama. Většinou to bývá na vidlicovitých větvích blahovičníků, výjimečně i na borovicích montereyských (\"Pinus radiata\"), ve výšce několika metrů nad zemí. Nicméně již Gould zaznamenal, že nebojácně hnízdí v městských oblastech, například v hlavním městě Tasmánie Hobartu, a společnost lidí jim nijak nepřekáží. \n\nSamotné hnízdo se skládá ze suché trávy., mechu a kůry. Má tvar hluboké hrnku a uvnitř bývají jako výplň pavučiny nebo peří. Dovnitř pak samice naklade tři až čtyři matně bílá vejce, někdy s namodralým nebo šedavým odstínem. Zahřívá je přibližně dalších 17 dnů. Jako u ostatních pěvců, i mladí lejsčíků ohnivých se rodí holá a slepá. Oči otevřou okolo šestého dne života, peří na křídlech začíná růst až okolo devátého nebo desátého dne. První tři dny mladé krmí matka z toho, co přinese partner, od čtvrtého dne je krmí přímo on. \n\nŽiví se především hmyzem, který loví buďto v páru (během období hnízdění) nebo v malých společenstvech (v zimě, kdy spíše sbírají potravu ze země). Tyto skupiny může tvořit více druhů, například lejsčíci kápoví (\"Melanodryas cucullata\"), pustináčci běločelí (\"Epthianura albifrons\") nebo lindušky velké (\"Anthus novaeseelandiae\"). Loví z jednoho konkrétního místa, které jim poskytuje dobrý výhled a kde mohou nehybně a vzpřímeně čekat na případnou kořist. Často také shánějí jídlo v brázdách čerstvě zoraných polí.\n\nV porovnání s lejsčíky \"Petroica boodang\" tvoří jídelníček lejsčíků ohnivých větší procento létavého hmyzu. I to by mohlo být důvodem, proč tito ptáci na zimu migrují: kvůli nedostatku potravy. Nejvíce jsou zastoupeny různé druhy brouků, vos, ovádů, roupců, dále také mnohonožky a máloštětinatci.\n\n"}
{"id": "1564246", "url": "https://cs.wikipedia.org/wiki?curid=1564246", "title": "Rattenberg (Tyrolsko)", "text": "Rattenberg (Tyrolsko)\n\nRattenberg je rakouské město v okrese Kufstein, spolková země Tyrolsko. S plochou 0,11km a se obyvateli je nejmenším rakouským městem.\n\nMěsto Rattenberg leží na katastrálním území stejného jména na pravém břehu řeky Inn . Rozloha města přesně odpovídá čtvrtině plochy městského státu Vatikán. Okolními obcemi jsou na severovýchodě Radfeld, na západě Kramsach a na jihozápadě Brixlegg. V důsledku polohy na úpatí hory Schlossberg na část města po tři zimní měsíce vůbec nedopadají sluneční paprsky, město zůstává ve stínu hory. Uvažovalo se o oslunění zastíněné části města zrcadly, ale projekt nebyl realizován.\n\nRattenberg leží mezi skalami a řekou Inn pod zbytky hradu z 10. století. Původně město sloužilo jako překladiště pro zboží, převážené po řece Inn a také jako celní stanice mezi Tyrolskem a Bavorskem. Historické centrum je dnes pěší zónou.\n\nPrvní historická zmínka pochází z roku 1254. Pod ochranou hradu se místo rozvíjelo podél silnice mezi řekou Inn a horou Stadberg. Na východě bylo uzavřeno zdí a příkopem. V roce 1393 byl Rattenberg povýšen na bavorské město.\n\nRattenberg patří, jako ostatní tyrolská města na východ od Zillertalu, k Salcburské arcidiecézi. Do války o Landshutské dědictví, byl Rattenberg součástí Bavorska. Po ukončení války a uzavření míru v roce 1505 se stal Rattenberg součástí Tyrolska.\n\nOd roku 2013 je Rattenberg památkově chráněným městem. Je po městě Hall in Tirol druhým takto chráněným městem v Tyrolsku a třicátým v Rakousku.\n\n\nRattenberg je dnes znám svými sklářskými dílnami, a proto se mu přezdívá „Město skla“. Nejdůležitějším hospodářským odvětvím je turistika. V létě navštíví město, které má pouze jeden hotel, autobusy a osobními auty cca 3000 návštěvníků denně. Téměř celé město je pěší zónou.\n\nVe městě není pošta ani policejní stanice, na druhou stranu v Rattenbergu sídlí soud pro dvanáct obcí.\n\nVzhledem k omezené ploše zastavitelných míst je několik infrastrukturních zařízení mimo hranice města: např. mateřská škola, hasiči, hřbitov, sportovní hřiště, recyklační dvůr, vlakové nádraží a několik velkých parkovišť.\n\nRattenberg je dostupný po dálnici A 12 výjezdem Kramsach (exit 32). Před dokončením dálnice vedl veškerý provoz do 4. srpna 1972 městem. Tyrolská silnice B 171 s Rattenbergským tunelem (624 m) byla dokončena o deset let později a zcela odklonila průjezdní dopravu z města. Železniční spojení zajištuje trať Kufstein – Innsbruck, zastávka Rattenberg-Kramsach.\n\nNejvětšími pravidelnými akcemi jsou:\n\n\n"}
{"id": "1564247", "url": "https://cs.wikipedia.org/wiki?curid=1564247", "title": "René (novela)", "text": "René (novela)\n\nRené (1802) je novela francouzského preromantického (někdy řazeného mezi romantiky) spisovatele Françoise-Reného de Chateaubrianda. Jde o jakési volné pokračování autorovy novely \"Atala\" a jejím hrdinou je prototyp melancholického rozervance, který není s to se podřídit společnosti a na svém putování nalézá všude obraz zkázy a rozkladu.\n\nNovela byla stejně jako \"Atala\" koncipována jako součást epopeje v próze \"Načezové\" (\"Les Natchez\") (napsáno v letech 1793 až 1799, vydáno až 1826), ale autor ji nejprve zařadil do svého spisu \"Duch křesťanství neboli Krásy křesťanského náboženství\" (1802, \"Génie du christianisme, ou Beautés de la religion chrétienne\"), kde měla společně s \"Atalou\" v rámci esteticko-morální obhajoby křesťanství dokumentovat jeho vítězství nad pozemskou láskou i nad strachem před smrtí. \"René\" měl okamžitě velký úspěch a proto byl roku 1805 společně s \"Atalou\" znovu publikován. Chateaubriand byl ale také kritizován za použití tématu incestu, neboť příčinou Reného vykořenění byla láska jeho sestry Amélie.\n\nJak název napovídá, novela obsahuje mnoho autobiografických prvků, které do značné míry čerpají z Chateaubriandových vzpomínek na jeho vlastní dětství v Bretani a na jeho cesty v Severní Americe v roce 1791. Autor Amélii vykreslil podle své sestry Lucie, ale neexistuje žádný důkaz o tom, že by se jejich vztah v reálném životě podobal tomu, který byl vykreslen v novele. Dílo je velmi vášnivé a křesťanství v něm až tak velkou roli nehraje. Zařazení novely do \"Ducha křesťanství\" Chateaubriand proto obhajoval tím, že chtěl ukázat nutnost existence klášterů, kam se mohou uchýlit „\"životem rozdrcené duše\"“, neboť Amélie se stane jeptiškou.\n\nNovela se stala nesmírnou inspirací pro mladé romantiky, protože zobrazuje moderní rozervanou duši, která bezútěšné bloudí životem, pohrdá banalitou světa, nemůže najít místo, kde by mohla žít, a prožívá bolestný pocit disharmonie mezi touhou a jejím naplněním. Chateaubriand tak jako první ve francouzské literatuře ztvárnil v této novele tzv. „\"nemoc století\"“ („\"mal de siecle\"“), tj. pocit slabosti, rozervanosti, beznaděje, ztráty idejí a duchovních jistot romatických hrdinů.\n\nNovela se odehrává v první polovině 18. století. René, zoufalý a nešťastný Francouz, nalezne útočiště u indiánského kmene Načezů v Louisianě, kde jej za svého přijme slepý stařec Šakta. Stýká se pouze s ním a s páterem Souelem, misionářem z blízké pevnosti Rosalie. I když mu Šakta vypoví svůj smutný životní příběh (viz novela \"Atala\"), nechce René odhalit příčinu své melancholie. Nakonec jej Šakta se Souelem přesvědčí.\n\nNásledující část vypráví René v první osobě. Léčí své osamělé dětství na zámku svého otce v Bretani. Matka mu zemřela při jeho porodu a otec se vzhlížel v jeho starším bratrovi a nechal jej vychovávat cizími lidmi. Pochopení našel pouze u své o něco starší sestry Amélie, se kterou podniká dlouhé osamělé procházky v přírodě kolem zámku.\n\nPo smrti otce zdědí panství Reného starší bratr. René se proto s Amélií odstěhuje ke svým příbuzným a nakonec se rozhodne cestovat. Navštíví ruiny starověkého Řecka a Říma, slavné italské památky i místa ve Skotsku, popsaná ve starých písních. Vše v něm vyvolává melancholické úvahy, vrátí se do Francie a je jí znechucen. Považuje ji za zkorumpovanou a bezbožnou. Zjistí, že se mu Amélie nevysvětlitelně vyhýbá, žije jako samotář, to jej omrzí, odstěhuje se na venkov, ale ani tam nenajde uspokojení. Rozhodne se spáchat sebevraždu.\n\nJakmile se Amélie z jeho dopisu, ve kterém chce uspořádat své majetkové poměry, dozví o jeho plánu, okamžitě se k němu vrátí. René je šťasten, že jsou zase spolu, ale Amélii něco trápí tak, že se její zdravotní stav zhoršuje. Jednoho dne pak René zjistí, že Amélie od něho opět odešla a zanechala mu dopis, ve kterém mu bez vysvětlení oznamuje, že se chce stát jeptiškou. Při skládání jejího řeholního slibu zjistí, že do kláštera vstupuje proto, aby překonala svou neuvěřitelnou lásku k němu. Rozhodne se proto navždy opustit Evropu a odcestovat do Ameriky.\n\nPo skončení svého vyprávění ukáže René Šaktovi a páterovi Souelovi dopis, který nedávno dostal z Evropy, že Amélie zemřela, když pečovala o své bližní postižené nakažlivou chorobou. Zatímco Šakta má pro něho soustrastná slova, otec Souel, který je v nitru také lituje, jej odsuzuje jako malicherného domýšlivého snílka.\n\nNa konci novely vypravěč konstatuje, že Šakta, René i páter Souel zahynuli během krvavých bojů Načezů s Francouzi.\n\n"}
{"id": "1564248", "url": "https://cs.wikipedia.org/wiki?curid=1564248", "title": "Mistrovství České republiky v lyžařském orientačním běhu 2020", "text": "Mistrovství České republiky v lyžařském orientačním běhu 2020\n\nMistrovství České republiky v lyžařském orientačním běhu 2020 proběhlo ve třech individuálních a jedné týmové disciplíně.\n\nZávod proběhl v sobotu dopoledne poblíž lyžařského střediska Paseky nad Jizerou za krásného slunečného počasí a teplotách okolo 0°C. V lese a na loukách leželo 10-20 cm sněhu. Tratě využily okolní louky s najetými skútrovými stopami a lesní rolbované tratě pro turisty pod Bílou skálou.\n\n\"Souhrnné informace naleznete v článku Mistrovství České republiky v lyžařském orientačním běhu štafet.\"\n\nV sobotu odpoledne navázalo na dopolední závod mistrovství ve sprintu. Krásné slunečného počasí, teploty mírně nad 0°C. Tratě využily především okolní louky s najetými skútrovými stopami.\n\n\"Souhrnné informace naleznete v článku Mistrovství České republiky v lyžařském orientačním běhu ve sprintu.\"\n\nZávod proběhl v neděli dopoledne poblíž lyžařského střediska Paseky nad Jizerou a stejně jako v sobotu bylo krásné slunečné počasí, teploty okolo 0°C a 10-20 cm sněhu. Závodilo se prostoru poměrně husté sítě rolbovaných turistických lyžařských tras v lesích v okolí Bílé skály.\n\n\"Souhrnné informace naleznete v článku Mistrovství České republiky v lyžařském orientačním běhu na klasické trati.\"\n\n\"Souhrnné informace naleznete v článku Mistrovství České republiky v lyžařském orientačním běhu na krátké trati.\"\n\n\n"}
{"id": "1564256", "url": "https://cs.wikipedia.org/wiki?curid=1564256", "title": "Hazzá al-Mansúrí", "text": "Hazzá al-Mansúrí\n\nHazzá al-Mansúrí ( ; * 13. prosince 1983 Al Wathba, Spojené arabské emiráty) je vojenský pilot a první kosmonaut Spojených arabských emirátů, který roku 2019 absolvoval týdenní kosmický let do vesmíru na Mezinárodní vesmírnou stanici.\n\nHazzá al-Mansúrí se narodil roku 1983, pochází z Al Wathby, příměstí Abú Zabí, hlavního města Spojených arabských emirátů. Roku 2004 dokončil studium na Letecké škole Chalífy bin Zájeda (Khalifa bin Zayed Aviation College) a nastoupil do vojenského letectva emirátů, v němž sloužil jako vojenský pilot. Mimo jiné létal i na stíhacích F-16 Fighting Falcon.\n\nRoku 2017 se účastnil náboru kosmonatů emirátů a uspěl, dostal se mezi dva finální kandidáty (společně se Sultánem an-Nejádí), kteří v září 2018 zahájili výcvik k letu v ruském Středisku přípravy kosmonautů ve Hvězdném městečku. Kosmonaut emirátů měl letět v březnu 2019 v Sojuzu MS-12 v rámci 19. návštěvní expedice na Mezinárodní vesmírnou stanici (ISS), ale po neúspěšném startu Sojuzu MS-10 v říjnu 2018 byl program letů změněn a 19. návštěvní expedice odložena na podzim 2019.\n\nDo vesmíru Hazzá al-Mansúrí vzlétl 25. září 2019 z kazašského Bajkonuru v Sojuzu MS-13 společně s kosmonauty Olegem Skripočkou a Jessicou Meirovou. Téhož dne se spojili s ISS a al-Mansúrímu začal týdenní pobyt na stanici. Na Zem se vrátil 3. října 2019 v Sojuzu MS-12 s vracejícími se kosmonauty Expedice 60 Alexejem Ovčininem a Nickem Hague. Al-Mansúrího kosmický let trval 7 dní, 21 hodin a 2 minuty.\n\n"}
{"id": "1564261", "url": "https://cs.wikipedia.org/wiki?curid=1564261", "title": "Rebecca (muzikál)", "text": "Rebecca (muzikál)\n\nRebecca je muzikál napsaný na motivy románu Živá a mrtvá od Daphne du Maurier. Autory jsou Michael Kunze (libreto a texty) a Sylvester Levay (hudba), autoři muzikálů \"Elisabeth\", \"Mozart!\" a \"Marie Antoinetta\". \n\nSvětovou premiéru měl muzikál 28. září 2006 v Raimundově divadle ve Vídni. Od té doby byl inscenován ve Finsku, Koreji, Japonsku a dalších zemích. V České republice proběhla premiéra dne 9. března 2017 v Národním divadle moravskoslezském.\n"}
{"id": "1564263", "url": "https://cs.wikipedia.org/wiki?curid=1564263", "title": "Rudolf Maxera", "text": "Rudolf Maxera\n\nRudolf Maxera (17. dubna 1868 myslivna Bušohrad u Skryjí – 27. března 1935 Křivoklát) byl český lesník, archivář a knihovník na křivoklátském panství. \n\nVe službách Fürstenberků byl od roku 1884 jako revírník, v roce 1928 byl jmenován nadlesním v nově zřízeném polesí hradu Křivoklátu, jehož panství se o dva roky později stalo majetkem československého státu. Maxera, zdatný myslivec a ochránce zvěře, který se současně staral o hradní archiv a knihovnu, odešel na odpočinek v roce 1932. O to více se poté věnoval dějinám křivoklátské myslivosti i obecně hospodářství zdejšího regionu. Napsal např. \"Myslivecká mudrosloví\" (1929) nebo \"Soupis památek krajinného svérázu\", ale především trojdílnou \"Myslivost v hloubi křivoklátských lesů\" (1932–1934). Pochován je na lesním hřbitově v Novém Jáchymově.\n"}
{"id": "1564274", "url": "https://cs.wikipedia.org/wiki?curid=1564274", "title": "Řád ctností", "text": "Řád ctností\n\nŘád ctností (: نيشان الكمال) je Egyptský ženský řád založený roku 1915 v dobách Egyptského sultanátu. Po pádu monarchie byl převzat i Egyptskou republikou. V praxi je udílen především jako diplomatický řád manželkám předních politiků, příslušníků královských rodin či diplomatů.\n\nŘád byl založen 14. dubna 1915 egyptským sultánem Husajnem Kamilem. V roce 1923 byl řád reformován. Po pádu egyptské monarchie byl řád zachován, došlo pouze ke změně řádových stanov. Udílen by měl být za mimořádně vynikající služby, ale většinou je udílen manželkám důležitých státníků.\n\nŘádový odznak monarchistické verze řádu měl tvar hvězdy s deseti lotosovými květy, které byly střídavě smaltovány v modré a bílé barvě. Uprostřed byl medailon s nápisem v arabském písmu. Ke stuze byl připojen pomocí přechodového prvku ve tvaru královské koruny.\n\nŘádový odznak republikové verze řádu má tvar pěticípé modře smaltované hvězdy s rameny ve tvaru lotosových květů na koncích s vloženými rubíny. Mezi rameny jsou zlaté dekorace zdobené rubíny. Uprostřed je kulatý bíle smaltovaný medailon se zlatým nápisem v arabštině. Ke stuze je odznak připojen přechodovým prvkem v podobě státního znaku. Řádový odznak I. třídy se tvarem shoduje s odznakem speciální třídy je však použito méně drahokamů. Odznaky II. a III. třídy jsou menší.\n\nStuha je světlé šedá se zlatými okraji. Existují také červené stužky se zlatými okraji\n\nŘád je udílen ve čtyřech třídách:\n\n\n"}
{"id": "1564281", "url": "https://cs.wikipedia.org/wiki?curid=1564281", "title": "Transakční systém", "text": "Transakční systém\n\nTransaction processing system (též TPS nebo transakčně procesní systém) je takový aplikační software, který zajišťuje informace pro běžnou operativní činnost byznysu. Transakčně procesní systémy tvoří základ informačního systému podniku, protože vytvářejí obvykle vstupy do informačních systémů pro rozhodování a vykazování. Jedná se o nástupce klasických dávkových systémů, které měly mechanizovat typické agendové úlohy, jako je účetnictví, různé evidence, rezervační či skladové systémy. Značná část informačních systémů, se kterými přicházíme každodenně do styku je právě tohoto typu. V současnosti jsou uživatelé transakčních systémů vysoce kvalifikovaní pracovníci schopni provádět samostatná rozhodnutí v zájmu podnikových cílů.\n\nHlavními charakteristikami transakčních systémů jsou tedy výkon, spolehlivost, konzistence a dostupnost. Aby bylo možné těchto charakteristik dosáhnou, musí být data snadno přístupná v datovém skladu, musí být zavedeny postupy zálohování a musí být zaveden proces obnovy, aby bylo možné řešit selhání systému nebo člověka, počítačové viry nebo přírodní katastrofy.\n\nJedná se o typ systému, kombinaci softwaru a hardwaru, který podporuje zpracování transakcí. Transakční zpracování je druh počítačového zpracování, ve kterém je každý jednotlivý nedělitelný úkol nazývaný transakce.\n\n\n\nERP\n\nERP systém neboli systém plánování podnikových zdrojů, je obecný pojem pro integrovaný podnikový počítačový systém. Jedná se o integrovaný, přizpůsobený, softwarově založený systém, který spravuje většinu podnikových požadavků ve všech funkčních oblastech, jako jsou finance, lidské zdroje, výroba, prodej a marketing. Příkladem ERP systémů jsou SAP, Oracle nebo Helios.\n\nCRM\n\nZkratka CRM vychází z anglického názvu Customer Relationship Management – tedy v překladu řízení vztahů se zákazníky. CMR systém shromažďuje veškerá data, která o zákaznících máme – a ty nám pomáhají zákazníkům a jejich potřebám lépe porozumět a jednotlivé obchodní procesy v naší firmě těmto potřebám přizpůsobit.\n\nGIS\n\nGeografický informační systém je informační systém, rozšířený o možnost vstupu, ukládání, manipulace, analýz a výstupu geodat, který se skládá ze softwaru, hardwaru, na kterém je provozován, geodat, obslužného personálu, uživatelů a metod.\n\nMRP\n\nPlánování materiálových potřeb (Material Requirement Planning) je systém pro výpočet materiálů a součástí potřebných k výrobě produktu.\n\nE-commerce\n\nJedná se o termín používaný pro popis komunikace při elektronickém obchodu.\n\nNejčastější typy e-commerce:\n\n"}
{"id": "1564286", "url": "https://cs.wikipedia.org/wiki?curid=1564286", "title": "Václav Müller", "text": "Václav Müller\n\nVáclav Müller (* 17. ledna 1974 Opava) je český kulturní promotér, hudební producent a organizátor. \n\nJe zakladatel a šéfem festivalu Hradecký slunovrat, který vznikl coby oslava jeho kulatých narozenin v roce 2014 na státním zámku v Hradci nad Moravicí, který se zde následně etabloval v dramaturgicky otevřený multižánrový kulturní, především však hudební, festival. Ten je pořádán v letní a zimní edici, na festival navazuje také množství dalších koncertů a navazujících akcí. Dramaturgii a pořádání akcí se věnuje dlouhodobě. V roce 2014 například spolu s malířkou a písničkářkou Martinou Trchovou zrealizoval mezinárodní setkání malířek Barvy ženy.\n\nModeroval na Opavsku veřejné diskuze s Jaroslavem Kmentou nebo Ivo Mludkem, spolupracuje s ostravským centrem Pant. Od roku 2018 členem grantové komise Ministerstva kultury ČR pro oblast profesionálního umění, komise pro alternativní hudbu. Je také členem žánrové komise ceny Anděl Akademie populární hudby v žánru Folk.\n\nVáclav Müller je uveden coby producent na desce \"Půljablkoň – Němec, Puttnerová\", což je nejmenší verze skupiny Jablkoň. Cíleně seznámil a přivedl ke spolupráci folklórní houslistu, držitelku tří cen Anděl za world music Jitku Šuranskou a rockového kytaristu Petra Uviru. Vzniklo tak duo \"Šuranská & Uvira\", které do předčasné smrti Jitky Šuranské, pod manažerským vedením Václava Müllera úspěšně koncertovalo. Na chystané album již však nedošlo.\n\nRoky se věnoval hudební, i jiné, publicistice. Byl členem redakce v časopisech \"Hitbox\" a \"Folk & Country\", s občasnými příspěvky v nehudebních médiích (Reflex, Hospodářské noviny, atd.). Publicistické činnosti nepravidelně pokračuje i nadále.\n\nJe autorem fotografického cyklu s názvem Dvojité vidění, fotografií na motivy textů písní Petra Linharta (představeno 4. 10. 2019 v pražském klubu Kaštan). Vystavoval také spolu se Zdeňkem Svánovským v rámci cestovatelského projektu Barvy čtyř kontinentů, který zahrnoval 25 výstav po celé ČR a Slovensku. Pořádá občasné samostatné výstavy a je autorem deseti nástěnných fotokalendářů s přírodní a regionální tématikou.¨\n\nVe své podnikatelské činnosti se věnuje tisku. Amatérsky se věnuje mykologii, v rámci svého zájmu o víno spolupracuje s několika vinařstvími. Václav Müller je ženatý, s manželkou Michaelou vychovávají dvě děti.\n\n"}
{"id": "1564289", "url": "https://cs.wikipedia.org/wiki?curid=1564289", "title": "Apple Maps", "text": "Apple Maps\n\nApple Mapy (anglicky: Apple Maps) je webová mapová služba poskytovaná společností Apple Inc. Apple Mapy se dají používat na zařízeních s operačním systémem iOS, macOS, iPadOS a watchOS. Apple Mapy byly uvedeny 11. června 2012 na Apple Worldwide Developers Conference (WWDC). V provozu jsou od 19. září 2012. Hlavním poskytovatelem mapových dat je společnost TomTom.\n\nV roce 2007 představil Apple ve svých zařízeních mapy, které byly v tu dobu zajišťovány společností Google. Tato spolupráce trvala až do roku 2009, kdy Google odmítl poskytnout Applu ve svých mapách funkce, které byly na zařízeních s operačním systémem Android již k dispozici. Současně také začal Google od uživatelů sbírat více informací, což obojí vedlo k tomu, že Apple začal vyvíjet vlastní aplikaci.\n\nApple mapy byly představeny 11. června 2012 na Apple Worldwide Developers Conference (WWDC) Scottem Forstallem. Do té doby Apple používal ve svých zařízeních Google mapy. Při jejich představení byly představeny funkce krok za krokem navigování, 3D mapy, Flyover a propojení map s virtuální asistentkou Siri. Dále pak možnost navigování při zamčené obrazovce iPhonu.\n\nMapy byly uvedeny do provozu 19. září 2012. Hlavním poskytovatelem dat byla společnost TomTom. Krátce po spuštění se Apple Mapy shledaly s velkým neúspěchem, protože obsahovaly zásadní chyby, jako chybně umístěná nebo úplně chybějící města, chybně umístěná letiště apod. Na podzim roku 2012 napsal Tim Cook na webové stránky Applu otevřený dopis, kde se omlouvá za nepříjemnosti, které Apple mapy způsobily a navrhuje nespokojeným uživatelům stažení jiných konkurenčních aplikací. V prosinci 2012 se na App Store objevila Google Mapy aplikace se stala nejstahovanější volně přístupnou aplikací. Tato verze Google Map již obsahovala všechny funkce, které předtím nebyli dostupné.\n\nV červnu 2013 byly na Apple Worldwide Developers Conference (WWDC) představeny nové funkce v Apple Mapách a to: tmavý režim, zobrazení na celou obrazovku, dopravní informace v reálném čase, navigace pro chodce a funkce \"Časté lokace\". Byla také představena desktopová verze Apple Map na iOS. V září 2014 byla představena verze na WatchOS.\n\nNa WWDC v červnu 2015 přibyla mezi funkce funkce ”Nearby\", která ukazuje místa zájmu v blízkosti současné pozice a funkci \"Veřejná doprava\", která podává informace o veřejné dopravě v určitých větších městech.\n\nV září 2016 byl vydán iOS 10. Aktualizace mobilního operačního systému byla doprovázena novým designem Apple Map. Navíc byla aplikace otevřena vývojářům a získala několik funkcí: navrhuje místa, kam jít, na základě dřívějšího používání aplikace, pamatuje si místo, kde uživatel zaparkoval své vozidlo, umožňuje uživateli filtrovat návrhy vyhledávání a zlepšila se navigace krok za krokem. Navigace se automaticky přiblíží a oddálí, zobrazí před sebou provoz a umožňuje uživatelům vyhledávat na trase zajímavá místa.\n\nApple mapy poskytují navigování do zvolené destinace pomocí mluvených pokynů krok za krokem. Navigování je možné buď pro chůzi, jízdu autem, nebo jízdu veřejnou dopravou. V rámci navigování Apple mapy ukazují trasu, pokyny, čas příjezdu, dobu trvání do příjezdu a počet zbývajících kilometrů. Je možné také sdílet předpokládaný čas příjezdu. V rámci navigování při řízení auta poskytují mapy navíc navádění do jízdního pruhu a čerpací stanice, které se nachází na trase. \n\nFunkce Flyover umožňuje vidět určitá místa z ptačí perspektivy. Trojrozměrné pohledy zprostředkované funkcí Flyover jsou fotorealistické a je možné měnit perspektivu pohledu. Ve větších městech je možnost jejich zobrazení ve 3D. V některých z těchto měst je možné i spustit jejich virtuální prohlídku v rámci které se zobrazí významná místa daného města. \n\nSeznam měst ve kterých je funkce Flyover dostupná.\n\nMapy nákupních center a letišť poskytují plánky vnitřních prostor nákupních center nebo letišť včetně navigování v těchto prostorech. \n\nSeznam nákupních center a letišť, kde je tato služba dostupná.\n\nTato funkce zobrazuje sítě veřejné dopravy na mapě v určitých městech a jejich okolí. Na mapě se zobrazuje síť autobusů, metra, vlaků nebo trajektů, včetně umístění stanic a umístění vstupů a výstupů z metra a nádraží. Kromě zobrazování těchto sítí jsou v Apple mapách i jízdní řády, reálný čas a pozice veřejné dopravy a systém spojů.\n\nSeznam míst, kde je veřejná doprava v rámci Apple Maps k dispozici.\n\nFunkce Look Around poskytuje interaktivní panoramata, která jsou nasnímána autem přímo v ulicích. Tato funkce je zatím dostupná jen v sedmi městech Spojených států. Konkrétně Houston, Las Vegas, Los Angeles, New York City, Oahu, San Francisco a Santa Cruz.\n\nSlužba Apple Maps Connect umožňuje majitelům malých podniků žádat o zápis do obchodního rejstříku a upravovat obchodní informace, například polohu a otevírací dobu. Uživatel může prohledávat databázi Apple, aby buď našel svůj výpis, nebo přidal chybějící seznam do databáze Apple.\n\nV nabídce vyhledávání zobrazuje ikony různých kategorií, jako jsou „jídlo“ a „doprava“. Po kliknutí na každou ikonu se zobrazí nejbližší zajímavá místa v této kategorii s jejich jmény, vzdálenostmi a recenzemi. Kromě toho se na mapě těchto míst objeví v jejich lokací špendlíky.\n\nV současné době jsou v Apple Mapách dostupné všechny víše uvedené funkce. Hlavním poskytovatelem dat je společnost TomTom, mezi další společnosti poskytující data patří 2GIS, Acxion, AND, Booking.com, Forsquare, Gatchee, Hexagon, NASA, Waze, Yelp, OpenStreetMaps a další. Kompletní seznam je k dispozici zde.\n\nPersonalizované funkce jsou vytvářeny pomocí dat v zařízení. Data, která jsou odesílána ze zařízení do služby Apple Mapy, jsou spojena s náhodnými identifikátory, takže Apple nemá profil pohybů a vyhledávání jednotlivých uživatelů. Funkce u kterých je to možné používají pouze data na konkrétním zařízení, čímž se minimalizuje množství dat zaslaných na servery Applu. \n\nMapy udržují synchronizaci osobních údajů na všech zařízeních jednoho uživatele pomocí šifrování typu end-to-end. Místa a sbírky jsou šifrovány end-to-end, takže je Apple nemůže přečíst.\n\nMapy nemají přihlášení. Data, která Apple Mapy shromažďují, konkrétně vyhledávání, navigované trasy a informace o dopravě jsou spojena s náhodnými identifikátory ne s konkrétní osobou.\n"}
{"id": "1564290", "url": "https://cs.wikipedia.org/wiki?curid=1564290", "title": "Parní mlýn", "text": "Parní mlýn\n\nParní mlýn je mechanizovaný provoz sloužící k mletí obilnin, či jiných produktů, popřípadě kovových rud, poháněný parním strojem. Hlavní rozmach parních mlýnů nastal v dobách průmyslové revoluce začátkem 19. století, ve 20. století se od této technologie, jakožto od parního pohonu obecně, začalo upouštět.\n\nHlavními výhodami mlýna poháněného parním strojem oproti vodním nebo větrným mlýnům jsou především nezávislost na přítomnosti a stavu vody či příznivém větru, tehdy hlavních přírodních zdrojů energie, větší a stabilnější výkonnost stroje.\n\nPrvní strojní jádra do parních mlýnů vyráběla již společnost \"Boulton & Watt\", ve které figuroval vynálezce parního stroje James Watt. Do roku 1800 jich firma vyrobila přes 300, jejich výkon se pohyboval mezi 5 a 10 koňskými silami. V Londýně byl první parní mlýn Albion Flour Mill na mouku byl otevřen roku 1790, hned rok nato ovšem vyhořel. Pára se pak ve 2. polovině 19. století postupně v zemích v průmyslovém rozvoji stala hlavní pohonnou silou pro provoz mlýnů. Celá řada vodních či větrných mlýnů byla přestavována na parní provoz, nové parní mlýnské provozy byly schopny několikanásobně převýšit produkci surovin mletých s pomocí přírodních živlů, a často tak likvidovaly lokální konkurenci \n\nTechnologie rychle uchytila i v Rakouském císařství, vůbec první mlýn v říši byl otevřen v Telči Jakubem Langem roku 1807, spolu s jeho textilní továrnou. Výstavbou, výrobou či konstrukcí zařízení se zabývaly například východočeské firmy Josefa Prokopa synové z Pardubic či Antonín Čerych z Josefova, pražské závody Kolben a Daněk, Ringhofferova strojírna a kotlárna a řada dalších menších výrobců.\n\n\nVe 2. čtvrtině 20. století začal parní mlýnský pohon zaostávat, především pro nutnost přísunu velkého množství paliva (nejčastěji uhlí) a začal být nahrazován vybavením mlýna elektromotorem. \n\nVe hře Němý Bobeš Divadla Járy Cimrmana je skloňován název fiktivní firmy \"Hurych a synové, parní mlýny\" z Tanvaldu.\n\n"}
{"id": "1564291", "url": "https://cs.wikipedia.org/wiki?curid=1564291", "title": "Nákladové nádraží", "text": "Nákladové nádraží\n\nNákladové nádraží je typ staniční železniční budovy (nebo jen rozšířeného kolejiště), která je určena či speciálně uzpůsobena k nakládce a vykládce zboží a materiálu do vlaku či z vlaku, případně k odstavení nákladních souprav. Většinu takové budovy povětšinou představuje sklad. \n\nOd počátku železniční dopravy v 30. letech 19. století byla nákladová nádraží součástí téměř každé železniční stanice. Dráha se rychle stala hlavním prostředkem pro dopravu osob a nákladu na větší vzdálenosti ve zlomkovém dojezdovém čase. Protože byla technologie železnice vyvinuta pro dopravu uhlí v dolech, stala se zpočátku právě tato surovina, pro parostrojní dopravu nezbytná, hlavní přepravovanou komoditou, určité železniční tratě byly plánovány pro co nejrychlejší dopravu uhlí do měst a průmyslových oblastí. Tyto funkční stavby zpravidla vznikaly dle typizovaných stavebních vzorů drážních společností, tzv. železničních normálií. Větší nákladová nádraží byla navíc vybavena též vlastní kanceláří pokladny pro uhrazení přepravy nákladu. Nákladová nádraží vznikala též v areálech továren a dalších průmyslových objektů.\nSe zvyšujícím se objemem nákladní i osobní dopravy s postupem času převažovaly tendence osobní a nákladová nádraží provozně oddělovat. Prvním samostatným nákladovým nádražím na světě byla stanice zbudovaná v liverpoolském přístavu v Anglii roku 1830. V Československu patřilo k největším takovým stavbám Nákladové nádraží Praha-Žižkov, centrální nákladová stanice Prahy, zprovozněná roku 1936.\n\nNástup automobilové dopravy ve 20. a 30. letech 20. století pak vytvořil pro nákladní železniční dopravu tvrdou konkurenci, což v následujících desetiletích postupně vedlo k vyřazení celé řady budov nákladových nádraží z provozu.\n\nNejjednodušším typem budovy nákladového nádraží je zastřená, případně ozděná, rampa, která slouží k nakládce a vykládce materiálu ze strany před kolejištěm a obsluze vlaků v kolejišti na druhé straně konstrukce. Rampa také kompenzuje výškový rozdíl mezi podlahou vagónu a povrchem. V případě kryté budovy bylo možné prostoru využít jako skladu pro pozdější manipulaci. \n\n"}
{"id": "1564292", "url": "https://cs.wikipedia.org/wiki?curid=1564292", "title": "I.MX", "text": "I.MX\n\ni.MX je rodina proprietárních systémů na čipu (SoC) původně od společnosti Freescale Semiconductor koupené v roce 2015 společností NXP Semiconductors (obě ze Spojených států amerických). Všechny systémy z této rodiny jsou postaveny na platformě ARM. Nejstarší série i.MX 1 uvedená v roce 2001 měla taktování procesoru 150 nebo 200 MHz, nejnovější série i.MX 8 v prodeji od roku 2016 počítá s taktováním 1,2 GHz nebo 1,5 GHz.\n\nMezi produkty využívající i.MX patří telefony Librem 5 společnosti Purism.\n"}
{"id": "1564294", "url": "https://cs.wikipedia.org/wiki?curid=1564294", "title": "Pohrebyšče", "text": "Pohrebyšče\n\nPohrebyšče (, – \"Pogrebišče\", ) je město ve Vinnycké oblasti na Ukrajině. K roku 2016 v něm žilo bezmála deset tisíc obyvatel.\n\nPohrebyšče leží na řece Rosu, přítoku Kremenčucké přehrady na Dněpru. Od Vinnycji, správního střediska oblasti, je vzdáleno přibližně čtyřiašedesát kilometrů severovýchodně.\n\nPrvní zmínka o obci je z roku 1148. Následně patřila do Kyjevského vojvodství v Polsko-litevské unii. Během Chmelnického povstání v 17. století i následujících válek byla několikrát vypálena a vypleněna. K rozvoji obce tak došlo až od počátku 18. století, kdy nastal klid. V roce 1795 se Pohrebyšče stalo součástí ruského impéria, kde patřilo do Kyjevské gubernie. V roce 1938 získalo Pohrebyšče status sídlo městského typu. Za druhé světové války byla vyvražděna většina zdejšího židovského obyvatelstva, které zde mělo od 17. do 20. století vlastní synagogu.\n\nOd roku 1984 je Pohrebyšče městem.\n\n"}
{"id": "1564296", "url": "https://cs.wikipedia.org/wiki?curid=1564296", "title": "Přádelna", "text": "Přádelna\n\nPřádelna je mechanizovaný průmyslový provoz sloužící ke zpracování bavlny, vlny, umělých vláken či jiných materiálů. Tovární stroje zde přetvářejí materiál na vlákna, lana, látky, koberce či nitě, které mohou být následně využity v další, především textilní, výrobě. První zpracovatelské manufaktury se objevily již v 17. a 18. století, hlavní rozmach přádelen nastal v dobách průmyslové revoluce začátkem 19. století. Tovární stroje poháněné parním strojem byly schopny znásobit rychlost výroby textilu a umožnily jeho masovou produkci. Ve 2. čtvrtině 20. století začalo být pak pohonné ústrojí přádelen nahrazováno elektromotorem připojeným do rozvodné sítě.\n\nVýkonnost závodu určuje mimo jiné počet navíjecích vřeten. Největší továrny tohoto typu v Rakouské monarchii disponovaly provozy s počtem až 50 000 cívek.\n\nPříklady přádelnen na území Rakouské monarchie:\n\n\n"}
{"id": "1564300", "url": "https://cs.wikipedia.org/wiki?curid=1564300", "title": "Beed", "text": "Beed\n\nBeed může být:\n"}
{"id": "1564301", "url": "https://cs.wikipedia.org/wiki?curid=1564301", "title": "Bíd", "text": "Bíd\n\nBíd (, – \"Bír\", ) je město v Maháráštře, jednom z indických svazových států. K roku 2011 v něm žilo přes 146 tisíc obyvatel.\n\nBíd leží na Dekánské plošině v povodí Gódávarí.\n\nNa základě archeologických nálezů je založení města předpokládáno mezi lety 1173 a 1317. \n\nDo roku 1956 byl Bíd součástí Hajdarábádu.\n"}
{"id": "1564313", "url": "https://cs.wikipedia.org/wiki?curid=1564313", "title": "JR Šikoku", "text": "JR Šikoku\n\nŠikokuská železniční společnost (, ) je hlavním železničním dopravcem na ostrově Šikoku v Japonsku. Jeho kratší a známější jméno je JR Šikoku (JR四国, v angličtině \"JR Shikoku\").\n\n"}
{"id": "1564314", "url": "https://cs.wikipedia.org/wiki?curid=1564314", "title": "Orkán Sabine", "text": "Orkán Sabine\n\nSabine (Ciara, v Norsku \"Elsa\") je cyklóna, která od 9. února 2020 zasáhla západní a střední Evropu a rozvinula se do ničivé bouře, s větry dosahujícími v nárazech síly orkánu (12° B). Bouře si vyžádala 10 mrtvých – 3 v Polsku a po jednom ve Slovinsku, Anglii, Německu, Švýcarsku, Česku, Švédsku a Itálii.\n"}
{"id": "1564318", "url": "https://cs.wikipedia.org/wiki?curid=1564318", "title": "PC-Flight Pretty Flight", "text": "PC-Flight Pretty Flight\n\nPC-Flight Pretty Flight bylo jednomotorové dvoumístné ultralehké letadlo navržené a postavené v 90. letech v Německu. Od roku 2002 je stavěno rumunskou společnosti GM &T International 2000 S.A. jako GM &T Pretty Flight. Bylo vyrobeno nejméně pět letounů.\n\nLetoun byl navržen Calinem Gologanem a zalétán pilotem Peterem Maderitchem, jejich iniciály jmen byly použity pro původní název společnosti PC-Flight. Výrobní práva na letoun Pretty Flight byla držena několika společnostmi. Po zániku společnosti PC-Flight byla výrobní práva převedena na německou společnost PC-Aero. Ta v roce 2002 podepsala dohodu se společností GM & T International of Romania (založena 2000) o poskytnutí práv vyrábět tato letadla.\n\nPrototyp z roku 1996 s imatrikulací D-MNPF byl zalétán v listopadu 1996. Díly pro Pretty Flight byly původně vyráběny rumunskou společností Star Tech Impex (GM&T Impex srl.) a sestavovány společností Nitsche Flugzeubau v Německu. Certifikace v Německu pro Pretty Flight byla získána v září 1998. V listopadu 1998 byla zahájena výroba deseti letadel, ale později byla pozastavena alespoň do doby, než dojde ke změně práv na nového, přejmenovaného výrobce GM&T International 2000 S.A.. Původní společnost GM&T IMPEX srl. založená v roce 1992 se od roku 2000 změnila na GM&T International 2000 S.A. Není známo, kolik letadel z šarže objednaných 10 letounů bylo dokončeno.\n\nNěmecká společnost PC-Aero se od roku 2011 zabývá stavbou ultralehkých letounů Elektra One, které navrhl opět Calin Gologan. Jedná se o letoun poháněný elektromotorem a nebo o modifikaci Elektra One Solar se solárními panely. \n\nKonvenčně uspořádaný, hornokřídlý ​​jednoplošník celokovové konstrukce, byl vybaven jediným motorem a kabina byla uspořádána pro dvoučlennou posádku se sedadly vedle sebe. Uchycení křídla (profil GAW PC-1) je vyztuženo jedinou vzpěrou na obou stranách trupu. Povrchy jsou většinou kovové, kromě zadní části křídel a části ocasních ploch. Letoun má tříkolový podvozek. Letoun se vyznačuje velmi dobrými vlastnosti při krátkém vzletu a přistání, kdy mu pro start postačuje pouhých 60 m (STOL). Užitečné zatížení může být až 185 kg. Kapacita palivové nádrže standardně 58 l s možností instalace rezervních nádrží, které zvýší kapacitu až na 100 l paliva.\n\nPřestože byl původně prototyp postaven s motorem Rotax 912iS o výkonu 100 k/75 kW, v Rumunsku je vyráběn s motorem Walter Mikron IIIB o výkonu 69-75 k/51-55 kW nebo s motorem Walter Mikron IIIC o výkonu 75-82 k/55-60 kW, které od roku 1999 vyrábí česká společnost Parma-Technik z Luhačovic.\n\nRumunský letoun GM&T Pretty Flight byl vystaven v dubnu 2005 (výr. č. 002, D-MMPF) na letecké výstavě Airshow ve Friedrichshafenu. Do poloviny roku 2010 bylo v německém civilním rejstříku zaregistrováno 5 letounů (D-MMPF, D-MNPF, D-MOBH, D-MOIS, G-MOOI). Nikde jinde v Evropě tento letoun není registrován, ani v Rumunsku, které tyto letouny vyrábí.\n\nLetoun je využíván soukromými piloty. Letoun s imatrikulací D-MOOI postavený v roce 1998 s motorem Walter Mikron IIIB byl nabízen v roce 2018 za 27 990 euro (cena k vyjednání).\n\n\nData podle\n\n\n\n\n"}
{"id": "1564320", "url": "https://cs.wikipedia.org/wiki?curid=1564320", "title": "Vápenka (Trhonice)", "text": "Vápenka (Trhonice)\n\nTorzo vápenky, místně nazývané \"Chládkova vápenka\", stojí u vápencového lomu na severním okraji katastrálního území Trhonice, části městyse Jimramov v okrese Žďár nad Sázavou v Kraji Vysočina. Objekt, který je v havarijním stavu, je zapsán v Ústředním seznamu kulturních památek České republiky pod číslem 54675/5-4835. \n\nLožiska vápence v okolí Trhonic byla využívána již v dávnějších dobách a v malých pecích se z nich zde pálilo vápno. Na přelomu 19. a 20. století zde existovaly čtyři takové pece, když v roce 1901 místní podnikatel Chládek nechal mezi Trhonicemi a Jimramovem v údolí Malého Trhonického potoka postavit novou šachtovou pec, kterou bylo možno zařadit mezi nejmodernější zařízení tohoto druhu v Rakousko-Uhersku. Majitelé starších, menších pecí této vápence nemohli konkurovat a již v roce 1903 museli své podniky zavřít. Vytěžený vápenec se do pece dopravoval po dřevěné lávce z horního patra lomu, v peci se topilo [černé uhlí|černým uhlím]]. Vypálené vápno se skladovalo ve zděné budově poblíž pece. Během druhé světové války klesla poptávka po stavebním materiálu a provoz vápenky byl dočasně přerušen. \n\nV letech 1939-1947 byla vybudována nová silnice z Jimramova do Poličky, což přispělo ke zlepšení dostupnosti tohoto průmyslového areálu. Po roce 1948 se znárodněná vápenka s lomem dostala do správy Okresního stavebního podniku v Poličce, který zde částečně obnovil provoz. Provoz vápenky byl ukončen o 10 let později v roce 1958. Po územní reorganizaci, která se uskutečnila v roce 1960, Okresní národní výbor ve Žďáru nad Sázavou inicioval rozsáhlou rekonstrukci areálu vápenky za více než 0,5 miliónu Kčs. Byla vybudována trafostanice, přípojka vysokého napětí ze Sedlišť a budova byla elektrifikována. Vzniklo zde zázemí pro zaměstnance, nakládací rampa, mostní váha a garáž pro traktor, kterým se dovážel k peci vápenec. V době kolem roku 1962 byl také proveden geologický průzkum ložiska. Někdejší Chládkova vápenka byla však v provozu jen krátce, neboť nemohla konkurovat velkým podnikům, jaké byly například v Mokré a v Čebíně u Brna nebo v Prachovicích na Chrudimsku. V sedmdesátých letech 20. století byla zbořena provozní budova vápenky, zbylé stavby od té doby chátrají a rozpadají se. V roce 2019 byla trhonická vápenka uváděna mezi sedmi nejvíce ohroženými nemovitými kulturními památkami v Kraji Vysočina.\n\nAreál vápenky se nachází na území geomorfologické oblasti Českomoravská vrchovina v nadmořské výšce 545 metrů. Torzo vápenky, sestávající z kruhové šachtové pece o průměru 7 metrů, dosahuje i s cihlovým komínem výšky 21 metrů. Stavba je v havarijním stavu, je porostlá náletovými dřevinami a rozpadá se.\n\nSoučástí areálu je lom, kde se těžil vápenec ve třech patrech. Pokud jde o charakter horniny, jedná se o krystalické, dolomitické vápence s příměsí zhruba osmi procent uhličitanu hořečnatého. Ve spodním patře lomu je 93,6 metrů dlouhá štola se dvěma bočními rozrážkami, která byla proražena za účelem zjištění rozsahu ložiska těžené suroviny.\n\nPod názvem \"Vápenec u Trhonic (Chládkova vápenka)\" je území kolem vápenky o rozloze 1,35 ha sledováno jako evidovaná lokalita ochrany přírody. \n\nZ rostlin se zde vyskytuje ohrožený zvláště chráněný druh vratička měsíční, dále ohrožený kociánek dvoudomý a ostřice plstnatá, která je v oblasti Vysočiny sledována jako kriticky ohrožený taxon. Pokud jde o faunu, na lokalitě byly zaznamenány čtyři druhy stonožek, čtyři druhy mnohonožek a sedm druhů suchozemských stejnonožců, jako jsou například stinky. Ve štole zimují různé druhy netopýrů, mezi nimiž se objevuje ohrožený netopýr severní (\"Eptesicus nilssonii\"). Lom je pozoruhodný i z mineralogického hlediska. Známý je například výskyt modrého spinelu, bylo možno zde nalézt i žlutá zrna chondroditu Mg(SiO)(F,OH) (hořečnatoželeznatý křemičitan podobný olivínu).\n\nVápenka stojí přímo u silnice č. 360, která vede z Jimramova přes Korouhev do Poličky. Nejbližší autobusové zastávky jsou v Jimramově nebo u odbočky do Trhonic. Objekt i s okolními pozemky je v majetku několika soukromých vlastníků. Stěna přilehlého vápencového lomu, který je rovněž v soukromém vlastnictví, je využívána pro horolezecké aktivity a je registrována jako horolezecká lokalita \"Zadní stěnky\".\n\n"}
{"id": "1564327", "url": "https://cs.wikipedia.org/wiki?curid=1564327", "title": "Karel Maier", "text": "Karel Maier\n\nKarel Maier (* 19. ledna 1951 Praha) je český vědec, architekt, urbanista a územní plánovač a pedagog na Fakultě architektury ČVUT v Praze a na Fakultě životního prostředí ČZU v Praze, národním zástupcem ČR v AESOP (Association of European Schools of Planning) a zahraniční člen ARL (Akademie für Raumplanung und Landesforschung Hannover),vedoucí Ústavu prostorového plánování na ČVUT v Praze. Vedl vlastní samostatný ateliér na FA ČVUT, který rokem 2020 předal Veronice Šindlerové.\n\n\n"}
{"id": "1564331", "url": "https://cs.wikipedia.org/wiki?curid=1564331", "title": "Vyžuona", "text": "Vyžuona\n\nNázev Vyžuona může znamenat:\n"}
{"id": "1564333", "url": "https://cs.wikipedia.org/wiki?curid=1564333", "title": "Genyodectes", "text": "Genyodectes\n\nGenyodectes („kousající čelist“) byl rod teropodního ceratosaurního dinosaura, žijícího v období spodní křídy (asi před 112 miliony let) na území dnešní Argentiny (provincie Chubut).\n\nFosilie byly objeveny v sedimentech souvrství Cerro Barcino a mají podobu nekompletní lebky. Zkameněliny formálně popsal britský paleontolog Sir Arthur Smith Woodward v roce 1901 jako v pořadí teprve druhého (neptačího) dinosaura, popsaného z území Jižní Ameriky. Dlouho byl tento taxon považován za \"nomen dubium\" (pochybné vědecké jméno), výzkum z posledních let ale ukázal, že se jedná pravděpodobně o platný rod a druh ceratosaurida, blízce příbuzného geologicky staršímu severoamerickému rodu \"Ceratosaurus\". Společně dnes tyto rody tvoří dva známé zástupce čeledi Ceratosauridae. \"Genyodectes\" tedy představuje důkaz toho, že tato čeleď přežila z jury do spodní křídy a přinejmenším v Jižní Americe se těmto teropodům nejspíše dařilo ještě další desítky milionů let.\n\n\"Genyodectes\" byl poměrně velkým teropodem, který dosahoval podle paleontologa Thomase R. Holtze, Jr. velikosti současného průměrně vzrostlého nosorožce (hmotnosti zhruba 1 až 2 tuny). Podle jiných odhadů měřil \"Genyodectes\" na délku asi 6,25 metru a zaživa vážil přibližně kolem 790 kilogramů.\n\n\n"}
{"id": "1564334", "url": "https://cs.wikipedia.org/wiki?curid=1564334", "title": "Zimní paralympijské hry 1994", "text": "Zimní paralympijské hry 1994\n\nZimní paralympijské hry 1994, oficiálně VI. zimní paralympijské hry ( ), se konaly v norském Lillehammeru. Slavnostní zahájení proběhlo 10. března 1994, ukončení se pak uskutečnilo 19. března 1994.\n\nByly to druhé paralympijské hry v Norsku, po Zimních paralympijských hrách 1980 v Geile.\n\n\nČesko reprezentovalo 6 paralympioniků.\n\n\"Čestí medailisté\"\n"}
{"id": "1564335", "url": "https://cs.wikipedia.org/wiki?curid=1564335", "title": "Svatý oddíl", "text": "Svatý oddíl\n\nOznačení svatý oddíl, svatý prapor nebo svatá legie může mít některý z těchto významů: \n"}
{"id": "1564339", "url": "https://cs.wikipedia.org/wiki?curid=1564339", "title": "Seznam dílů seriálu Dva z Queensu", "text": "Seznam dílů seriálu Dva z Queensu\n\nToto je seznam dílů seriálu \"Dva z Queensu\".\n\n<onlyinclude></onlyinclude>\n\n"}
{"id": "1564341", "url": "https://cs.wikipedia.org/wiki?curid=1564341", "title": "Judy Amooreová", "text": "Judy Amooreová\n\nJudith Florence Amooreová (* 25. června 1940) je bývalá australská atletka. Narodila se v Melbourne ve Victorii. Na letních olympijských hrách v roce 1964 v Tokiu získala bronzovou medaili na 400 metrů, když ji porazila pouze Betty Cuthbertová (zlatá) a Ann Elizabeth Packerová (stříbrná). V roce 1966 na hrách v Kingstonu na Jamajce vyhrála závod na 440 yardů, stříbrnou medaili získala na 880 yardů a v závodě na 220 yardů byla čtvrtá. \n\n"}
{"id": "1564342", "url": "https://cs.wikipedia.org/wiki?curid=1564342", "title": "Svatý oddíl (Kartágo)", "text": "Svatý oddíl (Kartágo)\n\nSvatý oddíl (někdy také svatý prapor nebo svatá legie) je pojem užívaný historiky pro nejelitnější útvar v armádě starověkého Kartága tvořený jeho občany z řad urozených Kartaginců ze samotného města, a to v počtu 2 000–3 000 těžce vyzbrojených mužů, pěších i jezdců v nejkvalitnější zbroji. Usuzuje se, že oddíl byl nějakým způsobem spjat s hlavním náboženským kultem Kartága, nejvyšším bohem Baʿal Hammonem. \n\nZcela jistě se oddíl účastnil války proti sicilským Syrakusám, ve které byl zničen. Dále se mohl účastnit první punské války proti Římu na Sicílii. Nemuselo se však již jednat o původní svatý oddíl, ale o jiné obdobné útvary urozených občanů Kartága, možno ale i reorganizované oddíly z původního, to už přesně nevíme. Vojenský význam oddílů elitních Kartáginců se postupem doby spíše snižoval, jak se postupně v důsledku válečných porážek ztenčoval počet jejich bojovníků. Během druhé punské války doprovázeli Hannibala do Itálie, přestože jeho vojsko bylo z většiny tvořeno cizími žoldnéři a spojenci. \n\nNejvětší porážku zaznamenal svatý oddíl již ve válce proti Syrakusám v katastrofální bitvě u říčky Crimisu, kde padlo na tři tisíce šlechticů, tedy kompletně celý oddíl, a spolu s ním podlehla i velká část kartaginské armády daleko menšímu vojsku Řeků, za což byl velitel Hasdrubal posléze tribunálem sto čtyř odsouzen k smrti. Svatý oddíl byl do bitvy nasazen v podobě pěší formace falangy. Po této bitvě se svatý oddíl již nevzpamatoval, roku 310 př. n. l. zcela mizí z historických záznamů, ale v následujících letech se objevují novější pěší oddíly občanů výrazně vyššího počtu, a to zřejmě z důvodu nutnosti naverbovat co nejvíce bojeschopných občanů. Svatý oddíl či jeho obdoba působila v bitvě o Bagradas během první punské války, v žoldnéřské válce a i v třetí punské válce, ale jako „svatý oddíl“ není zmíněn v žádném z dochovaných pramenů, které se z těchto válek dochovaly.\n\nVzhledem k pramalému zájmu občanů města Kartága o vojenskou službu i nevelkému obyvatelstvu města byl počet bojovníků oddílu omezen. Účast samotných Kartáginců na bitevním poli byla spíše ojedinělá. Občané sloužili obvykle jen jako důstojníci nebo jezdci v kartáginských silách. Převážná část kartáginských armád byla obvykle tvořena najatými žoldnéři nebo pěšáky ze spřízněných libyjo-fénických měst (ale i kartáginskými kolonisty) či odvedenci. Účast v oddílu byla nákladnou záležitostí a mohli si jí dovolit zejména členové bohatých kartaginských rodin, aby příslušníci oddílu byli vybaveni zbrojí té nejvyšší kvality, jakou bylo v té době možno opatřit, a byli vycvičeni k boji v tradiční formaci falangy v mezopotámském stylu.\n"}
{"id": "1564345", "url": "https://cs.wikipedia.org/wiki?curid=1564345", "title": "Kaduna (řeka)", "text": "Kaduna (řeka)\n\nKaduna je levostranný přítok Nigeru, který protéká severozápadní částí Nigérie. Délka toku činí 575 km. Povodí má rozlohu 66 300 km². Název řeky je odvozen od slova \"kada\", což v hauštině znamená krokodýl.\n\nŘeka pramení na náhorní plošině Jos, jižně od města Jos, v centrální části Nigérie. Na horním toku směřuje na severozápad ke stejnojmennému městu, u něhož se postupně obrací na jihozápad. Jihozápadně od Kaduny byla na řece v roce 1990 uvedena do provozu vodní elektrárna Shiroro s celkovým výkonem 600 MW. Od hráze vodní nádrže, která má rozlohu 320 km², teče řeka západním až jihozápadním směrem. Na dolním toku, pod ústím řeky Mariga, se Kaduna stáčí na jih. Do Nigeru se vlévá jihozápadně od města Bida.\n\n\nPrůměrný průtok Kaduny ve stanici \"Wuya Bridge\" v letech 1947 až 1972 činil 596 m³/s.\n\nPrůměrné měsíční průtoky řeky ve stanici Wuya Bridge v letech 1947 až 1972:\n"}
{"id": "1564347", "url": "https://cs.wikipedia.org/wiki?curid=1564347", "title": "Svět za mřížemi", "text": "Svět za mřížemi\n\nSvět za mřížemi, satirická hudební komedie o 3 aktech a epilogu je 16. divadelní hra autorů Jana Wericha a Jiřího Voskovce v Osvobozeném divadle. K napsání této hry si přizvali Adolfa Hoffmeistera\n\nPremiéra této hry byla 23. ledna 1933 v režii Jindřicha Honzla, hudba Jaroslav Ježek, choreografie Joe Jenčík, výprava a kostýmy Adolf Hoffmeister a dočkala se jen 167 repríz\n\nPísně ze hry: \"Pijácká biguine\", \"Devět řemesel, desáté bída\", \"Život je jen náhoda\", \"Hymna prohibice\", \"Tisíc a jeden sen\", \"Příliš horlivosti škodí\", \"Láska má právo se smát\", \"Hymna svobody\"\n\nKdyž byly možnosti revue vyčerpány, stav tvůrčí únavy přetrvává a tak byl přizván k pomoci kamarád A. Hoffmeister- Stvořili satirickou hudební komedii o 3 aktech a epilogu.\n\nDěje se v Anglicku v dobách dřevních\n\n Hra začíná ve vojenském táboře krále Edwarda, který pověřil sheriffovu schovanku Lady Johannu, aby v době jeho nepřítomnosti hlídala odznaky královské moci. Král se rozkmotří se svým bratrem Boleslavem Ukrutným a zbaví ho velení svých vojsk, které se sešlo v zuboženém stavu v počtu pouhých 150 lidí. Do vojska se srdnatě hlásí i Lord Broadcasting, ale je odmítnut pro svou fyzickou nezpůsobilost. Král ho proti vůli Lady Johanny s ní ožení. Ta ho ale nechce kvůli jeho pleši a opustí ho zpět ke svému poručníkovi. Broadcastovu pleš vyřeší Puk, když mu dá zbojnický zelený klobouk. Boleslav Ukrutný touží po převratu a převzetí moci za nezvěstného krále a organizuje polapení neznámého zbojníka z místních lesů. Přemlouvá lady Johannu, aby mu vydala odznaky královské moci, což ona odmítá. Proti stoupajícímu násilí zasáhne Robin zbojník, který Lady Johannu ochrání, ale sám upadne do zajetí a chystá se jeho pověšení. Malý Jan v převlečení za mnicha Robina osvobodí. Zde do hry vstupují V+W jako Trouba a Roura, kteří si střídavě hrají na pána a sluhu. Johanna odevzdá svému zachránci královský paraf a Robin slíbí, že se o něj bude starat místo ní. Puk odvedl Johannu do sherwoodského lesa k Zkroucenému stromu, kde se schází zbojníci a vyčkávají sheriffa a Boleslava na lukostřelecký souboj. Ten pochopitelně vyhraje Robin s pomocí Pukových kouzel, ale nakonec se na scéně objeví vracející se král Edward a po zásluze vyhraje.\n"}
{"id": "1564356", "url": "https://cs.wikipedia.org/wiki?curid=1564356", "title": "Olga Nazarovová", "text": "Olga Nazarovová\n\nOlga Vladimirovna Nazarovová ( Ольга Владимировна Назарова, \"Nazarova\"; * 1. června 1965 Tula) je bývalá sovětská a ruská atletka, která startovala hlavně v běhu na 400 metrů. V letech 1988 a Soul 1992 získala dvě zlaté olympijské medaile ve štafetě 4 x 400 metrů. V štafetách získala také zlato na MS 1991 a stříbro na MS 1987.\n\n"}
{"id": "1564365", "url": "https://cs.wikipedia.org/wiki?curid=1564365", "title": "NGC 5585", "text": "NGC 5585\n\nNGC 5585 je spirální galaxie v souhvězdí Velké medvědice. Objevil ji William Herschel 17. dubna 1789. Od Země je vzdálená přibližně 25,5 milionů světelných let\na je členem skupiny galaxií M 101.\n\nNa obloze leží asi 3,5° severovýchodně od galaxie Větrník (M101) a jako drobná mlhavá skvrnka je vidět i středně velkým hvězdářským dalekohledem. Její nepravidelný tvar je pravděpodobně způsoben vzájemným působením s ostatními členy galaktické skupiny.\n\n"}
{"id": "1564366", "url": "https://cs.wikipedia.org/wiki?curid=1564366", "title": "Petr Pořízka", "text": "Petr Pořízka\n\nPetr Pořízka (* 15. října 1974, Prostějov) je český lingvista, bohemista a vysokoškolský pedagog. \nPo úspěšných magisterských studiích bohemistiky a hudební výchovy na filozofické fakultě Univerzity Palackého v Olomouci (titul magistra v roce 1999) začal studovat k doktorátu. Disertační práci na téma \"Transkripce a sběr dat v korpusech mluvené češtiny\" obhájil v roce 2010. Působí na katedře bohemistiky filozofické fakulty Univerzity Palackého. V letech 2006–2018 působil jako ředitel Letní školy slovanských studií FF UP. Věnuje se korpusové lingvistice, fonetice a fonologii, pracuje systematicky na databázi autentické mluvené češtiny. Je ženatý, má dvě děti.\n\n"}
{"id": "1564367", "url": "https://cs.wikipedia.org/wiki?curid=1564367", "title": "Mirella Freniová", "text": "Mirella Freniová\n\nMirella Freniová (nepřechýleně Mirella Freni, též pod pseudonymem Fregni, 27. února 1935, Modena – 9. února 2020, tamtéž) byla italská sopranistka, činná od konce 50. let 20. století do počátku 2. tisíciletí.\n\nNarodila se jako „zázračné dítě“ a hudba ji provázela v rámci rodiny již od dětství, kdy dětským hlasem zpívala árie ze známých oper. Noty ji naučil její strýc. Jako desetiletá se zúčastnila konkurzu televize RAI s árií \"Un bel dì vedremo\" z Pucciniho \"Madam Butterfly\". Poté, co ji na soukromém koncertě Římě slyšel zpívat Beniamino Gigli, dopruči jí, aby se systematicky věnovala studiu zpěvu. \n\nPrvních dvacet pět let její kariéry byl jejím učitelem barytonista Gigi Bertazzoni, za klavírního doprovodu maestra Leona Magiery.\nPo několika letech studií, debutovala s velkým úspěchem 3. února 1955 v Městském divadle v Modeně jako Micaela v Bizetově \"Carmen\". Záhy po skvělém debutu však Freniová přerušila kariéru po sňatku dirigentem Magierou a narození dcery Micaely. Na scénu se vrátila po třech letech při příležitosti „Mezinárodní soutěže Giovanniho Battisty Viottiho“ ve Vercelli. Dále následovaly role Mimì v Teatro Regio di Torino a debuty na operním festivalu v Glyndebourne v Mozartových rolích Zuzanky a Zerliny a v roce 1961 Covent Garden v roli Nannetty ve Verdiho Falstaffovi.\n"}
{"id": "1564370", "url": "https://cs.wikipedia.org/wiki?curid=1564370", "title": "Katedra aplikované geoinformatiky a územního plánování", "text": "Katedra aplikované geoinformatiky a územního plánování\n\nKatedra aplikované geoinformatiky a územního plánování (zkratkou KAGÚP) je jednou z kateder Fakulty životního prostředí ČZU. Činnost katedry se zaměřuje na aplikaci geoinformačních technologií v oblasti environmentálních věd a prostorového plánování. Součástí katedry je Laboratoř Geografických informačních systémů a Dálkového průzkumu Země a výzkumný tým Spatial Science in Ecology and Environment. Katedra se podílí na výuce studentů v oborech Geografické informační systémy a dálkový průzkum Země, Územní plánování, Environmentální modelování, Prostorové plánování a Landscape Planning a Aplikovaná a krajinná ekologie.\n\n\n\n\n"}
{"id": "1564374", "url": "https://cs.wikipedia.org/wiki?curid=1564374", "title": "Kultura Sintašta", "text": "Kultura Sintašta\n\nKultura Sintašta, též Sintašta-Petrovka či Sintašta-Arkaim, je archeologická kultura doby bronzové severních euroasijských stepí na hranicích s východní Evropou a střední Asií. Existovala přibližně v letech 2 200 až 1 800 př. n. l. a vznikla nejspíše migrací lidu kultury se šňůrovou keramikou na východ, a stejně jako v případě andronovské kultury její nositelé nejspíše náleželi k předkům Indoíránců. V této kultuře byl také nejspíše vynalezen válečný vůz. Mezi nejvýznamnější naleziště patří ruské naleziště Sintašta a Arkaim a kazachstánské naleziště Petrovka.\n"}
{"id": "1564383", "url": "https://cs.wikipedia.org/wiki?curid=1564383", "title": "Seznam kulturních památek v Boršově nad Vltavou", "text": "Seznam kulturních památek v Boršově nad Vltavou\n\n"}
{"id": "1564385", "url": "https://cs.wikipedia.org/wiki?curid=1564385", "title": "Seznam kulturních památek v Ločenicích", "text": "Seznam kulturních památek v Ločenicích\n\n"}
{"id": "1564386", "url": "https://cs.wikipedia.org/wiki?curid=1564386", "title": "Seznam kulturních památek v Libníči", "text": "Seznam kulturních památek v Libníči\n\n"}
{"id": "1564388", "url": "https://cs.wikipedia.org/wiki?curid=1564388", "title": "Seznam kulturních památek v Doudlebech", "text": "Seznam kulturních památek v Doudlebech\n\n"}
{"id": "1564400", "url": "https://cs.wikipedia.org/wiki?curid=1564400", "title": "Alois Nechleba", "text": "Alois Nechleba\n\nAlois Nechleba (28. června 1859 Miletice – 2. května 1944 Rakovník) byl český lesník a profesor lesní ochrany na Vysoké škole zemědělského a lesního inženýrství v Praze. Značně se zasloužil o rozvoj vědy českého lesnictví.\n\nDětství prožil ve Velvarech a v Černuci. Roku 1879 maturoval v Litoměřicích a poté studoval lesnictví na polytechnice v Curychu a také na státovědecké fakultě mnichovské univerzity. Během této doby absolvoval i několik studijních cest po Německu, Itálii, Chorvatsku a Istrii. Roku 1884 se vrátil do Čech a nastoupil do služeb Fürstenberků na jejich křivoklátském panství jako adjunkt v polesí Buková. Postupem doby se vypracoval až na vrchního lesního radu, do výslužby odešel v roce 1923.\n\nPoté se přestěhoval do Rakovníka a začal přednášet zejména o ochraně lesa, ale také lesnické účetnictví nebo encyklopedii lesnictví na lesnickém odboru Vysoké školy zemědělského a lesního inženýrství organizované tehdy při Českém vysokém učení technickém v Praze, zpočátku jako soukromý docent, od roku 1927 jako mimořádný profesor. Vydal sedm monografií a celou řadu vědeckých pojednání a odborných článků, na této vysoké škole byl také vedoucím výzkumného ústavu pro ochranu lesa. Definitivně na odpočinek odešel v roce 1933, přesto pak ještě organizoval pro zájemce exkurze v křivoklátských lesích.\n\nKromě mnoha odborných i popularizačních článků vydal:\n"}
{"id": "1564402", "url": "https://cs.wikipedia.org/wiki?curid=1564402", "title": "Prozatímní vláda", "text": "Prozatímní vláda\n\nProzatimní vláda je vláda vytvořená na přechodné období.\n\nPříklady:\n"}
{"id": "1564413", "url": "https://cs.wikipedia.org/wiki?curid=1564413", "title": "Vichada", "text": "Vichada\n\nVichada je jeden z departementů Kolumbie. Má rozlohu 100 242 km² a žije v něm okolo 65 000 obyvatel. Hlavním městem je Puerto Carreño. Departement leží v rovinaté východní části země nazývané Orinoquía.\n\nVichada byla založena 5. července 1913 jako komisarie a 4. července 1991 se stala departementem. Je pojmenována podle stejnojmenné řeky. Téměř polovinu obyvatel tvoří indiáni. V době občanské války zde působila pravicová paramilitární skupina Libertadores del Vichada, zabývající se obchodem s drogami. \n\nOblast je velmi řídce zalidněná – Vichada má z kolumbijských departementů druhou největší rozlohu, ale třetí nejnižší počet obyvatel. Podnebí je horké a vlhké. Nachází se zde národní přírodní park El Tuparro. Estructura del Vichada je považována za největší impaktní kráter v Jižní Americe.\n\nPěstuje se banánovník, kakaovník a maniok. Rozvinuté je dobytkářství. Nacházejí se zde ložiska coltanu.\n\nČtyři municipality:\n\n"}
{"id": "1564414", "url": "https://cs.wikipedia.org/wiki?curid=1564414", "title": "CTGP-Revolution", "text": "CTGP-Revolution\n\nCTGP-Revolution (\"Custom Track Grand Prix Revolution\", \"CTGP-R\") je neoficiální rozšíření hry Mario Kart Wii, která umožňuje hrát online přes službu Wiimmfi, i poté co Nintendo zrušilo tuto možnost. Také umožňuje hrát Mario Kart Wii tratě vytvořené komunitou Mario Kart Wii. CTGP Revolution se dá stáhnout na konzole Nintendo Wii U, Nintendo Wii přes Homebrew Channel nebo přes webovou stránku https://www.chadsoft.co.uk/download/, ke spuštění je ovšem nutné mít originální disk Mario Kart Wii.\n\nCTGP-Revolution ke hře Mario Kart Wii navíc přináší:\n\n"}
{"id": "1564416", "url": "https://cs.wikipedia.org/wiki?curid=1564416", "title": "Jan Kouba (muzikolog)", "text": "Jan Kouba (muzikolog)\n\nJan Kouba (* 28. července 1931, Vysoké nad Jizerou) je promovaný historik, muzikolog, badatel v oboru hymnografie a autor publikací zabývajících se tématy souvisejícími s historií hudby. \n\nJan Kouba se narodil 28. července 1931 ve Vysokém nad Jizerou (do hudebnické rodiny) jako syn houslisty a skladatele Josefa Kouby (1880–1951), druhého koncertního mistra Nového německého divadla v Praze. Po absolvování klasického gymnázia studoval (v letech 1950 až 1955) hudební vědu a historii na Filozofické fakultě UK v Praze (promovaný historik, diplomová práce „Příspěvky ke zpěvu Jednoty bratrské“). Mezi jeho učitele patřili tehdejší vedoucí katedry profesor Mirko Očadlík a hudební pedagog a muzikolog Antonín Sychra (1918–1969). \n\nPo skončení vysokoškolských studií působil deset let (od roku 1954 do roku 1964) jako odborný asistent na katedře dějin hudby Filozofické fakulty Univerzity Karlovy. Svojí disertační prací „Nejstarší český tištěný kancionál z roku 1501 jako hudební pramen“ získal Jan Kouba na katedře hudební vědy v roce 1969 titul PhDr. Jako odborný pracovník v Ústavu pro hudební vědu Československé akademie věd byl pak zaměstnán od roku 1965 až do roku 1993. Společně s Jaroslavem Bužgou, Evou Mikanovou a Tomislavem Volkem prováděl nejprve Jan Kouba průzkum hudebních památek v českých institucích. Pro ročenku „Liturgie a hymnologie“ („Jahrbuch für Liturgik und Hymnologie“) vypracovával bibliografii české muzikologické produkce („Hymnologische Forschung in Tschechoslowakei“ (Hymnologický výzkum v Československu), za léta 1966 až 1989) a totéž činil i pro odborný recenzovaný časopis – čtvrtletník „Hudební věda“ (1987 až 1989). Pro obecně prospěšnou organizaci „Mezinárodní lexikon hudebních pramenů“ – zkráceně RISM – vytvořil Jan Kouba (společně s Marií Skalickou) soupis „Hymnologia Bohemica et Slovaca“ (soupis notovaných písňových tisků od počátků do 1800). \n\nVe svých badatelských aktivitách Jan Kouba cílí na dějiny české hudby 15. a 16. století se zaměřením na hymnografii tohoto období. Jeho studie o českých kancionálech v „Miscellanea Musicologica“ tvoří základnu výzkumu české hudby před rokem 1600. Kapitolami věnovanými renesanční hudbě se Jan Kouba podílel na souhrnných pracích:\nDo oborové monografie „Hudební věda“ (Praha, 1988) přispěl statí o hudebně vědecké dokumentaci. Taktéž je spoluautorem hesla „Tschechoslowakei“ v prvním vydání encyklopedie „MGG“ (svazek 13, Kassel, 1966). Pro encyklopedii MGG dále Jan Kouba napsal i několik hesel o osobnostech. Pro „Slovník české hudební kultury“ (Praha, 1997) vypracoval Jan Kouba následující hesla: \n\nV Praze vydaná Koubova kniha „ABC hudebních slohů: od raného středověku k W.A. Mozartovi“ (Praha, 1988) byla hodnocena jako publikace, která šla nad rámec popularizační literatury, do níž byla řazena (Tato publikace se stala i základní příručkou pro studium starší hudby.). Z dalších Koubovo prací možno uvést i jeho spolupráci na publikaci „Historická antologie hudby v českých zemích (do cca 1530)“ (Praha, 2005). Ze samostatných Koubovo prací je třeba zmínit i obsáhlé pětiset stránkové dílo „Slovník staročeských hymnografů (13.–18. století)“ (Praha, 2017), výsledek desetileté autorovy práce, v němž popsal život a dílo sedmdesáti hlavních tvůrců starých duchovních písní a kancionálů. Pro Československý rozhlas sestavoval pořady o evropské hudbě, pro hudební nakladatelství Supraphon vytvářel průvodní texty k některým gramodeskám. Za celoživotní práci a přínos hudební kultuře byla Janu Koubovi dne 24. října 2016 udělena cena ministra kultury ČR pro oblast hudby.\n\n\n\n\n\n"}
{"id": "1564421", "url": "https://cs.wikipedia.org/wiki?curid=1564421", "title": "DeeDee Trotterová", "text": "DeeDee Trotterová\n\nDe'Hashia „DeeDee“ Tonnek Trotterová (* 8. prosince 1982, Twentynine Palms, Kalifornie) je americká sportovkyně. Trotterová je bývalá národní šampionka NCAA na 400 metrů. Startovala na letních olympijských hrách 2004, 2008 a 2012. Je dvojnásobnou olympijskou zlatou medailistkou ve štafetě 4 × 400 m (2004 a 2012), a bronzovou medailistkou na 400 m (2012). \n\n"}
{"id": "1564425", "url": "https://cs.wikipedia.org/wiki?curid=1564425", "title": "Emanuele Gadaleta", "text": "Emanuele Gadaleta\n\nDottore Emanuele Gadaleta (* 1975, Molfetta) je italský violoncellista, hudební vědec – organolog, pedagog. Od roku 2010 působí jako ředitel Českého muzea hudby v Praze.\n\nV dětství navštěvoval hudební školu Antonína Dvořáka v rodné Molfettě (\"Scuola popolare di musica Antonin Dvorak\"), kterou vedl Don Salvatore Pappagallo. Zde se jednak rozhodl pro hru na violoncello, a také zde poprvé přišel do bližšího kontaktu s českou hudbou.\n\nV letech 1996–2000 studioval hru na violoncello u profesorů Luigiho Piovana a Radu Alduesca na konzervatoři Niccolò Piccinniho v Bari. \n\nOd roku 1999 působil jako učitel hry na violoncello v Itálii, od roku 2003 pak v Česku na ZUŠ v Kralupech nad Vltavou. V téže době soukromě studoval hru na violoncello u prof. Rudolfa Lojdy.\n\nV roce 2006 zakončil studium hudební vědy na italské univerzitě v Lecce obhajobou diplomové práce na téma „Miroslav Venhoda a Pražští madrigalisté“. V témže souboru také v letech 2002–2007 působil jako hráč na barokní violoncello a violu da gamba. \n\nRoku 2007 nastoupil jako kurátor do Českého muzea hudby a v roce 2010 byl jmenován ředitelem téže instituce.\n\nJe mj. členem Ediční rady Národního muzea, dálé redakčních rad časopisů \"Muzikologické fórum\" a \"Musicalia\", na Mezinárodní konzervatoři Praha působí jako člen zkouškové komise.\n\nV únoru 2020 mu převzal z rukou italského velvyslance Francesca Saveria Nisia čestný titul Rytíř (\"Cavaliere\") řádu za zásluhy Itálie.\n\nJe spoluautorem katalogu \"Hudební sbírka Ondřeje Horníka II. – Hudební nástroje\" (2012)\n\n"}
{"id": "1564437", "url": "https://cs.wikipedia.org/wiki?curid=1564437", "title": "Abraham Clark (politik)", "text": "Abraham Clark (politik)\n\nAbraham Clark (15. února 1726, New Jersey – 15. září 1794, New Jersey) byl americký politik. Byl delegátem New Jersey na kontinentálním kongresu, kde podepsal Deklaraci nezávislosti Spojených států amerických. Později pracoval v Sněmovně reprezentantů Spojených států. Byl také delegátem na druhém i třetím Kongresu od 4. března 1791 až do své smrti v roce 1794.\n\nAbraham se narodil v Elizabethtownu v New Jersey. Jeho otec, Thomas Clark, si uvědomil, že Abraham má přirozené nadání pro matematiku, takže pro něho najal učitele. Abraham začal pracovat jako zeměměřič a mezitím studoval právo. Stal se známým jako „advokát chudých“. Snažil se pomoci těm, kteří si nemohli dovolit právnické služby. \n\nOženil se se Sarah Hatfieldovou kolem roku 1749. Měli spolu deset dětí. Sarah se starala o děti a farmu, Clark vstoupil do politiky jako člen Provincial Assembly (zemského shromáždění). Později se stal šerifem v Essexu a v roce 1775 byl zvolen do Provincial Congressu. Byl členem Committee of Public Safety (Výboru pro veřejnou bezpečnost).\n\nPočátkem roku 1776 byla delegace New Jersey na kontinentálním kongresu proti vyhlášení nezávislosti na Velké Británii. Když se delegáty nepodařilo přesvědčit aby hlasovali pro nezávislost, rozhodla kolonie New Jersey o výměně delegátů. A protože Clark svůj souhlas s vyhlášením nezávislosti vyjadřoval velmi hlasitě, dne 21. června 1776 byli zvoleni jiní delegáti: Mimo Clarka: John Hart, Francis Hopkinson, Richard Stockton a John Witherspoon. Do Filadelfie přijeli 28. června 1776 a začátkem července hlasovali pro podepsání Deklarace nezávislosti.\n\nDva Clarkovi synové byli důstojníci kontinentální armády. Odmítl o nich mluvit na Kongresu, i když byli oba zajati, mučeni a zabiti. Jen jednou se za své syny postavil z pozice politika. Jeden z jeho synů byl zajatcem na vězeňské lodi „Jersey“. Vězení bylo známé svou brutalitou. Kapitán Clark byl hozen do žaláře a nedostal žádné jídlo mimo toho, co prošlo klíčovou dírkou. Kongres byl zděšen a případ byl předložen Britům. Podmínky jeho syna se zlepšily. Britové nabídli Abrahamovi Clarkovi životy jeho synů, pokud zruší svůj podpis a podporu Deklarace nezávislosti; on odmítl.\n\nClark byl jedním z tří zástupců New Jersey na přerušeném setkání v Annapolis v Marylandu, v roce 1786, spolu s Williamem C. Houstonem a Jamesem Schuremanem. V dopise Noemu Websterovi z 12. října 1804 James Madison připomněl, že Clark byl jedním z delegátů v Annapolisu, formálně navrhoval ústavní články federální vlády, protože instrukce z New Jersey mu umožňovaly posuzování nekomerčních záležitostí.\n\nClark, na rozdíl od mnoha jeho současníků, byl zastáncem demokracie a práv obyčejného člověka a podporoval zejména společenské role farmářů a dělníků. Clark viděl tato povolání jako základ společnosti, prohlašoval, že společenská elita jako jsou právníci, ministři, lékaři a obchodníci, mohou být aristokratickou hrozbou pro budoucnost republikánské vlády. Na rozdíl od mnoha otců zakladatelů, kteří pro sebe vyžadovali úctu jako k voleným funkcionářům, Clark povzbuzoval voliče, aby se neváhali obrátit na své zástupce kdykoli to považují za nutné. V květnu 1786 Clark na základě tisíců petic v předchozích měsících pomáhal prosadil pro dlužníky papírové peníze. Aby Clark získal podporu pro zřízení zvláštního účtu na papírové peníze a prosadila se jeho populistická vize pro budoucnost New Jersey, zveřejnil svůj návrh pod pseudonymem „The Fellow Citizen“. Čtyřicetistránková brožura s názvem Pravá politika New Jersey definovala nástroje, jež by vedli ke zlepšení zemědělství a výroby změnou způsobu zdanění a emisemi peněz z půjčky, v oddílech IX v únoru 1786. \n\nClark odešel z politiky před Constitutional Convention (ústavním shromážděním státu) v roce 1794. Zemřel doma na úpal. \n\nČernošská čtvrť v Union County je pojmenována po něm, stejně tak jako střední škola Abraham Clark High v Roselle.\n\nAbraham Clark je pohřben na hřbitově Rahway Cemetery v New Jersey.\n\n\n \n"}
{"id": "1564439", "url": "https://cs.wikipedia.org/wiki?curid=1564439", "title": "Lorraine Fentonová", "text": "Lorraine Fentonová\n\nLorraine Fentonová (* Lorraine Grahamová, 8. září 1973 Manchester) je jamajská atletka, která se specializovala na 400 metrů. \nJejí vrchol v kariéře přišel, když na Letních olympijských hrách v roce 2000 získala stříbrnou olympijskou medaili. Získala také stříbrné medaile na Mistrovstvích světa MS 2001 a MS 2003 a bronzovou medaili na Mistrovství světa 1999. Získala také zlaté, stříbrné a bronzové medaile v štafetách na 4×400 m. \n"}
{"id": "1564445", "url": "https://cs.wikipedia.org/wiki?curid=1564445", "title": "Mendělejevův tank", "text": "Mendělejevův tank\n\nMendělejevův tank je označení pro projekt super těžkého tanku, vyvinutý hydrodynamickým inženýrem Vasilijem Dmitrijevičem Mendělejevem, nejmladším synem Dmitrije Ivanoviče Mendělejeva. Byl vyvinut v letech 1911 - 1915. Projekt obsahoval velké množství původních návrhových řešení a inovací, ale nebyl pro nezájem ruské vlády realizován.\n\nPrvní světová válka se stala technickou laboratoří pro konstruktéry obrněných vozidel všech zúčastněných zemích. Pro zákopový charakter vedení války i pro vyšší technickou úroveň západních velmocí se první samohybní obrněnci objevily nejprve na západní frontě. Velení německé a ruské armády neprojevovalo o podobné zbraně zájem až do nasazení anglických tanků \"MarkI\". Němci dokázali odpovědět až na konci války tankem A7V, nepružnost ruské administrativy spolu s politickými změnami odsoudily snahy ruských konstruktérů do podoby předvýrobních prototypů či pouhé výkresové dokumentace. Prototyp samohybné houfnice s koly o průměru 9 metrů, nazývané Car tank, zůstal nepojízdný v bahně, nadějný vývoj obrněného vozu Vezděchod, započatý v roce 1915 přešel v roce 1917 v jednání o dovozu francouzských tanků. Mezi neuskutečněné projekty patřil i návrh Vasilije Dmitrijeviče Mendělejeva. \n\nNa projektu začal Vasilij Dmitrijevič pracovat již před válkou a návrh spolu se zajištěním výroby předložil komisi ministerstva války dne 16.srpna 1916 v továrně na pásová vozidla v Rybinsku. Proto se někdy tank označuje názvem \"Rybinsk\". Lze se setkat i s názvem \"Broněchodec\", který používal i sám tvůrce. Jednoznačné pojmenování tanku neexistuje, název Rybinsk se může střetávat s označením jiných výrobků rybinského závodu, stejně jako s názvem pozdější dvacetitunové zmenšeniny původního návrhu.\n\nNa bojištích východní fronty první světové války nebyly žádné tanky nasazeny a politický vývoj v Rusku projekty na jejich využití zastavil. Autor projektu zemřel v roce 1922.\n\nZbraň byla vyvinuta lodní inženýrem s ohledem na převažující dopravu po železnici. Z toho plynou i základní rozměrové charakteristiky. Stroj připomíná vzhledem krytý železniční vagón a pancéřováním válečnou loď. Šírka 4,4 m odpovídá propustnosti železničních tratí, výška 4 m a délka těla bez hlavně 10 m pak dokreslují logický tvar. Nýtovaný plášť je na bocích a zadní stěně tvořen 4 palcovým (100 mm) pancířem. Přední čelo je chráněno 6 palcovým (150 mm) pancířem a střecha je silná 3 palce (76 mm).  Stěna zatažitelné kulometné věže válcového tvaru byla 8 mm. Hmotnost samotného pláště pak vycházela 86-87 tun.\n\nCelková délka zbraně včetně hlavně byly 13 m a váha plně vyzbrojeného obrněnce 173,2 t.\nPásový pohyb zajišťovala čtyři napínací pěti úhelníková kola, z nichž horní zadní bylo pohonné. Šest pojezdových kol malého průměru bylo zavěšeno na pneumatických tlumičích, které byly schopny vzduch vypouštět do stavu úplného sesednutí pláště na zem. Pneumatický systém byl rovněž schopen udržovat během jízdy stroj v horizontální poloze.\n\nJako pohonná jednotka byl zvolen karburátorový, vodou chlazený motor z ponorky o výkonu 250 koňských sil. Motor byl umístěn v zadní části a jeho start zajišťoval tlakový vzduch. Rychlost na pevném povrchu byla odhadována na 25 km/h a dojezd kolem 50 km.\n\nPřevod výkonu měla zajistit čtyřstupňová převodovka s jedním zpátečním stupněm, činnost třecí spojky měl opět zajistit stlačený vzduch.\n\nAutor projektu zamýšlel pohyb po železnici jako prioritní a vyvinul návrh podvozků zajišťujících tlak na nápravy, snesitelný únosnosti traťového spodku i svršku. Vyřešen byl pohyb pomocí lokomotivy i vlastními silami.  \n\nHlavní zbraní byl osvědčený kanón 120 mm francouzského konstruktéra Gustava Caneta, vyráběný v Petrohradě v Obuchovských závodech. Tento typ zbraně byl široce rozšířený v ruském loďstvu. Dělo bylo vybaveno zákluzovým systémem, střelba by navíc byla realizována pouze při sesednutí pláště tanku na zem. Zásobování výbušnými střelami o hmotnosti 20,5 kg zajišťoval pneumatický podavač, umožňující vysokou rychlost palby. V případě poruchy podávacího systému bylo možné obsluhovat dělo ručně. Střelba byla možná v úhlu +-16 .\n\nPodpůrnou zbraní byl otočný kulomet Maxim ráže 7,62 mm, schopný palby v úhlu 360 . V případě střetu s těžkým dělostřelectvem mohla být celé kulometná střílna zasunuta.\n\nOsádku tvořilo 8 osob: velitel, mechanik, řidič, zaměřovač, kulometčík a tříčlenná obsluha děla. V době bez ohrožení se řidič orientoval výhledem ze střechy vozidla díky střešnímu poklopu, v případě boje pomocí štěrbinových průzorů.\n\nV projektu se projevily po otci zděděné vlastnosti od širokého rozhledu po detailní preciznost. Návrh byl rozpracován do detailů, umožňující okamžitou výrobu prototypu v loděnicích. Kromě některých elektro součástí mohl být tank vyráběn pomocí vlastních zdrojů. Velkorysost pneumatického systému nalezla následovatele až po desetiletích. Princip spuštění těla tanku na zem před střelbou byl využit u německé samohybné houfnice Karl až v roce 1940. Pneumatické odpružení se objevilo na konci druhé světové války u britských lehkých tanků Harry Hopkins.  \n\nPo spuštění na zem by se zbraň stala pro pozemní síly nedobytnou pevností, naopak žádný pozemní cíl nebyl pro 120 mm dělo nezničitelný. Tank by byl vyřazen z provozu pouze přímým zásahem střelami velkých válečných lodí (přes 203 mm). Odolnost byla vykoupena vysokou hmotností, autor však dokázal do roku výkresy překreslit do návrhu dvacetitunové zbraně.\n\nPro svůj světový věhlas i přímou povahu měl Vasilijův otec Dmitrij Ivanovič mnoho nepřátel. Když v roce 1915 zemřel vlivný Mendělejevův zastánce Sergej Witte, nebylo u vládních složek jméno Mendělejev přínosem, ale spíš přítěží.  \n\n\n"}
{"id": "1564447", "url": "https://cs.wikipedia.org/wiki?curid=1564447", "title": "Letní paralympijské hry 1996", "text": "Letní paralympijské hry 1996\n\nLetní paralympijské hry 1996, oficiálně X. letní paralympijské hry ( ), se konaly v americké Atlantě. Slavnostní zahájení proběhlo 16. srpna 1996, ukončení se pak uskutečnilo 25. srpna 1996. \n\nV USA se uskuteční paralympiáda již podruhé. První paralympijské hry v tomto městě proběhly v roce 1984 V New Yorku.\n\n\n\n\nČesko reprezentovalo 43 paralympioniků.\n\n\"Čestí medailisté\"\n"}
{"id": "1564449", "url": "https://cs.wikipedia.org/wiki?curid=1564449", "title": "IÉSEG School of Management", "text": "IÉSEG School of Management\n\nIÉSEG School of Management je evropská obchodní škola s kampusy (pobočkami) v Lillei a La Défensei.\nIÉSEG je akreditovaná u třech mezinárodních organizací: EQUIS, AMBA, a AACSB. Škola má přibližně 75000 absolventů. Mezi významné absolventy patří Christophe Catoir (ředitel společnosti Adecco France), Nicolas Wallaert (ředitel společnosti Cofidis France).\n\nV roce 2019 se program “Master in Management” umístil na 33. místě v mezinárodním žebříčku deníku Financial Times.\n\n"}
{"id": "1564452", "url": "https://cs.wikipedia.org/wiki?curid=1564452", "title": "Jan Kohout (továrník)", "text": "Jan Kohout (továrník)\n\nJan Kohout, psán též Kohaut (10. května 1819 Křečkov – 30. prosince 1884 Smíchov, dnes Praha) byl český strojírenský podnikatel, stavitel, majitel továrny na výrobu mlýnských parních strojů na Smíchově, původně vyučený truhlář. Byl nadšeným podporovatelem cyklistiky, zakladatelem prvního velocipedistického klubu v Rakousku-Uhersku a roku 1880 se jeho firma stala vůbec první v říši, která vyrobila \"vysoké kolo\", tedy velociped. Položil základ úspěšné podnikatelské rodiny, která koncem 19. století formovala průmyslovou historii Prahy i celého Rakouska-Uherska.\n\nNarodil se v nemajetné rodině chalupníka Františka Kohouta a jeho manželky Kateřiny, v polabské obci Křečkov nedaleko od Poděbrad. Vyučil se truhlářem a sekerníkem, následně odešel pracovat do Prahy, Liberce a do Dolního Rakouska. Zde si osvojil znalosti též v oboru strojnictví. Po více jak šestileté praxi byl Jan Kohout najat jako mistr na stavbu parního mlýna v Čejči na jižní Moravě, následně řídil stavbu stejných typů budov v Lovosicích a na Smíchově u Prahy (někdejší parní mlýn Plzeňka).\n\nNa Smíchově se rozhodl usídlit a roku 1849 zde otevřel svou továrnu na výrobu mlýnských a hospodářských strojů poblíž silnice na Strakonice, č. p. 352 (pozdější ulice Svornosti).\n\nVe svém podnikání byl mimořádně úspěšný, jeho firma realizovala nespočet stavebních a výrobních zakázek, především pro zařízení výrobních provozů parních mlýnů, lihovarů, pivovarů či cukrovarů. Nedaleko továrny navíc roku 1862 začal vznikat areál smíchovských nádraží, což usnadnilo spedici výrobků firmy. Kohout se zapojil do vzniku Akciového pivovaru na Smíchově, později se stal jeho hlavním akcionářem. Jeho firma prováděla též stavební a konstrukční práce. \n\nJan Kohout byl také významnou osobností českého vlasteneckého života, v jeho domě na Smíchově, který si v rohu areálu své své továrny dal postavit. Byl osobním přítelem Františka Palackého, Františka Ladislava Riegra nebo Vítězslava Hálka. \n\nRoku 1879 pobýval u Kohouta na návštěvě na Smíchově anglikánský farář James Piricho, jehož synovec William Crowl s sebou přivezl svůj velociped značky \"Excelsior\". Exhibiční jízdě na dvoře Kohoutovy továrny byli přítomni Jan Kohout, jeho synové František a Josef a další. Stroj všechny přítomné nadchnul a poté, co jej vyzkoušel pražský jezdec na kostitřasu Otto Schulz, okamžitě u Kohouta objednal výrobu takového velocipedu s kluznými ložisky. Firma zakázku dokázala splnit a již na sklonku téhož roku vyrobila tři kusy kol, pro Schulze a také pro Kohoutovy syny Františka a Josefa. \n\nPrvní prototypy s dřevěnými prvky se pro delší jízdu ukázaly nevhodné, hned roku 1880 byly vyrobeny tři nové stroje, tentokrát v celokovové konstrukci. Na základě tohoto typu stroje pak firma začala velicipedy vyrábět od roku 1880 sériově pod značkou \"Kohout\". V témže roce také Jan Kohout stál u založení \"České společnosti velocipedické\", prvního sportovního klubu v Rakousku-Uhersku. Oba jeho synové se úspěšně věnovali cyklistickým závodům. \n\nZemřel náhle na Smíchově 30. prosince 1884 ve věku 65 let. \n\nJan Kohout byl ženat, manžela Johanna (1834–1908). Zanechal po sobě pět synů a dvě dcery. Po jeho smrti převzal rodinnou firmu syn František. Synové Václav a Petr byli členové a závodníci \"Klubu českých velocipedistů (KČV) Smíchov.\" Výroba velocipedů byla ve smíchovské továrně \"Kohout\" ukončena roku 1891, za tu dobu opustilo brány závodu mezi 700 a 900 kusy velocipedů \"Kohout\".\n\n"}
{"id": "1564458", "url": "https://cs.wikipedia.org/wiki?curid=1564458", "title": "Hipólito Ruiz López", "text": "Hipólito Ruiz López\n\nHipólito Ruiz López (8. srpna 1754 Belorado, Kastilie a León, Španělsko – ? 1816 Madrid) byl španělský botanik a lékař známý zejména svým výzkumem květeny Peru a Chile v rámci španělské botanické expedice do místokrálovství Peru v letech 1777–1788, kterou vedl. \n\nVe 14 letech ukončil studium latiny u svého strýce, který byl knězem, a odešel do Madridu studovat logiku, fyziku, chemii a farmakologii. Pod dohledem botaniků Casimira Gómeze Ortegy ((1741–1818) a Antonia Palaua Verdery (1734–1793) studoval také botaniku v Botanické zahradě Migas Calientes (dnes Královská botanická zahrada v Madridu). V době vlády krále Karla III. vyslalo Španělsko do Nového světa tři velké botanické expedice. První z nich se zúčastnili také botanici Hipólito Ruiz López a José Antonio Pavón Jiménez. \n\nV době, kdy byl Ruiz López jmenován vedoucím botanikem expedice, neměl ještě dokončené studium farmakologie. Jeho zástupcem byl jmenován francouzský lékař a botanik Joseph Dombey. Dalšími členy výpravy byli kromě již jmenovaného José Antonia Pavóna y Jimeneze ještě dva botaničtí ilustrátoři, Joseph Bonete a Isidro Gálvez.\n\nExpedice vyplula roku 1777 z Cádizu a do Limy dorazila v dubnu 1778. Její členové zkoumali území dnešního Peru a Chile po celých 10 let (1778–1788). Sbírali přitom vzorky a zakládali herbáře. Celkem nasbírali 3000 rostlinných vzorků a vytvořili 2500 botanických ilustrací v životní velikosti. Do Španělska s sebou přivezli množství živých květin. \n\nJedním z léčebných prostředků, jež výprava přivezla z Ameriky, byl odvar z výhonků komule \"Buddleja incana\", jíž domorodci léčili nachlazení a bolesti zubů. \n\nNasbíraný materiál dorazil do Cádizu v roce 1788, převážně v dobrém stavu, a byl uložen v Královské botanické zahradě v Madridu (\"Real Jardín Botánico de Madrid\") a v Kabinetu přírodní historie (\"Gabinete de Historia Natural\"), který byl předchůdcem Muzea přírodní historie. Mezi těmito vzorky bylo 150 nových rodů a 500 nových druhů rostlin, jež dodnes nesou jména, která jim dali Ruiz a Pavón. Bohužel část sbírky obsahující 53 beden s 800 ilustracemi, sušenými rostlinami, semeny, vzorky pryskyřic a minerály byla nenávratně ztracena, když loď, která je vezla, ztroskotala u portugalského pobřeží.\nPo návratu do Španělska dokončil Ruiz López v roce 1790 svá farmakologická studia. Roku 1794 byl jmenován členem Královské lékařské akademie, v jejímž věstníku \"Memoáry\" pak vydal různé práce. Společně s Pavónem publikoval desetisvazkové, bohatě ilustrované dílo \"Flora Peruviana et Chilensis\". Jeho první čtyři svazky vyšly mezi roky 1798 a 1802. Šest zbývajících až po jeho smrti. Za svého života publikoval ještě práci o chinovníku \"Quinología o tratado del árbol de la quina\" (Madrid, 1792), jež byla záhy přeložena do italštiny (1792), němčiny (1794) a angličtiny (1800). Toto dílo citoval Alexander von Humboldt, když v roce 1821 vydal svoje vlastní pojednání o rodu chinovník.\n\nDeníky, které si Ruiz López vedl během svého pobytu v Jižní Americe, jsou obdivuhodné šíří záběru etnobotanických a přírodopisných znalostí. Španělské impérium zajímalo zejména farmakologické využití rostlin z Nového světa, jako byl například chinovník, zdroj chininu, jímž se dala léčit zhoubná malárie. Kromě podrobných popisů a kreseb jihoamerické květeny a zvířeny zaznamenával Ruiz López také poznatky o geologii a podnebí oblasti. Přidal i informace o životě tamějších indiánů a kolonistů.\n\nHipólito Ruiz López zemřel v roce 1816 (některé prameny uvádějí rok 1815) v Madridu. \n\nStandardní botanická zkratka Hipólita Ruize Lópeze v autoritních údajích u vědeckých jmen botanických taxonů je Ruiz.\nPro označení botanické dvojice Hipólito Ruiz López a José Antonio Pavón Jiménez se v autoritních údajích u vědeckých jmen botanických taxonů standardně používá zkratka Ruiz & Pav. \n\nOny tři velké botanické expedice, které Španělsko vyslalo za vlády krále Karla III. do Nového světa, byly: Ruizova a Pavónova do místokrálovství Peru (1777–1788), Mutisova do místokrálovství Nová Granada (1783–1808) a Lacastova do místokrálovství Nové Španělsko (1787–1803). \n\n"}
{"id": "1564459", "url": "https://cs.wikipedia.org/wiki?curid=1564459", "title": "Chandra Cheeseboroughová", "text": "Chandra Cheeseboroughová\n\nChandra Danette Cheeseboroughová později Shellmanová (* 10. ledna 1959) je americká sprinterka. Pronikla na mezinárodní scénu už v 16 letech tím, že vyhrála dvě zlaté medaile na Panamerických hrách v roce 1975. V roce 1976 vytvořila světový rekord na 100 m časem 11,13 sekundy a tím se umístila na druhém místě v americké olympijské kvalifikaci.\n\n"}
{"id": "1564468", "url": "https://cs.wikipedia.org/wiki?curid=1564468", "title": "Dežanovac", "text": "Dežanovac\n\nDežanovac (, , ) je vesnice a správní středisko stejnojmenné opčiny v Chorvatsku v Bjelovarsko-bilogorské župě. Nachází se asi 8 km západně od Daruvaru. V roce 2011 žilo v Dežanovaci 888 obyvatel, v celé opčině pak 2 715 obyvatel, z čehož 627 obyvatel bylo české národnosti.\n\nOpčina zahrnuje celkem 12 trvale obydlených vesnic. Nejvíce Čechů žije ve vesnicích Donji Sređani, Drlež, Golubinjak, Gornji Sređani, Ivanovo Polje, Kaštel Dežanovački a Trojeglava. Ve středisku opčiny Dežanovac v roce 1991 bylo 29,71 % obyvatel české národnosti, tedy 298 obyvatel z tehdejších 1 003 obyvatel.\n"}
{"id": "1564470", "url": "https://cs.wikipedia.org/wiki?curid=1564470", "title": "Pop Will Eat Itself", "text": "Pop Will Eat Itself\n\nPop Will Eat Itself (PWEI) je anglická hudební skupina.\n\nSkupinu založili v roce 1986 v Stourbridge Clint Mansell, Adam Mole, Graham Crabb a Richard March, jejími předchůdci byli From Eden a Wild and Wandering. Prvním úspěšným singlem byl „Poppies Say Grrr!“. Své skladby členové podepisovali společným pseudonymem Vestan Pance. \n\nPWEI byli průkopníky stylu, který nazvali grebo a který propojoval alternativní rock s industriální hudbou a elektronickou taneční hudbou. V roce 1996 se skupina rozpadla a Clint Mansell se vydal na kariéru skladatele filmové hudby. PWEI v pozměněném složení obnovili činnost v roce 2005 a od roku 2011 opět pravidelně vystupují a nahrávají. \n\nSkupina spolupracovala s firmami Interscope Records a Nothing Records.\n\n\n\n"}
{"id": "1564471", "url": "https://cs.wikipedia.org/wiki?curid=1564471", "title": "Lokomotivní vlak", "text": "Lokomotivní vlak\n\nLokomotivní vlak je zejména samostatná lokomotiva nebo skupina lokomotiv jedoucí jako vlak. \n\nNa tratích české Správy železnic se lokomotivní vlaky označují příznakem Lv před číslem vlaku. Předpis SŽDC (ČD) D2 definuje lokomotivní vlak jako hnací vozidlo nebo skupinu hnacích vozidel (činných, pohotových k službě i nečinných) a případně k nim přivěšených přípojných nebo řídicích vozů, jedoucí jako vlak bez přepravy cestujících, nejde-li o soupravový vlak, nebo speciální hnací vozidlo (vozidla) a případně k němu přivěšená příslušející vozidla (např. ubytovací vozy) tvořící s ním provozní jednotku.\n\nPři dopravě speciálních vozidel jako vlak vlastním pohonem pojezdu se vede vlaková dokumentace jako u lokomotivních vlaků.\n\nLokomotivní vlak jezdící pravidelně může být v grafikonu vlakové dopravy veden i jako vlak podle potřeby. Lokomotivní vlak může jet v čase a pod číslem pravidelného vlaku, pokud v daný den nejede, a to i vlaku jiného druhu, nebo vlaku podle potřeby. \n\nVýpravčí výchozí stanice lokomotivního vlaku musí vždy požádat provozního dispečera (výpravčího dispoziční stanice na tratích, kde provozní dispečer vlakovou dopravu stanicím neohlašuje) o přidělení čísla vlaku. Provozní dispečer nebo výpravčí dispoziční stanice pak oznámí technologické určení lokomotivy výpravčímu cílové stanice lokomotivního vlaku. Konkrétní číslo lokomotivního vlaku je možno použít v téže stanici a v témž dni jen jedenkrát. \n\nV případě mimořádností v drážní dopravě mají lokomotivní vlaky nejnižší prioritu ze všech druhů a kategorií vlaků. Pokud by však dodržením stanovené důležitosti lokomotivních a soupravových vlaků mohlo dojít ke zpoždění vlaku, pro který lokomotiva nebo souprava jede, mají tyto lokomotivní a soupravové vlaky stejnou důležitost jako vlaky, pro které jedou. \n\nPro lokomotivní vlaky byla stanovena základní rychlost vlaků, která nesmí být překročena při sestavě jízdního řádu ani při jejich jízdě, na 80 km/h, vyjma zkušebních jízd a pokud pro daný druh vozidla není stanovena rychlost nižší. Ani pokud lokomotivní vlak jel podle jízdního řádu vlaku jiného druhu, který měl povolenu rychlost vyšší, nesměl lokomotivní vlak překročit rychlost 80 km/h.\n\nV červenci 2013 byl předpis SŽDC (ČD) D2 nahrazen předpisem SŽDC D1. Jednou z výrazných změn, které nový předpis přinesl, je i změna základních rychlostí vlaků. Zatímco podle poslední verze předchozího předpisu byly základní rychlosti 160 km/h pro vlaky osobní dopravy, 120 km/h pro vlaky nákladní dopravy a 80 km/h pro lokomotivní vlaky, nově je pro všechny vlaky stanovena pouze hranice 160 km/h, s dílčími omezeními dle sestavy vlaku. V případě lokomotivních vlaků se tak základní rychlost zdvojnásobila. Dřívější omezení vyplývalo z toho, že lokomotivy používané na československé a české železniční síti nedisponovaly účinnějšími brzdami, takže jízda vyšší rychlostí byla možná až po spojení s lépe obrzděnými taženými vozidly. S příchodem lépe obrzděných nových lokomotiv stoupal tlak dopravců na odstranění tohoto omezení.\n\nLokomotivní vlaky se nejčastěji vyskytují v nákladní dopravě, kde je běžná nepárovost vlaků.\n"}
{"id": "1564474", "url": "https://cs.wikipedia.org/wiki?curid=1564474", "title": "Myslivna Liboháj", "text": "Myslivna Liboháj\n\nPřesné datum výstavby objektu není známo. Myslivna byla postavena v empírovém stylu v první polovině 19. století na Chotěbořském panství, na které se v roce 1836 přiženil Jan Josef Dobřenský z Dobřenic (Dobrzenský z Dobrzenic). Rodu Dobřenských pak panství definitivně připadlo v roce 1847, po smrti Marie Frederiky, manželky Jana Josefa Dobřenského. Po únorovém převratu v roce 1948 tehdejší majitelé chotěbořského zámku z rodu Dobřenských odešli do Kanady. Zámek v Chotěboři, s přilehlým parkem, byl Dobřenským vrácen v roce 1992, myslivna Liboháj je však v majetku jiného vlastníka. Stavba v průběhu let chátrala, v roce 2002 vyhořela, posléze se zřítila její nejcennější stavební část. V roce 2015 byla na Ministerstvo kultury ČR zaslána žádost o zrušení památkové ochrany objektu. \n\nRuiny myslivny (Chotěboř čp. 19) se nacházejí u Libohájského rybníka, vlevo od silnice č. 344, vedoucí z Chotěboře do Libice nad Doubravou. Objekt, postavený v 19. století ve zdejším hájku mezi rybníkem a Kamenným potokem, měl půdorys ve tvaru písmene \"L\" a byl ojedinělou empírovou stavbou. Jeho nejzajímavější částí byl vstupní rizalit s dórskými sloupy, ukončený trojúhelníkovým štítem, tyto partie se však zřítily po požáru v roce 2002. Zároveň v té době již chyběly dřevěné sloupy, které původně podpíraly přesah střechy v dvorní části, střechy a zdi se hroutily. V roce 2013 se spolu s čelním zdivem zřítily i plackové klenby a došlo k takovým poškozením, že budova prakticky zanikla.\n"}
{"id": "1564475", "url": "https://cs.wikipedia.org/wiki?curid=1564475", "title": "Brestovac", "text": "Brestovac\n\nBrestovac (, ) je vesnice a správní středisko stejnojmenné opčiny v Chorvatsku v Požežsko-slavonské župě. Nachází se asi 5 km západně od Požegy. V roce 2011 žilo Brestovaci 670 obyvatel, v celé opčině pak 3 726 obyvatel, z čehož 3 obyvatelé byli české národnosti.\n\nSoučástí opčiny je celkem 39 trvale obydlených vesnic. Největšími vesnicemi v opčině jsou Brestovac, Završje, Nurkovac a Dolac.\n\nNacházejí se zde i zaniklé vesnice Amatovci, Bogdašić, Kamenska, Kamenski Šeovci, Kruševo, Mihajlije, Mrkoplje, Šušnjari a Vranić.\n"}
{"id": "1564477", "url": "https://cs.wikipedia.org/wiki?curid=1564477", "title": "Kirkpatrick", "text": "Kirkpatrick\n\nKirkpatrickův model (nazýván také jako \"čtyřúrovňový model hodnocení vzdělávání\") hodnotí předně vzdělávání zaměstnanců. Byl vytvořen Donaldem Kirkpatrickem v padesátých letech dvacátého století. Na začátku stojí otázka: „Vzhledem k analýze vzdělávacích potřeb, jaké chování by mělo být tréninkem změněno tak, aby bylo dosaženo cíle?“ Tyto cíle představují důležité vstupy při realizaci tréninku a zároveň jsou důležitým zdrojem při evaluaci. Jednoduše řečeno představují oblasti, ve kterých by po absolvovaném vzdělávání mělo dojít ke změně. Jsou čtyři: \n\n\n\n"}
{"id": "1564489", "url": "https://cs.wikipedia.org/wiki?curid=1564489", "title": "Primorski Dolac", "text": "Primorski Dolac\n\nPrimorski Dolac je vesnice a správní středisko stejnojmenné opčiny v Chorvatsku ve Splitsko-dalmatské župě. Nachází se asi 23 km severozápadně od Trogiru a asi 41 km severozápadně od Splitu. V roce 2011 zde žilo 770 obyvatel. Opčina zahrnuje pouze jediné sídlo (\"Primorski Dolac\"), a je jednou z nejmenších chorvatských opčin.\n\nBlízko vesnice prochází dálnice A1. Sídlo se skládá z mnoha malých nesamostatných vesniček, jako jsou Akažići, Bakovići, Balovi, Barići, Donji Dolac, Dračari, Franići, Gornji Dolac, Kalpići, Markovine, Stojaci, Sučevići, Šantići, Šimci, Šustići a Žunići.\n"}
{"id": "1564495", "url": "https://cs.wikipedia.org/wiki?curid=1564495", "title": "Hugues Fabrice Zango", "text": "Hugues Fabrice Zango\n\nHugues Fabrice Zango (* 25. července 1993 Ouagadougou) je atlet z Burkiny Faso, který se věnuje trojskoku, skoku dalekému a sprintům. Žije ve francouzském Arrasu a studuje na Université d'Artois.\n\nV roce 2015 získal stříbrnou medaili v trojskoku na Univerziádě. V této disciplíně byl také v roce 2016 druhý na mistrovství Afriky v atletice a na olympiádě obsadil 34. místo. V roce 2017 vyhrál Frankofonní hry a byl druhý na Univerziádě. V roce 2018 byl šestý na halovém mistrovství světa a stal se mistrem Afriky. Na mistrovství světa v atletice 2019 skončil třetí a získal tak pro Burkinu Faso historicky první medaili ze světového atletického šampionátu.\n\nNa halovém mítinku v Paříži 2. února 2020 skočil 17 metrů a 77 centimetrů, což je nový africký trojskokanský rekord a čtvrtý nejlepší halový výkon všech dob.\n"}
{"id": "1564496", "url": "https://cs.wikipedia.org/wiki?curid=1564496", "title": "Letní paralympijské hry 1992", "text": "Letní paralympijské hry 1992\n\nLetní paralympijské hry 1992, oficiálně IX. letní paralympijské hry ( ), se konaly v španělské Barceloně. Slavnostní zahájení proběhlo 3. září 1992, ukončení se pak uskutečnilo 14. září 1992. Kromě toho se v roce 1992 konaly Paralympijské hry pro osoby s mentálním postižením bezprostředně po paralympijských hrách od 15. září do 22. září v Madridu.\n\n\n\n\nČesko reprezentovalo 29 paralympioniků.\n\n\"Českoslovenští medailisté\"\n"}
{"id": "1564497", "url": "https://cs.wikipedia.org/wiki?curid=1564497", "title": "Jiří Šlitr v soukromí i jinde", "text": "Jiří Šlitr v soukromí i jinde\n\nJiří Šlitr v soukromí i jinde je CD album vydané roku 2019. \n\nAlbum obsahuje především záznam premiéry hry \"Ďábel z Vinohrad\" a další nahrávky v podání Jiřího Šlitra a dalších. Součástí CD je i papírová knížečka obsahující fotky Jiřího Šlitra od dětství až do jeho smrti a jsou doplněny popisem Šlitrova života. Toto album obsahuje 2 CD, na 1. CD je zvukový záznam z divadelní hry Jiřího Šlitra \"Ďábel z Vinohrad\". \n\nCD číslo 2 je rozděleno na 3. části:\n\nZbylé písně ze hry Ďábel z Vinohrad \n\n\nPísně na hudbu Jiřího Šlitra (zpívané jinými zpěváky, jejichž jména jsou uvedeny vedle písní)\n\n\nBonusová část z rodinného archivu Jiří Šlitra, kde Jiří Šlitr hraje doma u piána a zpívá si.\n\n"}
{"id": "1564506", "url": "https://cs.wikipedia.org/wiki?curid=1564506", "title": "SMS Tiger (1887)", "text": "SMS Tiger (1887)\n\nSMS Tiger byl torpédový křižník Rakousko-uherského námořnictva. Byl zvětšenou a vylepšenou verzí předcházející třídy \"Panther\". Od roku 1905 byl admirálskou jachtou SMS \"Lacroma\" a od roku 1915 sloužil jako plovoucí kasárna. Po první světové válce jej získala Velká Británie, která jej nechala sešrotovat.\n\nKřižník postavila loděnice Stabilimento Tecnico Triestino v Terstu. Stavba byla zahájena v říjnu 1886, na vodu byla loď spuštěna v červnu 1887 a do služby byla přijata v březnu 1888. Loděnice při stavbě využila zkušenosti získané se dvěma křižníky třídy \"Panther\", které byly pro Rakousko-Uhersko postaveny ve Velké Británii.\n\nVýzbroj tvořily čtyři barbetové 120mm kanóny, deset 47mm kanónů a čtyři 350mm torpédomety. Pohonný systém tvořilo šest kotlů a dva parní stroje o výkonu 5700 hp, pohánějící dva lodní šrouby. Nejvyšší rychlost dosahovala 18,6 uzlu.\n\nRoku 1897 byl \"Tiger\" vyslán na Krétu. Roku 1905 byl upraven na admirálskou jachtu \"Lacroma\" s výzbrojí redukovanou na šest 47mm kanónů. Roku 1915 byl vyřazen, odzbrojen a využíván jako plovoucí kasárna. Roku 1918 byl obsazen Jugoslávií, ale později jej v rámci reparací získala Velká Británie, která jej nechala v roce 1920 sešrotovat v Itálii.\n"}
{"id": "1564512", "url": "https://cs.wikipedia.org/wiki?curid=1564512", "title": "Hoštice (zámek)", "text": "Hoštice (zámek)\n\nHoštice jsou tvrz přestavěná na zámek ve stejnojmenné vesnici jižně od Strakonic v Jihočeském kraji. Zámek stojí pravděpodobně na místě středověké tvrze, ale jeho dochovaná podoba je výsledkem zejména přestavby ze druhé poloviny osmnáctého realizované rodem Chlumčanských z Přestavlk a mladšími úpravami z let 1870–1880. Zámecký areál je chráněn jako kulturní památka.\n\nNa místě zámku pravděpodobně stávala od třináctého století tvrz vladyků z Hoštic. Jejím prvním známým majitelem byl roku 1274 Držislav z Hoštic. Roku 1315 Hoštice spolu s dalšími 26 vesnicemi tvořily součást volyňského újezdu českých královen, což roku 1436 potvrdil císař Zikmund Lucemburský.\n\nDalší zmínka pochází až z roku 1552, kdy vesnici koupil Vilém z Rožmberka, ale Petr Vok z Rožmberka ji roku 1593 prodal Arnoštu Vítanovskému z Vlčkovic. K dalším držitelům patřili Hynek Jetřich Vítanovský (1681), vdova po něm Johana Magdalena, Jindřich Vilém Vítanovský a od roku 1686 Ladislav Chlumčanský z Přestavlk. Chlumčanští z Přestavlk vesnici vlastnili více než sto let a roku 1777 zdejší panské sídlo částečně přestavěli v barokním slohu. Ladislavův vnuk Vojtěch Chlumčanský statek prodal svému bratrovi Václavu Leopoldovi Chlumčanskému a v roce 1799 Hoštice koupil Jáchym Zádubský ze Šontálu. Poslední přestavba proběhla za Henneberků v letech 1870–1880, což dokládá jejich erb v průčelním tympanonu.\n\nV první polovině dvacátého století byla zámecká budova rozšířena o malé přístavky a další stavební úpravy areálu probíhaly bez ohledu na památkovou hodnotu i po roce 1948.\n\nZámek je jednopatrová obdélná budova s přízemními prostorami zaklenutými křížovými klenbami. Pokoje v patře mají ploché stropy s fabiony. V interiéru se dochovala původní dveřní křídla i s kováním. Dominantou průčelí je rizalit s raně barokním vstupním portálem. Ve zdmi a hospodářskými budovami ohrazeném areálu stojí stáje, patrová sýpka s pivovarským sklepem, stodola a konírna. Ve stájích a konírně jsou plackové klenby.\n\n"}
{"id": "1564514", "url": "https://cs.wikipedia.org/wiki?curid=1564514", "title": "Let Ukraine Air Alliance 4050", "text": "Let Ukraine Air Alliance 4050\n\nLet 4050 společnosti Ukraine Air Alliance tragicky skončil z důvodu nedostatku paliva během přistávání na Lvovském mezinárodním letišti. 4. října 2019 se let ze španělského Viga do tureckého Istanbulu se stal osudným pěti lidem, 3 s těžkými zraněními byli převezeni do nemocnice. Letadlo Antonov An-12 bylo z důvodu silného poškození vyřazeno z provozu.\n\nHavarovaný Antonov An-12 byl nákladní turbovrtulový transportní letoun, registrovaný pod značkou UR-CAH, vyrobený v roce 1968. Letoun nalétal celkem 12922 hodin. \n\nLetoun vzletěl z Vigského letiště ve Španělsku, odkud převážel 10 tun automobilových náhradních dílů do tureckého Istanbulu. Let měl po cestě naplánované mezipřistání ve Lvově kvůli dotankování paliva. Na palubě se nacházelo celkem 8 osob, 5 členů posádky a 3 další osoby jako nákladní doprovod. \n\nLetadlo se blížilo k runwayi 31 v nepříznivých podmínkách; do letounu se opíral vítr, dohledová vzdálenost byla pouhých 50 metrů, v blízkosti země přibližně 150 metrů. \n\nPosádka o velmi nízkém stavu paliva věděla a začala provádět nouzové přistání, ale nepodařilo se dostat na ranvej. Letoun narazil do země v 7:10 ráno, pouhých 1,5 km od začátku dráhy, blízko vesnice Sokilnyky. Kabina letadla se oddělila od zbytku letadla a dále se rozbíjela o stromy, náklad z trupu se posunul dopředu a dopadl na kabinu, čímž usmrtil všechny členy letové posádky. 3 členové nákladního doprovodu přežili s těžkými zraněními. \n\nV 7:29 zavolal jeden z členů nákladního doprovodu o pomoc letišti a oznámil nezdařené nouzové přistání. V 7.40 byl letoun nalezen 1,5 kilometru od dráhy 31. \n\nV 9:00 bylo zjištěno, že se na palubě nacházelo 8 osob. Tři z nich s těžkými poraněními byly převezeny do nemocnice. Byla nalezena další tři těla, ale dvě stále chyběla. Později se i tato těla podařilo najít, bohužel byla prokázána smrt. Nakonec bylo potvrzeno, že zahynulo 5 osob. \n"}
{"id": "1564517", "url": "https://cs.wikipedia.org/wiki?curid=1564517", "title": "Na Věžích", "text": "Na Věžích\n\nNa Věžích (též \"Petrovice)\" jsou zaniklá tvrz označovaná také jako hrad východně od Petrovic u Oseka v okrese Strakonice v Jihočeském kraji. Založena byla ve čtrnáctém století a zanikla během husitských válek. Dochovalo se po ni tvrziště chráněné jako kulturní památka.\n\nExistence tvrze je v písemných pramenech ze čtrnáctého století doložena jen nepřímo přídomkem Belky z Petrovic, manželky Hroznaty z Domanic, uváděné v roce 1394. Podle archeologického výzkumu tvrz vznikla ve druhé polovině čtrnáctého století a zanikla v průběhu husitských válek. V patnáctém století Petrovice získalo město Písek a roku 1542 si je nechalo zapsat do desk zemských.\n\nTvrziště se nachází nad soutokem Brložského a Petrovického potoka. Přirozenou ochranu jižní a západní strany tvořily strmé svahy spadající do údolí potoka. Z opevnění zbývajících dvou stran se dochoval pravoúhle zalomený příkop široký deset až dvanáct metrů a až čtyři metry hluboký. Na východní straně jej navíc lemuje vnější val. Opevnění chránilo plošinu s rozměry asi 40 × 35 metrů. Hlavní stavbou tvrze pravděpodobně bývala hranolová věž dochovaná v podobě pahorku se čtvercovou prohlubní o rozměrech 4 × 4 metry na vrcholu. Jižně od věže bývalo nádvoří, na jehož ploše jsou patrné dva pozůstatky zahloubených objektů a v jihozápadním nároží se nachází relikt menší obranné věže.\n\n\n"}
{"id": "1564520", "url": "https://cs.wikipedia.org/wiki?curid=1564520", "title": "Merrimack", "text": "Merrimack\n\nMerrimack (dříve Merrimac) je řeka protékající státy New Hampshire a Massachusetts na severovýchodě USA. Je dlouhá 188 km a její povodí má rozlohu 12 980 km².\n\nŘeka vzniká soutokem zdrojnic Pemigewasset a Winnipesaukee ve městě Franklin. Hlavními přítoky jsou Suncook, Contoocook, Piscataquog, Nashua a Concord. Merrimack protéká městy Concord, Manchester, Lowell a Haverhill. Vlévá se do Mainského zálivu nedaleko Newburyportu. Řeka je zdrojem pitné vody pro zhruba 600 000 lidí. \n\nNa břehu se nachází Nevilleovo archeologické naleziště, které bylo obydleno již před osmi tisíci lety.\nJako první Evropan prozkoumal tok řeky v roce 1605 Samuel de Champlain, tehdy okolní oblasti obývali Abenakové. V roce 1803 byl vybudován Middlesex Canal, spojující řeku s městem Boston. Oblast Merrimack Valley byla v devatenáctém století kolébkou amerického textilního průmyslu, který využíval energii řeky.\n\nHenry David Thoreau popsal svoji plavbu po řece v roce 1839 v knize \"Týden na řekách Concord a Merrimack\". Mandy Moore, pocházející z New Hampshiru, napsala píseň „Merrimack River“. Podle řeky bylo sedm amerických lodí pojmenováno \"USS Merrimack\". \n\nV květnu 2006 postihly povodí rozsáhlé záplavy.\n"}
{"id": "1564522", "url": "https://cs.wikipedia.org/wiki?curid=1564522", "title": "Vojtěch Kyncl", "text": "Vojtěch Kyncl\n\nVojtěch Kyncl (* 5. dubna 1983 Hlinsko) je český historik se zaměřením na dějiny 20. století.\n\nV letech 2002–2007 vystudoval obory germanistika/historie na Pedagogické fakultě Jihočeské univerzity v Českých Budějovicích, kde také v roce 2008 obhájil rigorózní práci \"Ležáky. Obyčejná vesnice, Silver A a pardubické gestapo v zrcadle heydrichiády\". Současně začal studovat na Filozofické fakultě JČU doktorát, který ukončil roku 2011 na Filozofické fakultě Univerzity Pardubice obhajobou disertační práce \"Nacistický teror druhého stanného práva\".\n\nV současné době působí v Historickém ústavu Akademie věd ČR jako vědecký pracovník v oddělení 20. století, vyučoval též na několika fakultách Univerzity Karlovy. Badatelsky se zaměřuje na dějiny nacismu, druhou světovou válku i na poválečné dopady nacistické doby. Za svoji práci získal řadu ocenění – v roce 2013 získal prémii Otto Wichterleho AV ČR a tentýž rok obdržel za knihu \"Bez výčitek\" Cenu Akademie věd a Cenu Josefa Pekaře.\n\nRoku 2015 publikoval v knize \"Lidice. Zrození symbolu\" publikoval zjištění, že v seznamu lidických obětí chybí jméno židovské dívky Štěpánky Mikešové, kterou měla podle poválečného hlášení udat Alžběta Doležalová, jedna z přeživších lidických žen. S odstupem několika let (2019) tato zjištění vyvolala kauzu, kdy se po reportáži ČT \"V předvečer tragédie\" proti historickým zjištěním ohradila lidická pobočka Českého svazu bojovníků za svobodu, prezentovaná Janou Bobošíkovou, a starostka obce Lidic Veronika Kellerová. Vzniklý spor nakonec vedl k rezignaci tehdejší ředitelky Památníku Lidice Martiny Lehmannové. Postavila se za ni významná část zaměstnanců památníku, která také instituci opustila, včetně Lehmannové. Relevanci historických dokumentů opakovaně v médiích hájil také Kyncl, který reagoval též na polemiku archiváře Jiřího Šustka.\n\n"}
{"id": "1564524", "url": "https://cs.wikipedia.org/wiki?curid=1564524", "title": "Topol balzámový", "text": "Topol balzámový\n\nTopol balzámový (\"Populus balsamifera\") je středně vysoký, opadavý, listnatý strom s jednopohlavnými květenstvími jehnědami. Je jedním z asi 35 druhů rodu topol a patří k původním severoamerickým druhům. Hojně se vyskytuje ve špatně dostupných, málo osídlených severských oblastech, kde se přirozeně rozmnožuje i usychá. Druhové jméno \"balzámový\" se vztahuje k léčivé masti, která se dříve vyráběla z jeho pryskyřice silně obalující a chránící zimní pupeny. Mast se od pradávna používala na léčbu poraněné kůže i proti žaludečním neduhům. Samotná pryskyřice sloužila také jako vodě odolný tmel i lepidlo.\n\nAreál topolu balzámového se rozkládá v severní části Severní Ameriky, ve Spojených státech amerických ve státech: Aljaška, Colorado, Connecticut, Delaware, Illinois, Indiana, Iowa, Kentucky, Jižní Dakota, Maine, Massachusetts, Michigan, Minnesota, Montana, New Hampshire, Ohio, Pensylvánie, Severní Dakota, Vermont, Wisconsin, Wyoming, Západní Virginie, v Kanadě v provinciích či spolkových zemích: Alberta, Britská Kolumbie, Manitoba, Nový Brunšvik, Newfoundland a Labrador, Nové Skotsko, Nunavut, Ontario, Ostrov prince Edvarda, Québec, Saskatchewan, Severozápadní teritoria a Yukon. Uvedené území se rozprostírá v zeměpisné délce 110° (55° až 165°) a zeměpisné šířce 26° (42° až 68°).\n\nTyto dřeviny se vyskytují částečně v oblasti s kontinentálním podnebím, část jich má počasí oceánické (atlantské či pacifické nebo dokonce ovlivňované vodami Severního ledového oceánu) a zbylý díl roste na přechodech mezi těmito silně rozdílnými klimaty. Nacházejí se až po severní hranici výskytu stromů v Severní Americe, která vede od Atlantského oceánu přes sever poloostrova Labrador a Hudsonův záliv a přes severní oblasti pevninské Kanady a Aljašky po Tichý oceán.\n\nTopol balzámový roste na rozlehlé plochách otevřených, světlých severských lesů, v místech na okrajích rašelinišť a podél vodních toků nebo jezer, vyskytuje se na sezónně mokré půdě, na skalnatých svazích i na okrajích vlhké tundry. V teplejších jižních oblastech roste v horských oblastech až do nadmořské výšky 3700 m. Na tak velkém území průměrná lednová teplota kolísá od -4 °C do -30 °C a červnová od 12 °C do 24 °C, nejnižší naměřené teploty byly -18 °C až -62 °C a nejvyšší od 30 °C po 44 °C. Nejnižší roční srážky bývají ve středu Aljašky (150 až 300 mm) a nejvyšší v přímořské východní Kanadě (1400 mm). Nejméně sněhu spadne na jejich lesy opět v centru Aljašky (100 až 200 cm) a nejvíce na Newfoundlandu (400 cm). Období bez námrazy se pohybuje v délce 75 až 160 dnů, na Aljašce může vegetační období trvat pouhých 120 dní. Je jedním z mála severských stromů rostoucích na píscích i na jílovité půdě s pH vyšší než 7,2. Je světlomilný a nejlépe mu vyhovuje půda hluboká, čerstvě vlhká a pokud možno i vzdušná.\n\nVolné prostory vhodné k šíření poskytují hlavně nové, čerstvě disturbovaná místa v záplavových oblastech, kde nové semenáče se úspěšně vyvíjejí na písčitých nebo štěrkovitých plochách. Porost topolů balzámových rychle roste a za dvacet let je na novém území dominantním druhem, za sto roků začíná chřadnout, pomalu mizí a je nahrazován pomaleji rostoucími, ale trvanlivějšími jehličnany. Průměrná doba životnosti se uvažuje jedno století. Projevuje se také jako krajinotvorný prvek, během života může měnit tok potoků i říček, zadržuje proudící bahno, jemný i hrubší písek a postupně na místech jeho hromadného růstu vznikají nánosy do výše několika centimetrů až 2 či 3 metrů, strom si v takovémto případě postupně vytváří vícevrstvé kořeny.\n\nZačíná kvést a plodit ve věku mezi osmi a deseti léty, jehnědy začínají vypouštět pyl krátce před rašením listů, v teplejších oblastech již v dubnu a květnu, v chladných a horských v červnu a červenci. Ploidie druhu je 2n = 38. Nejsou známy žádné hrozby, které by v blízké budoucnosti ovlivnily rozsah jeho výskytu.\n\nOpadavý, dvoudomý strom s květenstvími s jednopohlavnými květy. Dřeviny dorůstající obvykle do výše 15 až 30 m, za ideálních podmínek bývají vysoké až 40 m a mají průměr kmene do 2 m. Koruna je kuželovitá, kůra rezavě hnědošedá a zprvu hladká, později brázditá. Letorosty jsou tlusté asi 5 mm, šedohnědé, nejprve pýřité a pak lysé. Zimní pupeny jsou načervenalé, chráněné šupinami a hodně pryskyřičné, vonící, terminální pupen bývá až 25 mm dlouhý. Výhonky rostou kratší a delší, kratší produkují většinu listů a delší představují základ pro růst do výšky a prodlužování bočních větví. Kořenový systém se široce rozprostírá a má několik hlavních kořenů pronikajících kolmo nebo šikmo i přes ztvrdlou vrstvu půdy k hladině spodní vody.\n\nStřídavě vyrůstající listy s válcovitým nebo zploštělým řapíkem 2 až 5 cm dlouhým mají čepel tuhou, vejčitou až kopinatou, 5 až 10 cm dlouhou a 3 až 6 cm širokou, na bázi zaoblenou, široce klínovitou či srdčitou, na vrcholu tupou nebo zašpičatělou a po obvodě jemně pilovitou. Svrchní strana je lesklá tmavozelená a spodní nasivělá, často jsou zřetelné červenooranžové buňky s pryskyřicí.\n\nKvětenství jsou převislé, slabě vonné jehnědy s  květy bez okvětí. Na samčích stromech jsou delší a hustší, bývají dlouhé 7 až 15 cm a obsahují 50 až 70 květů, které po vypylení opadnou. Na samičích stromech jsou jehnědy kratší, v době opylování jsou dlouhé 5 až 7 cm a do doby zralostí se jejich délka zdvojnásobí. Samčí květy mají 10 až 20 červených tyčinek s prašníky, samičí květy na krátkých stopkách mají semeník složený ze dvou plodolistů a dvě kulovité blizny opylující se větrosnubně.\n\nPlod je vejčitá, asi 6 mm dlouhá, zelená, lysá tobolka otvírající se dvěma chlopněmi a obsahující 15 až 22 ochmýřených semen velkých asi 2 mm. Plody vyrůstají sestavené do plodenství vzniklých z jehněd prodloužených během zrání na 10 až 14 cm. \n\nSemena uzrávají za čtyři až šest týdnů po opylení, jsou velmi malá a lehká, váží jen 0,3 mg a nejsou vybavena endospermem. Rozptýlení všech semen z jednoho stromu trvá alespoň 2 týdny, relativně suché a teplé počasí rozprášení zrychluje. Každé semeno má připojeno chmýří, které mu zajišťuje daleký dolet za pomoci vzdušných proudů. Pokud dopadne do řeky může být odneseno na velkou vzdálenost, po oddělení chmýru ale klesne ke dnu. Průměrná životaschopnost je omezená na jeden až dva týdny, v suchu a chladu bývá delší.\n\nNemají období dormance a klíčí ihned po odpadnutí chmýří při teplotě nad 5 °C a za dostatku vlhkosti. Vzklíčí z povrchu, nejlépe na vlhkých půdách bohatých na minerály, nevyklíčí po dopadu na půdu pokrytou solnou krustou, z hloubky několika mm vyklíčí se zpožděním. Klíčí epigeicky a velmi rychle, jeho další vývoj závisí na fotosyntéze, děložní lístky se objeví již do 24 hodin, hypokotyl bývá dlouhý do 5 mm, první list vyroste asi 3 mm nad ním, další růst je silně závislý na přístupu ke světlu a přítomnosti živin v půdě. Semenáče pěstované ve skleníku vyrostou během prvního roku do výše 5 až 32 cm, v přírodě v běžné půdě jen do 2 až 6 cm. Převážná část vyklíčených semen v prvém roce uhyne.\n\nV přírodě se topol balzámový rozmnožuje pohlavně semeny, nebo vegetativně odnožemi nebo rouby. Ze starších zdravých nebo i pokácených stromů často vyrůstají pod úrovní půdy z kořenů vodorovné odnože schopné samostatného růstu (ramety) a vytvářejí tak geneticky identické jedince (polykormony). Vypěstované kultivary se pro zachování vyšlechtěných vlastností množí dřevitými řízky, které se u tohoto druhu dobře ujímají.\n\nTopol balzámový se často zkříží se v sousedství rostoucím topolem bavlníkovým (\"Populus deltoides\"). Vzniká hojně rozšířený kříženec \"topol Jackův\" (\"Populus × jackii\"), jenž se poměrně často nachází v příbřežních a jiných vlhkých stanovištích. Od topolu balzámového se na prvý pohled odlišuje hlavně kulatějšími listy.\n\nDřevo je lehké a měkké. Měrná hmotnost se pohybuje okolo 350 kg/m³. Využití dřeva z rozlehlých a špatně dostupných prostor je poměrně slabé. Dá se využít pro výrobu buničiny, dřevotřískových desek, řežou se z něho dýhy a pro svou lehkost se z něj zhotovují různé obaly, krabice a klece. V severských těžko přístupných oblastech, kde ostatní druhy dřeva nebývají k dispozici, se z něj stavějí různé dřevostavby. Snadno dostupné stromy se využívají pro palivo.\n\nTopol balzámový se v severských oblastech, kde není příliš velký výběr, používá i jako rychle rostoucí parkový a městský strom. Má však křehké větve, které se při silnějším větru lámou a samičí stromy produkují velké množství pomalu se rozkládajících zbytků opadaných jehněd. Je vhodný jako pionýrská dřevina při rekultivaci půdy na místech narušených požárem nebo na vytěžených holinách, kde je zapotřebí rychle stabilizovat odkrytou půdu.\n\n"}
{"id": "1564526", "url": "https://cs.wikipedia.org/wiki?curid=1564526", "title": "Kostel svatého Jana Křtitele (Chudenice)", "text": "Kostel svatého Jana Křtitele (Chudenice)\n\nKostel svatého Jana Křtitele je původně gotický (2. polovině 14. století) později barokně upravený (1. polovině 16. století byla přistavěna sakristie, v roce 1660 dostavěna věž). V bohatě zdobeném interiéru s vítězným obloukem se dochovaly gotické nástěnné malby z 15. století. Donátorem chudenického farního kostela byl šlechtický rod Černínů, který zde zanechal i nejstarší rodové sídlo.\n\nPrvní písemná zmínka o kostele pochází z roku 1355. Kolem poloviny 14. století byl postaveno kněžiště a hlavní loď. K původním konstrukcím kostela patří klenba presbytáře, vítězný oblouk se štítem, západní portál lodi a sanktuář. Ze 2. poloviny 14. století zřejmě pochází krov presbytáře. V 1. polovině 16. století byl vztyčen krov nad hlavní lodí. Jeho součástí byla čtyřboká věžička. V období gotiky byla postavena také sakristie. Portál do sakristie z presbytáře je asi pozdně gotický, štíty sakristie jsou původní. V roce 1660 byla postavena věž. Do období baroka lze zařadit také kruchtu. Autorem fresky na stropě hlavní lodi datované do roku 1759 je Václav Kaplánek. V 18. století se kolem kostela nacházel hřbitov. A v roce 1810 byla postavena oratoř a předsíň u sakristie. V letech 1912 až 1913 byly vyměněny nosné prvky kruchty a vymalovány interiéry. V roce 1932 byla zavedena elektřina. V roce 1963 byla šindelová střecha věže nahrazena plechem a v roce 1983 byly opraveny veškeré interiéry kostela. \n\nStavba je obdélníkového půdorysu s presbytářem a závěrem tvaru pravidelného osmiúhelníku. Západní průčelí tvoří osová věž o čtvercové základně. Na severní straně presbytáře se rozprostírá obdélná sakristie.\n\nPo západním boku sakristie je čtvercová předsíň, z níž lze projít do sakristie. Fasády kostela s korunní římsou a mírně předsazeným soklem. Omítky jsou hladké štukové. Kostel kryje kombinace sedlových a pultových střech s bobrovkami. Věž s cibulovou bání a osmibokou lucernou je chráněná měděným plechem.\n\n"}
{"id": "1564527", "url": "https://cs.wikipedia.org/wiki?curid=1564527", "title": "A General History of the Pyrates", "text": "A General History of the Pyrates\n\nA General History of the Robberies and Murders of the most notorious Pyrates („Všeobecné dějiny loupení a vražd nejproslulejších pirátů“) je kniha vydaná roku 1724 v Británii obsahující biografie pirátů ze začátku 18. století, která silně ovlivnila všeobecně rozšířené představy o pirátech a pirátství. Jejím autorem je kapitán Charles Johnson, jméno všeobecně považované za pseudonym. Kniha je primárním zdrojem informací o životech mnoha známých pirátů a někteří svéráznější z nich díky ní získali takřka mýtické postavení – je ale pravděpodobné, že při zapisování pirátských rozhovorů autor popouštěl uzdu své fantazii. Kniha také obsahuje název známé pirátské vlajky Jolly Roger spolu s vyobrazením lebky se zkříženými hnáty.\n\nPrvní vydání knihy se objevilo 14. května 1724 v obchodě londýnského nakladatele Charlese Rivingtona a sklidilo velký úspěch. V následujících letech procházela kniha postupnými opravami a rozšiřováním a roku 1726 se dočkala čtvrtého vydání. O dva roky později pak vyšel druhý svazek, který obsahoval biografie starších pirátů z konce 17. století a také několik smyšlených životopisů. Anglický námořní historik David Cordingly o Johnsonově knize píše, že „není důvodu pochybovat o tom, že kapitán Charles Johnson vytvořil moderní pojetí pirátů.“ Skotští spisovatelé Robert Louis Stevenson (autor Ostrova pokladů) a J. M. Barrie (autor knihy Petr Pan, ve které se objevuje postava kapitána Hooka) oba prohlásili, že je Johnsonova kniha silně ovlivnila a Stevenson si ze seznamu členů posádky piráta Černovouse objevujícího se v \"General History\" dokonce vypůjčil jméno pro jednu ze svých postav (Israel Hands).\n\nI přes četné pokusy historiků objasnit autorovu identitu, zůstává i nadále neznámá. O osobě jménem Charles Johnson sloužící jako kapitán (nebo na jakékoli jiném pozici) v době, která by korespondovala s napsáním knihy, nebyly nalezeny žádné záznamy. Autor Johnsonovy bibliografie a knihy o dějinách pirátství Philip Goose připouští, že o kapitánu Charlesi Johnsonovi není známo takřka nic, ale že „můžeme s velkou jistotou předpokládat, že autor knihy byl v době jejího napsání nebo předtím pirátem“ a někteří další autoři se domnívají, že „kapitán“ ani nemusela být jeho opravdová pozice a mohl být z řad naprosto obyčejných pirátů. Goose ve svých knihách také zmiňuje, že jeden kapitán jménem Charles Johnson skutečně existoval a byl zaměstnán u jamajského guvernéra sira Thomase Lynche, ale že v době vydání \"General History\" by mu bylo již 68 let a je tedy nepravděpodobné, že by to byla tatáž osoba. Dalším možným kandidátem byl i autor divadelních her Charles Johnson, který žil mezi lety 1697–1748 a napsal hru \"The Successful Pirate („Úspěšný pirát“)\" o Henry Averym a dalších pirátech, ale například námořní historik David Cordingly tuto teorii odmítá s tím, že „je obtížné si představit dramatika Johnsona, kterému se lidé vysmívali za jeho tloušťku a nekonečné vysedávání v kavárně Button's Coffee House, jak přesvědčivě a s takovou znalostí reálií píše o těžkostech života na moři.“\n\nV roce 1939 prohlásil americký literární vědec a spisovatel John Robert Moore ve své knize \"Defoe in the Pillory („Defoe na pranýři“)\" za autora \"General History\" spisovatele Daniela Defoea. Tento vážený odborník, který se Defoem a jeho knihami zabýval více než 30 let, v této a další knize do podrobna popsal, proč je Defoe autorem \"General History\" a také mnoha dalších textů: To, že byla \"General History\" „z velké části“ Defoeovým dílem, určil převážně podle stylu textu a příbuznosti s dalšími texty s podobným obsahem, které byly také připisovány Defoeovi (například podle údajných pamětí námořníka Roberta Druryho nazvaných \"Robert Drury’s Journal [„Deník Roberta Druryho“]\", které vyšly v roce 1729). Také Defoeův zájem o „mořeplavbu“ a zločince podle něj potvrzují, jak skvěle kniha zapadá do autorova repertoáru. Moore také tvrdil, že nejen že se ostatní díla přisuzovaná Defoeovi dají použít k potvrzení jeho autorství pirátské biografie, ale že samotná \"General History\" je zase naopak důkazem jeho autorství těchto ostatních děl. Další věcí, která měla podle Moorea potvrdit jeho vývody byl fakt, že mnoho autorů a historiků používalo \"General History\" jako zdroj infomací pro své vlastní texty. Akademická veřejnost Mooreův výzkum zprvu takřka jednohlasně přijala a \"General History\" se začala v pozdějších vydáních objevovat pod Defoeovým jménem.\n\nDíky sporům mezi nespočtem různých Defoeových životopisců docházelo k neustálému zpochybňování celého autorova díla. Mezi lety 1790 až 1970 na základě jejich výzkumů vzrostl počet samostatných textů přisuzovaných Defoeovi ze 101 na 570. Důvodem k přidání většiny z nich byla právě vnitřní „stylistická“ shoda. Jen samotná Mooreova publikace \"Checklist of the Writings of Daniel Defoe („Seznam Defoeových prací“)\" přiřadala do autorova kánonu na 200 textů. Mnoho vědců ale zpochybňovalo nejen Mooreovo zařazení knihy \"General History\" mezi Defoeova díla, ale i celý trend přidávání dalších a dalších děl, který se mezi Defoeovými životopisci rozšířil. Jeden kritik dokonce navrhnul, že by se všechna anonymní díla z 18. století měla rovnou plošně prohlásit za Defoeova. Proti Defoeovu údajnému autorství \"General History\" se ohrazují také literární vědci a kritici Philip Furbank a W. R. Owens a ve své knize vyvracejí údajné podobnosti s dalšími texty (také často přiřazovanými Defoeovi jako například pamflet o Henrym Averym z roku 1719 s názvem \"The King of the Pirates [„Pirátský král“]\"). Největší otřes ale způsobilo jejich zpochybnění Mooreovy výzkumné metody, která podle nich zahrnovala stavění jednoho argumentu na druhý bez toho, aby mezi nimi byla jakákoli logická souvislost nebo aby byl první argument dostatečně podložený. Také mnoho myšlenek a frází, které Moore pokládá za paralely s dalšími Defoeovými texty a tudíž za důkazy, byly podle nich v 18. století naprosto běžné a Moore podle nich zakládá své doměnky pouze na rozboru zkoumaného textu a několika nepřímých paralelách. Po Furbankově a Owensově odpovědi na Mooreovu práci se znovu rozvířila diskuse o autorství nejen \"General History\", ale mnoha jiných děl přiřazovaných Defoeovi a k celému problému se teď přistupuje mnohem opatrněji a skeptičtěji.\n\nMnoho dalších vědců navrhuje, že autorem knihy mohl být buď Daniel Defoe, kolektiv autorů z nichž jedním byl Daniel Defoe, spisovatel Ronald Quattroche, vydavatel Charles Rivington nebo vydavatel Nathaniel Mist (nebo někdo, kdo pro něj pracoval). \n\nColin Woodard ve své knize \"The Republic of Pirates\" píše:V nedávné době identifikoval Arne Bialuschewski z Univerzity v Kielu v Německu mnohem pravděpodobnějšího kandidáta: Nathaniela Mista, bývalého námořníka, novináře a vydavatele týdeníku \"Weekly Journal\". Mist žil jen pár metrů od kanceláře prvního vydavatele knihy Charlese Rivingtona, který pro Mista vytiskl mnoho knih. A především byla kniha G\"eneral History\" zaregistrovaná v oddělení veřejných služeb Her Majesty's Stationery Office na Mistovo jméno. Ze všech londýnských nakladatelů a zároveň autorů byl Mist jako bývalý námořník ze Západní Indie jedinečně vybaven pro napsání takové knihy – dobře znal život na moři i prostředí, ve kterém piráti pracovali. Mist byl také usvědčený Jakobita, který pracoval jako spojka mezi Londýnem a Stuartovci v Římě a musel později odejít do exilu do Francie, což by vysvětlovalo vstřícnější postoj, který autor \"General History\" k námořním psancům ve své knize zaujímá. Mezi roky 1722 až 1723 měl Mist také silnou motivaci pokusit se napsat bestseller: \"Weekly Journal\" prodělával kvůli sílící konkurenci každým rokem víc.\n\n\"General History\" poprvé představila mnoho prvků, které se později staly v literatuře o pirátech běžnými, například piráty s chybějícími končetinami nebo očima, zakopávání pokladu nebo název pirátské vlajky Jolly Roger. Autor v knize výslovně uvádí dva piráty, kteří svou vlajku takto pojmenovávají a v jakém roce: velšský pirát Bartolomew Roberts v roce 1721 a anglický pirát Francis Spriggs v prosinci 1723. Někteří z pirátů, jejichž biografii \"General History\" obsahuje, jsou známí i ve 21. století, například Černovous, Henry Avery nebo Calico Jack.\n\nKniha vyšla ve dvou svazcích. První se většinou zabývá piráty z počátku 18. století, zatímco druhý svazek zaznamenává příhody jejich předchůdců o několik desetiletí dříve. V prvním svazku se autor víceméně drží dostupných zdrojů, ačkoli má stále tendenci si příběhy trochu přikrášlovat. Ve druhém svazku se od pravdy odklání více a zahrnuje biografie tří pirátů, kteří jsou pravděpodobně zcela smyšlení. Jednou z těchto smyšlených biografií je utopický příběh Jamese Missona, v němž se objevuje legendární pirátská kolonie Libertalie.\n\nPrvní svazek obsahuje biografie těchto pirátů a bukanýrů:\n\nDruhý svazek obsahuje biografie těchto pirátů:\n\n\na také biografie pravděpodobně smyšlených kapitánů Jamese Missona, Williama Lewise a Johna Corneliuse.\n\n\n"}
{"id": "1564530", "url": "https://cs.wikipedia.org/wiki?curid=1564530", "title": "Sochy svatého Jana Nepomuckého a svaté Zdislavy", "text": "Sochy svatého Jana Nepomuckého a svaté Zdislavy\n\nSochy svatého Jana Nepomuckého a svaté Zdislavy je soubor dvou památkově chráněných soch v Jablonném v Podještědí, městě na severu České republiky, v Libereckém kraji, ležící na západ od krajského města Liberce.\n\nObě sochy jsou zhotoveny z pískovce. Roku 1709 je nechali vytvořit tehdejší majitelé zdejšího panství, šlechtický rod Berků z Dubé. Nejprve byly instalovány na břeh Mlýnského rybníka, kde stály v prostoru mezi vodní plochou a silniční komunikací vedoucí z centra města k zámku Nový Falkenburk. Od 20. ledna 1965, kdy nabylo právní moci příslušné rozhodnutí, jsou chráněny coby kulturní památka. Postupně však především nákladní doprava po komunikaci sílila, a proto byly sochy provizorně umístěny ke zdejší bazilice svatého Vavřince a svaté Zdislavy. Poté se sochy stěhovaly na zámek Nový Falkenburk, kde byly z rozhodnutí ze dne 18. prosince 1987 osazeny u jeho ohradní zdi. Zvolenou lokalitu však podmáčela spodní voda a tak se sochy stěhovaly dále, a sice z rozhodnutí Ministerstva kultury České republiky ze dne 7. září 1994 zpět na Dominikánské náměstí, kde při jeho jihozápadní straně stojí za sebou před severozápadním průčelím baziliky svatého Vavřince a svaté Zdislavy.\n\nSkulptura stojí blíže k sakrální stavbě. Vlastní socha je osazena na hranolový podstavec, jenž na dvou protilehlých bočních stranách rozšiřují hranoly menších rozměrů, které mají navíc okosené rohy. Tyto dva menší hranoly vytvářejí podstavce, jež nesou jak oblaka, tak trojici hlavičky andělů. Centrální část středního podstavce obsahuje rozlehlý znak rodu Berků z Dubé, nad nímž se nachází korunka, klenot a páska s nápisem z iniciál „FRBC KNCB“. Na opačné, zadní straně středního hranolu se nachází vpadlé orámování, nad nímž je vyražena datace „1709“.\n\nPodstavcová část je nahoře zakončena profilovanou římsou, na níž je osazen nástavec představující mostní oblouk. Pod ním se nachází pět pozlacených svatojánských hvězd. Na symbolickém mostním oblouku stojí na nízkém čtvercovém soklu (plintu) světcova socha. Postava má volnou pravou nohu a jeho hlava se naklání k pravému rameni, přičemž oběma rukama svírá krucifix. Sochař světce oděl do kanovnického roucha, které je jemně řaseno. Oděv obsahuje jak kleriku, tak také rochetu či almuci. Hlavu má zakrytu kvadrátkem.\n\nVysochaný objekt je osazen dále od baziliky, tedy blíže k silnici číslo II/270. Dolní část skulptury tvoří masivní hranol, jenž je na obou protilehlých bocích rozšířen o menší hranoly majícími okosené rohy. I ty, obdobně jako v případě sochy svatého Jana Nepomuckého, slouží coby samostatné podstavce nesoucí oblaka a andělské hlavičky. Z čelní strany je na centrální části podstavce vysochán rozměrný znak Berků z Dubé, který sice doplňuje korunka, klenot a páska, jež ovšem nenese žádný nápis. Vrchní část podstavce je zakončena profilovanou římsou, na níž je osazen rovněž profilovaný nástavec mající střední obloun a výžlabek. Na nástavci stojí vlastní socha světice. Oděna je do řádového oděvu terciářky se škapulířem a svrchním pláštěm přehozeným přes ramena. Kolem hlavy má kovovou pozlacenou svatozář. V pravé ruce drží ve výšce svého pasu velký model baziliky v Jablonném v Podještědí a levou rukou podává almužnu žebrákovi, který klečí u jejích nohou.\n"}
{"id": "1564543", "url": "https://cs.wikipedia.org/wiki?curid=1564543", "title": "Ferdinand Zátka", "text": "Ferdinand Zátka\n\nJUDr. Ferdinand Zátka (15. ledna 1845 České Budějovice – 28. února 1901 Nice, Francie) byl český potravinářský podnikatel, vystudovaný právník, zakladatel a majitel továrny na výrobu sycených nápojů a sodovek v pražském Karlíně, největší v Rakousku-Uhersku. Pocházel úspěšné jihočeské podnikatelské rodiny podnikatelů a politiků, Zátků. Díky své podnikatelské činnosti zlidověla v češtině značka firmy \"Zátka\" jako označení pro kovový jednorázový uzávěr skleněné lahve, zátka.\n\nNarodil se jako nejstarší syn v rodině českobudějovického mlynáře, podnikatele a politika Hynka Zátky, poslance rakouské Říšské rady. Vystudoval práva, získal zkušenosti v rodinné firmě. Roku 1872 v založil Českých Budějovicích cukrovar, později i pekařství. Po tetě zdědil rozsáhlý dům v pražském Karlíně na Královské třídě (pozdější Sokolovská ulice), kde roku 1877 otevřel pekárnu. Roku 1879 založil na svém pozemku v Karlíně akciovou sodovkárnu, jednu z prvních ve střední Evropě. Zátka se stal největším výrobcem sodovek v rakousko-uherské monarchii; později rozšířil sortiment i o šumivé víno, francouzskou hořčici a kávové náhražky (cikorka, melta...).\n\nZátka si nechal v Libníči u Českých Budějovic postavit vilu pojmenovanou po své manželce, \"Gabriela\". \n\nV roce 1895 jej stihl první záchvat mrtvice. Se svou ženou rádi cestovali po Středomoří, pobývali v Turecku, Itálii nebo Francii. V Nice jej koncem roku 1900 stihl druhý záchvat mrtvice. Zemřel na následky oslabení organismu a zápalu plic 28. února 1901 v Nice ve věku 56 let. Jeho tělo bylo převezeno do Prahy, kde byl pohřben na Olšanských hřbitovech.\n\n"}
{"id": "1564548", "url": "https://cs.wikipedia.org/wiki?curid=1564548", "title": "Denis Rugovac", "text": "Denis Rugovac\n\nDenis Rugovac (* 3. dubna 1993) je český profesionální dráhový a silniční cyklista. Aktuálně je členem kontinentálního týmu AC Sparta Praha.\n\nDržitel českého rekordu ve stíhacím závodě družstev v juniorské (4:13,951) a elitní kategorii (4:08,224).\n\n\n\n\n\n\n\n\n\n"}
{"id": "1564549", "url": "https://cs.wikipedia.org/wiki?curid=1564549", "title": "František Belani", "text": "František Belani\n\nFrantišek Belani (1815 Nová Bystřice – 28. listopadu 1882 Plzeň) byl český hutní a strojní inženýr italského původu, císařský rada, podnikatel a inovátor v oborech hutnictví a metalurgie. Roku 1862 založil v Plzni spolu s mladším bratrem Josefem železářskou a strojní továrnu se slévárnou, tato lokalita se dodnes nazývá podle majitelů někdejšího závodu, Belánka.\n\nOtec Jan Belani přišel do Čech z Itálie jako voják rakouské armády za napoleonských válek, matka Anna pocházela z Florencie. František se jim narodil roku 1815 v Nové Bystřici u Jindřichova Hradce. Jan Belani pracoval jako hutník u vícero majitelů hutí, zpravidla šlechtického původu. Začátkem 30. let 19. století se s rodinou za prací odstěhoval na panství Colloredo-Mansfeldů u Dobříše. Zde František a jeho mladší bratr Josef získávali od otce první praktické zkušenosti při výrobě oceli. \n\nNásledně se rodina přesunula na panství Valdštejnů na jižní Plzeňsko. František Belani začal od konce 30. let pracovat jako hutní písař a mistr v hutích hraběte Christiana Valdštejna v Sedlci u Starého Plzence. Roku 1841 je podle jeho návrhu postavena jeho první vysoká pec na Kladně. Vytvořil vlastní konstrukci válcových dmychadel pro snížení spotřeby uhlí při výrobě železa. Přestavěl, rozšířil a zmodernizoval hutě v Sedlci, vystavěl zde také přidružený závod na strojírenskou výrobu. 21. října 1851 jej hrabě Valdštejn jmenoval ředitelem sedleckých železáren. \n\nKvůli neshodám nad další modernizací a rozšíření výroby odchází již roku 1851 František Belani pracovat do železáren bratří Kleinů ve Štěpánově u Olomouce, postavil zde první provoz válcoven. V polovině 50. let staví další pece na Kladně. Do Sedlce se vrací roku 1859 po smrti konzervativního hraběte Christiana a nástupu jeho bratra Arnošta. Z jeho pověření je František Belani pověřen zřízením a vedením Valdštejnských strojíren v Plzni poblíž silnice do Domažlic a Bavorska, Belani se tak odstěhoval do Plzně. Jeho bratr Josef byl pověřen vybavením továrny stroji.\n\nV Plzni se František Belani zapojil do společenského a politického života. Stal se spolumajitelem první plzeňské plynárny zajišťující městské osvětlení plynem, aktivně usiloval o železniční propojení Prahy, Plzně a Bavorska, posléze se stal obecním zastupitelem. Trať mezi Prahou a Bavorskem byla zprovozněna společností České západní dráhy (\"BWB\") v letech 1861–1862. Dále byl přísedícím báňského soudu a členem rady pro správu městských dolů. V témže roce se z přepracování zhoršil Belaniho zdravotní stav, ve funkci ředitele plzeňského závodu jej vystřídal Josef Belani. \n\nNeshody mezi novým vrchním inženýrem Valdštejnských strojíren Emilem Škodou a ředitelem Josefem Belanim vedly k rozhodnutí bratrů Belaniú vlastní strojírenský podnik. K jeho vzniku došlo již roku 1862 na pozemku nedaleko nového městského nádraží na Jižním předměstí při silnici na Klatovy. K podniku byla následně přistavěna vlastní slévárna. Probíhala zde především výroba kotlů, železničních součástí či plynových motorů. Roku 1872 továrnu odkoupilo za 250 000 zlatých konsorcium plzeňských podnikatelů.\n\nFirma byla zastižena finanční krizí v říši počátkem 70. let, 11. ledna 1874 pak umírá v 52 letech Františkův bratr a celoživotní obchodní partner Josef. Majitelé továrny již v únoru téhož roku rozhodli o transformaci v akciovou společnost, což předznamenalo postupný úpadek společnosti (definitivně zanikla ve 30. letech 20. století). Továrna bratří Belaniů dala název křižovatce silnice na Klatovy a cesty podél bavorské dráhy, Belánka. \n\nFrantišek Belani zemřel 22. listopadu 1882 v Plzni ve věku 66 nebo 67 let a byl pravděpodobně pohřben na Mikulášském hřbitově v Plzni. Byl majitelem několika plzeňských domů.\n\nFrantišek Belani byl dvakrát ženatý, byl otcem čtyř synů a dvou dcer. Jeho synové taktéž pracovali v hutním a důlním průmyslu, většinou v severozápadních Čechách.\n\n"}
{"id": "1564554", "url": "https://cs.wikipedia.org/wiki?curid=1564554", "title": "Václav Brožík (karosář)", "text": "Václav Brožík (karosář)\n\nVáclav Brožík starší (21. října 1821 Dýšina – 1895 Plzeň) byl český konstruktér a podnikatel, výrobce kočárů a povozů v Plzni. Roku 1891 byla jím založená firma jmenována dvorním dodavatelem kočárů pro rakouského císaře Františka Josefa I. Po jeho smrti se továrna \"V. Brožík a syn\" zaměřila na výrobu automobilových karosérií. \n\nNarodil se do rodiny statkáře Františka Brožíka a jeho manželky Anny, rozené Šaškové, v Dýšině u Plzně. Odmala měl vřelý vztah ke koním. Roku 1845 si v Solní ulici nedaleko hlavního plzeňského náměstí otevřel dílnu na výrobu kožených pásků, řemenů a popruhů. Od roku 1867 pak zakládá dílnu na výrobu kočárů v Přemyslově ulici na Říšském předměstí. Jeho synové Václav mladší, Karel a odešli na učení do Paříže, Vídně či Berlína. Kočáry firmy Brožek vynikaly zejména svou vynikající ovladatelností. \n\nRoku 1890 převzal vedení rodinné firmy syn Václav Brožek mladší. Roku 1891 byla firma jmenována dvorním dodavatelem kočárů pro rakouského císaře. Výroba je přemístěna na křižovatku ulic Sirková a Nádražní, tzv. \"U Jána\", nedaleko pivovaru Prazdroj. V roce 1895 zde byla vyrobena první automobilová karosérie, roku 1898 pak továrna dodala prvních 20 vozů pro tramvajovou elektrickou dráhu Františka Křižíka v Plzni.\n\nVáclav Brožík starší zemřel v roce 1895 a byl pravděpodobně pochován na Mikulášském hřbitově v Plzni. Jeho synové a příbuzní pokračovali v řízení firmy až do převzetí moci ve státě komunistickou stranou v Československu v únoru 1948, firma Brožík byla následně znárodněna a zařazena pod firmu Karosa. \n\nRoku 2014 byl na jeho rodném domě odhalena pamětní deska.\n\n"}
{"id": "1564555", "url": "https://cs.wikipedia.org/wiki?curid=1564555", "title": "Vlak v obecném zájmu", "text": "Vlak v obecném zájmu\n\nVlak v obecném zájmu je v české železniční terminologii druh vlaku, který má v provozu vysokou důležitost, tedy prioritu. \n\nPodle předpisu SŽDC (ČD) D2 pro organizování a provozování drážní dopravy byl vlak v obecném zájmu druh mimořádného vlaku, jehož jízda je nařízena podle zvláštního nařízení, například vládní vlak. Zatímco ostatní druhy mimořádných vlaků mají zpravidla nižší prioritu než pravidelné vlaky, vlak v obecném zájmu má druhou nejvyšší prioritu, hned po nutných pomocných vlacích. \n\nNové předpisy SŽDC pro spoj uvedený v grafikonu již nepoužívají termín „vlak“, ale „trasa (vlaku)“ a již neuváději vlaky v obecném zájmu v rozdělení tras vlaků podle pravidelnosti. Podle předpisu SŽDC D1 jsou služební vlaky provádějící diagnostiku železniční dopravní cesty při měření posuzovány jako mimořádné vlaky v obecném zájmu, pokud je jim takto přidělena kapacita dráhy. Podle předpisu pro operativní řízení provozu SŽDC D7 může vlak prohlásit za vlak v obecném zájmu podle předpisu D1 pouze odbor operativního řízení provozu, označovaný kódem O11. Zatímco předpis D2 uváděl jako jediný příklad vlaku v obecném zájmu vládní vlak, předpis D7 uvádí, že se jedná se zejména o služební vlaky v mimořádných trasách provádějící diagnostiku železniční dopravní cesty, popř. o vlaky s přepravami vyžadujícími zvláštní dopravní opatření, a takový vlak má nejvyšší možnou prioritu. Vlaky v obecném zájmu patří mezi mimořádnosti, které se vyhlašují a oznamují zaměstnancům řízení provozu před jízdou vlaku plánem vlakové dopravy.\n"}
{"id": "1564556", "url": "https://cs.wikipedia.org/wiki?curid=1564556", "title": "Thomas Kemmerich", "text": "Thomas Kemmerich\n\nThomas Kemmerich (* 20. února 1965 Cáchy) je německý politik za Svobodnou demokratickou stranu (FDP), od roku 2015 zemský předseda této strany v Durynsku a od 5. února 2020 premiér Durynska; na funkci se ovšem rozhodl během několika dní rezignovat po masivní kritice, že o jeho zvolení rozhodly hlasy pro většinu společnosti nepřijatelné Alternativy pro Německo. Podle durynské ústavy ovšem zůstává premiérem až do zvolení premiéra nového.\n\nPo zemských volbách v Durynsku na podzim 2019 se tamní strany ocitly v patové situaci, protože Alternativa pro Německo (AfD) a Levice získaly dohromady přes polovinu mandátů, tedy většinová koalice by vyžadovala účast alespoň jedné z nich. Přitom spolupráci s AfD předem vyloučily všechny ostatní strany a spolupráci s Levicí vyloučily všechny nelevicové strany, které přitom mají v parlamentu většinu. Volba premiéra durynským zemským sněmem proběhla ve třech kolech; v prvních dvou kandidoval dosavadní premiér Bodo Ramelow s podporou Levice, Sociálnědemokratické strany Německa (SPD) a Zelených a proti němu bezpartijní Christoph Kindervater nominovaný AfD. Ani jeden nezískal potřebnou většinu hlasů. Do třetího kola se jako kandidát přidal Kemmerich. Pro něj hlasovali zřejmě poslanci Křesťanskodemokratické unie (CDU), jeho vlastní FDP a poměrně překvapivě i poslanci za AfD (kteří tedy nehlasovali pro svého vlastního kandidáta). Kemmerich tak volbu s 45 hlasy vyhrál.\n\nThomas Kemmerich je ženatý a má šest dětí.\n"}
{"id": "1564558", "url": "https://cs.wikipedia.org/wiki?curid=1564558", "title": "Šiogama", "text": "Šiogama\n\nŠiogama () je město v prefektuře Mijagi v Japonsku. K roku 2019 v ní žilo přes dvaapadesát tisíc obyvatel.\n\nŠiogama leží na severovýchodně Honšú, největšího japonského ostrova, na pobřeží Tichého oceánu jižně od Sendai a severně od Macušimy.\n\nŠiogama hraničí s Rifu na severu a západě, s Tagadžó na jihu a se Šičigahamou na jihovýchodě.\n\nZdejší přístav byl významným střediskem námořního obchodu již od období Meidži a je zároveň důležitou základnou pro rybolov.\n\nV roce 2011 při zemětřesení v Tóhoku zasáhla pobřeží Šiogami vlna cunami, která zcela zničila 672 budov a dalších 3278 významně poškodila.\n"}
{"id": "1564561", "url": "https://cs.wikipedia.org/wiki?curid=1564561", "title": "Buck Clarke", "text": "Buck Clarke\n\nBuck Clarke (rodným jménem William Lewis Clarke; 2. října 1933 Washington, D.C. − 11. října 1988 Los Angeles) byl americký jazzový perkusionista z Washingtonu, D.C. v Marylandu v USA. Hrál s ostatními, jako je Les McCann, Freddie Hubbard, Russ Freeman, Herbie Hancock, Gerald Albright, Jimmy Smith a mnoho dalších. Mezi jeho hudební styly patří soul, funk, jazz a R&B s afrocentrickou perspektivou. Trpěl cukrovkou, která ho stála nohu a zemřel 11. října 1988.\n"}
{"id": "1564564", "url": "https://cs.wikipedia.org/wiki?curid=1564564", "title": "Alaparma 65 Baldo", "text": "Alaparma 65 Baldo\n\nAlaparma Baldo (Odvážný, smělý), rovněž známý pod označením AM.65 nebo AP.65, byl neobvyklý, italský dvoumístný ultralehký jednoplošník vyvinutý koncem čtyřicátých let. Letadlo navrhl Adriano Mantelli a zalétal jej kapitán Adrian Capes. Letoun byl stavěn společností Alaparma SpA z Parmy. \nFirma Alaparma SpA byla založena Liviem Agostinim a Adrianem Mantellim (odtud taky používané iniciály letounů AM) v Itálii v roce 1945 s cílem vyrábět lehký, dvoumístný dvoutrupový, jednomotorový cvičný a turistický letoun, který v roce 1942 navrhl Adriano Mantelli, pilot, konstruktér letadel a bývalý generál letecké brigády. Na tento první letoun navázala série velmi podobných letadel, pod označením AM-8, AM-9 a AM-10, které se lišily jen použitými motory. Z konstrukce těchto letadel vyšel Adriano Mantelli a v roce 1948 navrhl celodřevěný letoun Alaparma 65 Baldo, který byl vybaven československým motorem Walter Mikron III o jmenovitém výkonu 48 kW/65 k.\n\nLetoun s trupem ve tvaru \"vejce\", s tlačným uspořádáním motoru a pouze s jednokolovým podvozkem byl méně obvyklého designu. V italském leteckém rejstříku byl zanesen s imatrikulací I-DONE a zalétán byl v roce 1949. \n\nPo roce 1949 odešel Adriano Mantelli s dalšími inženýry a piloty do Argentiny, aby dal místním letectví nový impuls. Další vývoj tedy pokračoval v Argentině stavbou typů Mantelli AM-10 s motorem Continental A-95 o výkonu 48 kW/65 k a Mantelli AM-11 Albatros (motorizovaný kluzák) s motorem Ambrosini P-25 o výkonu 16,4 kW/22 k.\n\nLetoun byl prakticky celý vyroben ze dřeva. Křídlo klasické jednonosníkové konstrukce, potažené březovou překližkou, středoplošného uspořádání, mělo šípový tvar, který nepřekážel pilotovi ve výhledu, protože jeho náběžná hrana začínala přibližně v polovině délky kabiny. Vstup do kabiny byl možný po odklopení dvířek, které se sklápěly nahoru a dozadu.\n\nTrupová gondola vejčitého tvaru nesla v přídi dvě sedadla pro letce, umístěná vedle sebe. Za kabinou byl na zadní části umístěn motor Walter Mikron III v tlačném uspořádání. Vrtule se točila mezi dvoudílným trupem tvořeným dvěma nosníky, jehož obě ramena končila ve vodorovné ocasní ploše s výškovkami. Štíhlé nosníky trupu vycházely ze zadní části kabiny na úrovni odtokové hrany křídla. Konvenční svislé ocasní plochy byly tvořeny jednoduchou kýlovkou a směrovým kormidlem.\n\nRamena trupu včetně ocasních ploch byla sklopná směrem nad kabinu, což umožňovalo přepravu letounu na přívěsu i za osobním automobilem. Méně obvyklé bylo rovněž provedení podvozku. Podvozek se skládal z jediného, centrálního hlavního kola pod kabinou. Na konci trupové gondoly pak bylo malé pohyblivé kolečko a pod křídlem na dvou malých patkách s ližinami malá kolečka. \n\nBaldo bylo k dispozici se dvěma možnostmi osazení čtyřválcovými motory, v obou případech vyrobených v Československu: 65 Baldo s pístovým invertním motorem Walter Mikron a 75 Baldo s pístovým motorem s protilehlými válci Praga D. \n\nBylo postaveno 10 letounů Alaparma Baldo, které byly používány v letech 1948 až 1951 italským letectvem (Aeronautica Militare) Ostatní vyrobená letadla byla využívána civilními, amatérskými piloty. \n\nJeden letoun byl prodán v polovině 60. let do Spojeného království. Do leteckého rejstříku byl zanesen s imatrikulací G-BCRH (původně s italskou imatrikulací I-DONP resp. MM53647 italského letectva). Tento letoun byl opatřen \"kamufláží\" na přídi se žraločími zuby. Alaparma 75 Baldo z aeroklubu Treviso havaroval 21. dubna 1957 tak, že letoun musel být odepsán. Oba členi posádky zahynuli.\n\nNavzdory úsilí tvůrců se většího úspěchu Baldo nedočkal, vzniklo jen asi 35 strojů, podle jiných pramenů v obou verzích až 41. \n\n\n\nData podle\n\n\n\n\n\n"}
{"id": "1564568", "url": "https://cs.wikipedia.org/wiki?curid=1564568", "title": "JR Hokkaidó", "text": "JR Hokkaidó\n\nHokkaidská železniční společnost (, ) je hlavním železničním dopravcem na ostrově Hokkaidó v Japonsku. Jeho kratší a známější jméno je JR Hokkaidó (JR北海道, v angličtině \"JR Hokkaido\").\n\n"}
{"id": "1564570", "url": "https://cs.wikipedia.org/wiki?curid=1564570", "title": "Fotografie na Novém Zélandu", "text": "Fotografie na Novém Zélandu\n\nFotografie na Novém Zélandu se poprvé objevila v polovině devatenáctého století a postupem času se stala důležitou součástí novozélandského umění. V počátečních letech fotografie chyběly na Novém Zélandu, vzhledem k jeho geografické odlehlosti, fotografické materiály, ale průkopníci fotografického umění i tak pořídili mnoho obrázků, zejména značné množství maorských fotografií. V první polovině 20. století dominoval fotografii v zemi piktorialismus a sociální realismus. Ve 21. století se díky velkému používání kompaktních fotoaparátů fotografické umění demokratizovalo a stalo se dostupným pro všechny segmenty populace. Na Novém Zélandu existuje řada fotografických sdružení na podporu fotografů. \n\nFotografování na Novém Zélandu začalo v polovině 19. století, kdy fotografové poprvé dokumentovali přírodní krásy a lidi v zemi. První pokusy vytvořit daguerrotypie na Novém Zélandu sahají do roku 1844 a prvním člověkem, který zde úspěšně fotografoval, byl Lawson Insley, který pocházel ze Severní Ameriky. V roce 1853 zachytil několik snímků Nového Zélandu, včetně dvou Maorských žen. Brzy se mezi kolonisty stala fotografie populární, po čtyřech letech bylo otevřeno první fotografické studio a objevily se kurzy na používání metody daguerrotypie.\n\nNovozélandští fotografové fotografovali svá města, kde působili, stejně jako okolní krajinu. První fotografie světově proslulé Růžové a Bílé terasy pořídil v roce 1859 Bruno Hamel na expedici Ferdinanda Hochstettera. V šedesátých letech 19. století přišly do módy v Britském impériu pohlednice s krajinami neznámých zemí a Nový Zéland se stal velmi populární (pohlednice byly předchůdcem vzniku turistického průmyslu místní ekonomiky), ačkoli jejich výroba byla extrémně pomalá a časově náročná kvůli používání zastaralých technologií. Místní fotografové zkrášlovali, inscenovali a někdy falšovali turistické pohlednice, aby zajistili jejich prodej. Alfred Burton, spolumajitel firmy Burton Brothers na Dunedinu, také cestoval na tichomořské ostrovy poblíž Nového Zélandu pomocí linky P&O Shipping v prvních dnech cestovního ruchu v regionu. Fotografoval oblasti horního toku řeky Wanganui jednu z posledních osad Maorů, Růžové a Bílé terasy Rotorua před a po erupci v roce 1886; stejně jako ostrovy Fidži, Samoa a Tonga. Fotoateliéry se otevíraly jeden po druhém, fotografie se stávaly stále dostupnější pro širší veřejnost.\n\nDalší móda byly fotografcké kartičky s „exotickými domorodci“ - vedla k vytvoření mnoha portrétů maorských vůdců pokrytých tetováním tā moko. Zvláště v tomto žánru uspěla dvojice fotografů George a Elizabeth Pulman. Elizabeth Pulman je považována za první fotografku v zemi. Žánr zobrazující antropogenní změny v zemi si také získal popularitu: využívání nezkažených půd pro zemědělství, odlesňování a těžbu.\n\nFotografické sbírky v Muzeu Nového Zélandu Te Papa Tongarewa obsahují kromě archivů Burtona také mnoho dochovaných snímků z této doby, včetně obrazů Thomase Andrewa, Leslie Adkina, Jamese Bragga, Leslie Hinga a Spencera Digbyho, dále pak archivy Burton Brothers, Alfreda Johna Tattersalla a americké fotografické společnosti John McGarrigle. Knihovna Alexandra Turnbulla ve Wellingtonu také hostí významnou sbírku historických snímků, z nichž mnohé lze prohlížet online a procházet podle umístění, názvu a dalších. Historický vývoj novozélandské fotografie popsal lékařský fotograf a historik Hardwicke Knight v roce 1971. Archiv Nového Zélandu obsahuje fotografie z vládních oddělení, jako jsou National Publicity Studios a některých jednotlivců zaměstnaných vládou, jako byl Leslie Hinge.\n\nGeorge D. Valentine byl skotský fotograf, který se kvůli svému zdraví přestěhoval na Nový Zéland a dokumentoval velkou část země v době velkého přechodu - jeho obrazy Růžových a Bílých teras, pořízené v roce 1885, ukazují scény neuvěřitelné krásy, které byly zničeny méně než o rok později erupcí sopky Mount Tarawera v roce 1886. Výstava jeho prací byla představena v umělecké galerii Christchurch v roce 2004. V roce 2017 vědci lokalitu Růžových a Bílých teras znovuobjevili a ukázalo se, že jsou pohřbené pod 10–15 metry sopečného popela.\n\n\nV roce 1890 se objevily neprofesionální fotoaparáty Kodak Brownie, které výrazně zvýšily počet fotografů po celém světě, včetně Nového Zélandu. V 19. století byla založena Dunedinská fotografická společnost, která pokračovala ve své činnosti i v 21. století. V letech 1898-1902 získával popularitu pikalismus a sociální realismus, v mezích, které bylo obtížné stanovit. Modernismus přišel na Nový Zéland v uvolněné formě, místní fotografická tradice postupně absorbovala jeho charakteristické techniky - neobvyklé úhly pohledu, velkou hloubku ostrosti a časté zobrazování geometrických tvarů. Několik novozélandských vojáků, kteří se účastnili první světové války, s sebou nelegálně nosili fotoaparáty a pořídili první válečné fotografie. V roce 1919 byla pořízena první letecká fotografie.\n\nOd 30. let 20. století se v dílech místních fotografů objevovala sociální témata. Jeden z nejvlivnějších fotografů modernistů, Eric Lee-Johnson, byl hodně publikován ve 40 a 50. letech 20. století, ve své práci zachytil řadu společenských problémů, ale držel své jméno v tajnosti, aby nedošlo ke zničení jeho umělecké i životní kariéry. Mnoho slavných novozélandských modernistických fotografů té doby bylo mezi přistěhovalci: mezi nimi i Čech Frank Simon Hofmann a Holanďan Theo Schoon. V padesátých letech modernismus zasáhl i do reklamní a průmyslové fotografie, v té době se stali známí reklamní fotografové Gordon Burt a Bill Sparrow a profesionální svatební fotograf Amy Harper.\n\nOd poloviny 50. let začal fotografování dominovat dokumentární přístup. Nejlepší fotoreportéři v zemi emigrovali kvůli nedostatku kariérních možností: až do začátku 21. století zůstala knížka \"New Zealand Geographic\" jedinou národní publikací. George Silk, Tom Hutchins a Brian Brake pracovali pro časopis \"Life\", fotografovali v Číně, Oceánii, Egyptě i v Evropě. Silk získal celosvětovou slávu prvními snímky Nagasaki zničeného atomovou bombou. Další slavný fotograf - Brian Brake - v roce 1957 získal plné členství v prestižní fotografické agentuře Magnum Photos.\n\nProjekty \"New Zealand: Gift of the Sea\" Briana Brake a Maurice Shadbolta (1963) a \"Maori\" Anse Westry zachytil rozšířené vnímání země na Novém Zélandu jako místo s nedotčenou přírodou a prostou, drsnou populací; současně se další autoři pokusili dostat z obrazu, který Nový Zéland dostal s pohlednicemi.\n\nNa společenské otázky i nadále působili také novozélandští fotografové. Zveřejnění série \"Washday at the pa\" fotografky Anse Vestry vyvolalo protesty Maorů, kteří tvrdili, že autorka zachytila chudou rodinu a představila její každodenní život jako průměrný maorský životní styl. Kritici ocenili práci \"The unseen city: 123 photographs of Auckland\" (1967) jako „protijed k obrazu země z pohlednic“. Fotografka Marti Friedlander a historik Martin Luther King senior vydali bohatě ilustrovanou knihu \"Moko: Maori tattooing in the 20th century\" věnovanou starším maorským ženám s tetováním ta moko.\n\n\nV roce 1965 začalo vyučování umění fotografie na Aucklandské univerzitě. To vedlo v roce 1974 ke vzniku organizace \"PhotoForum\" a stejnojmenného časopisu, které uspořádaly desítky výstav ve velkých městech země. Společnost New Zealand Centre for Photography, která byla založena v roce 1984, se stala centrem fotografie a tuto roli převzala po organizaci \"PhotoForum\". V letech 1992-2008 byl v centru zájmu magazín \"New Zealand Journal of Photography.\" V roce 1978 byla založena asociace \"Advertising and Illustrative Photographers Association.\"\n\nFotografie se v posledních desetiletích 20. století postupně začala považovat za jeden z typů výtvarného umění. Přítomnost fotografů na různých politických hnutích a událostí vedla ke vzniku mnoha dokumentárních fotografií. K vývoji postmodernismu ve fotografii Nového Zélandu přispěli hlavně ženy, zejména Di ffrench a Christine Webster.\n\nNásledně se významní novozélandští fotografové zajímali o otázky historie a významu jednotlivých geografických bodů, kulturní identity a duševního zdraví. V 21. století se zájem o starověké fotografické techniky částečně vrátil, svou prací se stali známí Ben Cauchi a Joyce Campbell. Většina profesionálních fotografů Nového Zélandu 21. století se vyhýbá vytváření fotografií se snadno rozpoznatelným národním koloritem.\n\nMezi současné novozélandské fotografy patří Laurence Aberhart, Mark Adams, Andris Apse, Brian Brake, Melanie Burford, Ben Cauchi, Marti Friedlander, Anne Geddes, Anne Noble, Fiona Pardington, Patrick Reynolds, Haru Sameshima, Yvonne Todd, Christine Webster a Ans Westra. Luit Bieringa je kurátorem řady vlivných novozélandských fotografických výstav. \n\nNovozélandský institut profesionální fotografie (New Zealand Institute of Professional Photography) má 250 členů - profesionálních fotografů a Asociace reklamních a ilustračních fotografů zahrnuje dalších sto nebo více členů.\n\nMnoho amatérských a profesionálních fotografů Nového Zélandu je členem neziskové společnosti PhotoForum NZ, která vydává časopis \"PhotoForum\", organizuje výstavy, workshopy a přednášky a udržuje internetovou stránku.\n\nFotografická společnost Nového Zélandu je také populární skupinou pro amatéry, zastupující kluby po celé zemi.\n\nV roce 2011 byly v zemi dvě fotogalerie: \"Photospace\" ve Wellingtonu a \"McNamara Gallery - Photography\" ve Wanganui. Nový Zéland pro fotografickou komunitu vydává dva časopisy: \"The Photographer's Mail\" (zaměřuje se na profesionály a průmysl) a \"D-Photo\" (zaměřuje se na spotřebitele a nadšence). Od roku 2004 se v Aucklandu koná fotografický festival.\n\n\n\n"}
{"id": "1564580", "url": "https://cs.wikipedia.org/wiki?curid=1564580", "title": "Vigabatrin", "text": "Vigabatrin\n\nÚčinkuje tak, že zabraňuje rozkladu kyseliny y-aminomáselné (GABA). Vigabatrin, také znám jako y-vinyl-GABA, je strukturním analogem GABA, ale neváže se na receptory GABA. \n\nV Kanadě je vigabatrin schválen pro použití v doplňkové léčbě (s jinými léky) při léčbě rezistentní epilepsie, komplexních parciálních záchvatů, sekundárních generalizovaných záchvatů a pro monoterapii při infantilních křečích u Westova syndromu. \n\nV roce 2003 byl v Mexiku vigabatrin schválen pro léčbu epilepsie, která není dostatečně kontrolována konvenční terapií (pomocná terapie nebo monoterapie), nebo k léčbě na nedávno diagnostikovaných pacientech, kteří nezkoušeli jiné prostředky (monoterapie). \n\nRovněž bylo naznačeno využití Vigabatrinu k monoterapeutickému použití u sekundárně generalizovaných tonicko-klonických záchvatů, parciálních záchvatů a infantilních křečích v důsledku Westova syndromu. \n\n21. srpna 2009 společnost Lundbeck oznámila, že americká správa potravin a léčiv schválila pro vigabatrin dvě aplikace nového léku. Lék je indikován jako monoterapie u dětských pacientů ve věku jeden měsíc až dva roky s infantilními křečemi, u nichž potenciální přínosy převažují nad potenciálním rizikem ztráty zraku, a jako přídavná (doplňková) terapie u dospělých pacientů s neustupujícími komplexními parciálními záchvaty (CPS), kteří nereagovali adekvátně na několik alternativních léčebných postupů a u nichž potenciální přínosy převažují nad rizikem ztráty zraku. \n\nV roce 1994 Feucht a Brantner-Inthaler uvedli, že vigabatrin snížil záchvaty o 50–100% u 85% dětí s Lennox-Gastautovým syndromem, které měly špatné výsledky s valproátem sodným . \n\nVigabatrin u zdravých dobrovolníků, kromě zvýšení hladin kortizolu a ACTH, rovněž snížil příznaky panické poruchy vyvolané cholecystokinin tetrapeptidem . \n\nVigabatrin se také používá k léčbě záchvatů u deficitu sukcinální semialdehyddehydrogenázy (SSADHD), což je vrozený defekt GABA metabolizmu, který způsobuje mentální postižení, hypotonii, záchvaty, poruchy řeči a ataxii hromaděním kyseliny y-hydroxybutyrové (GHB). Vigabatrin pomáhá snižovat hladiny GHB prostřednictvím inhibice GABA transaminázy. To se však děje pouze v mozku, na periferní GABA transaminázu nemá Vigabatrin žádný vliv, takže se GHB v těle stále hromadí a nakonec se dostane až do mozku. \n\nOspalost (12,5%), bolest hlavy (3,8%), závratě (3,8%), nervozita (2,7%), deprese (2,5%), poruchy paměti (2,3%), diplopie (2,2%), agrese (2,0%), ataxie (1,9%), vertigo (1,9%), hyperaktivita (1,8%), ztráta zraku (1,6%) (viz níže), zmatení (1,4%), nespavost (1,3%), narušená koncentrace (1,2%), problémy s osobností (1,1%). Z 299 dětí se 33 (11%) stalo hyperaktivních. \n\nU některých pacientů se během léčby vigabatrinem vyvinula psychóza , která je častější u dospělých než u dětí. K tomu může dojít i u pacientů bez předchozího výskytu psychózy. K dalším vzácným vedlejším účinkům na CNS patří úzkost, emoční labilita, podrážděnost, třes, abnormální chůze a porucha řeči . \n\nBolesti břicha (1,6%), zácpa (1,4%), zvracení (1,4%) a nevolnost (1,4%). Dyspepsie a zvýšená chuť k jídlu se vyskytla u klinických studií u méně než 1% subjektů. \n\nÚnava (9,2%), přibrání na hmotnosti (5,0%), astenie (1,1%). \n\nTeratologická studie provedená na králících zjistila, že dávka 150mg/kg/den způsobil rozštěp patra u 2% mláďat a dávka 200mg/kg/den to způsobila v 9%. Podle studie zveřejněné v březnu 2001 to může být způsobeno snížením hladin methioninu. V roce 2005 byla zveřejněna studie provedená na University of Catania, která uvádí, že krysy, jejichž matky konzumovaly 250–1000mg/kg/den měly horší výkon ve vodním bludišti a na otevřeném poli, krysy ve skupině 750mg se narodily s podváhou a nedohnaly kontrolní skupinu a krysy ve skupině 1000mg nepřežily těhotenství. \n\nU lidí dosud neexistují žádná kontrolovaná teratologická data. \n\nV roce 2003 Frisén a Malmgren prokázali v retrospektivní studii 25 pacientů vigabatrin v nevratně difúzní atrofii vláken nervové sítě sítnice. To má největší vliv na vnější oblast (na rozdíl od makulární nebo centrální oblasti) sítnice. Poruchy zorného pole byly hlášeny již v roce 1997 ve Velké Británii Tomem Ekem a dalšími. Někteří autoři, včetně Comaishe a dalších věří, že ztráta zorného pole a elektrofyziologické změny mohou být prokazatelné až u 50% uživatelů vigabatrinu. \n\nRetinální toxicitu vigabatrinu lze připsat snížení množství taurinu. \n\nVzhledem k problémům s bezpečností je FDA vigabatrinovým programem REMS povinen zajistit informovaná rozhodnutí před zahájením a zajistit odpovídající užívání tohoto léku. \n\nStudie publikovaná v roce 2002 zjistila, že vigabatrin způsobuje statisticky významné zvýšení plazmatického odbourávání karbamazepinu . \n\nV roce 1984 pánové Dr.Rimmer a Dr.Richens z University of Wales uvedli, že podávání vigabatrinu s fenytoinem snížilo koncentraci fenytoinu v séru u pacientů s epilepsií rezistentní na léčbu. O pět let později stejní dva vědci uvedli pokles koncentrace fenytoinu o 23% během pěti týdnů, a to v článku popisujícím jejich neúspěšný pokus objasnit mechanismus této interakce. \n\nVigabatrin je nevratný na mechanismu založený inhibitor gama-aminomáselné kyseliny aminotransferázy (GABA-AT), enzymu zodpovědném za katabolismus GABA, který zvyšuje hladinu GABA v mozku. Vigabatrin je racemická sloučenina a jeho [S]-enantiomer je farmakologicky aktivní. \nU většiny léčiv je eliminační poločas užitečným předvídačem dávkovacích plánů a doby potřebné k dosažení rovnovážného stavu. V případě vigabatrinu se však zjistilo, že poločas biologické aktivity je mnohem delší než poločas eliminace. \n\nU vigabatrinu neexistuje žádné rozmezí cílových koncentrací, protože vědci nezjistili žádný rozdíl mezi hladinami sérových koncentrací respondentů a hladinami neodpovídajících. Místo toho se předpokládá, že doba působení je více funkcí rychlosti resyntézy GABA-T; hladiny GABA-T se obvykle nevracejí do normálního stavu až do šesti dnů po ukončení léčby. \n\nVigabatrin byl vyvinut v 80. letech se zvláštním cílem zvýšit koncentrace GABA v mozku za účelem zastavení epileptického záchvatu. Za tímto účelem bylo léčivo navrženo tak, aby nenávratně zastavovalo GABA transaminázu, která degraduje substrát GABA. Přestože byl tento lék schválen pro léčbu ve Spojeném království v roce 1989, povolené použití vigabatrinu americkým úřadem pro potraviny a léčiva bylo ve Spojených státech do roku 2009 dvakrát odloženo. V roce 1983 to bylo zpožděno, protože pokusy na zvířatech vyvolaly intramyelinický edém, avšak účinky nebyly při pokusech na lidech zřejmé, takže konstrukce léčiv pokračovala. V roce 1997 byly zkoušky dočasně pozastaveny, protože byly spojeny s poruchami periferního zorného pole u lidí. \n\nVigabatrin se prodává jako Sabril v Kanadě Mexiku, a ve Spojeném království. Obchodní značka v Dánsku je Sabrilex. Sabril byl schválen ve Spojených státech 21. srpna 2009 a v současné době je na trhu v USA prodáván společností Lundbeck Inc., která získala v březnu 2009 amerického sponzora Ovation Pharmaceuticals. V České republice se prodává rovněž pod názvem Sabril. \n\n16. ledna 2019, FDA schválil první generickou verzi Sabrilu (vigabatrinu) ve Spojených státech. \n"}
{"id": "1564581", "url": "https://cs.wikipedia.org/wiki?curid=1564581", "title": "Kathy Hammondová", "text": "Kathy Hammondová\n\nKathryn „Kathy“ Hammondová (* 2. listopadu 1951 Sacramento, Kalifornie) je bývalá americká atletka, která startovala hlavně na 400 metrů. Byla zázračným dítětem a vyhrála národní mistrovství v hale na 440 yardů v roce 1967, když jí bylo pouhých 15 let.\nZa Spojené státy americké startovala na letních olympijských hrách v roce 1972 v Mnichově, kde získala bronzovou medaili v běhu na 400 metrů. Ve štafetě na 4 × 400 metrů získala stříbrnou medaili společně s Mable Fergersonovou, Madeline Manningovou a Cheryl Toussaintovou.\n\n"}
{"id": "1564582", "url": "https://cs.wikipedia.org/wiki?curid=1564582", "title": "NGC 5322", "text": "NGC 5322\n\nNGC 5322 je eliptická galaxie v souhvězdí Velké medvědice. Objevil ji William Herschel 19. března 1790.\nOd Země je vzdálená přibližně 104 milionů světelných let.\n\nNa obloze leží v severovýchodní části souhvězdí na spojnici mezi hvězdami Mizar a Thuban (α Dra). Je viditelná i menšími hvězdářskými dalekohledy\na je nejjasnějším členem skupiny galaxií, která má označení LGG 360. Řadí se mezi Seyfertovy galaxie\na hmotnost černé díry v jejím aktivním galaktickém jádru se odhaduje na 10 (130 až 810 milionů) hmotností Slunce.\n\n"}
{"id": "1564585", "url": "https://cs.wikipedia.org/wiki?curid=1564585", "title": "Franck Piccard", "text": "Franck Piccard\n\nFranck Piccard (17. září 1965 Les Saises) je bývalý francouzský reprezentant v alpském lyžování. \n\nV roce 1982 zvítězil v Auronu na mistrovství světa juniorů v alpském lyžování ve sjezdu. Na Zimních olympijských hrách 1988 v Calgary vyhrál superobří slalom, který byl tehdy poprvé zařazen na program olympiády. Dojel také na třetím místě ve sjezdu. Na mistrovství světa v alpském lyžování 1991 v Saalbachu získal bronzovou medaili za superobří slalom. Na Zimních olympijských hrách 1992 v Albertville skončil ve sjezdu druhý za Rakušanem Patrickem Ortliebem. \n\nSvětového poháru v alpském lyžování se účastnil v letech 1983 až 1996. Získal jedenáct pódiových umístění, z toho čtyři vítězství (dvě v superobřím slalomu a po jednom v obřím slalomu a ve sjezdu). Nejlepším výsledkem v celkovém pořadí SP bylo sedmé místo v sezóně 1987/88. Je čtyřnásobným lyžařským mistrem Francie: v superobřím slalomu 1987, v obřím slalomu 1993 a v alpské kombinaci 1985 a 1990.\nJe rytířem Řádu čestné legie. V roce 2018 vydal vzpomínkovou knihu \"Petites chroniques d'un champion olympique\".\n\nJméno dostal podle Franka Sinatry, který mu také poslal blahopřejný telegram k olympijskému vítězství. Jeho sourozenci Leila Piccardová, Ian Piccard, John Piccard a Jeff Piccard byli rovněž francouzskými reprezentanty ve sjezdovém lyžování, nejmladší bratr Ted Piccard závodil ve skikrosu.\n"}
{"id": "1564588", "url": "https://cs.wikipedia.org/wiki?curid=1564588", "title": "Ellen Streidtová", "text": "Ellen Streidtová\n\nEllen Streidtová, rozená Stropahlová, později Wendlandová (* 27. července 1952) v Wittstocku, je bývalá východoněmecká atletka, který se specializovala na běh na 400 metrů. Na letních olympijských hrách 1976 v Montrealu získala bronzovou medaili na 400 metrů a zlatou medaili na 4 × 400 metrů společně s Brigitte Rohde, Christina Brehmer a Doris Maletzki. \n\n"}
{"id": "1564607", "url": "https://cs.wikipedia.org/wiki?curid=1564607", "title": "NGC 1161", "text": "NGC 1161\n\nNGC 1161 je čočková galaxie a galaxie s aktivním jádrem seyfertova typu 1.9. v souhvězdí Persea. Její zdánlivá jasnost je 11,1 a úhlová velikost 2,8′ × 2,0′. Je vzdálená 93 milionů světelných let, průměr má 73 000 světelných let. \n\nGalaxie leží mezi Místní nadkupou a Nadkupou Perseus-Pisces blízko středu místní proluky.\n\nObjekt objevil 7. října 1784 William Herschel.\n\n"}
{"id": "1564608", "url": "https://cs.wikipedia.org/wiki?curid=1564608", "title": "Ceratosauridae", "text": "Ceratosauridae\n\nCeratosauridae („rohatí ještěři“) je čeleď teropodních ceratosaurních dinosaurů, žijících v období svrchní jury až spodní křídy (asi před 155 až 112 miliony let) na území dnešní Severní Ameriky, Argentiny (provincie Chubut) a pravděpodobně i Evropy a východní Afriky. Jeden objev pochází také ze svrchní jury nebo spodní křídy státu Uruguay.\n\nV současnosti řadíme do této čeledi s jistotou jen dva rody a čtyři druhy teropodů - severoamerický druh \"Ceratosaurus naasicornis\", popsaný roku 1884 Othnielem C. Marshem, dále druhy \"C. dentisulcatus\" a \"C. magnicornis\", a konečně i jihoamerický druh \"Genyodectes serus\", popsaný roku 1901 Arthurem S. Woodwardem. Geografické rozšíření i biodiverzita této skupiny byly ale nejspíš ještě podstatně větší. Ceratosauridi pravděpodobně obývali velkou část světa na rozloze několika současných kontinentů, a to přinejmenším po dobu 40 až 50 milionů let. Fosilie většiny jejich zástupců se nám ale vůbec nedochovaly, nebo se je zatím ještě nepodařilo objevit a identifikovat.\n\nUnikátní anatomické znaky čeledi je v současnosti poměrně těžké definovat, protože fosilní materiál rodu \"Genyodectes\" je jen velmi fragmentární. Skupinu lze nicméně definovat jako \"nejvíce inkluzivní klad, zahrnující druh \"Ceratosaurus nasicornis\", ale nikoliv druh \"Carnotaurus sastrei\"\".\n\n\n"}
{"id": "1564609", "url": "https://cs.wikipedia.org/wiki?curid=1564609", "title": "Pěst na oko", "text": "Pěst na oko\n\nPěst na oko aneb Caesarovo finále – příběh o divadle na divadle o devatenácti obrazech je 27. divadelní hra autorů Jana Wericha a Jiřího Voskovce v Osvobozeném divadle. \n\nV+W jako by tušili že se nad nimi zatahují těžká mračna, symbolicky věnovali tuto hru veteránům OD: Ciniburgovi, Černému, Černé, Filipovskému, Honzlovi, Ježkovi, Machovovi, Petrovičové, Rubínové, Steklému, Záhorskému a všem kamarádům z Osvobozeného divadla.\n\nPremiéra této hry byla 8. dubna 1938 v režii Jindřicha Honzla, hudba Jaroslav Ježek, balet Saša Machov, výprava a kostýmy František Muzika\n\nPísně ze hry: „Komedianti jedou“, „Lstivý Odysseus“, balet „Pastorále kameníků“, balet „Napolitana hodnostářů“, balet „Manželky a Harlekýn“, „Lodnická“, „Kolumbovo vejce“, „Píseň o Čehonovi“, „To záleží na nás“\n\nHra složená z mnoha motivů: od trojského koně, přes Michelangela, Kolumbovo objevení Ameriky, pád Rakousko-Uherska až po Caesarovu smrt. Ve hře byl původně ještě jeden skeč o Archimedovi a jeho sporu s římským vojákem, ale když jej přinesli do zkoušky, upozornil je režisér Honzl, že na toto téma už něco napsal Karel Čapek. Proto tento skeč nebyl nikdy v Osvobozeném divadle provozován.\n\nWerich vzpomíná, že už při psaní této hry věděli, že je to jejich hra poslední a skutečně to hrou poslední bylo. Nastudovali ještě sice hru Hlava proti Mihuli, ale na generálce jim Ministerstvo vnitra odebralo koncesi a k premiéře nedošlo. Pěst na oko brojila proti imperialistické válce, jejíž příchod už visel ve vzduchu, odsuzovala defaitistické smiřování našich agrárníků s henleinovci, zesměšňoval se přízrak diktátora a odhalovalo se středověké barbarství v Hagenkreuzlerských metodách, posilovala se vůle národa bránit svou pravdu a hájit ji proti každému ohrožování v jednotné frontě všeho pokrokového lidu. Na obálce programu byla socha Davida, polozakrytá plynovou maskou, jako varování nadcházejícího válečného běsnění. Protože to byla hra poslední, zůstala hra politickým i uměleckým odkazem Osvobozeného divadla: nepřestávat milovat člověka a život, bojovat za jeho štěstí a pravdu, sdružovat lidi dobré vůle a uchovávat si převahu ducha v optimistickém smíchu.\n\nOSOBY PRVNÍHO OBRAZU\n\nOSOBY HRY\n\nApatykáři, Řecké vojsko před Trojou, pražský lid 28. října 1918, praetoriáni, římští legionáři, venkované\n\nDěje se na jevišti Osvobozeného divadla\n\nVerše pro 8. obraz napsal Jaroslav Seifert, Shakespearovy verše z Julia Caesara jsou použity z překladu Bohumila Štěpánka.\n\nDruhý příběh je o Michelangelovi zrovna v době, kdy dokončuje sochu Davida, kterého mu přichází schválit komise z města. Snob, hodnostář a šplhoun rozhodují o něčem, čemu vůbec nerozumí. Sochu kritizují, a nejvíc jim vadí Davidův velký nos. Michellangelo předstírá, že nos upravuje podle jejich rad a všichni jsou spokojeni. Třetí příběh zastihuje Kolumba, který čelí vzpouře na lodi. Námořníci se plaví už dlouho a chtějí se vrátit domů. Nikdo ovšem netuší, že má na lodi dva černé pasažéry. Přichází bouře, pasažéři uvážou kormidlo a to je shodou šťastných okolností přivede k pevnině. Čtvrtý příběh je z 28.října 1918 a odehrává se v Praze během pád Rakousko-Uherska. Nedopatřením se stane občan Čehona osobu pražského povstání. Závěr hry patří Caesarově smrti. Papulus a Bulva se octnou v amfiteátru, kde mají na Caesarovu počest bojovat. Omylem porazí všechny soupeře a dostanou se do finále, ale raději než bojovat proti sobě tak utečou. Mezi tím Caesara zabodli v senátu a turnaj gladiátorů se zrušil. Jenomže mrtvý Caesar je jenom dvojník, zatímco skutečný vládce Říma žije.\n"}
{"id": "1564621", "url": "https://cs.wikipedia.org/wiki?curid=1564621", "title": "Letní paralympijské hry 1988", "text": "Letní paralympijské hry 1988\n\nLetní paralympijské hry 1988, oficiálně VIII. letní paralympijské hry ( ), se konaly v jihokorejském Soulu. Slavnostní zahájení proběhlo 15. října 1988, ukončení se pak uskutečnilo 24. října 1988.\n\nČeskoslovensko reprezentoval 1 paralympionik.\n\n\"Českoslovenští medailisté\"\n"}
{"id": "1564624", "url": "https://cs.wikipedia.org/wiki?curid=1564624", "title": "NGC 1160", "text": "NGC 1160\n\nNGC 1160 je spirální galaxie s příčkou v souhvězdí Persea. Její zdánlivá jasnost je 12,8 a úhlová velikost 1,5′ × 0,7′. Je vzdálená 118 milionů světelných let, průměr má 50 000 světelných let. Galaxie leží mezi Místní nadkupou a Nadkupou Perseus-Pisces blízko středu místní proluky. Galaxii objevil 7. října 1784 William Herschel.\n\n"}
{"id": "1564625", "url": "https://cs.wikipedia.org/wiki?curid=1564625", "title": "Zámecký pivovar v Roudnici nad Labem", "text": "Zámecký pivovar v Roudnici nad Labem\n\n<nowiki> </nowiki>Zámecký pivovar se nachází na úpatí vyvýšeniny, na níž stojí lobkovický zámek ve městě Roudnici nad Labem v okrese Litoměřice v Ústeckém kraji. Barokní budova pivovaru, upravená přestavbami v 19. století, je zapsaná v Ústředním seznamu kulturních památek České republiky.\n\nKníže Václav Eusebius Popel z Lobkovic převzal správu rodinného majetku v roce 1635 a v polovině 17. století zahájil rozsáhlou přestavbu roudnického zámku. Na této přestavbě se podíleli italští stavitelé Pietro de Colombo, Francesco Caratti a od roku 1667 Antonio della Porta, jako konzultant zde v té době figuroval i Carlo Lurago. Antonio della Porta se během svého života podílel na stavbách a přestavbách četných objektů na panstvích Lobkoviců na území pozdějšího roudnického vévodství a také v Zaháni v Dolním Slezsku.\n\nZámecký pivovar byl vybudován v Roudnici v první polovině 70. let 17. století (pozn.: v památkové dokumentaci se uvádí rok 1672, avšak jiné zdroje zmiňují, že pivo se zde začalo vařit až v roce 1676). Bylo to za zdejšího působení stavitele Antonia della Porty v době, kdy postavení Václava Eusebia Popela z Lobkovic na dvoře císaře a krále Leopolda I. dosahovalo vrcholu. Původní budova pivovaru ze 17. století byla vybudována jako rozsáhlý trojkřídlý objekt. \n\nV závěru první poloviny 19. století, při stavbě železnice z Prahy do Podmokel, byly vykoupeny některé pozemky v okolí včetně části pivovaru. V důsledku výstavby roudnického nádraží, které bylo uvedeno do provozu 1. června 1850, byla dvě křídla původní budovy pivovaru zbořena a zbylé křídlo bylo přestavěno. V letech 1930 až 1932 byla naproti pivovaru postavena nová nádražní budova ve funkcionalistickém stylu. V době protektorátu byl roudnickým Lobkovicům, kteří vystupovali na obranu československého státu a národa, jejich majetek zabaven nacisty. Mezi roky 1945 až 1948 jim byl opět navrácen, avšak definitivně byl veškerý lobkovický majetek znárodněn po únoru 1948, což se týkalo i roudnického pivovaru. \n\nPivovar byl v provozu až do 70. let 20. století, po ukončení produkce piva sloužil jako skladiště. Po konkursu v roce 2001 chátrající budovu získal americký občan John D. Bailey z Texasu, který zde představil své plány na proměnu bývalého pivovaru v multifunkční objekt, jehož součástí by byl hotel, restaurace, výstavní sál a další provozy. Nic z toho však nezačal realizovat a pivovar se postupně stával ruinou. Na základě rozhodnutí stavebního úřadu přistoupilo město ve druhé dekádě března roku 2010 k demontáží a odstranění původních barokních krovů. které již hrozily zřícením. Náklady na tyto práce činily 3 855 511,- Kč. Bylo rozhodnuto, že částka bude vymáhána po vlastníkovi objektu a pokud nebude uhrazena, město za ni získá pozemky pivovaru, na kterých místo historické budovy hodlá vybudovat parkovací dům s obchody. Proti demolici historických krovů pivovaru a jejich rozřezání sepsali roudničtí občané petici, propadající se střecha pivovaru bylo přesto odstraněna. O rok později rozhodl okresní soud v Litoměřicích, že Baileyova společnost Pivovar s.r.o. jako vlastník pivovaru má zaplatit městu 5,2 milionu korun za demolici střechy a další zabezpečovací práce. V roce 2012 město koupilo památku v dražbě za 3,3 miliónu Kč a v roce 2014 se začalo pracovat na zastřešení objektu a plánech jeho dalšího využití.\n\n"}
{"id": "1564628", "url": "https://cs.wikipedia.org/wiki?curid=1564628", "title": "Usedlost čp. 140 (Liptaň)", "text": "Usedlost čp. 140 (Liptaň)\n\nUsedlost čp. 140 se nachází na katastrálním území Liptaň v okrese Bruntál. Částečně zděný a částečně dřevěný roubený dům z 19. století je chráněn jako kulturní památka od roku 1958 a je zapsán v Ústředním seznamu kulturních památek ČR. Součástí kulturní památky je dům čp. 140 a přistavěna kaplička.\n\nČástečně zděný a částečně dřevěný roubený dům je postaven na půdorysu obdélníku na vysoké podezdívce, je podsklepený. Na severní straně je přistavěna dřevěná pavlač. Sedlová střecha, která je krytá břidlicí, kryje i pavlač. Stavba je orientovaná okapovou stanou k ulici. Štítové průčelí má dvě segmentová okna a nad hlavní římsou je deštěný trojúhelníkový štít s větracími okénky. K hlavnímu vchodu vede dřevěná pavlač s dřevěnými sloupky a plným zábradlím. Pod pavlačí je vchod do sklepů, kde je i umístěná studna. Dvě sklepní místnosti mají valenou klenbu a dvě místnosti jsou zaklenuty křížovou klenbou. V obytné části má valenou klenbu předsíň, tři místnosti jsou s plochým stropem a jedna s trámovým stropem. V kuchyni byla kachlová kamna.\n\nU schodiště na pavlač je přistavěna kaplička. Má sedlovou střechu krytou břidlicí. Nad jednoduchou korunní římsou je trojúhelníkový štít. Ve výklenku obrazy s náboženskou tématikou.\n\n"}
{"id": "1564632", "url": "https://cs.wikipedia.org/wiki?curid=1564632", "title": "NGC 1015", "text": "NGC 1015\n\nNGC 1015 je spirální galaxie s příčkou v souhvězdí Velryby. Její zdánlivá jasnost je 12,2 a úhlová velikost 2,0′ × 1,7′. Je vzdálená 118 milionů světelných let, průměr má 70 tisíc světelných let. Galaxii objevil 27. prosince 1875 Wilhelm Tempel.\n\n"}
{"id": "1564634", "url": "https://cs.wikipedia.org/wiki?curid=1564634", "title": "Pankraz Schuk", "text": "Pankraz Schuk\n\nPankraz Schuk (pseudonym \"Maximilian Stürmer\"; 13. května 1877, Prostějov – 13. ledna 1951, Maria Enzersdorf, Dolní Rakousy, Rakousko) byl rakouský poštovní úředník a spisovatel.\n\nPankraz Schuk se narodil v rodině továrníka. Od roku 1883 vyrůstal ve Vídni, kde v letech 1883–1888 navštěvoval obecnou školu a posléze i gymnázium. Od roku 1896 byl praktikantem na poště. Později pracoval v Mödlingu a Berndorfu an der Triesting. Od roku 1903 pracoval jako poštovní asistent v Mödlingu, později jako ředitel pošty ve Vídni. Po úspěchu svých prvních literárních prací opustil své původní zaměstnání a stal se spisovatelem na volné noze. Psal historické romány, povídky, básně i dramata.\n\n\n"}
{"id": "1564635", "url": "https://cs.wikipedia.org/wiki?curid=1564635", "title": "NGC 1026", "text": "NGC 1026\n\nNGC 1026 je čočková galaxie v souhvězdí Velryby. Její zdánlivá jasnost je 12,7 a úhlová velikost 1,7′ × 1,3′. Je vzdálená 188 milionů světelných let, průměr má 95 000 světelných let. Galaxii objevil 24. prosince 1864 Albert Marth.\n\n"}
{"id": "1564636", "url": "https://cs.wikipedia.org/wiki?curid=1564636", "title": "Moravcův paradox", "text": "Moravcův paradox\n\nMoravcův paradox je pozorování vědců z oblasti umělé inteligence a robotiky, podle něhož v rozporu s očekáváním vyžaduje rozumové uvažování (které je pro lidi relativně náročné) jen poměrně málo výpočetní síly, ale senzomotorické dovednosti (pro lidí poměrně snadné) vyžadují obrovské výpočetní zdroje. Princip formulovali Hans Moravec, Rodney Brooks, Marvin Minsky a další v 80. letech. Jak Moravec píše „je poměrně snadné přimět počítače, aby na úrovni dospělého člověka zvládly inteligenční testy nebo hraní dámy, ale pokud jde o vnímání a mobilitu, je obtížné nebo nemožné jim dát dovednosti ročního dítěte“. \n\nPodobně Minsky zdůraznil, že z lidských dovedností jsou pro reverzní inženýrství nejobtížnější ty, které konáme \"nevědomě\". „Obecně jsme si nejméně vědomi toho, co naše mysl umí nejlépe,“ napsal a dodal: „Jsme si více vědomi jednoduchých procesů, které nefungují dobře, než těch složitých, které fungují bezchybně.“\n\nJedno možné vysvětlení paradoxu, které nabídl Moravec, je založeno na evoluci. Všechny lidské dovednosti jsou implementovány biologicky pomocí mechanismů vytvořených procesem přirozeného výběru. Při jejich vývoji má přirozený výběr tendenci zachovávat dosažená vylepšení a optimalizace. Čím starší je dovednost, tím déle ji přirozený výběr mohl vylepšovat. Abstraktní myšlení se rozvinulo teprve nedávno, a proto bychom neměli očekávat, že jeho implementace bude zvláště účinná.\n\nJak Moravec píše:\n\nKompaktní způsob, jak vyjádřit tento argument, by byl:\n\nNěkteré příklady dovedností, které se vyvíjely po miliony let: rozpoznávání tváří, pohyb prostorem, posuzování motivace lidí, chytání míče, rozpoznávání hlasu, stanovení si vhodných cílů, věnování pozornosti zajímavým věcem; cokoli kolem vnímání, pozornosti, vizualizace, motoriky, sociálních schopností atd.\n\nNěkolik příkladů dovedností, které se objevily nedávno: matematika, strojírenství, deskové hry, logika a vědecké myšlení. Jsou pro nás obtížné, protože nepatří k tomu, k čemu se vyvinula naše těla a mozky. Jedná se o dovednosti a techniky, které byly získány nedávno, v historické době, a mohly být zdokonalovány nanejvýš několik tisíc let, a to většinou vývojem kultury.\n\nV počátečních dnech výzkumu umělé inteligence přední vědci často předpovídali, že budou schopni vytvořit myslící stroje během pouhých několika desetiletí. Jejich optimismus pramenil částečně ze skutečnosti, že byli úspěšní při psaní programů, které používaly logiku, řešily problémy algebry a geometrie a hrály hry jako dáma a šachy. Logika a algebra jsou pro lidi obtížné a jsou považovány za známku inteligence. Mnoho významných vědců předpokládalo, že po (téměř) vyřešení „obtížných“ problémů budou „snadné“ problémy vidění a obyčejného lidského rozumu brzy následovat. Mýlili se, a jedním z důvodů je to, že tyto problémy nejsou vůbec snadné, ale neuvěřitelně obtížné. Skutečnost, že vyřešili problémy logiky a algebry, byla zavádějící, protože tyto problémy jsou pro stroje velmi snadné.\n\nRodney Brooks vysvětluje, že v počátcích výzkumu umělé inteligence byla inteligence „nejlépe charakterizována věcmi, které vysoce vzdělaní mužští vědci považovali za náročné“, jako jsou šachy, symbolická integrace, dokazování matematických vět a řešení komplikovaných algebraických problémů. „Věci, které by dokázaly bez námahy dělat děti ve věku čtyř nebo pěti let, jako například zrakem rozlišit šálek kávy a židli, chodit po dvou nohách nebo najít cestu z ložnice do obývacího pokoje, se nepovažovaly za aktivity vyžadující inteligenci.“\n\nTo by vedlo Brookse k novému zacílení výzkumu umělé inteligence a robotiky . Rozhodl se postavit inteligentní stroje, které by „neměly žádné zabudované poznání. Prostě by jen vnímaly a jednaly. To je vše, co bych postavil, a úplně vynechal to, co se tradičně považovalo za \"inteligenci\" umělé inteligence.“ Tento nový směr, který nazval „Nouvelle AI“, měl velký vliv na výzkum robotiky a AI.\n\nLingvista a kognitivní vědec Steven Pinker to považuje za hlavní lekci odhalenou výzkumníky AI. Ve své knize \"The Language Instinct z roku\" 1994 napsal:\n\n"}
{"id": "1564637", "url": "https://cs.wikipedia.org/wiki?curid=1564637", "title": "Katharine Merryová", "text": "Katharine Merryová\n\nKatharine Merryová (* 21. září 1974) je britská atletka, sprinterka. Získala bronzovou medaili v běhu na 400 metrů na olympijských hrách v Sydney v roce 2000 a byla nejrychlejší ženou na světě na 400 m v roce 2001, s časem 49,59 sekund. Zastupovala také Velkou Británii na olympijských hrách v Atlantě v roce 1996 a na mistrovstvích Evropy juniorů 1993 získala 200 metrů .\n\n"}
{"id": "1564638", "url": "https://cs.wikipedia.org/wiki?curid=1564638", "title": "Arcidiecéze paderbornská", "text": "Arcidiecéze paderbornská\n\nArcidiecéze paderbornská (lat. \"Archidioecesis Paderbornensis\") je římskokatolická arcidiecéze, která se nachází na západě Německa, sídlem arcibiskupa je Paderborn. Spolu s diecézemi erfurtskou, fuldskou a magdeburskou tvoří paderbornskou církevní provincii. Sídelní katedrálou je katedrála Panny Marie, sv. Liboria a sv. Kiliána v Paderbornu.\n\n\"Na arcidiecézi byla paderbornská diecéze povýšena v roce 1930.\"\n"}
{"id": "1564640", "url": "https://cs.wikipedia.org/wiki?curid=1564640", "title": "Obilić", "text": "Obilić\n\nObilić (albánsky Obiliq nebo Kastriot; v srbské cyrilici Обилић) je město v Kosovu. Je severozápadním sousedem hlavního města Prištiny. Žije zde 6 864 obyvatel a je sídlem obce (opštiny), v níž žije 21 549 osob. Většinově je obyvatelstvo albánské národnosti.\n\nV okolí města se těží hnědé uhlí a fungují zde tepelné elektrárny Elektrárna Kosovo A a Elektrárna Kosovo B; první se nachází severně od středu města, druhá jižně od něj. Jako jedno z mála měst má Obilić napojení na železniční síť, a to konkrétně prostřednictvím trati Kraljevo–Kosovo Polje. \n\nPůvodně se město jmenovalo Globoderica a po připojení k Srbskému království v roce 1913 dostalo nový název podle srbského národního hrdiny Miloše Obiliće. Albánci používají přepis Obiliq, případně název Katriot na počest svého hrdiny Gjergja Kastriotiho Skanderbega.\n\nMěsto získalo status města v roce 1989. Počet obyvatel města se zvyšoval v druhé polovině 20. století v souvislosti s rychlým růstem počtu obyvatel Kosova; \n\nV roce 2004 proběhla evakuace obce Obilić, řízená českými vojáky KFOR.\n"}
{"id": "1564642", "url": "https://cs.wikipedia.org/wiki?curid=1564642", "title": "Limie modrá", "text": "Limie modrá\n\nLimie modrá, další české názvy: \"Živorodka Tiburonská\", (latinsky: \"Limia tridens\", slovensky: \"Molinézia Tiburonská\", anglicky: \"Tiburon limia\"). Rybu poprvé popsali v roce 1889 německý zoolog Franz Martin Hilgendorf (5. prosinec 1839 – 5. červenec 1904). \n\nRyba má základní zbarvení stříbrné s černými pruhy od hlavy až po ocas. Hřbet, oblast pod tlamou a ploutve mívají žlutooranžový nádech, břicho je světlé, do bílé barvy. Barevně výrazní jsou pouze samci. Samice jsou větší, barevně méně výrazné a v akváriích dorůstají do 5 cm, samci jsou menší a dorůstají do velikosti 3 cm. Zbarvení samce je podobné jako u Limie černopruhé. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \n\nRyba žije ve sladkovodních vodách Dominikánské republiky a Haiti, v potocích a jezerech. \n\n\n\n\n"}
{"id": "1564644", "url": "https://cs.wikipedia.org/wiki?curid=1564644", "title": "Bernhard Heilig", "text": "Bernhard Heilig\n\nBernhard Heilig (21. září 1902, Prostějov – 28. června 1943, Ghetto Lodž) byl německo-český historik a ekonom.\n\nBernhard Heilig vystudoval českou obchodní akademii, poté národní hospodářství na vysokých školách v Norimberku a Basileji. Poté se živil psaním o ekonomických tématech a pracoval na volné noze v Paříži a ve Vídni. Před okupací Československa spolupracoval s mnoha novinami a časopisy, mj. přispíval svými ekonomicko-historickými komentáři do sionistického časopisu Selbstwehr. Odborně se věnoval hospodářským dějinám západoevrospkých Židů, především rozvoji textilního průmyslu na Moravě. 21. října 1941 byl spolu se svou ženou Verou deportován do lodžského ghetta, kde pomáhal se založením statistického oddělení archivu a podílel se na vzniku kroniky lodžského ghetta. V roce 1943 onemocněl tuberkulózou a a zemřel.\n\n"}
{"id": "1564647", "url": "https://cs.wikipedia.org/wiki?curid=1564647", "title": "Georgia Moffett", "text": "Georgia Moffett\n\nGeorgia Elizabeth Tennant rodným jménem Georgia Elizabeth Moffett (* 25. prosince 1984 Londýn) je anglická herečka. Proslavila se dvěma rolemi v britských seriálech \"Poldové\", kde ztvárnila dceru detektivního inspektora Abigail Nixonovou, a v kultovním seriálu \"Pán času\" hrála v epizodě \"Doktorova dcera\", kde ztvárnila roli klonované dcery Jenny. \n\nNarodila se 25. prosince 1984 v Londýně. Její otec je britský herec Peter Davison a matka americká herečka Sandra Dickinson. Podle svých slov měla - \"krásné dětství, které by mi mohl závidět kde kdo. Na nic si nemůžu stěžovat.\" Studovala ve škole Sv. Eduarda v Oxfordu. \n\nPo krátkém románku s hercem Adamem Paulem Harveyem se jí dne 27. března 2002 v jejích 17 letech narodil syn Ty Peter, o kterého se první roky života starali jeho prarodiče. V roce 2011 se zasnoubila s Davidem Tennantem a tak její syn převzal příjmení svého nevlastního otce. Dne 29. března 2011 se jim narodila dcera Olive Tennantová a svatba proběhla 30. prosince 2011. Dne 5. ledna 2013 David Tennant oznámil, že Georgia Elizabeth Tennant je znovu těhotná a 2. května 2013 porodila syna Wilfreda. V listopadu 2015 bylo oznámeno, že se jim v nedávné době narodila dcera Doris a 22. května 2019 oznámili v televizní show \"The Late Late Show with James Corden\", že Georgia je očekává páté dítě. Dne 13. října 2019 bylo na Instagramu oznámeno, že se jim narodilo zdravé dítě. Své soukromí střeží. Stejně jako její manžel většinou neodpovídá na soukromé otázky novinářů, či odpovídá velice stroze. \n\nGeorgia Tennant je patronkou Straight Talking, což je charitativní organizace, která seznamuje a pomáhá mladým lidem s těhotenstvím v období puberty\n\nPoprvé se objevila v televizi v roce 1999 v seriálu \"Venkovská praxe\", kde ztvárnila postavu \"Nicka Daveye\". Dále se objevila v televizních dramatech jako \"The Second Quest\" a \"Jaký otec takový syn\". Hrála také Alice Harding v dramatu \"Jdi za svým srdcem\". Se svým otcem si zahrála v sitcomu \"Fear, Stress and Anger\" a v seriálu \"Poslední detektiv\". \n\nV roce 2007 se objevila v divadle s rolí Mathildy Verlaine v \"Total Eclipse\" v londýnské Menier Chocolate Factory.  V květnu 2008 hrála v seriálu BBC, \"Pán času\" po boku svého budoucího manžela Davida Tennanta, který hrál doktora. V srpnu 2008 hrála v seriálu \"Spooks: Code 9\", kde vytvořila postavu Kylie Roman. V roce 2010 ztvárnila roli Cassie Riceové v seriálu \"\" a také se objevila v roli Lady Vivian v epizodě \"Sladké sny\" seriálu \"Merlin\". Přidala se k osazenstvu lékařského dramatu BBC \"Casualty\", jako mladší lékařka Heather Whitefieldová. Postava lékařky byla zabitá na začátku druhé epizody. V červnu 2010 hrála v televizním dramatu \"Detektiv Thorne: Ospalá dívka\" manželku jednoho z detektivů. V březnu 2011 dostala roli Emmy v situační komedii \"White Van Man\", která má pouze dvě série, protože projekt byl prodělečný. V květnu 2012 hrála ve vaudeville \"What the Butler Saw\" v londýnském divadle. Hra měla nedobré recenze, prodej vstupenek neustále klesal a tak 13. července 2012 divadlo oznámilo prostřednictvím svých oficiálních webových stránek, že projekt byl ukončen, kvůli nízkému zájmu diváků. V listopadu 2013 se produkovala a hrála v \"The Five(ish) Doctors Reboot\". Její producentský začátek byl úspěšný a tak produkovala a hrála v krátkém filmu s názvem \"96 Ways To Say I Love You\", kde hrál i její manžel. Film měl premiéru na London Independent Film Festival v dubnu 2015.  V roce 2017 se vrátila k herectví a objevila se v dramatických miniseriích od BBC \"In The Dark\" \n"}
{"id": "1564655", "url": "https://cs.wikipedia.org/wiki?curid=1564655", "title": "Rasá", "text": "Rasá\n\nRasá je mytická řeka ve védské mytologii, která obtéká svět či nebesa, později byla pod jménem Rasátalá ztotožnovaná s Pátalou – podsvětím. Odpovídá řece Ranhá, zmiňované v Avestě, a skytské řece Rha, zmiňované Ptolemaiem. Je zmiňována v rgvédských hymnech 1.112, 4.43, 5.41, 5.53, 8.72, 9.41, 10.75, 10.108 a 10.121, často po řekách Sarasvatí a Sinhu.\n\nObtékáním světa se Rasá podobá avestánské Ranhá a řeckému Ókeanu, její pozdější ztotožnění s podsvětím zas upomíná na řeckou Styx. Na této řece leží ostrov kde byli v jeskyni Vala ukryta stáda, ztotožňovaná se slunečním světlem a je zmiňovaná společně s Ašviny – byla jimi naplněna když pomáhali Trišokovi a snad jí také překračují když vozí Súrju, dceru Slunce, po obloze.\n\nVzhledem k tomu že je Rasá v rgvédském hymnu 5.53 zmiňovaná společně s Krumu, dnešní řekou Kurram, a Kubhou, dnešní řekou Kábul, předpokládali někteří badatelé že se jednalo o řeku skutečnou, nejspíše přítok Indu. Sanjay Sonawani se domnívá že šlo původně o Tigrid, později však kvůli vzdálenosti se tak počala nazývat čistě mytická řeka.\n"}
{"id": "1564659", "url": "https://cs.wikipedia.org/wiki?curid=1564659", "title": "HLA-G", "text": "HLA-G\n\nHLA-G (Human Leukocyte Antigen G) patří mezi neklasické MHC. Neklasické MHC (zkratka Major Histocompatibility Complex, česky hlavní histokompatibilní komplex), neboli MHC Ib tvoří skupina glykoproteinů nacházející se na cytoplazmatické membráně buněk. Svojí strukturou se podobají MHC glykoproteinům I. třídy, avšak mají odlišné funkce, některé i neimunologické. Od MHC I se rovněž odlišují menším polymorfismem a rozdílnou expresí ve tkáních. Geny některých z nich (HLA E, F a G) se nacházejí v blízkosti genů pro klasické MHC, jiné se nacházejí mimo tento MHC lokus, např. proteiny rodiny CD1. \n\nOproti klasickým HLA molekulám, gen pro HLA-G má pouze 46 alel. Alternativním splicingem může být vytvořeno 7 různě dlouhých isoforem HLA-G. Isoforma HLA-G1 se nejvíce podobá klasickým MHC I. Skládá se z těžkého řetězce složeného z α1, α2 a α3 podjednotky, který je zakotven v plazmatické membráně, a lehkého řetězce tvořeného β2 mikroglobulinem. Isoforma HLA-G2 se skládá pouze z podjednotek α1 a α3, HLA-G3 z α1 a HLA-G4 z α1 a α2. HLA-G5, G6 a G7 strukturně odpovídají HLA-G1, G2 a G3, ovšem postrádají transmembránovou část molekuly a jsou tedy solubilní (rozpustné). Existuje i solubilní forma HLA-G1 vzniklá odštěpením glykoproteinu z membrány proteázami. Pouze HLA-G1 a G5 jsou schopny vázat na sebe peptidy. Navíc mohou tvořit i dimery či tetramery, které mají vyšší afinitu k receptorům rozeznávajícím HLA-G. HLA-G1 a G5 jsou buňkami exprimovány nejvíce. Exprese sekrečních HLA-G byla pozorována při zvýšených hladinách interferonu γ a interleukinu 10. \n\nExistuje mutovaná alela HLA-G*0105N, která umožňuje produkci pouze HLA-G2 and HLA-G6. Homozygoti v této alele nevykazují poruchy imunity nebo plodnosti, což naznačuje, že HLA-G1 není pro přežití nutná a ostatní isoformy dokáží plnit veškeré potřebné funkce. \n\nZatím známe tři receptory rozeznávající HLA-G. ILT2 je exprimován na monocytech, dendritických buňkách, B lymfocytech, některých T lymfocytech a některých NK buňkách. ILT4 se nachází pouze na monocytech a dendritických buňkách. Tyto dva receptory jsou schopny vázat i klasické HLA molekuly, avšak s menší afinitou. KIR2DL4 rozeznává pouze HLA-G a můžeme ho nalézt především na CD56 pozitivních NK buňkách, kterých je v periferní krvi menšina, zatímco v děloze tvoří většinový podíl NK buněk. \n\nPomocí svých receptorů HLA-G1 inhibuje cytolytickou funkci NK buněk a cytotoxických T lymfocytů, proliferaci T lymfocytů a NK buněk, maturaci dendritických buněk a indukuje vznik regulačních T lymfocytů. Solubilní HLA-G1 a HLA-G5 vykazují funkce jako HLA-G1. U HLA-G2, G3 a G4 byla prokázána schopnost inhibice NK buněk a cytotoxických T lymfocytů. \n\nHLA-G jsou exprimována již v oocytu a dále v embrionálních buňkách a trofoblastu. Předpokládá se, že HLA-G hraje klíčovou roli v implantaci vajíčka v děloze a zajištění tolerance imunitního systému matky vůči plodu \n\nNěkteré nádorové buňky jsou rovněž schopny exprimovat HLA-G. Jejich produkce byla prokázána u buněk melanomu, karcinomu prsu, ováríí, ledvin, plic, a kolorektálního karcinomu i leukemických buněk. HLA-G na povrchu maligních buněk vede k indukci vzniku myeloidních supresorových buněk a posunutí rovnováhy směrem k Th2 imunitní reakci, inhibuje cytotoxickou funkci NK buněk a cytotoxických T lymfocytů. Navíc může docházet k přesunu HLA-G na buněčnou membránu NK buněk, které pak inhibují další NK buňky ve svém okolí. Déle HLA-G způsobují apoptózu CD8T lymfocytů a indukci vzniku regulačních T lymfocytů cestou APC buněk. Byla prokázána korelace hladiny sekrečních HLA-G cirkulujících v krvi s pokročilostí stádia nemoci. \n\nProdukce HLA-G u pacientů po transplantaci srdce, ledvin a jater byla spojena s lepším přijímáním štěpu. Sledování hladin HLA-G by tedy mohlo být v budoucnosti použito ke sledování odhojování štěpu a upravování immunosupresivní léčby. \n"}
{"id": "1564667", "url": "https://cs.wikipedia.org/wiki?curid=1564667", "title": "NGC 1076", "text": "NGC 1076\n\nNGC 1076 je čočková galaxie v souhvězdí Velryby, blízko hranici se souhvězdím Eridanus. Její zdánlivá jasnost je 12,7 a úhlová velikost 2,0′ × 1,1′. Je vzdálená 92 milionů světelných let, průměr má 55 tisíc světelných let. Galaxii objevil 29. prosince 1885 Lewis Swift.\n\n"}
{"id": "1564671", "url": "https://cs.wikipedia.org/wiki?curid=1564671", "title": "Adastra", "text": "Adastra\n\nAdastra (z latinského \"ad astra\", „ke hvězdám“) je mezinárodní původem česká poradenská společnost založená v roce 2000. Od založení se zaměřuje na zpracování, analýzu a skladování dat a zaměření se postupně rozšiřuje o Internet of Things (IoT), Big Data, umělou inteligenci (AI) a vývoj aplikací včetně mobilních. \nMezi její klienty společnosti v oblasti financí, bankovnictví, pojišťovnictví, telekomunikací, retailu, automobilového průmyslu, energetiky a služeb, včetně veřejného sektoru. V roce 2019 měla společnost přes 2000 zaměstnanců ve 13 pobočkách v 10 zemích (Česká republika, Slovenská republika, Kanada, Spojené státy americké, Německo, Velká Británie, Bulharsko, Rusko, Thajsko a Austrálie). V roce 2018 příjmy společnosti dosáhly 150 milionů USD. \n\n\nAdastra Group vlastní Jan Mrázek (Group President), Jan Červinka (Group CEO) a Petr Jech (Group COO).\n\n\nAdastra získala ocenění Go-To Partner společností Microsoft pro data a AI v Kanadě 2019, Obchodní partner společnosti Microsoft roku 2019. Adastra se umístila mezi 50 nejlépe řízenými společnostmi v Kanadě (Canada´s 50 Best Managed Companies) a opět získala členství v Platinum klubu, byla zařazená mezi doporučované poskytovatele služeb v oblasti Master Data Managementu (MDM) v publikaci „Market Guide for MDM External Service Providers“. Pravidelně se umisťuje v žebříčku Top 100 ICT společností v České republice sestavovaném časopisem CIO Business World. \n\n\n"}
{"id": "1564675", "url": "https://cs.wikipedia.org/wiki?curid=1564675", "title": "Herodovské království", "text": "Herodovské království\n\nHerodovo Judské království byl od 37 př. n. l. klientský stát Římské republiky poté, co byl Herodes Veliký jmenován římským senátem „králem Židů“.\n\nHerodes, který uprchl do Říma, však dokázal získat přízeň římského senátu, který jej jmenoval židovským králem. Během roku 37 pak Herodes Judsko dobyl, Antigona nechal popravit a oženil se s vnučkou Hyrkána II. Mariamné, čímž se přiženil do rodu Hasmoneovců. Herodes se sice dokázal vyhnout přímé římské správě, judské království se však stalo vazalský královstvím, jež nesmělo vykonávat vlastní samostatnou zahraniční politiku.\n\nVe vnitřních záležitostech ovšem Herodes disponoval plnou mocí, jež se opírala o žoldnéřskou armádu, v níž bylo také mnoho nežidů. Během jeho vlády došlo ke konsolidaci země, uklidnění poměrů a nakonec i k růstu blahobytu. Nechal přestavět jeruzalémský chrám a v celé zemi probíhala výstavba pevností (zejména Masada), cest, vodovodů a divadel. Císař Augustus pak Herodovi svěřil také Samařsko a Pereu. Herodova vláda však s sebou nesla také popravy Antigonových přívrženců a ve své chorobné podezřívavosti Herodes Veliký nakonec vyvraždil celý hasmoneovský rod, nechal zavraždit dokonce i svou milovanou manželku Miriamme.\n\nPo Herodově smrti následovaly nástupnické spory a zpochybňování Herodovy závěti. Římané však závěť potvrdili, takže si Herodovo království mezi sebe rozdělili Filip (4 př. n. l. - 33 n. l., okrajové oblasti v Sýrii), Herodes Antipas (4 př. n. l. - 30 n. l., Galilea a Perea) a Archelaos (4 př. n. l. - 6 n. l., Judsko, Samařsko, Idumea). Archelaova vláda byla ovšem natolik krutá, že Židé vyslali k císaři delegaci a dosáhli jeho sesazení. Správou území Judska, Samařska a Idumey pak byl pověřen římský prokurátor. Území ostatních Herodových synů se pak pod římskou správu dostaly ve 30. letech 1. století n. l.\n\n"}
{"id": "1564676", "url": "https://cs.wikipedia.org/wiki?curid=1564676", "title": "NGC 1198", "text": "NGC 1198\n\nNGC 1198 je eliptická galaxie v souhvězdí Persea. Její zdánlivá jasnost je 12,8 a úhlová velikost 1,4′ × 0,8′. Je vzdálená 76 milionů světelných let, průměr má 30 tisíc světelných let. Galaxii objevil 6. prosince 1880 Édouard Stephan. V dodatku katalogu NGC je duplicitně katalogizována jako IC 282.\n\n"}
{"id": "1564679", "url": "https://cs.wikipedia.org/wiki?curid=1564679", "title": "Anna Zemánková", "text": "Anna Zemánková\n\nAnna Zemánková (23. srpna 1908, Olomouc – 15. ledna 1986, Mníšek pod Brdy) je jednou z nejvýznamnějších světových tvůrkyň art brut. Svou vysokou výtvarnou kulturou, různorodostí tvorby i zřetelnou vnitřní vizí se však původní definici art brut vymyká a figuruje v této kategorii jako solitér. Její díla byla vystavena mj. na Bienále v Benátkách, New Yorku, Paříži, na samostatných výstavách v Lausanne a v Praze. Je zastoupena v nejvýznamnějších světových sbírkách art brut.\n\nAnna Zemánková se narodila v Hodolanech u Olomouce v rodině holiče Antonína Veselého a jeho ženy Adolfiny jako jedno ze čtyř dětí. Vyučila se dentistkou a po tříleté praxi si otevřela vlastní ordinaci v Olomouci. Z výdělku byla schopna financovat stavbu vlastního rodinného domku. Ve volném čase se zabývala krajinomalbou. \n\nRoku 1933 se provdala za nadporučíka intendantury (týlového zabezpečení vojska) Bohumíra Zemánka (1904–1969), se kterým se jí narodili tři synové: Bohumír (1935), Slavomír (1936) a Bohumil (1942). Po narození Slavomíra se Anna Zemánková rozhodla věnovat dětem a domácnosti a vzdala se i výtvarné tvorby. Od roku 1939 žila rodina v Brně, kde byl Bohumír Zemánek úředníkem cenového úřadu. Po narození třetího syna Bohumila prodělala několik dalších neúspěšných těhotenství. Roku 1948 rodina adoptovala dceru Annu a přestěhovala se do Prahy, kam byl Bohumír Zemánek povolán ke Generálnímu štábu Čs armády. Syn Slavomír byl po nástupu na vojnu převelen k PTP a Bohumír Zemánek byl suspendován a přeřazen do skladu potravin. Zemřel při dopravní nehodě roku 1969.\n\nAnna Zemánková v rodině sehrávala dominantní roli \"Velké Matky\". Své děti vedla přísně, ale realizovala se ve výrobě hraček a oblečků, zdobení jejich pokojíčků a vymýšlení pohádek. V době, kdy děti dospěly a tato role začala slábnout, zažila osobní krizi, která se projevovala výkyvy nálad a citovou labilitou. V roce 1960 její synové objevili matčiny rané malby a přesvědčili ji, aby se vrátila k výtvarné tvorbě. Tato \"auto-arteterapie\" jí pomohla najít nový smysl života a brzy se pro ni stala nutkavou vášní. \n\nDo bytu Zemánkových v Dejvicích chodili obdivovat její kresby přátelé jejích dětí, k nimž patřili např. fotografové Jan Reich a Jaroslav Krejčí nebo student FAMU Vlastimil Venclík. Již roku 1964 představila svou tvorbu v prvním ze \"Dnů otevřených dveří\". O Anně se dozvěděla i Olga Havlová a za pozoruhodnou kreslířkou dovedla historika umění Jiřího Vykoukala. Ten jí ve foyer Divadla Na zábradlí roku 1966 uspořádal její první výstavu l. Arsén Pohribný v témže roce zařadil její obrazy do putovní výstavy naivního umění. Roku 1968 ji vybral také na výstavu v Domě umění v Brně a v roce 1971 na mezinárodní přehlídku naivního umění v italském Pratu. Roku 1969 se stala jednou ze dvou postav dokumentárního filmu \"Muž a žena\" režiséra Vlastimila Venclíka.\n\nV roce 1979 byla Anna Zemánková zastoupena na výstavě \"Outsiders\" v Hayward Gallery v Londýně, která stála na počátku její mezinárodní proslulosti. V osmdesátých letech se zhoršovalo její onemocnění diabetem a postupně musela podstoupit amputaci obou nohou. Po rekonvalescenci žila od roku 1983 v domě pro seniory v Mníšku pod Brdy. Výtvarné tvorbě se věnovala až do své smrti roku 1986. \n\nPo smrti Anny Zemánkové nadále strmě stoupal zájem o její dílo. Cavin-Morris Gallery v New Yorku uspořádala od roku 1993 kolem 40 výstav z jejích děl a newyorské New Museum ji roku 2011 uvedlo na výstavě Ostalgia. V roce 2013 byla zařazena do mezinárodní expozice 55. benátského Bienále. V Čechách měla retrospektivní výstavy v GVU v Chebu, Moravské galerii v Brně, Museu umění Olomouc (1998), Galerii hlavního města Prahy (1998). Její kresby byly vystavovány v rámci mezinárodního trienále INSITA (Slovenská národná galéria v Bratislavě) a jsou ve stálé expozici Collection de l´Art Brut v Lausanne a v expozici naivního umění Severočeské galerie výtvarného umění v Litoměřicích. \n\n\nAnna Zemánková neměla žádné formální výtvarné školení a je proto považována za klasickou představitelku Art brut. Její dílo působí jako herbář fantastických mimozemských rostlin nebo neznámé podmořské flóry a fauny. Důležitou roli v její tvorbě hrála i technická zručnost a preciznost, kterou si osvojila jako dentistka. Její kresby nejsou odrazem konkrétní přírody, ale výtvarnými metaforami a spíše \"posly jiných světů a projekcí jiných úrovní poznání\". Zemánková je architektkou nové přírody i designérkou nových tvarů, které budí dojem, že nejsou určeny k pouhému prohlížení, ale jsou stvořeny ke čtení či rozluštění. Zvláštní rytmus, obsažený v kresbách, ovlivnila hudba jako jeho opěrná a sjednocující struktura. Sama Zemánková kdysi prohlásila \"Pěstuji květiny, které nikde jinde nerostou\", ale její dílo je tak neskutečné a znepokojivé právě proto, že ve zhýralosti tvarů a barev původní motiv ztrácí význam a vzniká cosi neuchopitelného. \n\nPro Annu Zemánkovou byla tvorba základní životní aktivitou, díky níž mohla prodloužit svoji symbolickou plodnost a znovu a znovu se stávat stvořitelkou nových jsoucen, „která byla krásnější, než kdy stvořila příroda.“ V dokumentárním filmu, který o ní natočil roku 1969 Vlastimil Venclík, vystupuje jako žena exaltovaného projevu a dramatických gest, která nepochybuje o svém výsostném postavení umělkyně, ani výjimečnosti svého talentu. \n\nPo krátkém období, kdy experimentovala s formátem, technikou nebo barevností, se ještě před rokem 1960 stala tvorba jejím každodenním rituálem. Kreslila při poslechu klasické hudby, často ve stavu mezi snem a bděním před úsvitem. Používala převážně čtvrtky formátu A1 a A2, (ale časem i menší až zcela miniaturní formáty) na které ještě při utlumeném vědomí rozvrhla celkovou kompozici, kterou později vyplnila ornamentálními detaily. Začínala tužkovou skicou, kterou přemalovala temperovými barvami či pastelem. Pracovala s profesionálním malířským vybavením a využívala celou škálu barevných valérů, kterou někdy pro zvýraznění detailů doplnila reflexními barvami. Po roce 1963 užívala převážně suchý pastel, který „změkčovala“ kuchyňským olejem a doplňovala inkoustovou nebo tušovou perokresbou. Detaily později prokreslovala propisovací tužkou a mikrofixem, zdůrazňovala je perforací a reliéfním protlačováním. Anna Zemánková neustále experimentovala s novými materiály a zkoušela různé metody: papírovou i textilní koláž, háčkované aplikace, vlepování korálků a flitrů... Techniky, které dříve používala při dekorování domácnosti a oděvů, se staly nedílnou součástí jejího díla. \n\nPůvodní zaujetí pro věrné zobrazení rostlinných motivů záhy nahradila vášeň pro stále nové variace a nápady a brzy dospěla ke zcela originálním abstraktním formám a volné improvizaci. Její vyzrálá estetika pod rafinovaným a subtilním povrchem evokuje skryté a nevyslovené hlubiny. Často jde o hybridy rostlinných a živočišných forem. Zářivá barevnost a ornamentální členění této nové rajské flóry a fauny, která má své vlastní atektonické zákony růstu, odpovídá měnivým konfiguracím skrytých her imaginace a neustálým proměnám toku psychického dění.\nPro počáteční dramatické období její tvorby je charakteristická kompozice dvou či několika nesourodých tvarů. Dominantní a maskulinní květy jsou v útočném postavení vůči jejich femininním protipólům, zakalené odstíny kontrastují s jasnými pastelovými barvami. Jsou tak perzonifikací osobní mytologie autorky a prostředkem katarze jejích vnitřních konfliktů. Typické je sériové opakování motivů, které jsou zmnoženy do nejjemnějších detailů v mikrostrukturách a simulují dojem růstu nebo chvění. Diagonální kompozicí a perspektivním zmenšováním ústředního motivu vnáší malířka do obrazu radikální dynamiku. Zemánková náruživě četla vědeckofantastickou literaturu o mimozemských civilizacích. Fantastičtí tvorové nebo útvary připomínající rakety v jejích kresbách mohou mít původ v této naivní fascinaci tajemstvím vesmíru. \n\nPo roce 1963 se rytmus jejích obrazů zklidnil a převládly v nich kompaktní tvary, které připomínají podmořskou faunu. Její obrazotvornost ovládl vodní živel - dužnaté tvary bují a plují prostorem jakoby ve stavu beztíže. Sama autorka o své tvorbě hovořila jako o milostném zážitku a její potlačená erotická energie se v ní projevila v podobě útvarů připomínajících lůna nebo formou vzájemných průniků kyprých a falických tvarů. Proces, v němž se vědomí kreslířky obrátilo do jejího nitra a rozlišení vnějšího a vnitřního ztratilo význam, lze označit jako \"fyzickou introspekci\". Mateřství, které v emocionálním životě Anny Zemánkové hrálo klíčovou roli, se projevilo v její tvorbě obrazy, které ve svém názvu nesou slovo \"Zrození\" či \"Narození\". Organické tvary se v nich snoubí s nehmotnými výtrysky světla, které připomínají svatozáře náboženských obrazů nebo transpersonální vize spiritistických médií. \nJednu etapu kreseb představují precizně konstruované mikroskopické detaily poskládané do rozbujelých tkání. Anna Zemánková často v jediném obraze důsledně vykreslila desetitisíce bodů a čárek. Později v tomto okouzlení mikrostrukturami objevila techniku perforace. Možnost prosvítit perforovanou kresbu ji vedla k výrobě stínidel lamp, jimiž zkrášlovala svůj byt. Po své první výstavě roku 1966 načas podlehla obdivu publika, začala své práce signovat a v její tvorbě převládla jistá manýra a estetizace. Již se nezdržovala drobnokresbou, pozadí kreseb efektně stínovala roztíráním barevného pigmentu a její kompozice byly dekorativnější. \n\n70. léta představují nový vrchol její tvorby. Na jemně tónovaném pozadí vytvářela vznášející se a až halucinatorně dokonalé květy, které přes precizně vyvedenou kresbu působí odhmotněným dojmem. Pastel kombinuje s pastelkami a propiskou k vyznačení linií a ke zdůraznění barevných akcentů užívá anilinové barvy. Pro své obdivovatele začala vytvářet také kresby na malých pohlednicových formátech a na malých kartičkách z ručního papíru. Ty pak rozesílala jako pozvánky nebo novoročenky. \nRuční papír ji inspiroval i k technice embosování vlhkého papíru na měkké polystyrénové podložce. Vzniklý reliéf pak vyztužila lepidlem. Začala používat také techniku koláže a z vrstvených papírů vytvářela závěsné objekty jako alegorické ptáky nebo motýly. Do kreseb všívala krajky uháčkované z bavlnek či umělého lýka a přidávala k nim korálky, flitry a skleněné diamanty. Tyto asambláže se svým významem blížily posvátným objektům nebo relikviářům. Pro krásu květů, syté barvy bavlnek, korálků a lesk saténu, z nichž své asambláže sestavovala, lze snadno přehlédnout surovost gesta a intenzivní sílu, vyzařující z výsledku. \n\nVe druhé polovině 70. let tvořila textilní koláže z ústřižků saténu, který škrobila a po nalepení na papírovou podložku zdobila ornamentálními znaky pomocí barev na látku, propiskou, pastelem nebo fixem. Stejnou technikou, jakou užívala ve své tvorbě, zdobila Anna Zemánková záclony, potahy, stínidla lamp nebo vlastní klobouky a naplnila tak princip \"brikoláže\", kdy její životní prostor splynul v totální umělecké dílo (\"Gesamtkunstwerk\").\n\n\n\n\n\n\n\n\n"}
{"id": "1564682", "url": "https://cs.wikipedia.org/wiki?curid=1564682", "title": "Radarový detektor", "text": "Radarový detektor\n\nRadarový detektor je elektronické zařízení používané motoristy k detekci toho, zda jejich rychlost sleduje policie nebo policejní orgány pomocí radarové zbraně. Používá se většina radarových detektorů, takže řidič může snížit rychlost vozidla před tím, než je povolen k překročení rychlosti. Obecně lze detekovat pouze emisní technologie, jako je doppler RADAR nebo LIDAR. Techniky vizuálního odhadu rychlosti, jako ANPR nebo VASCAR, nemohou být detekovány ve dne, ale jsou technicky náchylné k detekci v noci, když je použit IR reflektor. Neexistují žádné zprávy o tom, že by bylo možné detekovat piezo senzory. Zařízení LIDAR vyžadují senzor s optickým pásmem, i když mnoho moderních detektorů zahrnuje senzory LIDAR. Většina dnešních radarových detektorů detekuje signály napříč různými vlnovými pásmy: obvykle X, K a Ka. V Evropě je kapela Ku také běžná. Minulý úspěch radarových detektorů byl založen na skutečnosti, že paprsek rádiových vln nemůže být dostatečně úzký, takže detektor obvykle snímá rozptýlené a rozptýlené záření, což řidiči dává čas na zpomalení. Na základě zaměřeného laserového paprsku netrpí technologie LIDAR tento nedostatek; vyžaduje však přesné zaměření. Moderní policejní radary obsahují impozantní výpočetní výkon, produkují minimální počet ultrakrátkých pulzů a znovu používají široké paprsky pro měření více cílů , což činí většinu detektorů zbytečnými. Mobilní internet však umožňuje GPS navigačním zařízením mapovat policejní radarová místa v reálném čase. Tato zařízení se také často nazývají „radarové detektory“, přičemž není nutné nosit RF senzor.\nVysvětlení\n\nJedním z použití donucovacích orgánů k měření očekávané rychlosti jedoucího vozidla je dopplerovský radar, který používá dopplerovský efekt k měření relativní rychlosti vozidla. Dopplerův radar pracuje paprskem radiové vlny na vozidle a poté měří očekávanou změnu frekvence odražené vlny (která se odrazí od vozidla). Vymáhání práva často zaměstnává dopplerovský radar pomocí ručních radarových děl, z vozidel nebo z pevných předmětů, jako jsou dopravní signály.\nRadarové zbraně a detektory se postupem času střídavě vyvinuly, aby vzájemně čelily technologii ve formě civilního elektronického „válčení“. Například po zavedení nových kmitočtů byly radarové detektory vůči nim zpočátku „slepé“, dokud nebyla také aktualizována jejich technologie. Podobně se zkrátila doba a síla přenosů, aby se snížila pravděpodobnost detekce, což zase vedlo k citlivějším přijímačům a sofistikovanější technologii softwarového čítače. A konečně, radarové detektory mohou kombinovat další technologie, jako je technologie založená na GPS, s databází bodů zájmu o známých místech zachycení rychlosti, do jediného zařízení, aby se zvýšila jejich šance na úspěch.\nRadarový detektor detektorů\nSuperheterodynový přijímač v radarových detektorech má lokální oscilátor, který mírně vyzařuje, takže je možné vytvořit detektor radarového detektoru, který detekuje takové emise (obvykle je detekována frekvence radarového typu plus 10 MHz). Interceptor VG-2 byl prvním zařízením vyvinutým pro tento účel, ale od té doby byl zatměněn Specter III a Specter Elite. [3] Tato forma „elektronického boje“ prochází oběma směry - protože detektory-detektory používají podobný superheterodynový přijímač, mnoho časných radarových detektorů bylo vybaveno obvodem radar-detektor-detektor-detektor, který vypne hlavní radarový přijímač, když signál detektor-detektor je snímán, čímž brání detekci takovým zařízením. Tato technika si půjčuje od protiopatření pro dozor ELINT. V časných devadesátých létech, BEL-Tronics, Inc., Ontario, Kanada (kde použití radarového detektoru je zakázáno ve většině provinciích) zjistil, že frekvence místního oscilátoru detektoru by mohla být změněna tak, aby byla mimo dosah VG-2 Interceptoru. (pravděpodobně použitím dvou LO stupňů tak, že ani jeden není blízko RF frekvence). Výsledkem bylo, že výrobci detektorů odpověděli změnou své frekvence místního oscilátoru. Dnes je prakticky každý radarový detektor na trhu imunní vůči VG-2 Interceptoru. VG-2 se již nevyrábí a jsou k dispozici radarové detektory imunní vůči Specter Elite.\nRadarové míchání\nV mnoha zemích je nezákonné prodávat nebo vlastnit jakékoli výrobky, které aktivně vysílají radarové signály určené k rušení radarového vybavení. Ve Spojených státech je aktivní vysílání na frekvenci licencované Federální komunikační komisí (FCC) bez licence porušením předpisů FCC, které může být trestáno pokutami až do 10 000 $ a / nebo do jednoho roku odnětí svobody.\nDetekce LIDAR\nNovější zařízení pro detekci rychlosti používají spíše než laserové vlny pulzní laserové světlo, běžně označované jako LIDAR. Radarové detektory, které detekují rádiové přenosy, nejsou schopny detekovat infračervené světlo vyzařované zbraněmi LIDAR, takže je vyžadován jiný typ zařízení nazývaného detektor LIDAR. Detekce LIDAR však není zdaleka tak účinná jako detekce radarů, protože výstupní paprsek je velmi zaostřen. Zatímco radarové radiové vlny se mohou rozšířit na 85 stop (26 m) napříč na 1 000 stop (300 m) od svého zdroje, světelný paprsek LIDARu se rozptyluje na pouhých asi 1,8 m. Policejní důstojník zaměřující se na auto nejpravděpodobněji zaměřují na středovou hmotnost nebo světlomet vozidla, a protože radarové detektory jsou namontovány na čelní sklo daleko od cíle paprsku, nemusí vůbec varovat. S takovým zaměřeným paprskem může důstojník používající zbraň LIDAR zaměřit jedno auto v těsné blízkosti k ostatním v dosahu až 3 000 stop (910 m). To vedlo k tomu, že někteří výrobci vyráběli rušičky LIDAR. Na rozdíl od radaru nejsou frekvence a použití LIDARu kontrolovány FCC. Tyto rušičky se pokoušejí zmást policii LIDAR, aby na displeji neprokázala žádnou rychlost. Často jsou úspěšní, a proto mnoho výrobců LIDARů vyrábí zbraně LIDAR, které mají „zasekávací kódy“, které ukazují, kdy jsou zaseknuty. Budou pracovat proti některým rušičům LIDAR, ale ne všem. Přesto může policie často říci, kdy jsou zaseknutí, když nevidí žádné čtení na své zbrani LIDAR. Mnoho motoristů vybavených rušicími zařízeními se tomu snaží čelit snížením jejich rychlosti na zákonné limity, než vypnou své rušicí zařízení, což je technika známá jako „zabijte zařízení“, označovaná jako „JTK“ nebo „Jam to Kill“. Důstojníci to často mohou zjistit pozorováním, že jejich zařízení LIDAR není schopno správně zablokovat rychlost, spolu s vizuální indikací náhlého zpomalení cílového vozidla. Poté přetáhnou urážlivé vozidlo a hledají rušiče LIDAR na přední části vozidla, potenciálně si kupují motoristy s překážkou v soudním poplatku. Některé státy také mají zákony proti rušení policejního radaru nebo LIDAR: Kalifornie, Colorado, Illinois, Minnesota, Oklahoma, Tennessee, Texas, Utah a Virginie. V těchto státech mohou být tresty přísné."}
{"id": "1564686", "url": "https://cs.wikipedia.org/wiki?curid=1564686", "title": "Kathy Smallwoodová-Cooková", "text": "Kathy Smallwoodová-Cooková\n\nKathryn Jane Cooková, rozená Smallwoodová (* 3. května 1960 Winchester), je bývalá elitní atletka se specializací na sprinty. Je považována za jednu z nejúspěšnějších ženských sprinterek v britské atletické historii. Je trojnásobnou olympijskou bronzovou medailistkou. Mezi její další individuální úspěchy patří vítězství na 200 m na univerzitě 1981, druhé místo na 100 m na Světovém poháru 1981 a bronzová medaile na 200 m na MS 1983 v Helsinkách. \n\n"}
{"id": "1564689", "url": "https://cs.wikipedia.org/wiki?curid=1564689", "title": "Parlamentní volby v Irsku 2020", "text": "Parlamentní volby v Irsku 2020\n\nParlamentní volby v Irsku 2020 se uskutečnily 8. února 2020. Zvoleno bylo všech 160 poslanců v Dáil Éireann. Ve volbách percentuálně zvítězila levicově-nacionalistická strana Sinn Féin, která žádá sjednocení Irského ostrova a v minulosti byla napojená na teroristickou Irskou republikánskou armádu. Na mandáty těsně zvítězila středová Fianna Fáil, která dosud držela u moci kabinet Leo Varadkara. Na třetím místě skončila dosud vládní středopravicová Fine Gael premiéra Leo Varadkara. Výrazně posílila také Strana zelených. Do parlamentu se dostaly také sociálnědemokratické Labour party, Social Democrats a krajně levicová koalice Solidarita. Po jednom mandátu získaly konzervativní strana Aontú a levicová Independents 4 Change. V parlamentu rovněž zasedlo 19 nezávislých kandidátů. Volební účast činila necelých 63%. \n"}
{"id": "1564690", "url": "https://cs.wikipedia.org/wiki?curid=1564690", "title": "SunExpress", "text": "SunExpress\n\nSunExpress je turecká nízkonákladová aerolinie. Založili ji Jens Bischof a Ahmet Fevzi Çalışkan v říjnu 1989. Létat se začalo v dubnu 1990 s charterovou dopravou mezi Antalyou a Frankfurtem. SunExpress byl založen jako společný podnik mezi Turkish Airlines a Lufthansa Group / Condor Flugdienst. V roce 1995 převedla skupina Lufthansa své akcie SunExpress na společnost Condor. V únoru 2007 byly všechny akcie společnosti Condor zpětně převzaty společností Lufthansa Group, jelikož společnost Condor získala společnost Thomas Cook AG (později Thomas Cook Group). SunExpress je tak společným podnikem Turkish Airlines a Lufthansa Group, z nichž každý vlastní 50 procent letecké společnosti. \n\nPo Antalyi SunExpress otevřel svou druhou základnu v İzmiru a začal provozovat vnitrostátní lety v roce 2006. Tím se stal první leteckou společností, která spojila İzmir s anatolskými městy přímými lety. V roce 2001 se také stal první soukromou leteckou společností, která nabídla pravidelné lety Antalya-Frankfurt. \n\nV roce 2011 vznikla německá pobočka SunExpress Deutschland GmbH. Kromě tureckých destinací obsluhuje také - s německou registrací - destinace na Rudém moři a na Nilu v Egyptě, dále Kanárské ostrovy, Varnu a další destinace.\n"}
{"id": "1564705", "url": "https://cs.wikipedia.org/wiki?curid=1564705", "title": "František Prášil", "text": "František Prášil\n\nFrantišek Prášil (11. září 1845 Domažlice – 9. července 1917 Praha) byl český inženýr, konstruktér kovových stavebních konstrukcí, pozdější podnikatel a spolumajitel mostárny \"Bratři Prášilové a spol.\" v Libni v Praze. Jeho návrhy ocelových struktur mostů a staveb se dočkaly desítek realizací, Prášil vytvořil plány pro stavbu pražských budov Petřínské rozhledny, Průmyslového paláce na výstavišti v Holešovicích, Čechova mostu přes Vltavu.\n\nNarodil se v západočeských Domažlicích, kde vychodil základní školu. Následně nastoupil na domažlickou reálku, tu dokončil až v Praze. Vystudoval pražskou polytechniku. První pracovní zkušenosti získával při práci ve Vojtěšských hutích na Kladně, kde posléze pracoval přes 20 let a na závěr svého působení se zde stal vedoucím. Po požáru Národního divadla v roce 1881 navrhl železnou protipožární oponu, která se do znovuobnovené budovy nainstalovala (divadlo otevřeno roku 1883).\n\nRoku 1886 vzniká v rámci kovovýrobního a strojírenského podniku První Českomoravská (ČKD) vlastní výrobna mostů, mostárna. František Prášil přijal místo vrchního inženýra. Ve spolupráci s Ing. Juliem Součkem navrhl během Zemské jubilejní výstavy v Praze roku 1891 konstrukční řešení Petřínské rozhledny podle návrhu architekta Vratislava Pasovského a také Průmyslového paláce na holešovickém výstavišti podle Bedřicha Münzbergera. \n\nRoku 1894 se František Prášil rozhodl ve své práci osamostatnit a spolu se svými příbuznými založil samostatnou mostárnu a továrnu na výrobu železných konstrukcí \"Bratři Prášilové a spol\". v původním průmyslovém areálu v ČKD. František Prášil získal za svou kariéru celou řadu patentů, například za konstrukci nýtovacího stroje, konstrukci přenosného mostu nebo segmentovou konstrukci jezu. Firma pod jeho vedením patřila k předním výrobcům svého druhu v zemích Koruny České v tehdejším Rakousku-Uhersku. Mezi lety 1907 až 1908 vznikl v Praze Čechův most stavěný firmou Prášilů, jedná se o jediný obloukový železný most v Čechách. Roku 1907 byl za své zásluhy jmenován c. k. císařským radou.\n\nFrantišek Prášil zemřel 9. července 1917 v Praze ve věku 66 let. Mostárna \"Bratři Prášilové a spol.\" fungovala i po Prášilově smrti až do druhé světové války, po roce 1945 již obnovena nebyla. Budovu libeňské mostárny později využívala ČKD Lokomotivka.\n\nStavby, které navrhoval či se na nich podílel František Prášil.\n\n\n\n"}
{"id": "1564718", "url": "https://cs.wikipedia.org/wiki?curid=1564718", "title": "Dům čp. 35 (Liptaň)", "text": "Dům čp. 35 (Liptaň)\n\nDům čp. 35 je na katastrálním území Bučávka obce Liptaň v okrese Bruntál. Venkovský dům z 18. století je příkladem lidového stavitelství na Osoblažsku. Dne 12. listopadu 2002 byl Ministerstvem kultury České republiky prohlášen kulturní památkou Česka.\n\nPrvní písemná zmínka o domu je z roku 1793. Dům je samostatně stojící omítaná zděná přízemní částečně podsklepená stavba na půdorysu obdélníku postavená na kamenné podezdívce. Dům je orientován štítovým průčelím k silnici. Má eternitovou sedlovou střechu. Ve východním průčelí jsou dvě okenní osy. Je ukončeno korunní římsou, na kterou nasedá zděný štít. Ve štítu jsou dvě obdélná okna a nad nimi datace 1926. V severní okapové fasádě je hlavní vstup s verandou. K západní štítové straně byl přistavěn zděný chlév, nyní využívaný jako dřevník.\n\nDispozice domu je trojdílná s dvoutraktovým uspořádáním. V síni je strop klenutý českou plackou. Podlahy jsou dlaždicové a prkenné. V západní části je původní chlév rekonstruován na místnost s dlaždicovou podlahou, strop je zaklenutý segmentově do traverz. Za chlévem jsou ještě dvě místnosti. Jedna plochostropá s prkennou podlahou, druhá s betonovou podlahou a trámovým stropem.\n\n"}
{"id": "1564732", "url": "https://cs.wikipedia.org/wiki?curid=1564732", "title": "Dům čp. 77 (Heřmanice)", "text": "Dům čp. 77 (Heřmanice)\n\nDům číslo popisné 77 v Heřmanicích, obci na česko-polské státní hranici na severu České republiky, ve Frýdlantském výběžku Libereckého kraje je památkově chráněný objekt.\n\nStavba se nachází v severovýchodních partiích Heřmanic, na jihovýchodním úbočí prudkého svazu Kodešova vrchu (342 m n. m.). Jižním štítem je přivrácena k místní komunikaci, za níž se nachází koryto potoka Olešky. Budova byla postavena na přelomu 18. a 19. století. Od 6. dubna 1966 je zařazena mezi kulturní památky Československa, respektive České republiky. V roce 2018 prošel dům rekonstrukcí, při které byla přeložena střecha. Následně se objekt za tento rok ucházel o ocenění Památka roku Libereckého kraje.\n\nPatrový objekt má půdorys ve tvaru obdélníka. boční stěny jsou z hrázděného zdiva a svrchu je zakryt střechou s polovalbou. Za střešní krytinu jsou zvoleny tašky bobrovky. Jednolitost krytiny narušují dvě řady volských ok. V interiéru je dům rozdělen na tři základní části, a sice na roubenou světnici, dále na vyzděný chlév se zaklenutými stropy a na částečně vyzděnou stodolu. Hrázděné zdivo, jímž je vyzděno první patro, nesou v prostoru světnice podstávky, jejichž jednotlivé části jsou za využití probraných pásků tvarovány. Část budovy, konkrétně roubená světnice a oba štíty spolu s hrázděním na jižní i západní straně, je zakryta svislým bedněním. Na severní a částečně rovněž západní straně budovy jsou k objektu těsně přistaveny kůlny zakryté pultovými střechami.\n"}
{"id": "1564739", "url": "https://cs.wikipedia.org/wiki?curid=1564739", "title": "Natalja Pěčonkinová", "text": "Natalja Pěčonkinová\n\nNatalja Alexandrovna Pěčonkinová, rozená Burdová, později Čisťakovová ( Наталья Александровна Печёнкина, \"Pěčonkina\", Бурда, \"Burda\", Чистякова, \"Čisťakova\"; * 15. července 1946) je bývalá sovětská atletka-sprinterka, která startovala především v běhu na 400 metrů.\nPod dívčím jménem Burdová začala s atletikou v Saratově pod vedením B. Kolkalova. V roce 1967 obdržela titul Mistr sportu SSSR a startovala za SSSR na Letních olympijských hrách v roce 1968 v Mexico City v běhu na 400 metrů, v němž získala bronzovou medaili.\n\n"}
{"id": "1564740", "url": "https://cs.wikipedia.org/wiki?curid=1564740", "title": "Národnostní složení České republiky", "text": "Národnostní složení České republiky\n\nJako Národnostní složení České republiky se chápe národnostní složení České socialistické republiky v letech 1969 - 1990 a jejího nástupce, kterým je suverénní Česká republika.\n\nV roce 2011 se uskutečnilo sčítání lidu, ve kterém se zjišťovala i národnost. Bylo možné uvést jednu národnost, dvě národnosti nebo žádnou národnost.\n"}
{"id": "1564741", "url": "https://cs.wikipedia.org/wiki?curid=1564741", "title": "Augustinermuseum Rattenberg", "text": "Augustinermuseum Rattenberg\n\nAugustinermuseum Rattenberg je rakouské muzeum ve městě Rattenberg v Tyrolsku. Je umístěno v bývalém klášteře augustiniánů.\n\nKlášter založil v roce 1385 tehdejší držitel Rattenbergu Johann Kummersbrucker. Prvořadé poslání kláštera bylo duchovní, ale sloužil též jako okázalé místo posledního odpočinku zakladatele a jeho manželky Anny von Castelbarco. Klášter byl osídlen mnichy z Mnichova, neboť panství v té době patřilo Bavorsku. Z původní gotické stavby, dokončené v roce 1410, se do dnešní doby dochovaly pouze zbytky obvodových zdí klášterního kostela. Dnešní komplex je kombinací gotiky a baroka, neboť během staletí docházelo z důvodu četných katastrof k nutným opravám a přestavbám. Kromě požárů byly pro klášter největší pohromou záplavy způsobené rozvodněním Innu, které až do 20. století Rattenberg pravidelně postihovaly. \n\nKlášter během existence navštívily či v něm byly činné tak významné osobnosti jako Martin Luther nebo teolog a spisovatel Abraham a Santa Clara. Josefínské reformy na konci 18. století znamenaly velký zásah do existence kláštera a vedly nakonec k jeho převzetí řádem servitů v roce 1817. V roce 1971 byl klášter uzavřen.\n\nNa počátku 80. let 20. století se klášterní komplex nacházel v neutěšeném stavu. Kostel a věž hrozily zřícením. Předtím, než mohlo dojít k záchraně komplexu, bylo nutné najít jeho následné využití. Tak vznikla myšlenka na zřízení muzea. Záchranné práce započaly v roce 1985 a trvaly 8 let. 1. května 1993 byl celý komplex s restaurovaným kostelem, křížovou chodbou, kaplemi a ostatními prostory otevřen jako Augustinermuseum Rattenberg. Název upomíná na bývalé určení objektu. Muzeum se zaměřuje na místní region s důrazem na církevní památky. Již v roce 1994 bylo muzeum oceněno \"Cenou rakouských muzeí\" a v roce 2002, jako první tyrolské muzeum, získalo \"Rakouskou muzejní pečeť\" (Österreichische Museumsgütesiegel) Mezinárodní rady muzeí. V letech 2005 a 2010 pak cenu \"Muzeum Tyrolska\".\n\nExponáty pocházejí převážně z farností Tyrolska, které patří do Salzburské arcidiecéze, a poskytují přehled o umění, historii a kultuře tohoto regionu. Muzeem je chápán celý komplex, tedy původní klášterní kostel, pozdně gotická kaple Hofer-Kapelle, barokní kaple Ecce Homo, křížová chodba i bývalé pokoje mnichů a tam všude jsou exponáty umístěny. Jsou rozděleny do pěti tematických skupin – gotické plastiky, oltářní předměty, ornáty, umění baroka a 19. století, lidové náboženské umění a architektonické exponáty (klášterní kostel a kostelní věž).\n\n"}
{"id": "1564748", "url": "https://cs.wikipedia.org/wiki?curid=1564748", "title": "Trolokve", "text": "Trolokve\n\nTrolokve je vesnice v Chorvatsku ve Splitsko-dalmatské župě, spadající pod opčinu Prgomet. Nachází se asi 5 km severovýchodně od Prgometu, 20 km severně od Trogiru a asi 38 km severozápadně od Splitu. V roce 2011 zde žilo 143 obyvatel.\n\nBlízko vesnice prochází dálnice A1.\n"}
{"id": "1564750", "url": "https://cs.wikipedia.org/wiki?curid=1564750", "title": "Prokop Šupich", "text": "Prokop Šupich\n\nProkop Šupich (19. prosince 1870 Německý Brod – 1. října 1947 Havlíčkův Brod) byl český architekt, stavitel a v letech 1922–1927 starosta Havlíčkova Brodu.\n\nProkop Šupich byl absolventem Českého vysokého učení technického v Praze, žákem Josef Schulze (1888–1897) a poté Otto Wagnera (1897–1999) na vídeňské Akademii výtvarných umění (Akademie der bildenden Künste Wien). Po svém otci převzal v Havlíčkově Brodě významnou stavební firmu.\n\nV roce 1922 kandidoval do městského zastupitelstva za stranu Národně demokratickou. Národní demokraté skončili ve volbách druzí, ale podařilo se jim získat pozici starosty města pro Prokopa Šupicha. Funkci vykonával celé volební období až do roku 1926. Volby v září 1926 ho z druhého místa na kandidátce Národní demokracie opět vynesly do řad městského zastupitelstva, ale v tomto období byl jen řádným členem. V roce 1931 skončil svou působnost v obecním zastupitelstvu a v dalších letech již nekandidoval. Jeho ambice se uplatňovaly o stupínek výše, v zastupitelstvu okresním.\n\nByl prvorozeným synem architekta a stavitele Josefa Šupicha. Od svého mládí byl veden k převzetí rodinné stavební firmy v Havlíčkově Brodě. Vystudoval německobrodské gymnázium a nastoupil do Prahy na pozemní stavitelství, kde následoval svého otce. O pět let později se oženil s Emílií Hirschovou, dcerou továrníka v Rokycanech. \n"}
{"id": "1564752", "url": "https://cs.wikipedia.org/wiki?curid=1564752", "title": "Trh s elektřinou", "text": "Trh s elektřinou\n\nTrh s elektřinou je specifickým trhem hlavně kvůli vlastnostem elektřiny, jako primární komodity. Na rozdíl od hlavních komodit na trzích, elektřina je specifická zejména tím, že se jedná o „hromadnou“ komoditu, která se dopravuje po sítích. Na rozdíl od běžného zboží, spotřebitel si ze sítě „bere“, takže o své objednávce rozhoduje neustále v reálném čase svým skutečným odběrem ze sítě. Jejím hlavním specifikem je neskladovatelnost (jediná možnost uchování je využitím přečerpávacích vodních elektráren) a způsob dopravy (není možné identifikovat energii vyrobenou v určitém zdroji nebo ji poslat konkrétnímu spotřebiteli).\n\nZákladní rovnicí pro zajištění rovnováhy v rámci sítě je, že součet dodané energie se musí rovnat součtu odebrané energie a ztrátám. V případě nesplnění této rovnice začne docházet k přebytku výkonu a zvyšování frekvence sítě nebo nedostatku výkonu a snižování frekvence sítě. Oba tyto stavy jsou nežádoucí a bez zásahu mohou vést postupně až k výpadku dodávky elektřiny. Aby tato situace nenastala, je každá národní elektroenergetická soustava podřízena dispečinku, který pomocí regulačních energií rovnováhu výkonu zajišťuje. V ČR plní toto poslání společnost ČEPS\n\nZákladním modelem trhu s elektřinou je v EU princip regulovaného přístupu k sítím (Regulated Third Party Access, rTPA), který je legislativně ukotvený Směrnicí pro vnitřní trh s elektřinou v EU č. 2009/72/ES.\n\nZ hlediska fyzické dodávky je elektřina od výrobce přepravována přes přenosovou síť (velké elektrárny většinou nad 200MW výkonu) a dále přes distribuční síť do zařízení spotřebitele.\n\nÚkolem přenosové sítě je dálková přeprava elektřiny z míst výroby do míst koncentrované spotřeby. Zajišťuje vícenásobné propojení tak, aby výpadkem jednoho vedení nedošlo k přerušení dodávky do žádné oblasti. Přenosová soustava je propojena se sousedními přenosovými soustavami a je řízena jako jeden celek. Organizace, která se stará o provoz přenosové soustavy je tzv operátorem/provozovatelem přenosové soustavy (Transmission System Operator, TSO). V ČR je to ČEPS, na Slovensku SEPS, v Polsku PSE, v Maďarsku MAVIR, v Rakousku APG atd. Není ale pravidlem, že každá země v EU má pouze jednoho provozovatele přenosové soustavy, například v Německu to jsou 50Hertz, TenneT, Amprion a Transnet BW. \n\nProvozovatel přenosové soustavy spravuje přenosovou soustavu, čímž se rozumí vedení na napěťových hladinách 400kV, 220kV a vybrané vedení 110kV. Na tuto činnost též potřebuje licenci, která například v ČR může být udělena pouze jednomu subjektu. Další povinností tohoto subjektu je dispečerské řízení elektroenergetické soustavy na daném území.\n\nDistribuční soustava má obvykle paprskovitý charakter, vychází z míst napojení na přenosovou síť a jejím úkolem je rozvádět (distribuovat) elektřinu z přenosové sítě ke spotřebitelům. V ČR je to ČEZ Distribuce a.s., E.ON Distribuce a.s. a PREdistribuce a.s.\n\nProvozovatel distribuční soustavy též potřebuje licenci pro svoji činnost. Provozovatel se stará o distribuci elektrické energie ke konečným spotřebitelům a řídí její kvalitu tak, aby odpovídala zákonu.\n\nObchodník působí jako zprostředkovatel, jehož úkolem je koncentrovat poptávku od množství konečných spotřebitelů a nabídku od množství výrobců. Také je možný přímý vztah mezi výrobcem a zákazníkem, ale má smysl pouze pro dlouhodobé dodávky mezi větším výrobcem a velkým spotřebitelem. Jeho cílem je samozřejmě maximalizace zisku, zároveň všechny obchodní transakce hlásí operátorovi trhu.\n\nTržní místo, kde se střetávají nabídka s poptávkou a probíhají organizované obchody. Burza usnadňuje zákazníkům pohodlnější a rychlejší obchodování s elektřinou. V ČR působí jako burza společnost PXE a.s.\n\nOperátor trhu zajišťuje registraci účastníků trhu a zúčtování odchylek skutečné a sjednané dodávky. Tato data pak dále poskytuje účastníkům trhu.\n\nEnergetický regulační úřad vydává licence všem licencovaným subjektům na trhu s elektřinou. Dále pak stanovuje tarify pro regulovanou část elektřiny, u které není zajištěna hospodářská soutěž (například přenos a distribuce jsou přirozenými monopoly). \n\nERU byl zřízen v roce 2001 zákonem č. 458/2000 Sb. (energetický zákon) jako správní úřad pro výkon regulace v energetice. Úřad sídlí v Jihlavě a má dislokovaná pracoviště v Ostravě a v Praze. \n\nTrh s elektřinou můžeme dělit podle časového hlediska - časový horizont v jakém je elektřina obchodována.\n\nNa blokovém trhu se obchoduje dny, měsíce nebo i roky před samotnou dodávkou. Produkty jsou dělené na base, peak (16:00 - 23:00, 7:00 - 10:00) a off-peak (13:30 - 16:00, 23:00 - 7:00) produkty a podle časového období na roční, čtvrtroční a roční produkty. \n\nObchoduje se na den dopředu a obchod probíhá formou 24 aukcí. Výstupem z aukce je výsledná cena a zobchodované množství. \n\nObchoduje se formou průběžného obchodování. Obchoduje se dodávka na minimálně hodinu předem. Tato forma obchodování je určena hlavně pro účastníky trhu, kteří mají neplánovaně nedostatek nebo přebytek energie.\n\nProvozovatel přenosové soustavy řídí centrální nabídku a poptávku. Obchod se uzavírá 30 minut před začátkem dodávky a provozovatel přenosové soustavy zde může nakoupit regulační energii. \n\nObchodování s elektrickou energií dospělo do stavu, který je svou povahou velmi podobný obchodování s komoditami a jinými investičními nástroji. Tento charakter obchodování je potvrzen i legislativně implementací tzv. MiFID (Markets in Financial Instruments Directive), EMIR (European Market Infrastructure Regulation) a REMIT (Regulation on Wholesale Energy Market Integrity and Transparency). V praxi to znamená, že na obchodování se vztahují obdobná pravidla jako na poskytování jiných investičních služeb. \n\nBilaterální obchodování (Over the Counter trh) je jedním ze základních typů obchodování. Dvě protistrany se dohodnou na uzavření transakce, podepíší smlouvu, kde definují předmět dodávky, cenu a případně sankce za nedodržení kontraktu, a pak následuje realizace dané transakce. Nárůst počtu transakcí si vynutil jasnou standardizaci kontraktů, produktů a rizik spojených s obchodováním. Z toho důvodu byly vytvořeny vzorové smlouvy, které rámcově řešily veškeré vztahy mezi dvěma subjekty obchodování a jednotlivé transakce byly realizování formou dodatků k těmto rámcovým smlouvám. \n\nRámcová smlouva EFET, European Federation of Energy Traders - základní dokument je členěn na 3 části: základní textová část, dodatky smlouvy a election sheet. Tato rámcová smlouva se stala celoevropským standardem pro OTC obchodování.\n\n„Brokerem“ je v obchodu s elektřinou označována společnost, která zprostředkovává obchod mezi dvěma obchodníky, účastníky trhu s elektřinou. Broker sám nevstupuje do transakce, je pouhým prostředníkem mezi dvěma subjekty a pomáhá jim uzavřít transakci na bilaterální bázi. Brokerské obchody se od bilaterálních liší pouze tím, že u uzavření transakce asistoval broker, který si účtuje poplatek, který je závislý na objemu uzavřených transakcí.\n\nStandardizace produktů, vyšší likvidita a snaha o získání transparentních cenotvorných platforem vedla k rozvinutí obchodování na burzovních platformách. Burzovní obchodování je na rozdíl od bilaterálním transakcím či transakcím provedeným přes brokerské platformy absolutně anonymní a protistranou každého obchodu je burza, resp. její centrální protistrana, která se stává protistranou každého obchodu. Má-li daný účastník zájem o obchodování na burze, musí splnit podmínky, které si příslušná burzovní platforma stanovuje. Požadavky jsou většinou administrativního charakteru, např. doložení existence dané právnické osoby, prezentace hospodářských výsledků společnosti, vykonání zkoušek odborné způsobilosti obchodování na příslušné burze apod. \n"}
{"id": "1564756", "url": "https://cs.wikipedia.org/wiki?curid=1564756", "title": "Baranyajenő", "text": "Baranyajenő\n\nBaranyajenő [baraňajené] () je obec v Maďarsku v župě Baranya, spadající pod okres Hegyhát. Nachází se asi 3 km severozápadně od Sásdu. V roce 2015 zde žilo 416 obyvatel. Dle údajů z roku 2011 tvoří 96,6 % obyvatelstva Maďaři, 40,3 % Romové, 2,5 % Němci, 0,2 % Srbové a 0,2 % Rumuni, přičemž 3,4 % obyvatel se ke své národnosti nevyjádřilo.\n"}
{"id": "1564758", "url": "https://cs.wikipedia.org/wiki?curid=1564758", "title": "Spencer Harry Gilbee Digby", "text": "Spencer Harry Gilbee Digby\n\nSpencer Harry Gilbee Digby (26. června 1901 – 22. června 1995) byl novozélandský fotograf. \n\nNarodil se v Dagenhamu v Essexu v Anglii 26. června 1901.\n\nOd roku 1945 u něho studoval fotograf Brian Brake.\n\nDigbyho snímky jsou ve sbírkách Muzea Nového Zélandu Te Papa Tongarewa a v Aucklandské umělecké galerii.\n\nSpencer Harry Gilbee Digby zemřel 22. června 1995 ve věku 93 let.\n\n"}
{"id": "1564761", "url": "https://cs.wikipedia.org/wiki?curid=1564761", "title": "Baranyaszentgyörgy", "text": "Baranyaszentgyörgy\n\nBaranyaszentgyörgy [baraňasentďerď] () je obec v Maďarsku v župě Baranya, spadající pod okres Hegyhát. Nachází se asi 7 km jihozápadně od Sásdu. V roce 2015 zde žilo 134 obyvatel. Dle údajů z roku 2011 tvoří 84 % obyvatelstva Maďaři, 10,4 % Romové, 2,8 % Němci a 0,7 % Srbové, přičemž 14,6 % obyvatel se ke své národnosti nevyjádřilo.\n"}
{"id": "1564764", "url": "https://cs.wikipedia.org/wiki?curid=1564764", "title": "Řád José Matíase Delgada", "text": "Řád José Matíase Delgada\n\nŘád José Matíase Delgada celým názvem Národní řád doktora José Matíase Delgada (: Orden Nacional José Matías Delgado) je státní vyznamenání Salvadoru založené roku 1946. Hlavou řádu je úřadující prezident Salvadoru. Udílen je za mimořádné zásluhy občanům Salvadoru i cizím státním příslušníkům.\n\nŘád byl založen dekretem č. 85 ze dne 14. srpna 1946. Nese jméno José Matíase Delgada, kněze a lékaře známého jako \"Otec vlasti\". Delgado byl jedním z vůdců hnutí usilujícího o nezávislost Salvadoru na Španělsku. Řád je udílen za mimořádné zásluhy na poli humanitární činnosti, literatury, vědy, umění, politiky či za vojenské zásluhy.\n\nVelmistrem řádu je prezident republiky. Kancléřem řádu je ministr zahraničních věcí Salvadoru. Řád je udílen občanům Salvadoru i cizím státním příslušníkům. Salvadořanům však nemůže být udělen, pokud vykonávají veřejnou funkci, přesto podle jiného paragrafu výkon veřejné funkce udělení řádu nebrání při udělení řádu za mimořádně významné zásluhy. Udělení řádu má doživotní platnost, s výjimkou případů, kdy by držitel řádu byl usvědčen z trestného činu nebo by se dopustil jakékoliv činnosti proti bezpečnosti a dobré pověsti země nebo činů svým charakterem neslučitelných s hodnotami řádu.\n\nŘád je udílen prezidentem Salvadoru na základě nominací Rady řádu. Na jednotlivých nominacích se musí členové Rady řádu shodnout jednomyslně poté, co byly probrány zásluhy kandidáta na udělení řádu a proběhlo tajné hlasování. Radě předsedá ministr zahraničních věcí. Členy rady jsou ministr vnitra Salvadoru a ministr školství Salvadoru.\n\nŘádový odznak má tvar stříbrného řeckého kříže s modře smaltovanými rameny. Na konci každého ramene je bíle smaltovaný pruh. Uprostřed kříže je zlatý kulatý medailon s vyobrazením José Matíase Delgada v presbyteriánském oblečení. Mezi rameny kříže jsou zlaté plameny. Ke stuze je odznak připojen pomocí přechodového prvku ve tvaru zlatého vavřínového věnce.\n\nŘádová hvězda má podobu řádového odznaku položeného na hvězdu skládající se z různě dlouhých paprsků ve tvaru čepele meče. Hvězda je v závislosti na třídě zlatá nebo stříbrná.\n\nStuha je modrá s úzkým bílým pruhem na každé straně.\n\nŘád je udílen v šesti řádných třídách:\n\n\n"}
{"id": "1564765", "url": "https://cs.wikipedia.org/wiki?curid=1564765", "title": "George Valentine", "text": "George Valentine\n\nGeorge Dobson Valentine (3. června 1852 – 26. února 1890) byl skotský fotograf.\n\nSyn Jamese Valentina se stal jedním z předních skotských fotografů. Jeho velmi špatné zdraví a potřeba teplejšího klimatu způsobily, že Valentine opustil rodinný podnik a v roce 1884 emigroval se svou rodinou na Nový Zéland. Pokračoval ve své kariéře fotografa a vytvořil významnou část své práce.\n\nV roce 1885 fotografoval slavné Růžové a Bílé terasy a po zničení oblasti erupcí sopky Mount Tarawera v roce 1886 fotografoval oblast znovu a vytvořil definitivní záznam této přírodní katastrofy. Místa Růžové a Bílé terasy byla konečně zmapována v roce 2017 poté, co byl ztracený průzkum z roku 1859 znovu obnoven a analyzován.\n\nProdukoval mnoho z toho, co se mělo stát klasickými ikonickými obrazy raného Nového Zélandu, včetně gejzírových studií v tepelné oblasti a studií novozélandských buší a vodopádů.\n\nValentine zemřel v roce 1890, pouhých šest let po svém příjezdu na Nový Zéland.\n\nJeho práce je zastoupena v Muzeu Nového Zélandu Te Papa Tongarewa a v Aucklandské umělecké galerii.\n\n\n"}
{"id": "1564778", "url": "https://cs.wikipedia.org/wiki?curid=1564778", "title": "Eduard Till", "text": "Eduard Till\n\nEduard Till (16. října 1824 Lysice – 25. května 1898 Brno) byl český podnikatel německé národnosti, císařský rada, vážený brněnský měšťan, který se především věnoval obchodu se železem a kovovým zbožím. Jeho firma Eduard Till založená roku 1863 v Brně byla ve druhé polovině 19. století největším podnikem svého druhu na Moravě. Till vlastnil prodejnu na Velkém náměstí a továrnu v Brně, zasedal v řídících orgánech řady průmyslových společností po celém území Koruny české v rámci Rakouska-Uherska.\n\nNarodil se do rodiny Pavla a Marianny (roz. Brhelové) Tillových v městečku Lysice u Blanska. Vychodil Piaristické gymnázium v Moravské Třebové, poté odjel do rakouského Steinu nad Dunajem u Křemže, kde nastoupil do učení k obchodníkovi se železem Ferdinandovi Csankovi. Další praxi získal v Uherském Hradišti a později ve velkoobchodě ve Floridsdorfu u Vídně. Ve 40. letech 19. století přijal místo obchodního vedoucího v železářském obchodě Franze Neubauera v Brně. Tento obchod roku 1853 od jeho tehdejšího majitele Roberta Bartelsmanna, Eduard Till odkoupil.\n\nV Tillově vlastnictví byl obchod podstatně rozšířen a stává se největším svého druhu v kraji. Roku 1863 vzniká firma přímo pojmenovaná Eduard Till. Roku 1870 se spojil s Antonem Heiderem, se kterým společně založili firmu na výrobu železných drátů a nýtů, \"Brünner Eisendraht, Drahtstiften und Nietenfabrik des Eduard Till et Anton Heider,\" v Silniční ulici (pozdější Uhelná) nedaleko hlavního nádraží. Po odchodu Antona Heidera ze společnosti se Till stává jediným majitelem podniku.\n\nEduard Till bydlel na Velkém náměstí č. p. 20 v Brně, kde v přízemí sídlil jeho obchod. Působil ve správních či dozorčích radách Obchodní a živnostenské komory v Brně, První brněnské strojírenské společnosti, Šlapanické cukrovarnické a.s (též ředitelem), Moravské eskontní banky, Plzeňské akciové smaltové továrny, dále byl cenzorem brněnské pobočky Rakousko-uherské banky nebo přísedícím obchodního soudu.\n\nEduard Till zemřel 25. května 1898 v Brně a byl pochován na Ústředním hřbitově. Jeho hrobka nacházející se v centrální části hřbitova patří k největším na celém pohřebišti. Od roku 1958 je chráněna jako národní kulturní památka.\n\nRoku 1891 se Till ženil se s o 24 let mladší Marií Sauerovou z Brna, manželství bylo bezdětné. Till proto adoptoval své dva synovce, Eduarda a Methuda Fischovi, kteří se změněným příjmením Till pokračovali ve vedení firmy.\n\n"}
{"id": "1564779", "url": "https://cs.wikipedia.org/wiki?curid=1564779", "title": "František Vacek (kněz)", "text": "František Vacek (kněz)\n\nFrantišek Vacek (8. října 1858 Chrudim – 22. dubna 1940 Nové Strašecí) byl český historik a římskokatolický kněz.\n\nNarodil se do rodiny chrudimského měšťana Františka Vacka a Antonie, roz. Tůmové. V Chrudimi absolvoval roku 1877 vyšší gymnázium a poté odešel studovat na teologickou fakultu do Prahy, přičemž druhý ročník svých bohosloveckých strávil ve Vídni. Roku 1881 byl promován a současně vysvěcen na kněze. Poté působil jako kaplan v Aši, Velvarech, na Smíchově a v Bubenči. Už tehdy začal publikovat, především v oboru církevních dějin, což jej vedlo k tomu, aby v roce 1890 začal studovat historii na filosofické fakultě. Navštěvoval přednášky např. Josefa Emlera, Jaroslava Golla nebo Antonína Rezka, ale po třech semestrech studia přerušil a stal se učitelem náboženství na slánském gymnáziu. Roku 1894 přešel na pražské reálné gymnázium Křemencova. Byl mj. školním a konzistoriálním radou, nakonec se ale rozhodl plně věnovat historii. Roku 1913 proto odešel do výslužby a přestěhoval se do Nového Strašecí, kde až do své smrti v roce 1940 bádal a psal historické práce.\n\nKromě článků, menších statí a několika hesel v Ottově slovníku naučném publikoval:\n\n"}
{"id": "1564783", "url": "https://cs.wikipedia.org/wiki?curid=1564783", "title": "Push-pull jednotka 951", "text": "Push-pull jednotka 951\n\nPush-pull jednotky řady 951 jsou netrakční třívozové neelektrické jednotky typu push-pull provozované Železničnou spoločností Slovensko a vyrobené českou firmou Škoda Vagonka. Každá jednotka je složena ze dvou vložených vozů řady 051 a řídicího vozu řady 951. Vyráběna byla v letech 2009–2013.\n\nDne 30. prosince 2008 byla uzavřena smlouva na dodávku 10 push-pull jednotek řady 951 odvozených od řady 471 Českých drah (CityElefant) s konstrukční rychlostí 160 km/h, určených k použití v okolí Žiliny, Trenčína a Košic. První vozidlo mělo být dodáno 18 měsíců po uzavření smlouvy a poslední vozidlo 47 měsíců po podpisu.\n\nPrvní vyrobená jednotka byla slavnostně představena v areálu výrobce dne 5. února 2010, první zkušební jízdu na trase Nové Zámky - Levice absolvovala 16. srpna 2011 a následující den byla oficiálně představena veřejnosti v Žilině. Pravidelný provoz jednotek řady 951 byl zahájen 12. prosince 2010.\n\nUvažovalo se též o možnosti odvozených dvousystémových variant včetně dálkové verze. O stavebnicovém odvozování dalších jedno i vícesystémových jednotek s variantami maximální rychlosti 120, 140, 160 a 200 km/h a možnými variacemi uspořádání interiéru se zmiňovaly České dráhy i v dubnu 2007. Po několika doobjednávkách byl celkový počet jednotek stanoven na 83 a všechny zůstaly v původní jednosystémové verzi.\n\n\nJednotka je určená pro příměstskou dopravu v oblasti Kút a Bratislavy, konkrétně na tratích Kúty – Bratislava – Nové Zámky a Bratislava – Leopoldov.\n"}
{"id": "1564787", "url": "https://cs.wikipedia.org/wiki?curid=1564787", "title": "Čepřovice (tvrz)", "text": "Čepřovice (tvrz)\n\nČepřovická tvrz je původně renesanční panské sídlo v Čepřovicích východně od Volyně v okrese Strakonice v Jihočeském kraji. Tvrz byla založena na počátku sedmnáctého století. Později byla barokně přestavěna a pozměněna novodobými zásahy. Budova tvrze je chráněna jako kulturní památka.\n\nVes Čepřovice založila na počátku čtrnáctého století královna Eliška Přemyslovna. Roku 1595 vesnici koupil od Petra Voka z Rožmberka Arnošt Vítanovský z Vlčkovic na Nihošovicích. Renesanční panské sídlo s kaplí založil až jeho syn Mikuláš v době okolo roku 1605. Příslušníkům rodu Vítanovských z Vlčkovic Čepřovice patřily až do roku 1682, kdy je Johanka Magdaléna Vítanovská, rozená Harrasová, vdova po Ignáci Jetřichovi Vítanovském, prodala Františku Jiřímu Doudlebskému z Doudleb. O tři roky později statek koupil hrabě Gundakar z Ditrichštejna, připojil jej k Vlachovu Březí, a tvrz tak ztratila svou sídelní funkci. V osmnáctém století několikrát vyhořela a rozměrná budova byla později rozdělena na domy čp. 59 a 60.\n\nV dochované podobě má tvrz obdélný půdorys s rozměry 44 × 16 metrů. Historické konstrukce jako klenby a trámové stropy jsou lépe dochované v jižní části budovy (čp. 59). Na fasádě jsou patrné pozůstatky renesanční sgrafitové rustiky.\n\n"}
{"id": "1564789", "url": "https://cs.wikipedia.org/wiki?curid=1564789", "title": "Černětice (zámek)", "text": "Černětice (zámek)\n\nČernětice jsou zámek ve stejnojmenné vesnici u Volyně v okrese Strakonice. Postaven byl v barokním slohu na konci sedmnáctého nebo počátku osmnáctého století. Zámecký areál je chráněn jako kulturní památka.\n\nPrvní písemná zmínka o Černěticích pochází z roku 1528. Roku 1597 vesnici koupil Jindřich Hýzrle z Chodů a jeho potomkům patřila, s výjimkou let 1601–1626, až do konce sedmnáctého století. Samotný zámek postavili Hýzrlové z Chodů na konci sedmnáctého století, protože když vesnici koupil Vojtěch Zádubský ze Šentalu, zámek už nejspíše stál. Podle Památkového katalogu byl zámek založen až na počátku osmnáctého století. V letech 1810–1820 byl zámek klasicistně přestavěn. Ve druhé polovině dvacátého století zámecký areál spravoval místní národní výbor a využívalo jednotné zemědělské družstvo.\n\nJednopatrový zámek stojí na východní straně hospodářského dvora. Má dvě křídla a věž s cibulovou střechou, která svým půdorysem vystupuje před východní průčelí. Významným prostorem interiéru je velký sál v severním křídle s dochovanými rokokovými figurálními nástěnnými malbami. Některé hospodářské budovy na jižní a západní straně dvora se dochovaly pouze v podobě obvodových zdí.\n\n"}
{"id": "1564790", "url": "https://cs.wikipedia.org/wiki?curid=1564790", "title": "Institut sociologických studií Fakulty sociálních věd Univerzity Karlovy", "text": "Institut sociologických studií Fakulty sociálních věd Univerzity Karlovy\n\nInstitut sociologických studií (zkráceně ISS) vznikl v roce 1993 sloučením bývalé Katedry sociologie a sociální politiky a Ústavu sociálně politických věd spadající pod Fakultu sociálních věd Univerzity Karlovy. Institut sídlí v budově Fakulty sociálních věd v Jinonicích. Ředitelem institutu je doc. PhDr. Zdeněk Uherek, CSc. a jeho zástupcem je Mgr. Martin Nekola, PhD. ISS odpovídá za vzdělávání ve studijních oborech v oblasti sociologie na bakalářském, magisterském a doktorském stupni. Podílí se rovněž na vědecké činnosti ve spolupráci se Sociologickým ústavem Akademie věd České republiky a dalšími organizacemi.\n\n\n\n\nKatedra sociologie (zkráceně KSOC) je sociologickým pracovištěm zaměřujícím se na výuku a vědeckou práci v oblastech sociologie a sociální antropologie. Nabízí výuku jak na bakalářském a navazujícím magisterském stupni, tak i na doktorské úrovni. Bakalářské studijní programy se zaměřují na metodologii sociologického výzkumu, vědecké metody a reflexi širších kontextů sociálně-vědního výzkumu.\n\nV současné době se katedra sociologie podílí na dvou mezinárodních výzkumných projektech SIRIUS a RECONNECT.\n\ndoc. Mgr. Jakub Grygar, Ph.D.\n\nKatedra veřejné a sociální politiky (zkráceně KVSP) vznikla v roce 1994 a zajišťuje realizaci studijního oboru Veřejná a sociální politika v navazujícím magisterském studiu a v doktorském studiu v české i anglické verzi (Public and Social Policy). Na katedře je možné rovmněž složit rigorózní zkoušku. Zároveň se katedra podílí na realizaci bakalářského programu Sociologie a sociální politika ve spolupráci s Katedrou sociologie a bakalářského programu Politologie a veřejná politika s Katedrou politologie Institutu politologických studií. Kromě výuky členové katedry v rámci výzkumné činnosti participují či participovali na řadě českých i mezinárodních projektů (např. GAČR, OPPA, grant UC Berkeley).\n\nMgr. Martin Nekola, PhD.\n\n"}
{"id": "1564791", "url": "https://cs.wikipedia.org/wiki?curid=1564791", "title": "COVID-19", "text": "COVID-19\n\nCOVID-19 (z anglického spojení ) je infekční onemocnění, které způsobuje nový koronavirus \"SARS-CoV-2\" (dříve označovaný jako \"2019-nCoV\"), který se začal šířit v prosinci 2019 z Číny. Označení \"COVID-19\" bylo Světovou zdravotnickou organizací prohlášeno za oficiální 11. února 2020. K prvnímu březnu 2020 je na celém světě 87 171 potvrzených případů, včetně 2972 úmrtí.Kolem 16:00 1.3.2020. byly oznámeny 3 případy koronaviru COVID-19 v Česku.\n\nCOVID-19 je vysoce infekční nemoc. Virus je schopný se přenášet z člověka na člověka a šíří se pomocí kapének při kýchání, kašlání, případně tělesném kontaktu. Světová zdravotnická organizace vydala odhad, že hodnota \"R0\" (tj. přibližně kolik lidí může nakazit 1 infikovaný člověk) se může pohybovat někde v rozmezí 1,4–2,5, což je podobné jako u nemoci SARS.\n\nInkubační doba (tzn. doba od nakažení do propuknutí příznaků nemoci) se pohybuje přibližně mezi 2 až 14 dny a i během ní je nemoc infekční.\n\nNemoc má velmi podobné příznaky i průběh jako závažnější chřipka či jiné podobné chřipkové onemocnění. Je tak velmi obtížné na první pohled rozeznat nákazu koronavirem právě od chřipky. V současnosti je tudíž jediným možným způsobem, jak virus v těle odhalit, podstoupit krevní testy, kde se v odebraných vzorcích následně hledá stejné RNA jako má koronavirus. Stále se však vyvíjejí nové a efektivnější metody testování na podobném principu.\n\nJako první se projevuje horečka, vysoká únava a dušnost. Později se přidá suchý dráždivý kašel, případně bolest svalů a kloubů. Životní funkce přijímaných pacientů jsou obvykle stabilní. Závažnější případy mohou vést k zápalu plic, selhání ledvin a smrti. Nemocní mají často sníženou hladinu bílých krvinek a lymfocytů.\n\nNa toto onemocnění zatím neexistuje žádná vakcína, která by účinkovala přímo proti viru. Světová zdravotnická organizace však očekává, že taková vakcína by mohla existovat do 18 měsíců. Na potlačení některých příznaků onemocnění se ale může zahájit i podpůrná léčba běžně dostupnými léky.\n\nNěkolika zemím se ale své pacienty podařilo vyléčit pomocí léků na AIDS v kombinaci s léky na chřipku.\n\nV případě COVID-19 se ozývají vedle skutečných lékařů i provozovatelé nejrůznějších forem tzv. alternativní medicíny, kteří proklamují, že jejich přípravek je nějakým způsobem efektivní v terapii nebo v léčbě onemocnění. Americké Národní centrum pro komplementární a integrativní zdraví (NCCIH) varuje, že neexistuje přitom žádný důkaz, že by tyto formy pokusů o prevenci nebo terapii mohly být prospěšné, některé dokonce mohou být nebezpečné.\n\nNákaza koronavirem SARS-CoV-2 může mít i smrtící následky. K 28. únoru 2020 na nákazu zemřelo 2 867 lidí (v 8 zemích světa) a 36 688 se jich vyléčilo. Dle prvotních výzkumů se smrtnost onemocnění pohybuje mezi 2 až 3 % a v lednu 2020 WHO uvedlo, že smrtnost činí přibližně 3 %. Ve studii Královské univerzity bylo uvedeno, že se smrtnost může pohybovat od 0,8 %, když jsou započítání přenašeči bez symptomů, do 18 %, když jsou započítání pouze nakažení se symptomy z provincie Chu-pej.\n\nPrevence před nákazou koronavirem SARS-CoV-2 je stejná, jako u jiných virových onemocnění, například chřipka. Tj. zpřísnění hygienických pravidel, např. mytí rukou, vyhýbání se osobám s respiračními potížemi, vyhýbání se koncentrovanému shromáždění osob, posilování imunitního systému.\n\n"}
{"id": "1564798", "url": "https://cs.wikipedia.org/wiki?curid=1564798", "title": "Ignác Řechka", "text": "Ignác Řechka\n\nIgnác Řechka (také uváděn jako Hynek, či německy Ignaz Rzechka, 14. ledna 1821 Praha – 1886 Praha) byl český architekt, pozdější vrchní inženýr pozemních staveb Česká západní dráhy (BWB).\n\nNarodil se v Praze. Absolvoval pražský Polytechnický ústav, studoval na Stavební akademii v Lipsku. Začal pracovat jako kreslič u lipského stavitele Otto Steiba, pak na stejné pozici u vídeňského stavitele prof. Ludwiga Foerstera. V letech 1854-56 byl zaměstnán jako inženýr-asistent u Severní dráhy císaře Ferdinanda, v letech 1857-1859 pracoval jako inženýr na stavbě spojení Pardubic a Liberce společnosti Jihoseveroněmecká spojovací dráha. \n\nOd 1. října 1859 byl zaměstnán jako inženýr České západní dráhy a stal se autorem železničních normálií pro tuto dráhu pro jejich trať spojující Bavorsko, Plzeň a nádraží na Smíchově (\"Praha-Západní nádraží\"), pozdější železniční tratě 170 a 180. Byl také autorem první budovy nádraží v Plzni a po přivedení Dráhy císaře Františka Josefa z Českých Budějovic a dohodě obou společností se podílel na její stavební úpravě a rozšíření. Dle jeho návrhu byly postaveny jihozápadně od stanice železniční dílny. Typizované stanice podle Řechkových plánů lze počítat na desítky.\n\nByl členem spolků Umělecká beseda a od roku 1866 Spolku inženýrů a architektů v Království Českém.\n\nIgnác Řechka zemřel roku 1886 v Praze věku 64 nebo 65 let.\n\n"}
{"id": "1564800", "url": "https://cs.wikipedia.org/wiki?curid=1564800", "title": "Dům čp. 27 (Lomnice)", "text": "Dům čp. 27 (Lomnice)\n\nDům čp. 27 je na katastrálním území Lomnice v okrese Bruntál. Venkovský dům z 19. století je příkladem zděné lidové architektury jesenického typu. Je chráněn jako kulturní památka od roku 1958 a je zapsán v Ústředním seznamu kulturních památek ČR.\n\nDům je samostatně stojící omítaná zděná přízemní stavba na půdorysu obdélníku. Sedlová střecha s polovalbou je krytá plechem, dříve břidlicí. Dům je orientován okapovým průčelím k silnici. Štítové průčelí je tříosé s okny se segmentovými záklenky. Trojúhelníkový štít má polovalnu a podlomenici krytou plechem. Ve štítu jsou dvě okna s půlkruhovým záklenkem, mezi okny je mělký výklenek. Po stranách oken jsou kosočtverečné otvory a nad okny je půlkruhový otvor. Okapové průčelí je má čtyři okna a pravoúhlý vchod.\n\nV interiéru je stlačená klenba s pasy v chodbě, pruské klenby s pasem v kuchyni, jedna místnost má valenou klenbu a druhá plochý strop, původně trámový.\n\n"}
{"id": "1564801", "url": "https://cs.wikipedia.org/wiki?curid=1564801", "title": "Eduard Richter (lékař)", "text": "Eduard Richter (lékař)\n\nEduard Michael Richter (osobně se psal Eduart, někde psán také Edwart, 29. září 1821 Osoblaha – 1. prosince 1898 Osoblaha) byl lékař zabývající se historií a vlastivědou Osoblažska.\n\nNarodil se v Osoblaze v rodině kloboučnického mistra Alberta Richtera a maminky Anny rozené Hofmannové. Navštěvoval gymnázium v Olomouci. Následně zde studoval na univerzitě filosofii, kde jej zprvu finančně podporoval strýc František Xaver Jan Richter. Ten jej po úrazu již nadále nemohl podporovat, přešel proto studovat lékařství na chirurgický ústav do Vídně. Po studiích pracoval od roku 1845 jako lékař v Liptani. V roce 1849 vstoupil do armády a pracoval ve vojenských nemocnicích v Brně, Weizu a Vídni. V důsledku nemoci odešel v roce 1859 do penze. Opětovně se vrátil do Osoblahy a působil zde jako školský dozorce a obecní rada. Na žádost města Osoblahy sepsal práci \"Das Buch vom Osalande\", která pojednávala o Osoblaze a Osoblažsku. Tato práce obsahovala celkem 6 ručně psaných knih. Dále publikoval články v brněnském časopise \"Notizen-Blatt\". Zemřel 1. prosince 1898 v Osoblaze.\n"}
{"id": "1564802", "url": "https://cs.wikipedia.org/wiki?curid=1564802", "title": "Dům čp. 30 (Ludvíkov)", "text": "Dům čp. 30 (Ludvíkov)\n\nDům čp. 30 je na katastrálním území Ludvíkov pod Pradědem obce Ludvíkov v okrese Bruntál. Venkovský dům z konce 18. století je příkladem lidové architektury jesenického typu. Dne 30. října 2002 byl Ministerstvem kultury České republiky prohlášen kulturní památkou Česka.\n\nPrvní písemná zmínka o domu je z roku 1791. Dům je samostatně stojící omítaná zděná přízemní nepodsklepená stavba na půdorysu obdélníku, východosudetského lokálního jesenického typu. Dům je orientován okapovým průčelím k silnici. Má břidlicovou sedlovou střechu s vikýřem s pultovou střechou na východní straně. V jižním štítovém průčelí jsou tři okenní osy a trojúhelníkový břidlicí obložený štít se třemi obdélnými otvory. Severní štít je má vertikální deštění s olištovanými spárami. Ve východním okapovém průčelí je umístěn vchod a přistavěn hospodářský přístavek, který také chrání vchod.\n\nDispozice domu je trojdílná s přistavěným čtvrtým dílem přístavku, který je přístupný zvenčí. V síni, kde je zachována černá kuchyně, je strop klenutý valeně, v ostatních místnostech jsou trámové záklopové stropy. Podlahy jsou dlaždicové a prkenné. \n\n"}
{"id": "1564812", "url": "https://cs.wikipedia.org/wiki?curid=1564812", "title": "Řád národního praporu (Severní Korea)", "text": "Řád národního praporu (Severní Korea)\n\nŘád národního praporu (: 국기훈장) je po řádech Kim Ir-sena a Kim Čong-ila druhé nejvyšší státní vyznamenání Severní Koreji. Založen byl roku 1948 a udílen je za politickou, hospodářskou a kulturní činnost či při udělení jiných vybraných řádů a čestných titulů.\n\nŘád byl založen výnosem prezidia Nejvyššího lidového shromáždění KLDR šest týdnů po vzniku státu dne 12. října 1948. Stal se tak nejstarším severekorejským řádem a od svého vzniku až do založení Řádu Kim Ir-sena, který se v hierarchii řádů dělí o první místo s Řádem Kim Čong-ila, byl i řádem nejvyšším.\n\nŘád je udílen jak jednotlivcům tak organizacím za politickou, kulturní a hospodářskou práci či za vojenskou službu. Automaticky je také udílen osobám oceněným čestným titulem Hrdiny Severní Koreje, Hrdiny práce a držitelům dalších čestných titulů. Dále je udílen i držitelům řádů svobody a nezávislosti a vojenské cti. V případě Řádu svobody a nezávislosti je Řád národního praporu udílen ve stejné třídě a v případě Řádu vojenské cti je Řád národního praporu udílen v nižší třídě. Udílen je také funkcionářům Korejské strany práce za dlouholetou službu (I. třída za 25 let, II. třída za 20 let a III. třída za 15 let).\n\nS udělením řádu souvisí řada výhod, například peněžní renta či možnost zdarma využívat veřejnou dopravu.\n\nŘádový odznak má podobu pěticípé hvězdy s jedním hrotem směřujícím dolů. Každý cíp je zakončen třemi kuličkami. Hvězda je položena na pětiúhelník skládající se z paprsků. Uprostřed hvězdy je medailon ve tvaru desetiúhelníku s mírně konkávními stranami. Vnější strana medailonu je lemována modrým smaltem. Blíže ke středu je širší červeně smaltovaný lem. Uprostřed medailonu je pěticípá hvězda s jedním hrotem směřujícím nahoru. V případě I. třídy je celý odznak zlatý, u II. třídy je zlatá hvězda položena na stříbrný pětiúhelník a u III. třídy je odznak stříbrný. Zadní strana je hladká s vyrytým názvem řádu a sériovým číslem. Průměr řádu je 58 mm.\n\nHvězda se nosí nalevo na hrudi připevněna pomocí šroubku nebo spony. Pro každodenní nošení se používá stužka. Ta se v jednotlivých třídách liší. Základem je červená stuha se širokým modrým pruhem při obou okrajích. Modré pruhy jsou od červené odděleny úzkými pruhy bílé barvy. V případě I. třídy je uprostřed široký žlutý pruh, u II. třídy dva užší žluté pruhy a u III. třídy tři úzké žluté proužky.\n\nŘád je udílen ve třech řádných třídách:\n\n"}
{"id": "1564813", "url": "https://cs.wikipedia.org/wiki?curid=1564813", "title": "Antonín Brandner", "text": "Antonín Brandner\n\nAntonín Brandner (také uváděn německy Anton, 22. února 1823 Praha – 10. října 1902 Praha) byl český architekt, inženýr pozemních staveb Severní státní dráhy (NStB) a autor budovy pražské Hlavní pošty.\n\nNarodil se v Praze. Absolvoval pražský Polytechnický ústav. Pracoval v Terstu v jižní části Rakouského císařství. Dále byl zaměstnán jako inženýr pozemních staveb v Severní státní dráhy letech 1850-1851 byl zaměstnán jako inženýr-asistent u Severní státní dráhy spojující Prahu a Drážďany. Vypracoval návrh novorenesanční budovy Hlavní pošty v Praze ve spolupráci se stavitelem Janem Bělským v roce 1871, podílel se na výstavbě pražské Botanické zahrady po roce 1890.\n\nAntonín Brandner zemřel 10. října 1902 v Praze ve věku 79 let. \n\n"}
{"id": "1564814", "url": "https://cs.wikipedia.org/wiki?curid=1564814", "title": "Alexandr Malofejev", "text": "Alexandr Malofejev\n\nAlexandr Dmitrijevič Malofejev (* 21. října 2001 Moskva) je ruský klavírista, nositel 1. ceny a Zlaté medaile 8. Mezinárodní mládežnické soutěže Čajkovského (2014), nositel Grand-prix Mezinárodní soutěže mladých klavíristů Grand Piano Competition (2016), nositel cen řády mezinárodních hudebních festivalů a soutěží v Rusku, Rakousku, Srbsku, Kazachstánu, Španělsku atd.\n\nAlexandr Malofejev se narodil 21. října 2001 v Moskvě v rodině inženýra Dmitrije Alexandroviče a lékařky Ljudmily Borisovny Malofejevových. Má starší sestru Darju (1998) a mladšího bratra Andreje (2005).\n\nHudbu se začal učit ve věku pěti a půl let. Odmala projevoval vynikající schopnosti. Už ve věku 6 až 7 let se začal zabývat hudbou P. I. Čajkovského, D. D. Šostakoviče, G. Mahlera, S. S. Prokofjeva, snaže se vybírat témata díl pro klavír. V 2014 absolvoval s vyznamenáním Osipovovu dětskou hudební školu (ve třídě Jeleny Vladimirovny Berjozkinové). V 2014 po uložení v Moskevském jazykovědném gymnáziu č. 1531 zkoušky rovnou za dva roky nastoupil do 8. třídy školy Gněsinových školy do třídy J. V. Berjozkinové. Od 2019 se učí v Moskevské konzervatoři P. I. Čajkovského ve třídě prof. S. L. Dorenského.\n"}
{"id": "1564815", "url": "https://cs.wikipedia.org/wiki?curid=1564815", "title": "Aczino", "text": "Aczino\n\nMauricio Hernández González (* 2. července 1991, La Paz, Edomex), umělecky známý jako Aczino, je mexický rapper a freestyler. Je mezinárodně uznáván za svou účast na freestyle turnajích, zejména v Mezinárodním finále bitvy u Roosters Red Bull, který je považován za nejdůležitější freestyle rapovou soutěž ve španělštině, kterou v roce 2017 získal v Mexiku vítězem. Díky velkému počtu mezinárodních turnajů, které vyhrál, je často považován za nejlepší rapper v historii v oblasti bitev.\n"}
{"id": "1564816", "url": "https://cs.wikipedia.org/wiki?curid=1564816", "title": "Gabinius", "text": "Gabinius\n\nGabinius (4. století - 374 Brigetio) byl kvádský král ve druhé polovině 4. století, který byl na příkaz Ammiana Marcelliana zavražděn. V některých zdrojích je uváděn jako Vitrodorus syn kvádského krále Viduaria, který vládl až do poloviny 4. století, či byl jeho bratrancem a po porážce Viduaria Konstantinem II. byl zvolen králem. \n\nPravděpodobně se rozhodl využít války císaře Valentiniana I. proti Alamanům, když v letech 371-372 spolu se Sarmaty, snad Jazygy vydal do Panonie, kde způsobil velké škody. V reakci na to císař Valentinianus I. nařídil posílení provincie Pannonia Valeria stavbou dalších pevností na severní hranici říše. Římské jednotky započali opevňovací práce i na protějším břehu Dunaje, které bylo územím Kvádů a což se Kvádům nelíbilo. Celou situaci zhoršil Maximinus, když jmenoval svého syna Ammiana Marcelliana do pozice vévody v provincii Panonia Valeria a tím nahradil Aequitia, který byl ochoten od stavby pevností upustit a který již za to převzal od Kvádů úplatu. Gabinian apeloval na Marcelliana, aby zrušil výstavbu pevnosti a uzavřel s Kvády mírovou smlouvu, ale Marcellian kvádské nabídky ignoroval. Nakonec Marcellianovou odpovědí bylo pozvání Gabiana v roce 374 na jednání do Bregetia. Po skončení jednání na hostině byl Gabinius na příkaz Marcelliana úkladně zavražděn. Tento akt pobouřil Kvády natolik, že nečekaně překročili Dunaj do Panonie, kde zabili mnoho Římanů, kteří byli v té době zaměstnáni sklizní. Ti co nebyli zabití, tak byli odvlečni do zajetí. Celá msta byla téměř korunována zajetím Constantie, dcery Constantia II., cestující tehdy na západ kvůli svatbě s mladým Gratianem. Constantii se před Kvády nakonec podařilo uniknout do Sirmia. Kvádové se v roce 375 spojili s bývalými spojenci Sarmaty a dalšími barbary pustošili a drancovali území na jih od Dunaje. Magister militum v Illyricu Equitius vyslal proti nepřátelům dvě legie, které ale nedokázaly zkoordinovat svůj útok a v boji se Sarmaty byly poraženy.\n"}
{"id": "1564817", "url": "https://cs.wikipedia.org/wiki?curid=1564817", "title": "Vladimír Kabeš", "text": "Vladimír Kabeš\n\nVladimír Maria Kabeš starší (6. prosince 1886 Praha – březen 1947 ? Praha) byl český strojírenský podnikatel, vystudovaný právník, zakladatel a majitel továrny na výrobu letadel a později i automobilů Aero v pražské Bubenči. Značka, která vznikla roku 1919, funguje pod stejným názvem přes 100 let. \n\nPocházel z pražské advokátské rodiny JUDr. Františka Kabeše a jeho manželky Samuely, rozené Sudové v domě č. 1238. Vystudoval Právnickou fakultu UK, v říjnu 1913 se oženil s Miladou Blechovou, dcerou pražského stavitele Matěje Blechy. Roku 1918 se jim narodil syn Vladimír mladší. \n\nKabeš se věnoval podnikání, také se aktivně zajímal o letectví. Roku 1919 založil se společníky Janem Kouřilem a Karlem Mertou v Bubenči společnost \"Aero\", po továrně Avia, která vzniká v červnu 1919, teprve druhou leteckou továrnu na území Československa. V roce 1921 oba společníci vystoupili a Kabeš se stal jediným majitelem firmy pod názvem \"Aero, továrna na letadla Dr. Kabeš\".\nZpočátku se továrna zaměřovala na opravy letadel z první světové války. Roku 1920 se přestěhovala do dřevěných objektů v Holešovicích. Zpracovala zakázku na 35 dvojplošníků pod licencí firmy Brandenburg. Firma následně začíná realizovat první sériovou konstrukci vlastní výroby, dvouplošník A-2, následují další typy. Na základě obchodních úspěchů přesouvá Aero svou výrobu do velkého moderního výrobního areálu ve Vysočanech s téměř 600 zaměstnanci, vývoj probíhá pod vedením šéfkonstruktéra Ing. Antonína Husníka.\n\nRoku 1925 koupila Kabešova manželka Milada zámek v Ratměřicích u Benešova, který Kabešovi učinili svým rodinným sídlem. \nS propukající hospodářskou krizí klesal o prodej letadel zájem, vedení podniku se tedy rozhodlo zřídit výrobní linku na produkci automobilů. První vůz typu Aero 500 opustil brány továrny, automobily Aero konstruované mj. Bedřichem Novotným se na trhu velmi dobře uchycují. Pro kompletaci konstrukcí a zkouškové lety letadel Aero staví nové letiště a hangáry v Letňanech u kbelského letiště. Během období Protektorátu Čechy a Morava sem byla přesunuta výroba pražských leteckých společností Avia, Letov a továrny ČKD Praga. Kabeš řídil společnost Aero až do roku 1945, kdy byl podnik v rámci dekretu prezidenta republiky Edvarda Beneše znárodněn.\n\nVladimír Kabeš zemřel v březnu roku 1947, pravděpodobně v Praze. Po převzetí moci ve státě komunistickou stranou v Československu v únoru 1948 emigroval jeho jediný syn, Vladimír Kabeš mladší, do Spojených států amerických.\n\nPo Kabešovi je pojmenována ulice \"Kabešova\" v pražských Vysočanech.\n\n"}
{"id": "1564827", "url": "https://cs.wikipedia.org/wiki?curid=1564827", "title": "Ximena Restrepo", "text": "Ximena Restrepo\n\nXimena Restrepo Gaviria (* 10. března 1969 Medellín) je bývalá kolumbijská sprinterka, která se specializovala na 400 metrů.\n\nČasem 49,64 sekund získala bronzovou medaili na 400 metrů na olympijských hrách v roce 1992 v Barceloně, byla to první kolumbijská medaile v atletice. Na Panamerických hrách v roce 1991 získala stříbrné medaile v běhu na 200 a 400 metrů.\n\n"}
{"id": "1564835", "url": "https://cs.wikipedia.org/wiki?curid=1564835", "title": "Skandinaviska Aero BHT-1 Beauty", "text": "Skandinaviska Aero BHT-1 Beauty\n\nSkandinaviska Aero BHT-1 Beauty je švédský jednomístný lehký jednoplošník, který v první polovině 40. let navrhli budoucí inženýři E. Bratt, K. E. Hilfing a B.Törnblom. Letoun byl postaven společností Skandinaviska Aero AB ve Stockholmu.\n\nVšechno to začalo s několika výpočty a náčrtky na zadní straně jídelního lístku v restauraci. V tomto případě se konkrétně jednalo o večer 7. května 1943 v restauraci Bacci Wapen ve Stockholmu. Do května 1944 byly konstrukční práce dokončeny. Čítaly na 4 000 výkresů a 2 500 výpočtů zatížení, které provedl Törnblom, který jako jediný měl předchozí zkušenosti s návrhem letadel. Navrhl také křídla, výškovky a kormidlo. Hilfing byl zodpovědný za trup a Bratt pracoval na instalaci motoru, vrtule a podvozku.\n\nBHT je zkratka pro iniciály příjmení Erik Bratt, Karl-Erik Hilfing a Björn Törnblom. BHT-1 byl postaven společností Skandinaviska Aero (SAA) v Norrtälje v roce 1944 (když byla v roce 1943 zahájeny práce na stavbě letounu, společnost se ještě nazývala Björkvallsflyg). Tato společnost se stala s třemi letouny Douglas DC-3 první švédskou charterovou leteckou společností.\n\nLetoun BHT-1 (výr. č. 1/1144) s imatrikulací SE-ANX (přidělenou 6. září 1945) byl zalétán 4. prosince 1944. V polovině ledna 1945 se na stockholmském letišti Bromma (IATA: BMA, ICAO: ESSB) uskutečnila prezentace letounu tisku. Po druhé světové válce byl navržen i dvoumístný letoun BHT-2, ale k jeho stavbě nedošlo.\n\nBHT-1 je dřevěný samonosný dolnoplošný jednoplošník s zatahovacím podvozkem a mechanicky stavitelnou vrtulí. Jednomístný letoun měl uzavřenou kabinu. Křídla obsahují štěrbinové klapky. \n\nByl poháněn pístovým motorem Walter Mikron o jmenovitém výkonu 60 k (44 kW). Palivové nádrže měly objem 88 l (ve třech nádržích). Ve verzi Plus se „speciální“ rezervou objem vzrostl na 127 l benzínu.\n\nLetadlo mělo být použito pro tažení terčů pro cvičení švédské letecké, protivzdušné obrany. Během druhé světové války mělo Švédsko silné letectvo, dosahující počtu až 800 strojů, což přispělo k odvrácení hrozby možné invaze do Švédska. Po válce tento „obranný“ účel vymizel a letoun začal být používán jako sportovní, popř. akrobatický letoun. Pokud byl letoun používán pro akrobacii, byla jeho maximální vzletová hmotnost omezena na 365 kg. Když společnost Skandinaviska Aero ukončila činnost, bylo letadlo v červnu 1949 prodáno společnosti AB Airola a potom Duells Aero AB v Göteborgu. Od následujícího roku s ním létal Kurt Klausson na leteckých dnech a podobných akcích.\n\nV létě roku 1950 byl letoun prodán do Norska (imatrikulace LN-JHC přidělená 6. července 1950), kde s ním létal Jan Christie a zúčastnil se s ním v polovině září 1950 závodu Daily Express South Coast Race. V roce 1977 letoun koupil Ingemar Ehrenström, který mu postupně vrátil jeho původní vzhled a švédskou imatrikulaci. Po velké rekonstrukci letěl BHT-1 poprvé 13. prosince 2009. \n\nPoté jej konečně koupil jeho dlouholetý obdivovatel, Kjell W. Ahlberg (1928–2011). Poté se postaral o to, aby zůstal v takovém stavu, aby se mohl účastnit několika letových dnů. Poslední majitel BHT-1 Beauty Kjell W. Ahlberg daroval letadlo ještě před svou smrtí švédské asociaci historie letectví SFF (Swedish Aviation History Association), která jej umístila do švédského leteckého muzea ve Västerås (Västerås Aviation Museum).\n\n\nData podle\n\n\n\n\n\n"}
{"id": "1564838", "url": "https://cs.wikipedia.org/wiki?curid=1564838", "title": "Falilat Ogunkoya", "text": "Falilat Ogunkoya\n\nFalilat Ogunkoya (* 5. prosince 1968 Ode Lemo) je bývalá nigerijská atletka.\n\nVyhrála řadu národních šampionátů, včetně zlaté medaile v roce 1996 na 400 metrů, zlata na 200 metrů a 400 metrů v roce 1998 a zlata v letech 1999 a 2001 na 400 metrů. V roce 1987 na All Africa Games v Nairobi získala stříbrnou medaili na 200 m. V roce 1995 na All Africa Games v Harare získala stříbro na 400 m, a v roce 1999 na hrách v Johannesburgu získala zlatou medaili na 400 m.\n\n"}
{"id": "1564840", "url": "https://cs.wikipedia.org/wiki?curid=1564840", "title": "Herodovská tetrarchie", "text": "Herodovská tetrarchie\n\nHerodovská tetrarchie bylo krátkodobé uspořádání Judeje po smrti Heroda Velikého roku 4 př. n. l., vzniklé poté, co si jeho království mezi sebe rozdělilo několik nástupců z jeho rodiny.\n\nPo Herodově smrti následovaly nástupnické spory a zpochybňování Herodovy závěti. Římané však závěť potvrdili, takže si Herodovo království mezi sebe rozdělili Filip (4 př. n. l. – 33/34 n. l., okrajové oblasti v Sýrii), Herodes Antipas (4 př. n. l. – 39 n. l., Galilea a Perea) a Archelaos (4 př. n. l. – 6 n. l., Judsko, Samařsko, Idumea) a na své si přišla i Herodova sestra Salome (Javne, Paralie, jižní Perea).\n\n"}
{"id": "1564842", "url": "https://cs.wikipedia.org/wiki?curid=1564842", "title": "Jestřábník zelenohlavý", "text": "Jestřábník zelenohlavý\n\nJestřábník zelenohlavý (\"Hieracium chlorocephalum\") je druh rostliny z čeledi hvězdnicovité. Je to vytrvalá, přímá, žlutě kvetoucí bylina s chudě olistěnou lodyhou a jedním až několika listy v přízemní růžici. V rámci taxonomie jestřábníků je spolu s jestřábníkem kalným (\"H. stygium\") řazen do skupiny \"Hieracium chlorocephalum\" agg. (\"H. alpinum\" – \"H. lachenalii\" – \"H. prenanthoides\"). Vyskytuje se pouze v Krkonoších a Hrubém Jeseníku. Některé další blízké druhy z dané skupiny rostou v Alpách, Karpatech a Tatrách.\n\nJestřábník zelenohlavý je vytrvalá bylina s přímou, jednoduchou lodyhou, dorůstající obvykle výšky 20 až 40 cm. Lodyha je v dolní části nachová a s četnými jednoduchými chlupy, ve střední části nachově skvrnitá, s roztroušenými chlupy až olysalá. Listy jsou tužší, světle zelené, na líci chlupaté až olysalé, na rubu s vyniklou žilnatinou. Přízemní růžice se skládá z 1 až 3 listů, době květu ale mohou být již zaschlé. Jsou dlouze řapíkaté, 9 až 13 cm dlouhé, s eliptickou nebo kopinatou čepelí. Na bázi jsou klínovité, v dolní a střední části nepravidelně zubaté. Lodyžních listů je 3 až 6 a jsou rovnoměrně rozložené, dolní je řapíkatý, s kopinatou až eliptickou, na bázi klínovitou, v dolní a střední části hrubě zubatou čepelí. Střední lodyžní listy se na bázi klínovitě zužují v nekřídlatý řapík nebo jsou úzkou bází přisedlé. Horní lodyžní listy jsou menší, širokou bází přisedlé, kopinaté a v dolní části zubaté. Květenství má nejčastěji 1 až 4 větve a nese 1 až 7 (řidčeji až 12) úborů. Stopky úborů jsou pokryté roztroušenými stopkatými žlázkami, ojedinělými jednoduchými chlupy s černou bází sahající do 1/3 až 1/2 délky chlupu a četnými hvězdovitými chlupy.\nZákrov je vejcovitý, 10 až 13 mm dlouhý, na bázi uťatý.\nZákrovní listeny se směrem k bázi nápadně rozšiřují, na vrcholu jsou tupě špičaté, tmavě šedé, vnitřní nápadně světle lemované. Jsou pokryté roztroušenými tmavými jednoduchými chlupy a stopkatými žlázkami, pouze při bázi s ojedinělými hvězdovitými chlupy. Liguly jsou žluté, ploché, až 16 mm dlouhé, na vrcholu pouze s ojedinělými chloupky. Čnělky a bliznová ramena jsou na pohled černé (okrové s černými šupinkami). Nažky jsou hnědočerné, 3 až 3,5 mm dlouhé.\n\nDruh se vyskytuje pouze v Krkonoších a Hrubém Jeseníku, je tedy endemitem Sudetských pohoří. Roste na travnatých a skalnatých svazích na živinami bohatších, lehce kyselých až lehce zásaditých, hlubších i mělkých, kamenitých i hlinitých půdách v nadmořské výšce od 1100 do 1350 metrů. V rámci české strany Krkonoš byl v minulosti uváděn ze dvou oblastí, z nichž jedna zahrnovala Kotel, Kotelní jámy, Krkonoš, Labskou louku, Pančickou louku a Labský důl, druhá pak Rudník a Čertovu zahrádku. V současnosti je druh na české straně Krkonoš nezvěstný. V rámci Polska byl uváděn z některých karových jam (Wielki a Mały Staw, Sněžné jámy, Jáma pod Sněžkou). Kdysi rostl i na slezské straně Jizerských hor.\n\n\"Hieracium chlorocephalum\" je součástí skipiny druhů označované jako \"Hieracium chlorocephalum\" agg. a morfologicky odpovídající kombinaci \"H. alpinum\" – \"H. lachenalii\" – \"H. prenanthoides\". Z druhů vyskytujících se v České republice náleží do tohoto okruhu ještě \"Hieracium stygium\" (jestřábník kalný), který se vyskytuje v Hrubém Jeseníku a Králickém Sněžníku.\nZ dalších druhů sem dle Zahnovy monografie náleží \"H. szerokiense\" (Tatry), \"H. adustum\" (Alpy) a \"H. stygiellum\" (Karpaty).\n\nOd ostatních horských jestřábníků s chudě olistěnou lodyhou, vyskytujících se na území České republiky, je jestřábník zelenohlavý poměrně dobře odlišitelný. Charakteristický je zejména tvar a odění zákrovních listenů, které jsou pokryté nanejvýš roztroušenými jednoduchými a žláznatými chlupy, nápadně světle lemované a ve spodní části rozšířené. Jestřábník sudetský a jestřábník stopkatý mají odlišný tvar lodyžních listů a bohatší odění zákrovů. Druhy ze skupiny \"Hieracium corconticum\" agg. (jestřábník krkonošský, jestřábník draslavý) mají střední lodyžní listy široce přisedlé až objímavé, spodní se zužují v křídlatý řapík.\n\n"}
{"id": "1564849", "url": "https://cs.wikipedia.org/wiki?curid=1564849", "title": "Rudolf Alfred Höger", "text": "Rudolf Alfred Höger\n\nRudolf Alfred Höger (12. února 1877 Prostějov – 7. listopadu 1930 Vídeň) byl rakouským malířem narozeným v Prostějově.\n\nO Högerově životě to není moc známo. Během první světové války byl mezi lety 1914 a 1917 pravděpodobně členem Císařského a královského oddělení válečného tisku (k. u. k. Kriegspressequartier). Během této doby vytvořil řadu svých děl s tematikou východní a balkánské fronty, která jsou dnes součástí sbírky Muzea vojenské historie ve Vídni. V tomto městě roku 1930 zemřel.\n\nHöger s oblibou maloval obrazy s tematikou každodennosti a nostalgie. Zaměřoval se hlavně na starší dobu a spíše opomíjel soudobé motivy. Höger výběrem námětů zapíral svojí dobu a soustřeďoval se na časy minulé, například na rokoko. Také tvořil krajinomalby s biblickou tematikou a scény z přelomu století.\n\nRudolf Alfred Höger ak-ansichtskarten.de\n\nArtists H - Höger, Rudolf Alfred : 32 Postcard ak-ansichtskarten.de\n\nRudolf Alfred Höger Artnet\n\nRudolf Alfred Höger Christies\n\nRudolf Alfred Höger invaluable.com\n"}
{"id": "1564850", "url": "https://cs.wikipedia.org/wiki?curid=1564850", "title": "Jan Kozlík", "text": "Jan Kozlík\n\nJan Kozlík (* 4. ledna 1946 Mšeno) je český disident a mluvčí Charty 77, po sametové revoluci pracovník Bezpečnostní informační služby.\n\nJan Kozlík se narodil do evangelické rodiny Janovi a Miroslavě Kozlíkovým v Mšeně u Mělníka. V deseti letech mu zemřela matka. Výrazný vliv na něj měl evangelický farář mšenského sboru Josef Svoboda. Vyučil se elektrikářem, v roce 1968 maturoval na elektrotechnické průmyslovce. Na druhý pokus byl přijat (poprvé, v roce 1964, přijat nebyl, přestože úspěšně složil zkoušky) na Komenského evangelickou bohosloveckou fakultu v Praze. V roce 1972 byl vyloučen ze studia na nátlak Státní bezpečnosti za to, že v předešlém roce při výročí „Vítězného února“ sundal československou a sovětskou vlajku z budovy bohosloveckého semináře. I nadále žil v Praze, živil se jako elektrikář, revizní technik a topič. V roce 1977 podepsal Chartu 77, v letech 1983–1984 byl jedním z jejích mluvčích. Od roku 1988 se angažoval v Hnutí za občanskou svobodu.\n\nPo sametové revoluci od března 1990 působil v prověrkové komisi na federálním ministerstvu vnitra, kam jej pozval Ladislav Lis. Stal se jedním ze zakladatelů Úřadu na ochranu ústavy a demokracie, po jeho transformaci na Bezpečnostní informační službu (BIS) působil v jejích službách až do odchodu do důchodu v roce 2012.\n\nJan Kozlík spolupracuje s časopisem \"Křesťanská revue\" a občas káže při bohoslužbách v rodném evangelickém sboru v Mšeně.\n"}
{"id": "1564852", "url": "https://cs.wikipedia.org/wiki?curid=1564852", "title": "Rabínský dům (Třebíč)", "text": "Rabínský dům (Třebíč)\n\nRabínský dům (uváděno také jako dům rabína nebo rabinát) je rabinát a dům v Třebíči, nachází se na Tichém náměstí čp. 4. Dům je chráněn jako kulturní památka České republiky. Dům patří Církvi československé husitské.\n\nDům byl postaven na pozemku Johela Begla, která získal pozemek v roce 1613 od Aliny Wolfové. Postaven byl pravděpodobně kolem první poloviny 17. století, přibližně v tu stejnou dobu vznikla i synagoga. V roce 1727 už je doložena existence domu na mapě separačních zdí židovského města. Severní trakt domu a severní a západní obvodová stěna byla barokně upravena, jižní trakt a západní křídlo pak bylo upraveno klasicistně. V druhé polovině 19. století byla upravena střešní konstrukce.\n\nV roce 2019 byl dům zapsán do seznamu kulturních památek České republiky a také nabídnut městu jako prostor pro galerii malířů z města Třebíč.\n\nDům je dvoupodlažní stavbou obdélného půdorysu s západním křídlem, dům je zastřešen částečně pultovou střechou, hlavní část domu je zastřešena sedlovou střechou. Dům je podsklepen, ale sklep byl z neznámých důvodů zasypán. V přízemí domu jsou dřevěné dveře a dvě okna. V patře jsou okna obdélná. Dům je omítnut hladkou štukovou fasádou s plochými šambránami kolem oken a dveří. V severovýchodním rohu je vestavěn mohutný opěrák sahající až do druhého patra. Jižní trakt je zastřešen pultovou střechou, v přízemí má obdélné okno. Dvorní průčelí je patrové a jednoosé. Na západním křídle jsou pozůstatky prevétu, nad prevétem je pavlač sousedního domu.\n\n"}
{"id": "1564857", "url": "https://cs.wikipedia.org/wiki?curid=1564857", "title": "St. Petersburg Ladies Trophy 2020", "text": "St. Petersburg Ladies Trophy 2020\n\nSt. Petersburg Ladies Trophy 2020 byl tenisový turnaj ženského profesionálního okruhu WTA Tour, hraný v aréně Sibur na dvorcích s tvrdým povrchem Rebound Ace. Konal se mezi 10. až 16. únorem 2020 v ruském Petrohradu jako jedenáctý ročník turnaje.\n\nRozpočet činil 848 000 dolarů. V rámci WTA Tour se řadil do kategorie WTA Premier Tournaments. Nejvýše nasazenou hráčkou ve dvouhře se stala švýcarská světová pětka Belinda Bencicová, jíž ve čtvrtfinále vyřadila Maria Sakkariová. Jako poslední přímá účastnice do dvouhry nastoupila 58. hráčka žebříčku Češka Kateřina Siniaková. \n\nJubilejní desátý singlový titul na okruhu WTA Tour vybojovala obhájkyně trofeje a nizozemská světová osmička Kiki Bertensová. Ve čtyřhře triumfoval japonský pár Šúko Aojamová a Ena Šibaharaová, jehož členky získaly třetí společnou trofej.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující pár obdržel divokou kartu do hlavní soutěže:\n\n\n"}
{"id": "1564859", "url": "https://cs.wikipedia.org/wiki?curid=1564859", "title": "José Antonio Pavón y Jiménez", "text": "José Antonio Pavón y Jiménez\n\nJosé Antonio Pavón y Jiménez, též José Antonio Pavón, (22. dubna 1754 Casatejada, provincie Cáceres, Španělsko – ? 1840 Madrid) byl španělský botanik a taxonom známý zejména svým výzkumem květeny Peru a Chile v rámci španělské botanické expedice do místokrálovství Peru v letech 1777–1788.\nV době vlády krále Karla III. vyslalo Španělsko do Nového světa tři velké botanické expedice. První z nich se zúčastnili také botanici José Antonio Pavón Jiménez a Hipólito Ruiz López. Pavón Jiménez však již měl na rozdíl od Ruize Lópeze dokončená studia farmakologie.\n\nŠpanělský botanik Antonio José Cavanilles pojmenoval na počest José Antonia Pavóna Jiméneze botanický rod Pavonie (\"Pavonia\") jeho jménem. Připomínají ho i rostliny, jejichž binomické jméno nese druhový přívlastek \"pavonii\".\n\nExpedice vyplula roku 1777 z Cádizu a do Limy dorazila v dubnu 1778. Její členové zkoumali území dnešního Peru a Chile po celých 10 let (1778–1788). Sbírali přitom vzorky a zakládali herbáře. Celkem nasbírali 3000 rostlinných vzorků a vytvořili 2500 botanických ilustrací v životní velikosti. Do Španělska s sebou přivezli množství živých květin. \n\nJedním z léčebných prostředků, jež výprava přivezla z Ameriky, byl odvar z výhonků komule \"Buddleja incana\", jíž domorodci léčili nachlazení a bolesti zubů. \n\nNasbíraný materiál dorazil do Cádizu v roce 1788, převážně v dobrém stavu, a byl uložen v Královské botanické zahradě v Madridu (\"Real Jardín Botánico de Madrid\") a v Kabinetu přírodní historie (\"Gabinete de Historia Natural\"), který byl předchůdcem Muzea přírodní historie. Mezi těmito vzorky bylo 150 nových rodů a 500 nových druhů rostlin, jež dodnes nesou jména, která jim dali Ruiz a Pavón. Bohužel část sbírky obsahující 53 beden s 800 ilustracemi, sušenými rostlinami, semeny, vzorky pryskyřic a minerály byla nenávratně ztracena, když loď, která je vezla, ztroskotala u portugalského pobřeží.\n\nJosé Antonio Pavón Jiménez zpracoval herbáře, jež byly od roku 1831 uloženy v herbáriích Královské botanické zahrady a Kabinetu přírodní historie v Madridu. Etnografický materiál získaný expedicí je dnes uložen v Muzeu Ameriky v Madridu. \n\nStandardní botanická zkratka José Antonia Pavóna Jiméneze v autoritních údajích u vědeckých jmen botanických taxonů je Pav. \nPro označení botanické dvojice Hipólito Ruiz López a José Antonio Pavón Jiménez se v autoritních údajích u vědeckých jmen botanických taxonů standardně používá zkratka Ruiz & Pav. \n\nOny tři velké botanické expedice, které Španělsko vyslalo za vlády krále Karla III. do Nového světa, byly: Ruizova a Pavónova do místokrálovství Peru (1777–1788), Mutisova do místokrálovství Nová Granada (1783–1808) a Lacastova do místokrálovství Nové Španělsko (1787–1803). \n\n"}
{"id": "1564860", "url": "https://cs.wikipedia.org/wiki?curid=1564860", "title": "St. Petersburg Ladies Trophy 2020 – ženská dvouhra", "text": "St. Petersburg Ladies Trophy 2020 – ženská dvouhra\n\nŽenská dvouhra St. Petersburg Ladies Trophy 2020 probíhala v první polovině února 2020. Do singlové soutěže petrohradského tenisového turnaje hraného na tvrdém povrchu v hale nastoupilo dvacet osm hráček. \n\nSvětová jedenáctka a šampionka z roku 2018 Petra Kvitová před čtvrtfinálem proti Alexandrovové, kterou hladce porazila na Australian Open 2020, odstoupila pro nemoc. Výhra by jí zajistila návrat do elitní světové desítky na úkor Ósakaové. \nVítězkou se stala nizozemská světová osmička a obhájkyně titulu Kiki Bertensová, jež ve finále zdolala kazašskou turnajovou osmičku Jelenu Rybakinovou po dvousetovém průběhu 6–1 a 6–3. V probíhající sezóně si připsala premiérové turnajové vítězství, které představovalo desátý singlový titul na okruhu WTA Tour. Bertensová tak ukončila sérii tří finálových proher a podruhé v kariéře obhájila trofej, když navázala na výhry z Nürnberger Versicherungscupu 2016 a 2017. Rybakinová postoupila od ledna 2020 i potřetí do finále turnaje organizovaného WTA a podruhé v něm prohrála. \n\nČtyři nejvýše nasazené hráčky obdržely volný los do druhého kola.\n"}
{"id": "1564867", "url": "https://cs.wikipedia.org/wiki?curid=1564867", "title": "Letní paralympijské hry 1984", "text": "Letní paralympijské hry 1984\n\nLetní paralympijské hry 1984, oficiálně VII. letní paralympijské hry ( ), se konaly v americkém New Yorku a anglickém Stoke Mandevillu. \n\nV New Yorku proběhlo slavnostní zahájení 17. června 1984, ukončení se pak uskutečnilo 30. června 1984. Ve Stoke Mandevillu proběhlo slavnostní zahájení 22. července 1984, ukončení se pak uskutečnilo 1. srpna 1984. Bylo to poprvé a naposledy, kdy byly paralympijské hry pořádány dvěma hostitelskými městy a naposledy, kdy paralympijské letní hry nebyly hostitelem stejného města jako olympijské hry.\n\nPůvodně plánovaným hostitelem měla být Urbana v Illinois, ale kvůli finančním problémům to město stáhlo několik týdnů před startem. V důsledku toho Americká národní asociace invalidních vozů oznámila, že budou vlastní hry pro sportovce na invalidním vozíku v anglickém Stone Mandeville, což je předchůdce paralympijské myšlenky. Další tři sportovní organizace se zdravotním postižením se rozhodly soutěžit v New Yorku.\n\nStejně jako letní olympijské hry v roce 1984 byly bojkotovány Sovětským svazem a řadou dalších zemí východního bloku včetně i Československa.\n\n"}
{"id": "1564870", "url": "https://cs.wikipedia.org/wiki?curid=1564870", "title": "Felicián Jozef Môcik", "text": "Felicián Jozef Môcik\n\nFelicián Jozef Môcik, narozen jako Jozef Môcik, někdy psán německy Felizian Josef Moczik (9. září 1861 Banská Štiavnica – 18. srpna 1917 Prešpurk/dnes Bratislava), byl slovenský františkánský řeholník, varhaník, sbormistr a malíř. Byl jeden z prvních učitelů Franze Schmidta.\n\nJozef Môcik se narodil v Banské Štiavnici a původně se učil na stolaře. V roce 1883 vstoupil do františkánského řádu a přijal řeholní jméno Felicián. Hře na varhany se Môcik naučil v prešpurském františkánském klášteře, kde poté působil jako varhaník a kantor. Zde předával jako jeden z prvních učitelů základy hudební teorie později slavnému skladateli Franzi Schmidtovi. Funkci varhaníka u františkánů složil v roce 1893, kdy byl vysvěcen na kněze. Pak postupně působil v Malackách, v Budapešti (tam krátce navštěvoval konzervatoř a výtvarnou akademii) a nakonec se vrátil zpět do Prešpurku. Tam také založil a vedl chlapecký sbor, který dosáhl značného věhlasu a vystupoval dokonce i v bazilice sv. Petra před papežem Piem X.. V roce 1896 z řádu po zpřísnění regulí vystoupil a nadále působil jen jako diecézní kněz v prestižní funkci domácího kaplana (\"Hauskaplan\") arcivévody Bedřicha s titulem konzistorního rady ostřihomské arcidiecéze.\n\nPůsobil také jako odborník na stavby varhan. S varhanářem Antonem Schönhoferem starším měl dlouholeté spory, které eskalovaly 16. srpna 1917. Když šel ráno Môcik sloužit do kostela při konventu sester voršilek ranní mši, zaútočil na něj přímo před kostelem varhanář nejprve palicí, následně dýkou. Po bodnutí do břicha se Môcik dostal do péče lékařů v nemocnici milosrdných bratří, později byl operován v státní nemocnici, ale přesto na následky zranění páter Felicián o dva dny později zemřel. Pohřben byl na Ondřejském hřbitově. V květnu 1923 mu byla v konventním kostele voršilského kláštera odhalena pamětní deska od Alojze Rigeleho.\n\nVěnoval se nejen hudbě, ale byl i amatérský malíř, maloval zejména krajiny, ale i náboženské motivy. Jeho díla jsou v majetku bratislavského městského muzea a slovenské národní galerie.\n\nFranz Schmidt o něm ve své autobiografii napsal: „\"měl na můj umělecký i lidský vývoj nejtrvalejší a nejhlubší vliv.\"“\n\n"}
{"id": "1564876", "url": "https://cs.wikipedia.org/wiki?curid=1564876", "title": "Diecéze erfurtská", "text": "Diecéze erfurtská\n\nDiecéze erfurtská (lat. \"Dioecesis Erfordiensis\") je římskokatolická diecéze, která se nachází v centru Německa, sídlem biskupa je Erfurt. Spolu s arcidiecézí paderbornskou a diecézemi fuldskou a magdeburskou tvoří paderbornskou církevní provincii. Sídelní katedrálou je katedrála Panny Marie v Erfurtu.\n\n"}
{"id": "1564900", "url": "https://cs.wikipedia.org/wiki?curid=1564900", "title": "Železniční doprava ve Spojených státech amerických", "text": "Železniční doprava ve Spojených státech amerických\n\nŽelezniční doprava ve Spojených státech amerických se skládá převážně z nákladní přepravy, zatímco osobní doprava, kdysi velká a životně důležitá součást národní sítě pro přepravu osob, představuje pouze minoritní část. Jedná se o opačný poměr železniční dopravy ve srovnání se spoustou jiných zemí.\n\nŽeleznice byla údajně používána při stavbě francouzské pevnosti v Louisburgu v Novém Skotsku v roce 1720. Mezi léty 1762 a 1764, ke konci francouzské a indické války, byla britskými vojenskými inženýry postavena gravitační železnice do strmého terénu při srázu vodopádu na řece Niagara v Lewistonu ve státě New York.\n\nBěhem tohoto období Američané pozorně sledovali vývoj železnice ve Velké Británii. Hlavní konkurencí byly lodní doprava v kanálech, z nichž mnohé byly v provozu ve státním vlastnictví, a soukromé parníy plavící se po rozsáhlém říčním systému. V roce 1829 stát Massachusetts připravil rozsáhlý plán. Pro pomoc soukromému sektoru při stavbě téměř všech železničních tratí v zemi byla klíčová vládní podpora, která spočívala zejména v poskytnutí podrobného seznamu důstojníků armádního sboru inženýrů, což byl v té době největší, ne-li jedinný, zdroj expertů pro tuto činnost. Důstojníci armádního sboru inženýrů vybírali trasy, plánovali, navrhovali a konstruovali průjezdní práva, trať i další struktury a představili železničním společnostem armádní systém hlášení a rozdělení odpovědnostii. Více než každý desátý z 1 058 absolventů americké vojenské akademie ve West Point v letech 1802 až 1866 se stal hlavním inženýrem, pokladníkem, kontrolorem nebo vedoucím pracovníkem železničních společností. Mezi důstojníky armády, kteří pomáhali při stavbě a správě prvních amerických železnic, byli například Stephen Harriman Long, George Washington Whistler a Herman Haupt.\n\nVlády jednotlivých amerických států umožnily omezené výsostní právo týkající se pozemků, potřebných ke stavbě železnice a to i pokud s odkupem majitel nesouhlasil.\n\nPrvní železnice, která přepravovala cestující na území dnešních spojených států zahájila dopravu v roce 1827. Tato trasa byla provozována železniční společností Lehigh Coal & Navigation Company Jednalo se o původně gravitační železnici určeno k dopravě antracitového uhlí z kopce do kanálu Lehigh a zpět nahoru pomocí tažné síly mul. Nicméně již v létě 1829, podle místních novin, pravidelně přepravovala cestující. Později byla přejmenována na Summit Hill & Mauch Chunk Railroad a do roku 1843 přibyla také první parní lokomotiva pro skutčený obousměrný provoz. Takto fungovala pro běžnou dopravu a jako turistická atrakce až do roku 1937. Díky stáří 111 let je uváděna jako první horská dráha na světě. Roku 1827 byla železniční společnost Baltimore and Ohio Railroad (B&O) byla najata v roce 1827 na stavbu parní železnice západně od města Baltimore v Marylandu k řece Ohio. Pravidelná nákladní doprava v první sekci trati byla zahájena 24. května 1830.\n\nPrvní účelově postavená železnice na severovýchodě USA byla železnice Mohawk & Hudson Railroad. Byla zapsána v roce 1826 a porovoz zde započal v srpnu 1831. V červnu 1832 zahájila provoz druhá linka pro osobní dopravu - železnice Saratoga & Schenectady Railroad.\n\nV 1835 dokočila společnost B&O větev z Baltimoru na jih k Washingtonu, DC. Roku 1831 byla zapsána společnost Boston a Providence Railroad za účelem výstavby železnice mezi Bostonem v Massachusetts a Providence na Rhode Islandu. Trasa byla dokončena v roce 1835 dokončením viaduktu ve městě Canton v Massachusetts.\n\nNespočet krátkých linek bylo vystavěno, obzvláště na jihu, za účelem poskytnutí spojení říčním lodím, které se v té době běžne používaly pro dopravu v říčním systému. V Louisianě byla roku 1831 dokončena Pontchartrain Rail-Road - trasa spojující řeku Mississippi s jezerem Pontchartrain v New Orleans dlouhá 8 km. V provozu byla více než sto let. V roce 1830 byla dokončena železnice Tuscumbia, Courtland a Decatur Railroad spojující města Decatur a Tuscumbia v Alabamě.\n\nBrzy vznikly další trasy, které se postupnými sloučeními, prodeji a nákupy zformovaly do větších systémů. Camden a Amboy Railroad (C&A) - první železnice postavená v New Jersey byla dokončena v roce 1834 a jak název napovídá, propojovala města Camden a Amboy. C&A fungovala úspěšně po celá desetiletí, kdy propojovala New York City s údolím Delaware a nakonec se stala součástí železnice Pennsylvania Railroad.\n\nDo roku 1850 bylo postaveno přes 14 000 km železničních tratí. Trasa B&O na západě dosáhla řeky Ohio v roce 1852. Stala se tak první východní pobřežní železnicí, která tak učinila. Železniční společnosti na severu spojených států a na středozápadě utvořily sítě, které do roku 1860 propojily téměř každé hlavní město.\n\nPrvní transkontinentální železnice v USA byla postavena napříč Severní Amerikou v 60. letech 20. století a spojovala železniční síť východu USA s Kalifornií na tichomořském pobřeží. Byla dokončena 10. května 1869 na události nazvané Golden Spike (česky Zlatý hřeb) v oblasti Promontory Summit v Utahu. Dokončení této trasy vytvořilo mezinárodní mechanizovanou dopravní síť a umožnulo rozvoj ekonomiky amerického západu a přechod z karavan vozů k moderních přepravním systémům. I přesto se však nejednalo o nejdelší železnici na světe, jelikož tou dobou již od roku 1867 fungovala kanadská Grand Trunk Railway (GTR) s délkou více než 2055 km.\n\nPrvní transkontinentální železnice, která byla schválena roku 1862 a silně podporována federální vládou, byla vyvrcholením desetiletí trvajícího snah o vybudování takové trasy a byla jedním z vrcholných úspěchů prezidentského úřadu Abrahama Lincolna. Dokončila byla čtyři roky po jeho smrti. Stavba železnice vyžadovala enormní výkony v oblasti inženýrství a organizace. Stavbou byly pověřeny společnosti Union Pacific Railroad (UP) a Central Pacific Railroad, dva federálně založené podniky, které stavěly ze západu a z východu. Náležitou motivací k vybudování železnice byly i snahy o spojení Unie během americké občanské války . Transkontinentální železnice podstatně urychlila osídlení západu usedlostmi, což vedlo k rychlé kultivaci nových zemědělských pozemků. Společnosti Central Pacific a Southern Pacifik Railroad pracovaly společně a oficiálně se roku 1885 spojily. Union Pacific v roce 1901 koupil společnost Southern Pacific, nicméně ji musel roku 1913 prodat, aby ji nakonec roku 1996 opět převzal.\n\nVelká část původního kolejového svršku je dodnes používána a je v majetku UP, která je následovníkem obou původních stavitelů transkontinentální železnice.\n\nPůvpdně používaly všechny americké a kanadské železnice různé rozchody kolejí, nicméně většina byla do roku 1886 převedena na 1435 mm. Díky standardizaci rozchodu a systému vzduchových brzd bylo umožněny vzájemné výměny lokomotiv a vozů.\n\nŽeleznice měla největší vliv na americký dopravní systém během druhé poloviny 19. století. Rozvoj železnice je považován za stěžejní pro vývoj národního trhu ve Spojených státech a sloužil jako model demostrující, jak organizovat, financovat a řídit velkou společnost.\n\nPrůmyslníci jako Cornelius Vanderbilt a Jay Gould se stali bohatými díky vlastnictví železnic, ksyž velké železniční společnosti, jako je New York Central, Grand Trunk Railway a Southern Pacific, protnuly několik států. V odezvě na monopolistické praktiky (jako například cenové dohody) a jiné excesy některých železnic a jejich vlastníků, kongres vytvořil v roce 1887 obchodní komisi Interstate Commerce Commission (ICC). ICC nepřímo kontrolovala obchodní aktivity železnic vydáváním rozsáhlých předpisů . Kongres také zavedl antimonopolní zákony, aby zabránil železničním monopolům, počínaje Shermanovým antimonopolním zákonem v roce 1890.\n\nVětšina hlavních železnic soustředila své úsilí na přepravu nákladu a cestujících na velké vzdálenosti. Mnohé z nich však provozovaly také příměstské služby poblíž velkých měst, které mohly být obsluhovány také trmvajemi nebo meziměstskými linkami. Meziměstské tramvaje byly téměř výlučně severoamerický koncept, který se spoléhal pouze na osobní dopravu. Vlivem velké hospodárské krize v roce 1929 velká většina meziměstských linek zkrachovala a byla zrušena a tím bylo spoustu měst ponecháno bez meziměstské a příměstské dopravy. Výjimkou jsou pouze největsí města, jako například New York City, Chicago, Boston a Philadelphia, ve kterých příměstská doprava zůstala zachována. Hlavní linky osobní dopravy byly vlajkovými \"loděmi\" společností a zahrnovaly například několikadenní cesty luxusními vlaky připomínající hotely. Tyto linky avšak nemohly soupeřit s nástupem leteckých linek v 50. letech 20. století. Venkovské oblasti byly obsluhovány pomalými vlaky ne více než dvakrát za den. Tyto linky přežily až do 60. let 20. století, jelikož byly na stejných vlacích taženy i pošovní vozy, ve kterých byla během cesty tříděna pošta a které byly placeny poštovním úřadem. Tyto poštovní vozy byly zrušeny s příchodem mechanizovaného třídenní pošty.\n\nJiž ve 30. letech 20. století začalo automobilové cestování přebírat cestující z osobního železničního trhu, ale byl to rozoj mezistátního dálničního systému v 50. a 60. letech 20. století a komerčního letectví a stále více omezující regulace, které způsobily největší škody osobní i nákladní železniční dopravě. General Motors a další byly usvědčeni z úmyslného zlikvidování tramvajového průmyslu pomocí monopolistických technik. Tento čin je označován jako Great American Streetcar Scandal - Velký americký tramvajový skandál.\n\nBrzy byl jediným důvodem provozu osobních železničních linek zákonná povinnost. Mezitím začaly společnosti, které zajímalo pouze využití železnice pro ziskovou nákladní dopravu, hledat způsoby. jak se této zákonné povinnosti zbavit. Vlivem toho to vypadalo, že osobní železniční doprava ve Spojených státech zanikne, možná pouze s výjimkou několika vysoce vytížených koridorů. Poslední rána pro osobní železniční dopravu přišla v 60. letech spolu se zrušením železničních pošt. Dne 1. května 1971 převzal veškerou (až na několik výjimek) meziměstskou osobní železniční dopravu federálně financovaný podnik Amtrak. Ze systému Amtrak se rozhodla být vynechána společnost Rio Grande se svou linkou z Denveru do Ogdenu a Southern Railroad s linkou z Washingtonu, D.C. do New Orleans. Ze systému byly vynechány také dvě mezistátní linky společnosti Rock Island, které byly příliš vzdáleny od zbytku systému, aby do něj mohly být zařazeny.\n\nNákladní doprava pokračovala v provozu podle předpisů vyvinutých, když železniční doprava měla monopol na meziměstský provoz a železnice si konkurovaly pouze navzájem. Celá generace železničních manažerů byla vyškolena, aby fungovala v tomto regulovaném režimu. Odborové svazy a jejich pracovní pravidla byly také velkou překážkou ve změně. Nadměrná regulace, řízení a odbory vytvořily „železný trojúhelník“ stagnace. Zejména hustá železniční síť na severovýchodě USA potřebovala radikální změny, jako například odstranění nepoužívaných částí trasy a konsolidaci. Velkolepě neúspěšným začátkem byla v roce 1968 formace Penn Central a následný bankrot sotva o dva roky později.\n\nHistoricky, na trasách, na nichž má jediná železnice nesporný monopol, byla osobní doprava tak strohá a nákladná jak to jen trh a regulace ICC umožnily, protože takové železnice nepotřebovaly propagovat své nákladní služby. Na trasách, kde byly dvě nebo tři železnice v přímém konkurenčním vztahu s nákladní dopravou, by však takové železnice neváhaly investovat do toho, aby byly jejich osobní vlaky byly co nejrychlejší, nejluxusnější a cenově dostupné, protože to bylo považováno za nejúčinnější způsob, jak propagovat své výhodné nákladní služby.\n\nV roce 1967 bylo založeno National Association of Railroad Passengers (Národní sdružení železničních cestujících - NARP) k lobování za zachováním osobní železniční dopravy. Bohužel úsilí tohoto sdružení bylo z velké části omezeno opozicí demokratické strany, která byla proti jakýmkoliv dotacím do soukromého železničního sektoru a republikánskou stranou vůči znárodnění železničního průmyslu. Zastáncům nakonec pomohl především fakt, že jen málokdo ve federální vládě chtěl být zodpovědný za zdánlivě nevyhnutelný zánik osobní železniční dopravy, jelikož to bylo považováno za politickou sebevraždu. Urgentní potřeba vyřešení problému s osobní dopravou byla podpořena krachen Penn Central, dominantní železniční společnosti na severovýchodě USA dne 21. června 1970.\n\nPodle zákona o železniční osobní dopravě (Rail Passenger Service Act) z roku 1970, vytvořil kongres národní železniční osobní společnost (National Railroad Passenger Corporation - NRPC), aby dotovala a dohlížela na provoz meziměstských osobních vlaků. Tento zákon stanovil následující:\n\n\nPůvodní pracovní obchodní značkou pro NRPC byla \"Railpax\", která však byla nakonec změněna na \"Amtrak\" . V té době se spousta zasvěcených domnívalo, že NRPC je pouze způsob, jak si zahovat vlastní tvář a poskytnout veřejnosti požadované služby osobní železniční dopravy, ale že nakonec NRPC do pár let stejně tiše zmizí, tak jak bude veřejný zájem ustupovat. Přestože byla politická i finanční podpora Amtraku často nejistá, umožnila tomuto systému přežít až do 21. století.\n\nObdobně, aby byl zachován klesající zájem o nákladní železniční dopravu, schválil kongres zákon o regionální železniční reorganizaci z roku 1973 (Regional Rail Reorganization Act of 1973, někdy nazývaný „zákon 3R“). Tento zákon byl pokusem zachránit životaschopné nákladní železniční linky z bankrotujícího Penn Central a dalších linek v severovýchodních, středoatlantických a středozápadních regionech. Zákon vytvořil společnost Consolidated Rail Corporation (Conrail), vládní korporaci, která začala fungovat v roce 1976. Další zákon, zákon o revitalizaci železnic a regulační reformě (Railroad Revitalization and Regulatory Reform Act) z roku 1976 (dále jen „zákon 4R“), poskytoval více specifikací pro akvizice Conrailu a připravil půdu pro komplexnější deregulaci železničního průmyslu. Části společností Penn Central, Erie Lackawanna, Reading Railroad, Ann Arbor Railroad, Central Railroad v New Jersey, Lehigh Valley a Lehigh a Hudson River byly sloučeny do Conrail.\n\nNákladní průmysl pokračoval ve svém poklesu, dokud kongresem v roce 1980 neprošel Staggerův zákon o železnici (Staggers Rail Act), který do značné míry dereguloval železniční průmysl. Od té doby se americké nákladní železnice reorganizovaly, ukončily své málo používané trasy a vrátily se k ziskovosti. \n\nNákladní železnice hrají v americké ekonomice důležitou roli, zejména z důvodu importu a exportu pomocí kontejnerů a kvůli přepravě uhlí a ropy. Podle britského zpravodajského časopisu \"The Economist\" „jsou v oboru všeobecně uznáváni jako nejlepší na světě“. Produktivita vzrostla mezi lety 1981 a 2000 o 172 %, zatímco sazby se po zohlednění inflace snížily o 55 %. Podíl železnice na americkém trhu nákladní dopravy vzrostl na 43%, nejvyšší ze všech bohatých zemí.\n\nAmerické železnice stále hrají hlavní roli v národní nákladní dopravě. Do roku 1975 přepravily 1200 miliard tunokilometrů, což se v roce 2005 zdvojnásobilo na 2,4 bilionu tunokilometrů. V 50. letech 20. století se USA a Evropa přepravily zhruba stejné procento nákladní dopravy po železnici avšak do roku 2000 činil podíl železniční nákladní dopravy v USA 38%, zatímco v Evropě pouze 8% nákladní dopravy. V roce 2000, zatímco americké vlaky přepravily náklad 3686 miliard tunokilometrů, Evropská unie s 15 členskými státy přepravila pouze 489 miliard tunokilometrů nákladu. V roce 2018 měla americká železniční nákladní doprava energetickou účinnost dopravy 473 mil na galon (201 km na litr) paliva na tunu nákladu.\n\nAmerické nákladní železnice jsou rozděleny do tří tříd, stanovených Radou pro povrchovou dopravu (Surface Transportation Board), na základě ročních příjmů:\n\n\nV roce 2013 USA přesunuly více ropy ze Severní Dakoty po železnici než ropovodem Trans-Aljaška. Předpokládá se, že se tento trend zvýší desetkrát do dvou let a 40krát do pět let .\n\nJedinou dálkovou meziměstskou osobní železniční společností v kontinentálních Spojených státech je Amtrak, ačkoli společnost Virgin Trains USA poskytuje regionální meziměstskou dopravu na Floridě. Systémy příměstské železnice existují ve více než tuctu metropolitních oblastí, ale tyto systémy nejsou výrazně propojeny, takže nelze použít jen příměstské železnice k cestování na delší vzdálenosti. Příměstské systémy byly navrženy v dalších přibližně dvou tuctech měst, ale správní překážky místních samospráv a také dopady globální finanční krize v letech 2007–2012 odsunuly obecně tyto projekty dále do budoucnosti. Nejvíce pozoruhodnou a zjevnou výjimkou z obecného nedostatku osobní železniční dopravy v USA je severovýchodní koridor mezi Washingtonem, Baltimorem, Filadelfií, New York City a Bostonem, s významnými zastávkami v Connecticutu a Massachusetts. Tento koridor zajišťuje dopravu jak vlaků systému Amtrak, tak i příměstské dopravy. Město New York je samo o sobě pozoruhodné pro vysoké využití osobní železniční dopravy a to jak metra, tak i příměstské dopravy (Long Island Rail Road, Metro-North Railroad, New Jersey Transit). Systém metra používá jedna třetina všech uživatelů hromadné dopravy v USA. Mezi další města s významnou osobní železniční infrastrukturou patří Boston a jeho systém MBTA, Filadelfie se systémem SEPTA a systém nadzemního metra v Chicagu.\n\nOd roku 2018 je na jižní Floridě rovněž provozována soukromá meziměstská osobní železniční doprava s rozvojem dalších tras. Virgin Trains USA je vysokorychlostní železniční vlak provozovaný společností All Aboard Florida. Ta začala službu provozovat v lednu 2018 mezi Fort Lauderdale a West Palm Beach. V květnu 2018 byla prodloužena k Miami a do roku 2022 je plánováno rozšíření na mezinárodní letiště Orlando. Virgin Trains USA také navrhla další rozšíření své služby z Orlanda do Tampy přes Walt Disney World a vysokorychlostní železniční dopravu z Victorville v Kalifornii do Las Vegas. Kromě toho, Texas Central Railway v současné době vyvíjí plány na navrhovanou vysokorychlostní železniční trať na zelené louce pomocí japonských vlaků Shinkansen mezi Dallasem a Houstonem, u nichž se očekává zahájení výstavby v roce 2020 a zahájení provozu začátkem roku 2026.\n\nZákladní konstrukce osobního vozu byla standardizována do roku 1870. Do roku 1900 byly hlavními typy vozů: zavazadlové, velkoprostorové, kombinované, restaurační, vozy s vyhlídkovou kupolí, salónní, soukromé, poštovní (RPO) a lůžkové.\n\nKaždé kolejové vozidlo provozované v severoamerické dopravě je povinno nést standardizovaný soubor značení . Značky se skládají ze dvou až čtyřmístného kódu identifikujícího majitele vozidla doplněného identifikačním číslem a informacemi o kapacitě zařízení a hmotnosti (nezatížené). Značky, jejichž kódy končí X (např. TTGX), se používají na zařízeních vlastněných subjekty, které samy o sobě nejsou běžnými železnicemi dopravci . Značky, jejichž kódy končí U, se používají na kontejnerech přepravovaných v intermodální dopravě a značky, jejichž kódy končí Z, se používají u vozů přepravovaných v intermodální dopravě podle normy ISO 6346. Většina nákladních vozidel má automatickou identifikaci transpondérů RFID .\n\nPro železnice provozované ve Spojených státech jsou obvykle vyhrazeny jedno až čtyřmístné identifikační čísla pro poháněná zařízení, jako jsou dieselové lokomotivy a šestimístná identifikační čísla pro zařízení bez pohonu. Neexistují žádná závazná pravidla pro způsob číslování. Každá společnost si udržuje vlastní systém číslování svých vozidel.\n\n\nFederální regulace železnic probíhá především prostřednictvím Ministerstva dopravy Spojených států, zejména pak Federální železniční správou, která reguluje bezpečnost a rady pro povrchovou dopravu, která reguluje sazby, služby, výstavbu, vstup a opouštění železničních tratí, fúze dopravců a výměny dopravy mezi dopravci.\n\nŽeleznice jsou také regulovány jednotlivými státy, například prostřednictvím.\n"}
{"id": "1564901", "url": "https://cs.wikipedia.org/wiki?curid=1564901", "title": "Kaple svatého Floriána (Bučávka)", "text": "Kaple svatého Floriána (Bučávka)\n\nKaple svatého Floriána se nachází na katastrálním území Bučávka obce Liptaň v okrese Bruntál. Je dokladem barokní lidové práce, je chráněná jako kulturní památka od roku 1958 a je zapsaná v Ústředním seznamu kulturních památek ČR.\n\nFarnost Liptaň, děkanát Krnov, diecéze ostravsko-opavská.\n\nKaple byla postavena uprostřed osady Bučávka v roce 1844. Po rekonstrukci byla znovu vysvěcena 1. září 2018.\n\nKaple je samostatně stojící zděná stavba na půdorysu obdélníku s půlkruhovým závěrem. Sedlová střecha je krytá břidlicí. Na hřebenu střechy je polygonální sanktusník s lucernou a cibulovou báni. Hlavní štítové průčelí je členěno rohovými plochými lizénami a korunní profilovanou římsou, nad níž je štít s půlkruhovým tympanonem členěný plochými lizénami; pod tympanonem je zubořez a pod ním pravoúhlé okno. V ose průčelí je vstupní portál zakončený půlkruhovou archivoltou a po stranách zdobený pilastry. Okna v lodi (1+1) mají půlkruhové záklenky.\n\nV interiéru hladké zdi, strop plochý se štukovým kruhovým terčem uprostřed.\n\n\n"}
{"id": "1564907", "url": "https://cs.wikipedia.org/wiki?curid=1564907", "title": "Eduard Dolezal", "text": "Eduard Dolezal\n\nEduard Doležal (také \"Dolezal\") (* 2. března 1862, Moravské Budějovice – 7. července 1955, Baden) byl rakouský geodet. \n\nEduard Doležal se narodil v roce 1862 v Moravských Budějovicích, jeho otcem byl tkadlec a hostinský Franz (1830–1902), matkou Eleonora Doležalová (1832–1920) z Police, rodina se v roce 1876 přestěhovala do Vídně, kde Doležal v roce 1879 absolvoval nižší reálku a následně v roce 1884 odmaturoval, následně nastoupil na studium matematiky, fyziky, meteorologie, astronomie a deskriptivní geometrie na Technické univerzitě ve Vídni. \n\nPo ukončení studia se Doležal v roce 1887 stal asistentem praktické geometrie u Antona Schella na vídeňské technice. O dva roky později se přestěhoval do Sarajeva, kde na nově založené technické střední škole vyučoval praktickou geometrii. V Sarajevu začal publikovat první vědecké práce. V roce 1896 se jako konstruktér vrátil na Vídeňskou technickou univerzitu. Zde začal vyučovat první přednášky fotogrammetrie jako zástupce Antona Schella. Jedním z jeho studentů byl Theodor Scheimpflug. Pracoval také pro Vojenský zeměpisný ústav. V roce 1897 odmítl docenturu na Báňské akademii v Příbrami a profesoru deskriptivy na Vídeňské univerzitě. V roce 1899 mu byla nabídnuta funkce na Vojenském zeměpisném ústavu. \n\nV roce 1899 byl Doležal jmenován profesorem deskriptivní a praktické geometrie na Báňské akademii v Leobenu. Roku 1902 byl zakladatelem katedry důlního měřictví v Leobenu. V roce 1905 se stal plnohodnotným profesorem geodezie na vídeňské technické univerzitě, kde byl jedním z reformátorů, kteří změnili přístup ke studiu. Tam působil až do svého odchodu do důchodu v roce 1930. Od roku 1907 do roku 1908 byl děkanem stavební fakulty a od roku 1908 do roku 1909 rektorem technické univerzity. V roce 1911 zřídil ústav fotogrammetrie při katedře geodézie. V roce 1921 se habilitoval jako soukromý docent na filozofické fakultě, kde se věnoval výuce fotogrammetrie pro archeology, geology a geografy. \n\nEduard Doležal je považován za zakladatele moderního rakouského geodetického průzkumu. V roce 1907 se stal předsedou Rakouské fotogrammetrické společnosti a v roce 1910 Mezinárodní fotogramnetrické společnosti. Od roku 1908 do roku 1923 redigoval \"Internationales Archiv für Photogrammetrie\" (\"Mezinárodní archiv fotogrammetrie)\" a od roku 1907 do roku 1938 v \"Rakouském časopisu pro zeměměřictví (něm. Österreichische Zeitschrift für Vermessungswesen)\". Byl také dlouholetým členem Spolku rakouských zeměměřičů (předsedou byl mezi lety 1907 a 1911). Mezi lety 1913 a 1937 byl členem a prezidentem Rakouské komise stupňových měření. \n\nZ organizačního hlediska je důležitá jeho práce na reformě těžebních studií, na reformě geodetické výuky na technických univerzitách v Rakousku a vzniku katedry geodézie, centralizaci státní geodézie a vytvoření Spolkového úřadu pro ověřování a geodézii, který se zabývá zeměměřictvím, triangulací, základním katastrem a topografickým přehledem o zemi. \n\nStejně jako ostatní přednášející Doležal v roce 1910 vedl kampaň proti studiu žen, v roce 1943 byl jedním z navrhovatelů instalace pamětní desky Karlu Luegerovy při příležitosti jeho 100. narozenin. Deska byla odhalena dne 24. října 1944. \n\nEduard Doležal je pohřben na hřbitově Helenenfriedhof v Badenu nedaleko Vídně. Pravidelně se vracel do svého rodiště. \n\nEduard Doležal byl držitelem řady rakouských a mezinárodních cen, obdržel několik čestných doktorátů a v roce 1942 Goetheho medaili za umění a vědu. Doležal byl od roku 1918 členem Německé akademie věd Leopoldina, od roku 1924 Španělské akademie věd a od roku 1942 členem Rakouské akademie věd. Na jeho památku byla pod vedením Karla Krause vyhlášena cena Eduarda Doležala, ta je udělována lidem z rozvojových zemí, aby jim umožnila zúčastnit se kongresu ISPRS. \n\nV roce 1971 po Eduardu Doležalovi byla pojmenována ulice \"Dolezalgasse\" ve \"Vídni “\" Floridsdorfu. \n\n\n\n"}
{"id": "1564924", "url": "https://cs.wikipedia.org/wiki?curid=1564924", "title": "Abdarainurus", "text": "Abdarainurus\n\nAbdarainurus („Pocházející z Abdrant Nuru“) byl rod sauropodního dinosaura ze skupiny Titanosauria, který žil v období svrchní křídy na území dnešního Mongolska. Fosilie holotypu byly objeveny v lokalitě Abdrant Nuru v roce 1970, jako fosilní materiál nového sauropoda však byly rozeznány paleontologem Andrejem Podlesnowem až v roce 2000.\n\nFosilie abdarainura představují fragmentární část kostry (ocasní obratle a hemální oblouky), nesoucí 16 unikátních a diagnostických anatomických znaků. Zkameněliny byly objeveny v sedimentech souvrství Alagteeg na území severní části pouště Gobi. Ty ukazují, že abdarainurus představuje dosud zcela neznámou vývojovou větev asijských sauropodů z kladu Macronaria. Typový druh \"A. barsboldi\" (pojmenovaný na počest mongolského paleontologa Rinčengína Barsbolda) byl formálně popsán začátkem roku 2020.\n\n\n"}
{"id": "1564940", "url": "https://cs.wikipedia.org/wiki?curid=1564940", "title": "Čchen Čchiou-š'", "text": "Čchen Čchiou-š'\n\nČchen Čchiou-š' (; * září 1985 prefektura Ta-sing-an-ling, Chej-lung-ťiang) je čínský právník, aktivista a amatérský novinář, který během epidemie koronaviru na přelomu ledna a února 2020 podával na internetu zprávy z karanténou uzavřeného města Wu-chan.\n\nČchen pochází z prefektury Ta-sing-an-ling v čínské provincii Chej-lung-ťiang. V roce 2007 vystudoval právo na Chej-lung-ťiangské univerzitě. Advokátní zkoušku složil v roce 2014 a začal praktikovat v Pekingu. Do té doby vystřídal několik zaměstnání, včetně policejního zpravodajce nebo televizního hlasatele. V roce 2018 si založil účet na sociální síti Douyin (TikTok v Číně), kam nahrával videa s právní tematikou. Během protestů v Hongkongu v roce 2019 zveřejnil na platformě Weibo (čínské obdobě Twitteru) záběry z demonstrací na podporu i namířených proti vládě v Pekingu, které měly dokázat, že demonstranti nejsou jen výtržníci. Čchen Čchiou-š' byl donucen vrátit se zpět do pevninské Číny a všechny jeho účty na čínských sociálních médiích byly odstraněny.\n\nČchen přijel z vlastní iniciativy 24. ledna 2020 vlakem do Wu-chanu, kde o měsíc dříve začala epidemie koronaviru SARS-CoV-2, a kde byla spolu s dalšími městy provincie Chu-pej vyhlášena 23. ledna karanténa. Na svých účtech na YouTube a Twitteru sdílel fotografie a videa z místních ulic a nemocnic a vlogy, ve kterých popisoval situaci ve městě a rychle získal statisíce sledujících. V rozhovoru pro \"Quartz\" Čchen uvedl, že v obavách ze zadržení a nucené deaktivace účtů předal přihlašovací údaje známým v zahraničí s instrukcemi, aby změnili hesla, pokud se jim přestane ozývat. Poslední kontakt s přáteli či rodinou navázal 6. února. Podle Sü Siao-tunga byl umístěn do nedobrovolné karantény po dobu 14 dní, ačkoliv nevykazoval známky nakažení a byl mu zabaven mobilní telefon.\n\nKromě Čchena o několik dní později zmizel další amatérský novinář – prodavač oděvů z Wu-chanu Fang Pin. Fang původně nahrával na YouTube videa o tradičním čínském ošacení, po vypuknutí epidemie ale začal podávat reportáže z ulic města. Ve svém posledním videu vyzýval 9. února obyvatele Číny k odporu a předání moci do rukou lidu. Podle lidskoprávní organizace \"Chinese Human Rights Defenders\" bylo v Číně potrestáno za údajné šíření fám ohledně epidemie 350 lidí.\n\n"}
{"id": "1565054", "url": "https://cs.wikipedia.org/wiki?curid=1565054", "title": "Společný hrob a památník rudoarmějců (Lomnice)", "text": "Společný hrob a památník rudoarmějců (Lomnice)\n\nSpolečný hrob a památník rudoarmějců se nachází v zadní části hřbitova, v katastrálním území Lomnice u Rýmařova, v okrese Bruntál. Památník je chráněn od roku 1974 jako kulturní památka a je zapsán v Ústředním seznamu kulturních památek ČR. Hrob je evidován v centrální evidenci válečných hrobů (CZE-8103-08015).\n\nNa jižním okraji obce Lomnice u Rýmařova, při hranici s obcí Dětrichov nad Bystřicí, byl vybudován v roce 1938 zajatecký tábor. Prvními zajatci byli, po anšlusu Rakouska, ti, kteří odmítali vojenskou službu, především Rakušané. Po napadení Sovětského svazu sem byli přiváženi sovětští zajatci. Tábor byl, na ploše dvou hektarů, projektován pro 500 osob, ale zajatců v něm bylo mnohem víc. K ubytování sloužily dřevěné baráky a zajatci byli využíváni k těžké práci. Nevhodné podmínky umožňovaly šíření infekčních nemocí, těžká práce a hrubé zacházení způsobovalo úmrtí zajatců. V období od 5. října 1941 až do 5. února 1945 bylo do společného hrobu u farního kostela svatého Jiří na místním hřbitově pohřbeno 323 obětí.\n\nPamátník obětem zajateckého tábora vznikl v roce 1961 a jeho autorem byl Karel Lenhard. V roce 1978 byl úplně přestavěn, podle návrhu Vladislava Gajdy, Evžena Schollera a Josefa Havlíčka.\n\nPůvodní památník tvořila plocha neoznačených hrobů, mezi nimi byla na hranolovém podstavci socha truchlící matky. Plastika klečící ženy se skloněnou hlavou a rozpuštěnými vlasy, která držela v rukou kyticí květů. Na podstavci byl česko-ruský nápis:\n\nNový památník je tvořen vyvýšenou pietní plochou, s nižšími zídkami. Na ploše na pozadí je vyšší stéla ze dvou částí. Uprostřed je otvor a v něm je na vysokém ostnatém stvolu bronzová růže. Stély jsou provedeny z bloků godulského pískovce.\n\n"}
{"id": "1565059", "url": "https://cs.wikipedia.org/wiki?curid=1565059", "title": "Mariánský sloup (Klášterec nad Orlicí)", "text": "Mariánský sloup (Klášterec nad Orlicí)\n\nMariánský sloup v Klášterci nad Orlicí je barokní morový sloup postavený roku 1721 u domu čp. 89. v Klášterci nad Orlicí.\n\nPůvodně jednoduchou sochu svaté Panny Marie Immaculaty nechal v roce 1721 postavit mlynář Ondřej Buchtel. V roce 1883 ji na morový sloup nechal přestavět František Buchtel. K soše panny Marie tak přibyla socha sv. Jana Nepomuckého a socha sv. Barbory. V roce 1934 byl mariánský sloup rekonstruován.\n\nNa vrcholu pískovcového sloupu stojí socha Panny Marie Immaculaty s lilií, na podstavci vlevo stojí svatý Jan Nepomucký a vpravo svatá Barbora.\n"}
{"id": "1565072", "url": "https://cs.wikipedia.org/wiki?curid=1565072", "title": "Neela Winkelmann-Heyrovská", "text": "Neela Winkelmann-Heyrovská\n\nNeela Winkelmannová-Heyrovská (* 6. srpna 1969 v Praze) je česká akademička, ekologická aktivistka a vládní úřednice. Je výkonnou ředitelkou Platformy evropské paměti a svědomí, vzdělávacího projektu Evropské unie, který sdružuje vládní instituce a nevládní organizace ze zemí Evropy a Severní Ameriky, které se zabývají výzkumem, dokumentací, zvyšováním povědomí a vzděláváním o zločinech totalitní moci.\n\nJe vnučkou fyzikálního chemika a nositele Nobelovy ceny Jaroslava Heyrovského, studovala biologii na Karlově univerzitě v Praze, magisterský titul absolvovala v roce 1992. V roce 1997 získala doktorát v oboru molekulární biologie na Cornell University. Byla aktivní v oblasti životního prostředí hnutí od roku 1984. V 90. letech pracovala s environmentálními nevládními organizacemi např. v Indii. Později pracovala jako nezávislá konzultantka na podporu obnovitelných zdrojů energie, jako je větrná energie, v České republice. Za svůj příspěvek k zavedení výkupního tarifu s dlouhodobou zárukou v českém zákoně o obnovitelných zdrojích energie získala od České organizace EUROSOLAR cenu České solární ceny (2004).\n\nV letech 2003–2004 působila v české Straně zelených a kandidovala za ni ve volbách do Evropského parlamentu v roce 2004. V letech 1990–1992 byla členkou Akademického senátu Přírodovědecké fakulty Univerzity Karlovy.\n"}
{"id": "1565075", "url": "https://cs.wikipedia.org/wiki?curid=1565075", "title": "Evžen Kočenda", "text": "Evžen Kočenda\n\nEvžen Kočenda (* 31. ledna 1963, Olomouc) je český ekonom a profesor Univerzity Karlovy. Patří mezi mezi nejpublikovanější a nejcitovanější české odborníky v oborech ekonomie a finance.\n\nEkonomii vystudoval na VŠE v Praze (1985; ing.) a v Ohiu (1992; M.A.), doktorské studium absolvoval na University of Houston v Texasu (1996; Ph.D.). V roce 2004 byl jmenován profesorem. V roce 2017 mu byl udělen vědecký titul doktor věd (DSc.). \n\nV letech 1996–2015 působil na CERGE-EI a rovněž byl vědeckým pracovníkem Národohospodářského ústavu Akademie věd ČR. Jako profesor ekonomie působil mezi lety 2008 a 2013 také na Anglo-americké vysoké škole. Od roku 2015 je jeho vědecká a pedagogická praxe spjata s Institutem ekonomických studií FSV UK. Od roku 2015 je také vědeckým pracovníkem oddělení ekonometrie v Ústavu teorie informace a automatizace AV ČR.\n\nNa Institutu ekonomických studií Fakulty sociálních věd vyučuje aplikovanou ekonomii, je garantem kurzů finanční trhy a mezinárodní finance. Působí jako vedoucí katedry financí a kapitálových trhů a je vedoucím oborové rady doktorského studia. Je členem organizací American Economic Association, Czech Economic Association, Association for Comparative Economic Studies a European Economic Association.\n\nEvžen Kočenda se ve své vědecké činnosti zabývá mezinárodními financemi, ekonomickou transformací, evropskou integrací, výkonností a správou podniků. Působí jako co-editor v časopise Czech Journal of Economics and Finance (od 2014) a Associate Editor v Emerging Markets Finance and Trade (od 2019). Je také členem ediční rady časopisů International Journal of Business Competition and Growth (od 2010), Czech Economic Review (od 2015), Eastern European Economics (od 2017) a Public Sector Economics (od 2017). Podle databáze Web of Science (Core Collection) je autorem téměř 100 odborných článků, jeho H-index je 18; podle databáze Google Scholar má přes 4 000 citací a jeho H-index je 33. Spolu s Alexandrem Černým je autorem knihy „Elements of Time Series Econometrics“, která vyšla již ve třetím vydání. K ekonomickým otázkám se pravidelně vyjadřuje v novinách, rozhlase a televizi.\n\nV roce 2019 získal výzkumnou podporu Donatio Universitatis Carolinae, kterou Univerzita Karlova uděluje vědeckým osobnostem, jež mimořádně přispívají k odborné prestiži univerzity.\n\n"}
{"id": "1565076", "url": "https://cs.wikipedia.org/wiki?curid=1565076", "title": "Seznam panovníků Sia", "text": "Seznam panovníků Sia\n\nVládcové Sia stáli v čele legendárního státu Sia, podle tradičního čínského podání existujícícho od 23. do 18. století př. n. l. Předcházelo mu panování mýtických Tří vznešených a pěti vládců, následoval stát Šang. Rozkládal se v severočínské nížině.\n\nPrvním panovníkem dynastie Sia byl legendární Jü Velký, v čínské mytologii slavný úspěšným bojem proti velkým potopám, kterého si proto vládce Šun vybral za svého nástupce. Po Jüovi nastoupil jeho syn Čchi, čímž bylo zavedeno dědičné nástupnictví. Posledním panovníkem státu Sia byl nehodný Ťie, svržený prvním šangským panovníkem Tchangem.\n\nPanovníci Sia sídlili v různých místech severu Číny, podle tradičního, nicméně sporného, podání v Jang-čchengu () neboli Ťi (, moderní Teng-feng v Che-nanu), Čen-sinu (, Kung-sien v Che-nanu), An-i () neboli Sia-i (, Sia-sien v Šan-si), Pching-jangu (, Lin-fen v Šan-si), Ťin-jangu (, Tchaj-jüan v Šan-si), Šang-čchiou () neboli Ti-čchiou (, Pchu-jang v Che-nanu), Jüanu (, Ťi-jüan v Che-nanu), Lao-čchiou (, Kchaj-feng v Che-nanu v Che-nanu) a Si-che (, Tchang-jin v Che-nanu).\n\nJako délka a období vlády jsou uvedena tradiční data pocházející od Liou Sina (cca 50 př. n. l. – 23 n. l.). Podle chronologie založené na Bambusových análech vládli v letech 1989–1558 př. n. l., podle předběžných výsledků Chronologického projektu Sia-Šang-Čou z roku 2000 panovali v letech 2070–1600 př. n. l.\n"}
{"id": "1565077", "url": "https://cs.wikipedia.org/wiki?curid=1565077", "title": "Pucón", "text": "Pucón\n\nPucón je chilské město a obec, které se nachází v provincii Cautín v regionu Araukánie. Město leží na východním břehu jezera Villarrica pod severním úbočím sopky Villarrica. Pucón je vzdálen asi 70 km západně od chilsko-argentinské hranice, 20 km východně od Villarriky, 100 km jižně od Temuca a 780 km jižně od hlavního města Santiaga. Město obývá obyvatel.\n\nPucón vznikl v roce 1883 jako vojenská pevnost, okolí bylo kolonizováno evropskými přistěhovalci, zejména Němci.\n\nMěsto je známé jako rekreační letovisko – jak pro letní turistiku v nedalekých národních parcích (Villarrica, Huerquehue), koupání v jezerech (Villarrica, Caburgua s vodopády Ojos del Caburgua) či termálních pramenech a kanoistiku na okolních řekách, tak i pro sjezdové lyžování v zimě. Mnoho bohatých Chilanů zde proto vlastní rekreační domy, mj. i prezidenti Chile Sebastián Piñera a Michelle Bacheletová.\n\nMěstem prochází silnice 199-CH, která jej spojuje s Villarricou, Curarrehue a Argentinou. Letecké spojení do města je zajištěno prostřednictví letiště Pucón.\n\n\n"}
{"id": "1565086", "url": "https://cs.wikipedia.org/wiki?curid=1565086", "title": "Jordan Knight", "text": "Jordan Knight\n\nJordan Nathaniel Marcel Knight (* 17. května 1970, Worcester) je americký zpěvák, skladatel a herec. Je vedoucím zpěvákem chlapecké skupiny New Kids on the Block (NKOTB), která se proslavila v 80. a 90. letech 20. století. Po rozdělení New Kids On The Block v roce 1994 zahájil sólovou kariéru. Jeho první sólové album vydané v roce 1999 a jeho nejnovější sólové album vydané v roce 2011 dosáhly číslo 50 na americkém Billboardu 200. Před svou slávou hrál v mládežnické baseballové lize v Dorchesteru, MA. Bylo mu téměř 14 let, kdy nastoupil do kapely New Kids On The Block. Je nejmladší ze šesti dětí. V roce 2014 se Knight spojil s Nickem Carterem z Backstreet Boys pro vydání alba \"Nick & Knight.\" Knight byl soudcem v soutěži \"American Idol\".\n"}
{"id": "1565090", "url": "https://cs.wikipedia.org/wiki?curid=1565090", "title": "Kathoey", "text": "Kathoey\n\nKhatoey, či \"katoey\", \"katoi\" apod. (thajsky กะเทย, foneticky \"kàtʰɤːj\") je označení transsexuálních žen nebo feminizovaných homosexuálů v jihovýchodní Asii, především v Thajsku.\n\nVýraz \"kathoey\" je khmerského původu.\n\n"}
{"id": "1565093", "url": "https://cs.wikipedia.org/wiki?curid=1565093", "title": "Coachella Valley", "text": "Coachella Valley\n\nCoachella Valley je údolí na jihovýchodě Kalifornie. Nachází se mezi jezerem Salton Sea a pohořím San Bernardino Mountains.\nLeží v krajích Imperial County, Riverside County a San Diego County.\nNejvětšími a nejvíce známými městy v údolí jsou Palm Springs a Palm Desert.\n\nÚdolí Coachella Valley se rozkládá mezi San Jacinto Mountains na severozápadě, San Bernardino Mountains na severu, Little San Bernardino Mountains na severovýchodě a východě, Salton Sea na jihovýchodě a Santa Rosa Mountains na jihozápadě.\n"}
{"id": "1565107", "url": "https://cs.wikipedia.org/wiki?curid=1565107", "title": "Kim Petrasová", "text": "Kim Petrasová\n\nKim Petrasová (nepřechýleně Kim Petras, * 27. srpna 1992, Kolín nad Rýnem) je německá zpěvačka, známá díky svému brzkému odhalení transsexuality.\n"}
{"id": "1565108", "url": "https://cs.wikipedia.org/wiki?curid=1565108", "title": "Eliza Radziwiłłovna", "text": "Eliza Radziwiłłovna\n\nEliza Radziwiłłovna (\"Eliza Frederika Luisa Marta;\" 28. října 1803, Berlín – 27. srpna 1834, Bad Freienwalde) byla členkou polské šlechty (Radziwiłłové patřili mezi přední velmože) s královskými předky a touženou nevěstou pruského prince Viléma, budoucího císaře Viléma I.; sňatek jim však nikdy nebyl umožněn.\n\nEliza se narodila jako dcera knížete Antonína Radziwiłła a jeho manželky Luisy Pruské, neteře pruského krále Fridricha Velikého. Princ Vilém, s nímž se do sebe zamilovali, byl její vzdálený bratranec a předpokládaný dědic pruského trůnu.\n\nOčekávalo se, že se Vilém ožení a zplodí další dědice trůnu. Jeho otec a její příbuzný, král Fridrich Vilém III., měl z Vilémova vztahu s Elizou radost, ale u pruského dvora se objevila tvrzení, že její rodina si knížecí titul zakoupila od císaře Maxmiliána I. Habsburského. V očích některých lidí nebyla Eliza považována za dostatečně urozenou, aby se mohla provdat za dědice pruského trůnu. Vilémův starší bratr Fridrich Vilém IV. se oženil s Alžbětou Ludovikou Bavorskou, která byla potomkem jak velmože Bohuslava Radziwiłła, tak knížete Janusze Radziwiłła.\n\nA tak se pruský král v roce 1824 obrátil na bezdětného ruského cara Alexandra I., aby Elizu adoptoval, to však ruský vládce odmítl. Druhý plán adopce byl s Eliziným strýcem princem Augustem Pruským, plán však selhal, když příslušná komise rozhodla, ze adopce \"nemění krev\". Dalším faktorem nezdaru meklenburští příbuzní zesnulé královny Luisy, kteří neměli rádi Elizina otce a byli proti tomuto sňatku, ovlivnili proto ruský a německý dvůr, aby žádost pruského krále odmítli.\n\nNakonec byl v červnu 1826 Vilémův otec nucen požádat o zřeknutí se možného manželství s Elizou. Několik následujících měsíců strávil Vilém hledáním vhodnější nevěsty, svých citů k Elize se však nevzdal. Nakonec požádal Vilém 29. srpna 1826 o ruku o čtrnáct let mladší Augustu Sasko-Výmarskou (písemně a se zásahem jeho otce). Vilém svou sestřenici Elizu naposledy spatřil v roce 1829.\n\nEliza se později zasnoubila s knížetem Bedřichem Schwarzenbergem, ze zásnub však sešlo. Eliza zemřela svobodná v roce 1834 v ozdravných lázních na tuberkulózu.\n\nVilém napsal své sestře Alexandře Fjodorovně, manželce cara Mikuláše I., že \"člověk může opravdu milovat jen jednou v životě\", ale přiznal, že pokud jde o Augustu, \"princezna je milá a chytrá, ale nechává mě chladným\". Přestože Augusta svého manžela milovala a doufala ve šťastné manželství, byl jejich vztah nespokojený; Eliza to věděla a věřila, že ona sama by byla Vilémovi lepší manželkou.\n"}
{"id": "1565109", "url": "https://cs.wikipedia.org/wiki?curid=1565109", "title": "Iván de la Peña", "text": "Iván de la Peña\n\nIván de la Peña López (* 6. května 1976 Santander) je bývalý španělský fotbalista. Nejčastěji hrál na pozici středního záložníka. Pro svoji techniku byl řazen k největším talentům své generace, jeho kariéru však poznamenala četná zranění.\n\nJe odchovancem Racingu Santander, od roku 1991 byl hráčem FC Barcelona a v září 1995 debutoval v nejvyšší soutěži. Se španělskou reprezentací do 21 let byl finalistou Mistrovství Evropy ve fotbale hráčů do 21 let 1996 a čtvrtfinalistou olympijského turnaje. Získal cenu Don Balón pro objev sezóny 1995/96. S Barcelonou vyhrál Primera División 1998, Copa del Rey 1997 a 1998, Supercopa de España 1998, Pohár vítězů pohárů 1996/97 a Superpohár UEFA 1997. V roce 1998 přestoupil do SS Lazio, s nímž vyhrál Pohár vítězů pohárů 1998/99. V Laziu se však neprosadil do základní sestavy, hostoval v Olympique de Marseille a Barceloně a v roce 2002 odešel do RCD Espanyol, kde získal v roce 2007 Copa del Rey a byl finalistou Poháru UEFA 2006/07. V roce 2005 také odehrál pět zápasů za španělskou reprezentaci. Hráčskou kariéru ukončil v květnu 2011. \n\nMěl přezdívku El Pequeño Buda (Malý Buddha) kvůli výšce pouhých 169 cm a vyholené hlavě. \n\n"}
{"id": "1565110", "url": "https://cs.wikipedia.org/wiki?curid=1565110", "title": "Fíkovník egyptský", "text": "Fíkovník egyptský\n\nFíkovník egyptský (\"Ficus sycomorus\"), česky také smokvoň egyptská, moruše fíková, oslí fík, fíkovník sykomora, je listnatý strom z rodu fíkovníků rozšířený v některých částech Afriky a Blízkého východu.\nJedná se o strom dorůstající výšky dvaceti metrů, s širokým kmenem, širokou a hustou korunou a velkými listy. Má poměrně velké plody s průměrem kolem pěti centimetrů dozrávající do žlutočervené barvy, které rostou především na menších větvích přímo na kmeni a na hlavních větvích.\n\nStrom by vysazován už ve starověkém Egyptě, a to jako zdroj ovoce, stínu i dřeva používaného na nábytek, lodě, rakve a sochy. Navíc měl strom pro Egypťany kultický význam, za Staré říše je doloženo uctívání stromu poblíž Memfisu v souvislosti s bohyní Hathor. Před hrobkou faraona Mentuhotepa (přibližně 20. století před naším letopočtem) v Dér el-Bahrí byly vysázeny tamaryšky a fíkovníky egyptské. V Nové říši byly fíkovníky egyptské uctívány v souvislosti s bohyní Nút. Podle Theofrasta (2.-3. století př. n. l.) byl rozmnožován řízkováním.\n\nV Levantě je fíkovník egyptský doložen ve Starém Zákoně. Např. 1. kniha Královská zmiňuje jejich pěstování v Šefele a jejich sběrem se zabíral prorok Ámos ze stejnojmenné knihy. V Novém zákoně je fíkovník egyptský zmiňován v Lukášově evangeliu, kde na něj vylezl celník Zacheus při Ježíšově návštěvě Jericha.\n"}
{"id": "1565121", "url": "https://cs.wikipedia.org/wiki?curid=1565121", "title": "Baobabová alej", "text": "Baobabová alej\n\nBaobabová alej ( \"Allée des baobabs\") jsou dvě řady stromů druhu baobab Grandidiérův lemující cestu z Belon'i Tsiribihina do Morondavy v regionu Menabe na Madagaskaru. Alej měří 260 metrů a tvoří ji dvacet až pětadvacet stromů, vysokých okolo třiceti metrů, jejichž stáří se odhaduje až na 800 let. Alej a několik solitérních stromů v okolí jsou posledními pozůstatky původních baobabových lesů v oblasti.\n\nV roce 2007 prohlásilo madagaskarské ministerstvo životního prostředí alej chráněným územím. Stromy patří k symbolům Madagaskaru a nejvýznamnějším atrakcím pro jeho návštěvníky. Organizace Conservation International proto vytvořila projekt na rozvoj místní ekoturistiky.\n\n"}
{"id": "1565125", "url": "https://cs.wikipedia.org/wiki?curid=1565125", "title": "Bibliografie dějin Českých zemí", "text": "Bibliografie dějin Českých zemí\n\nBibliografie dějin Českých zemí (BDČZ) je bibliografická databáze (knihy, studie a články, recenze a zprávy o literatuře) odborné a vědecké literatury (včetně literatury regionální) z oboru historie a příbuzných vědních oborů (archeologie, etnologie, právní vědy, literární vědy, památkové péče, historické geografie a kartografie, historické onomastiky a toponomastiky, historické demografie, komeniologie, dějin školství aj.). Zachycuje rovněž informace o teoretickém i metodologickém myšlení české historické obce, vědeckých projektech, zprávy z vědeckého života (konference, nekrology, jubilea). \n\nJe pokračováním oborové historické bibliografie trvající nepřetržitě od roku 1905. \n\nRedaktorem oborového periodika Český časopis historický (vychází od roku 1895) byl historik Josef Pekař (1870–1937) a za doby jeho redigování vyšla poprvé Bibliografie české historie jako příloha tohoto časopisu v roce 1905. Na 48 stranách zde bylo zveřejněno 1263 částečně anotovaných záznamů literatury vydané v roce 1904. \n\nOd roku 1907 redigoval bibliografické soupisy Josef Kazimour (1881–1933) a bibliografie vycházela s podporou Historického klubu nepřetržitě do roku 1914, než její vydávání přerušila první světová válka. Obnovena byla až v roce 1922, kdy se podařilo Josefu Kazimourovi doplnit bibliografii za léta 1915–1919 alespoň formou shrnutí. Další bibliografii opět za pětileté období vydal v roce 1926. \n\nKrátce bibliografii zpracovával a redigoval Josef Klik (1896–1945), od roku 1929 byla redaktorkou Stanislava Jonášová-Hájková (1904–1985). Naposledy vyšla bibliografie za rok 1936 (v roce 1938), poté vydávání přerušila druhá světová válka. \n\nV roce 1951 Historický klub vydal zpětně bibliografii v tištěné podobě za léta 1937–1941, mezery za léta 1942–1954 nebyly dosud doplněny. \n\nPro další léta se zpracování a vydávání bibliografie ujal Historický ústav Československé akademie věd (dnes Historický ústav Akademie věd České republiky), při jehož knihovně vzniklo bibliografické pracoviště. Zde bibliografii společně se Stanislavou Jonášovou-Hájkovou zpracovával historik Lumír Nesvadbík (1919–2007). Již v té době byla zahájena spolupráce se slovenskou bibliografkou Annou Škorupovou (* 1925), která přispívala do Bibliografie československé historie záznamy ze slovenských dějin. Po odchodu Stanislavy Jonášové-Hájkové v polovině 60. let se hlavní redakce ujal Věroslav Myška (1927–1982). \n\nPráce v letech před rokem 1989 nebyla dostatečně organizačně, technicky ani personálně zajištěna a za léta 1966–1970, 1978–1979 a 1982–1989 vznikly v souvislé řadě bibliografií mezery. Snahou bylo je zacelit alespoň provizorním řešením, totiž vydáváním pětiletých přehledů, a tak chybějící ročníky alespoň částečně nahradit. \n\nPo roce 1989 se program obnovení a trvalého zpracovávání průběžné historické bibliografie stal jedním ze základních úkolů Historického ústavu Akademie věd České republiky. V polovině 90. let se podařilo vytvořit stabilní a kvalitní tým bibliografů, od roku 2013 je bibliografické pracoviště odděleno od knihovny a zařazeno do organizační struktury Historického ústavu jako samostatné vědecké oddělení pod názvem Oddělení historické bibliografie. \n\n\"Bibliografii dějin Českých zemí\" se podařilo stabilizovat a byly tiskem vydány svazky za jednotlivá léta: pět svazků \"Bibliografie dějin Československa\" za léta 1976–1977, 1980–1981, 1990, 1991 a 1992, devět svazků \"Bibliografie dějin Českých zemí\" za léta 1993–2001 a dva svazky výběrových soupisů cizojazyčných bohemikálních prací určených především pro zahraniční bohemisty \"Select Biblography on Czech History 1990–1999 a 2000–2004\". \n\nOd roku 2006 byl přílohou tištěných ročenek CD-ROM s kompletní bibliografickou databází. \n\nNaposledy vyšla \"Bibliografie dějin Českých zemí\" tiskem za rok 2001 v roce 2009; od roku 2010 bylo vydávání tištěných ročenek ukončeno. \n\nVe formě bibliografické databáze byla česká historická bibliografie zveřejněna na internetu v roce 2000. V roce 2013 byly bibliografické záznamy převedeny firmou KP-SYS s.r.o. Pardubice do mezinárodního formátu MARC21. \n\nV roce 2019 databáze obsahovala více než 460 000 záznamů, ročně přibývá ca 10 000–15 000 záznamů. \n\nZáznamy obsahují: jméno autora, údaje o názvu, nakladatelské údaje včetně fyzického popisu, mezinárodní standardní číslo knihy (ISBN), klíčová slova, systematiku (vlastní třídění BDČZ), geografický, biografický a chronologický údaj.\n\nSnahou bibliografů je obohacovat bibliografické záznamy o plné texty, což je u jednotlivých záznamů označeno symbolem - viz obrázek vpravo. Kromě toho existuje samostatné tlačítko Zdigitalizované dokumenty umístěné na úvodní stránce, po jehož rozkliknutí se objeví záznamy s připojenými plnými texty. \n\nV letech 1997–1999 a 2000–2002 Grantová agentura České republiky poskytla prostředky na \"Kompletní bibliografii sta ročníků Českého časopisu historického (1895–1968, 1969–2002)\" jako pomůcku pro současnou i budoucí badatele a historickou obec, která byla vydaná formou CD-ROM. \n\nV letech 2012–2016 byla \"Bibliografie dějin Českých zemí\" zařazena jako prioritní projekt společenských a humanitních věd v Cestovní mapě ČR velkých infrastruktur pro výzkum, experimentální vývoj a inovace a Historický ústav AV ČR se stal příjemcem projektu Ministerstva školství, mládeže a tělovýchovy ČR. Cílem projektu v těchto letech byl další vývoj on-line databáze a integrace do systému národních historických bibliografií Evropy (patnáct historických bibliografií z třinácti zemí) v rámci iniciativy Evropské historické bibliografe (European Historical Bibliogragraphies, http://www.histbib.eu/) a spolupráce na databance Literaturdokumentation zur Geschichte Ostmitteleuropas (http://www.litdok.de/cgi-bin/litdok), jejíž koordinátorem pro sedm zúčastněných zemí je Herder Institut v Marburgu. Zde byly v řadě Bibliographien zur Geschichte und Landeskunde Osteuropas vydány tři svazky historických bibliografií českých zemí a Slovenska. \n\nOd roku 2014 Oddělení historické bibliografie kooperuje s Národní knihovnou ČR na tvorbě a doplňování jmenných autorit. \n\nV roce 2016 byl zveřejněn Souborný katalog české a slovenské historiografie zpřístupňující společně Bibliografii dějin Českých zemí (Historický ústav AV ČR), Bibliografii dějin Slovenska (Historický ústav SAV) a Bibliografii českého archivnictví (Národní archiv České republiky v Praze), k nimž byla v roce 2020 připojena ještě Akademická encyklopedie českých dějin (https://aecd.kpsys.cz). Souborný katalog umožňuje společné vyhledávání ve všech těchto databázích a obsahuje více než 500 000 záznamů (rok 2019). \n\nPro léta 2019–2022 se Bibliografie dějin Českých zemí stala součástí projektu \"Digitální výzkumná infrastruktura pro jazykové technologie, umění a humanitní vědy\" LINDAT/CLARIAH-CZ (https://clariah.lindat.cz/), který je společným národním uzlem ČR evropských výzkumných infrastruktur CLARIN ERIC (Common Language Resources and Technology Infrastructure) a DARIAH ERIC (Digital Research Infrastructure for the Arts and Humanities). Cílem projektu je zpřístupnit digitalizované zdroje národních kulturních, paměťových či vzdělávacích institucí zahrnující obory jazykovědy, historie, archeologie, historické bibliografie, filosofie, vědy o kultuře, historie umění, filmové kultury, vizuálních umění, muzikologie a historie hudby, etnologie a folklóru. Partnerskými institucemi jsou Filosofický ústav AV ČR, v.v.i., Historický ústav AV ČR, v.v.i., Ústav pro jazyk český AV ČR, v.v.i., Knihovna Akademie věd ČR, Masarykova univerzita v Brně, Moravská zemská knihovna v Brně, Národní filmový archiv, Národní galerie Praha, Národní knihovna České republiky a Západočeská univerzita v Plzni. Hlavním řešitelem projektu je Univerzita Karlova v Praze.\n\n\n"}
{"id": "1565126", "url": "https://cs.wikipedia.org/wiki?curid=1565126", "title": "Anna Alžběta Luisa Braniborsko-Schwedtská", "text": "Anna Alžběta Luisa Braniborsko-Schwedtská\n\nAnna Alžběta Luisa Braniborsko-Schwedtská (22. dubna 1738, Schwedt – 10. února 1820, Berlín) byla pruskou princeznou. Narodila se jako dcera markraběte Fridricha Viléma Braniborsko-Schwedtského a jeho manželky, princezny Žofie Doroty Pruské.\n\nAnna Alžběta Luisa byla jedním z pěti dětí markraběte Fridricha Viléma Braniborsko-Schwedtského a Žofie Doroty Pruské. Mezi její sourozence patřila württemberská vévodkyně Bedřiška Braniborsko-Schwedtská a hesensko-kasselská lantkraběnka Filipína Braniborsko-Schwedtská.\n\nJejí otec byl synem markraběte Filipa Viléma Braniborsko-Schwedtského a princezny Jany Šarloty Anhaltsko-Desavské.\n\nMatka se narodila jako dcera pruského krále Fridricha Viléma I. a Žofie Doroty Hannoverské. Přes matku tak byla Anna Alžběta Luisa neteří pruského krále Fridricha Velikého.\n\nDne 27. září 1755 se Anna Alžběta na zámku Charlottenburg v Berlíně provdala za svého strýce prince Augusta Ferdinanda Pruského, mladšího bratra své matky. Byl o osm let starší než Anna Alžběta a narodil se jako nejmladší syn pruského krále Fridricha Viléma I. a Žofie Doroty Hannoverské, dcery britského krále Jiřího I.\n\nPár měl spolu sedm dětíː\n\n\nBiologickým otcem její dcery Luisy narozené v roce 1770 mohl být hrabě Friedrich Wilhelm Carl von Schmettau. Luisa byla popisována jako krásná, vtipná a milá. Švédská princezna Hedvika Alžběta Šarlota ji v době své návštěvy v roce 1798 popsala taktoː \"\"Odpoledne jsme navštívili princeznu, která žila v Bellevue na předměstí Berlína. Je to malá vila, velmi vhodná pro soukromou osobu, ale ne pro členku královského rodu. Přijetí zde bylo docela odlišné od toho u mé tety. Ferdinandova manželka byla ujatá, bylo zřejmé, že na nás chce zapůsobit. Byla jsem samozřejmě zdvořilá, ale poté, co jsem si všimla, že nasadila povýšený tón a že mě chce uvést do rozpaků, odpověděla jsem stejným způsobem a ukázala stejnou povýšenost. Princezna už není mladá, je jistě krásná, vypadá jako aristokratická Francouzka, ale ne jako princezna, protože na ní není nic královského. Nemyslím si, že je příliš chytrá, ale příjemně se s ní konverzuje a je docela sebevědomá.\"\"\n\nAnna Alžběta Luisa byla jedním z několika členů královské rodiny, kteří zůstali po během francouzské okupace v roce 1806 v Berlíně. Zatímco většina královské rodiny odešla, údajně kvůli kritice Napoleona, kterou vyjádřili, a členové královského dvora je buď následovali nebo odjeli na své statky, Anna Alžběta Luisa s manželem a princeznou Vilemínou Hesensko-Kasselskou, údajně kvůli \"jejich vysokému věku\", v Berlíně zůstali, spolu s princeznou Augustou Pruskou, která byla tou dobou těhotná.\n\nJeden návštěvník ji v roce 1813–14 okomentoval slovyː \"Nikdy jsem neviděl tak formální, upjatou a nepříjemnou starou ženu - \"vieille cour outree\", a vyděsila mě k smrti. Byl jsem rád, že jsem se dostal pryč\".\n\nV Berlíně zemřel 2. května 1813 její manžel August Ferdinand a Anna Alžběta Luisa ovdověla. Ona sama zemřela o necelých sedm let později, 10. února 1820 v Berlíně a byla pohřbena v Berlínské katedrále.\n"}
{"id": "1565129", "url": "https://cs.wikipedia.org/wiki?curid=1565129", "title": "Duo Harding", "text": "Duo Harding\n\nEkvilibristické a silácké Duo Harding tvořili manželé František a Anči Hrdinkovi. František Hrdinka se narodil 2. dubna 1883 a byl zakladatelem dělnického atletického klubu Ursus v Praze a cirkusu Harding. V tomto cirkuse vystupoval František spolu se svou manželkou Annou, řečenou Anči. František s Anči jezdili se svým představením a cirkusem po světě, měli nasmlouvané štace po Skandinávii, Velké Británii, Vídni, ale i ve Spojených státech. V Čechách vystupovali v divadle Varieté, v Koruně, v Lunaparku Eden, ale hlavně v Lucerně. V jejich cirkuse dokonce vystupoval i Gustav Frištenský. Jejich vrcholným číslem bylo, kdy Anči jednou rukou zvedla svého manžela nad hlavu. Proto se o ní říkalo, „\"kdo by to řek' do ženský, vždyť je jako Frištenský“\".\n\nV dobových novinách byla Františkova postava popisována jako anatomická zvláštnost, dokonce byl často přítomen při přednáškách profesorů lékařství, kde mladým medikům předváděl jednotlivé svaly. Františkova manželka „Anči“ se narodila 11. března 1897, byla tedy o čtrnáct let mladší než její choť. Ovšem i ona se zapsala do sportovních dějin sama za sebe. Kromě cirkusových čísel se svým manželem se totiž začala věnovat také zápasu. Jejím trenérem nebyl nikdo jiný než věhlasný Josef Steinbach. Trénovali spolu zejména v Německu, Dánsku a Rakousku. Anči si začala zápasnictvím vydělávat, hlavně ve Velké Británii byl ženský zápas velmi populární, a proto zápasila zejména tam. V prvním mistrovství světa v ženském řecko-římském zápase, který se odehrával v pražské Lucerně, se Anči stala jednoznačnou vítězkou. Zajímavostí je, že Anči Hrdinková na této soutěži vystupovala také jako tajemná maska. Startovala tedy nejen za sebe, ale také jako tajemná žena s černou maskou na obličeji a porazila tak všechny své soupeřky rovnou dvakrát! Po tomto úspěchu u řecko-římského zápasu zůstala a jezdila po závodech různě po světě. \n\nStopa Dua Harding končí ve třicátých letech.\n"}
{"id": "1565134", "url": "https://cs.wikipedia.org/wiki?curid=1565134", "title": "Národní řád Juana Mory Fernándeze", "text": "Národní řád Juana Mory Fernándeze\n\nNárodní řád Juana Mory Fernándeze (: Orden Nacional Juan Mora Fernández) je státní vyznamenání Kostarické republiky založené roku 1991. Řád je udílen prezidentem republiky za rozvoj mezinárodních vztahů mezi Kostarikou a dalšími státy.\n\nŘád založil kostarický prezident Rafael Ángel Calderón Fournie a ministr zahraničních věcí Bernd H. Niehaus Quesada usnesením č. 20572-RREE ze dne 11. července 1991. Řád nese jméno prvního prezidenta Kostariky Juana Mory Fernándeze. Udílen je cizím státním příslušníkům za zvláštní služby v oblasti mezinárodních vztahů mezi Kostarikou a dalšími zeměmi. Jako první toto vyznamenání dne 26. ledna 1993 obdržel španělský král Juan Carlos I. se svou ženou Sofií Řeckou.\n\nVelmistrem řádu je úřadující prezident republiky. O udělení řádu rozhoduje Rada řádu která se skládá z kostarického prezidenta nebo jeho zástupce, ministra zahraničních věcí, náměstka ministra zahraničních věcí a vedoucího protokolu z ministerstva zahraničí. \n\nŘádový odznak má tvar bíle smaltované zlatě lemované pěticípé hvězdy s cípy zakončenými podle vzoru maltézkého kříže. Hvězda je položena na zlatý pětiúhelník s konkávními stranami. Pětiúhelník je tvořen různě dlouhými paprsky. Ve středu je zlatý kulatý medailon s portrétem Juana Mory Fernándeze. Medailon je lemován tmavě modře smaltovaným pruhem se zlatým nápisem JUAN MORA FERNANDEZ.\n\nStuha řádu je červená. Oba její okraje jsou lemovány sadou tří úzkých pruhů v barvě bílé, tmavě modré a opět bílé. Svým barevným provedením tak stuha odpovídá barvám státní vlajky.\n\nŘád je udílen v šesti řádných třídách:\n\n"}
{"id": "1565142", "url": "https://cs.wikipedia.org/wiki?curid=1565142", "title": "Proškův mlýn", "text": "Proškův mlýn\n\nProškův mlýn stojí uprostřed Poteplí, místní části obce Malé Kyšice ležící ve Středočeském kraji České republiky, západně od Prahy. Obcí protéká potok Kačák. Starobylý Proškův mlýn je od 17. prosince 1987 zapsán do Ústředního seznamu kulturních památek České republiky pod číslem 26890/2-4084. Vedle něj stojí budova hostince (v roce 2020 restaurace „U Netopýra“), hájovna a na ně navazuje podél potoka Kačáku rozsáhlá chatová zástavba. Někdejší koupaliště již na začátku 21. století není v provozu. Od roku 1923 je osada součástí obce Malé Kyšice, předtím patřila k Hornímu Bezděkovu. V písemných dokumentech se mlýn objevuje v 15. století, za několik století měnil mnohokrát své majitele i nájemce. Mlýn byl v provozu do začátku druhé světové války.\n\nDnešní název Poteplí se v průběhu věků se měnil. V minulosti byly známy varianty Poteply, Podteplí nebo Potepl. Název měl vzniknout pro místo, na kterém se usadili lidé a které mělo ležet (snad) \"pod teplým\" vrchem. V Profousových Místních jménech v Čechách se název nevyskytuje. Jiní badatelé se domnívají, že zde mohla v minulosti stát osada Teplý a stavení (včetně mlýna) u potoka byla nazvána \"Pod Teplým\".\n\nPodle místopisných historických prací a map zjistit důvod vzniku a změn názvu nelze. Na Mapě okresu unhošťského z roku 1909 (sestavená a nakreslená okresním cestmistrem J. Náprstkem) je uveden jediný název Poteplí. V roce 1923 v souvislosti se vznikem samostatné obce Malé Kyšice se v kronice obce objevuje současně i název Poteply.\n\nNejstarší písemné prameny o vzniku osady a mlýna při potoku Kačák se nedochovaly. Určitě území, na němž mlýn stojí, bylo královským majetkem a náleželo ke královského hradu Křivoklát. Od císaře Zikmunda Lucemburského obdržel Lukáš Kladenský z Kladna zápisem blíže nejmenovaný mlýn a louku nad potokem Loděnickým; zda se jednalo o tento mlýn, není ze zápisu zřetelné.\n\nPrvní konkrétní písemná zmínka je z roku 1548, kdy po bezdětném Jetřichu Bezdružickém z Kolovrat zdědili majetek jeho bratranci Jan, Vladislav a Ludvík. \"Mlýn pod Teplým\" obdržel Vladislav Bezdružický z Kolovrat. V roce 1566 smlouvou mlýn s loukami a zahradami a i potepelským mlynářem Janem (i s ročním platem jedna kopa grošů českých) převedl na preláty \"kostela pražského\". Mlynář Jan je prvním prokázaným nájemcem mlýna; z obavy před trestem pro pytláctví však mlýn brzy opustil.\n\nRoku 1573 se připomíná Jiřík, mlynář z \"Poteplího\". V roce 1630 v mlýně hospodařil mlynář a cestmistr v Unhošti Kašpar Votava. Ale již v roce 1633 \"prošacován byl mlýn nemálo spustlý\" Václavem Jiříkem Prušákem. Za třicetileté války mlýn vyhořel, mlynář Kašpar Votava mlýn opět obnovil. Obyvatelé Unhoště se ukrývali před švédským i císařským vojskem v rozsáhlých křivoklátských lesích, potepelský mlýn byl průchozím místem. Mlynář Karel Votava se uvádí jako mlynář ještě v roce 1652.\n\nV roce 1669 má mlýn nového nájemce - Matěje Svaška, rovněž unhošťského cestmistra.\n\nV Tereziánském katastru z roku 1713 se uvádí, že \"Jan Svašek Mlynář drží mlýn kapituly\". O rok později se dozvídáme, že mlýn pod Teplým o dvou kolech s pilou a stoupnou koupil Zikmund Valentin Hrzán, hrabě z Harasova, rada a místopředseda České komory. V roce 1717 mlýn prodal Terezii Eleonoře, ovdovělé ze Siegberku, rozené hraběnce z Říčan za 10 000 zl. Jí mlynář Jan Svašek platil ročně nájem 60 zl. Terezie Eleonora mlýn v roce 1726 prodala hejtmanovi Rakovnického kraje Ferdinandu Kustošovi ze Zubří a Lipky a ten ho v roce 1744 prodal klášteru Voršilek na Novém Městě pražském.\n\nPo zrušení kláštera Voršilek císařem Josefem II. připadl mlýn Náboženskému fondu, poté byl prodán roku 1787 Antonínu Vítkovi ze Salcberku za 19 000 zl.\n\nDalší údaj nacházíme v Gruntovní knize k roku 1803: jako majitelé jsou uvedeni Matěj a Kateřina Bělohlávkovi. Po jejich smrti byl \"pozůstalostním přiřknutím\" dne 26. března 1846 na mlýně zajištěn podíl synovi Josefu Bělohlávkovi. Dozvídáme se, že nekonal žádné robotní povinnosti.\n\nJosef Bělohlávek prodal mlýn Františku Bělohlávkovi a jeho manželce Kateřině. Po jeho smrti 23. května 1876 převzala polovinu mlýna jeho manželka Kateřina \"proti knihovnímu zjištění podílů nezletilých dětí Emilie, Marie Barbory, Antonína a Anny\". Vdova se provdala za Ludvíka Slapničku, ten se však z neznámých důvodů zastřelil. Vdova Slapničková zadlužený mlýn v roce 1879 prodala manželům Čechmanovým za trhovou cen 16 000 zl. Manželé převzali mlýn i s dluhy, které na něm vázly, a protože se jim je nepodařilo zaplatit, byl mlýn dán do dražby (Václav Čechman se oběsil). V exekuční dražbě v roce 1882 byl mlýn prodán vydražiteli Maxu Kirschbergovi ze Smíchova za 12 205 zl. Ten ho ještě téhož roku i s pozemky prodal Rudolfu a Rozálii Kalousovým z Nového Strašecí (za trhovou cen 14 600 zl.), ti ihned odprodali část pozemků. Ale ani oni ho nedrželi dlouho, za několik měsíců (na jaře 1883) mlýn a zbývající pozemky prodali Janovi a Anežce Konvalinkovým, nájemcům nedalekého Mosteckého mlýna v Bratronicích. Vdova Anežka Konvalinková prodala mlýn 10. srpna 1892 své dceři Anně a jejímu manželovi Josefu Proškovi z Chyňavy. Anežce Konvalinkové byl v mlýně vyhrazen doživotní výměnek.\nS mlynářem Josefem Proškem se v mlýně objevuje jméno Prošek.\n\nJosef Prošek byl roku 1902 zvolen starostou nejprve v Chyňavě a později také v Horním Bezděkově. V roce 1904 část zahrady dal změnit na stavební parcelu, na ní postavil budovu budoucího hostince. Zemřel 19. černa 1908 (bylo mu 38 let), jeho polovici převzala manželka Anna s podíly nezletilých dětí Josefa (*1893), Fanynky (*1895) a Karla (*1906). Vdova Anna Prošková se znovu provdala za Josefa Chaloupku a postoupila mu polovinu nemovitosti. Manželství nebylo šťastné, po rozchodu s ním se jí podařilo jeho polovinu odkoupit zpět (notářský zápis zachován). \n\nNejstarší syn Josefa a Anny Proškových Josef vystudoval pozemní stavebnictví a architekturu na Vysokém učení technickém v Praze. V roce 1913 nastoupil na místo na vládním úřadě v Makedonii ve městě Špit. Po vypuknutí války vstoupil do srbské armády a vrátil se jako legionář. V Makedonii se oženil se Srbkou a měli jednu dceru. Z fronty se vrátil s podlomeným zdravím, v nedožitých třiceti letech zemřel (+1923).\n\nMajitelem mlýna a pokračovatelem v mlynářské tradici se stal mladší syn Josefa a Anny Proškových Karel, který se oženil v roce 1933 s Růženou, roz. Franclovou, rovněž dcerou mlynáře. Z jejího věna bylo v Poteplí ještě téhož roku postaveno koupaliště. Karlova matka Anna si vyhradila v mlýně právo užívání. \n\nV mlýně je dodnes částečně zachováno vybavení, v obytné části černá kuchyně s pecí a udírnou ze 17. stol., v mlýnici mlýnský kámen a stolice. Stávající strojní zařízení pochází ze druhé poloviny 19. stol. Mlýn byl v provozu do začátku druhé světové války, po válce byla snaha mlýn znovu zprovoznit, ale Karel Prošek nemohl živnost pro nemoc dále provozovat. Jeho matka Anna Prošková zemřela v potepelském mlýně 4. června 1945. Při vynášení rakve z mlýnského stavení spustil syn Karel Prošek mlýn, aby jí zaklapal na poslední cestě.\n\nDnes mlýn využívají potomci Proškovy rodiny jako rekreační sídlo.\n\nK potepelskému mlýnu nerozlučně patří i sousední budova - hostinec se sálem postavený Karlem Proškem. Jeho častými hosty bývali místní usedlíci, obyvatelé Malých Kyšic a později také obyvatelé okolních chat. \n\nPrvním nájemcem byl Bedřich Fricke. Dětství a mládí prožil v Pardubicích, oženil se se dcerou řídícího učitele unhošťské měšťanské školy Františka Melichara. Často měnil zaměstnání, mj. pracoval jako účetní pivovaru v Kročehlavech (dnes Kladno-Kročehlavy) a jako úředník v Praze. Brzy se začala u něho projevovat tuberkulóza, proto zanechal dřívějších zaměstnání a v roce 1904 si pronajal v Poteplí hostinec v lesích s představou, že se zde uzdraví. Zde založil redakci protiválečného časopisu \"Odzbrojte\". Název časopisu převzal ze stejnojmenného pacifického románu Berthy von Suttnerové, pozdější nositelky Nobelovy ceny míru (1905). První číslo časopisu vyšlo v Poteplí 1. října 1904 s úvodníkem Berty von Suttnerové (s ní si Bedřich Fricke dopisoval), kterým ona vítá časopis mezi bojovníky za mír. Druhé číslo vyšlo 1. listopadu 1905, bylo to současně číslo poslední; časopis byl c. k. hejtmanstvím v Kladně zastaven.\n\nBedřich Fricke překládal z francouzštny, přeložil mj. román Julese Verna Zemí šelem.\n\nZemřel v Unhošti v bytě svého tchána 4. března 1905.\n\nDnes je restaurace U netopýra vyhledávaným místem zastavení turistů a cyklistů. \n\nV zátočině okresní silnice Unhošť – Nouzov – Nižbor pod restaurací U Netopýra byl 27. července 1947 odhalen památník příslušníků Rudé armády, kteří v květnových dnech roku 1945 v Poteplí za nezjištěných událostí zemřeli. Jednalo se o dva vojáky, kteří do památníku byli uloženi z jiného místa.   \n\n"}
{"id": "1565144", "url": "https://cs.wikipedia.org/wiki?curid=1565144", "title": "Francis Hopkinson (politik)", "text": "Francis Hopkinson (politik)\n\nFrancis Hopkinson (21. září 1737, Pensylvánie – 9. května 1791, Pensylvánie) byl americký politik. Navrhl americké papírové peníze, první mince Spojených států a první verzi americké vlajky. V červenci 1776 byl také jedním z signatářů Deklarace nezávislosti jako delegát za New Jersey. Pracoval v různých funkcích v první vládě Spojených států. Byl delegátem druhého kontinentálního kongresu a byl také členem rady pro námořnictvo Navy Board. Dne 30. září 1789 se stal prvním federálním soudcem okresního pensylvánského soudu Eastern District Court. \n\nHopkinson se narodil 2. října 1737 (Gregoriánský kalendář), 21. září 1737 (Juliánský kalendář) ve Filadelfii v Pensylvánii. Hopkinson byl synem Thomase Hopkinsona a Mary Johnson Hopkinson. Dne 1. září 1768 se oženil s Ann Borden. Měli spolu pět dětí. Byl otcem Josepha Hopkinsona, který byl členem Sněmovny reprezentantů Spojených států a stal se také federálním soudcem.\n\nV roce 1757 získal titul Artium Baccalaureus na College of Philadelphia (univerzita v Pensylvánii) a titul Artium Magister v roce 1760 na stejné instituci. Byl první rodilý americký skladatel písní, skládal od roku 1759. V roce 1761 byl tajemníkem Commission of the Provincial Council (provinční rada Pensylvánie). Uzavřel v toto roce smlouvu mezi Pensylvánií a některými indiánskými kmeny. V letech 1761 až 1766 měl ve Filadelfii soukromou praxi. V roce 1763 se stal celním úředníkem v Salemu v provincii New Jersey. Od května 1766 do srpna 1767 žil v Anglii v naději, že se stane celním úředníkem pro celou Severní Ameriku. Nebyl sice úspěšný, ale seznámil se v Anglii s budoucím premiérem lordem Frederickem Northem, trávil čas se svým bratrancem biskupem ve Worcesteru Jamesem Johnsonem a malířem Benjaminem Westem. Po návratu domů v roce 1768 si ve Filadelfii založil obchod s látkami a portským vínem. V letech 1772 až 1773 byl celníkem v New Castle v provincii Delaware. Svou soukromou praxi obnovil v Bordentownu v letech 1773–1774. Od roku 1774 do roku 1776 byl členem New Jersey Provincial Council (provinční rada v New Jersey). Byl členem Výkonné rady New Jersey od 13. ledna 1775 do 15. listopadu 1775. Dne 8. května 1775 začal pracovat u Nejvyššího soudu v New Jersey. V roce 1776 mu byla nabídnuta funkce soudce u tohoto soudu, ale on úřad odmítl. Byl delegátem druhého kontinentálního kongresu od 22. června 1776 do 30. listopadu 1776. Byl signatářem Deklarace nezávislosti Spojených států. Od roku 1776 do roku 1777 byl členem rady námořnictva ve Filadelfii. Od roku 1778 do roku 1781 byl pokladníkem instituce Continental Loan Office (Kancelář pro kontinentální půjčky) ve Filadelfii. Od roku 1779 do roku 1789 byl soudcem Admiralty Court of Pennsylvania. Byl členem výboru Pennsylvania Convention, který ratifikoval ústavu Spojených států.\n\nHopkinson byl autorem populárního vysílání a politické satiry (jeux d'esprit) ve formě básní a brožur. Některé byly široce distribuovány a velmi pomáhaly při vzbuzování a podpoře ducha politické nezávislosti během americké revoluce. Jeho hlavní spisy jsou „\"A Pretty Story Written in the Year of Our Lord 1774\"“ (1774), satira o králi Jiřím III. „\"The Prophecy\" “ (1776) a esej „\"The Political Catechism“\" (1777).\n\nDalšími pozoruhodnými esejemi jsou „Typographical Method of conducting a Quarrel (Typografická metoda vedení hádky)“, „Essay on White Washing“ a „Modern Learning“. Mnoho z jeho spisů lze nalézt v publikaci „Miscellaneous Essays and Occasional Writings (Různé eseje a příležitostné spisy)“, publikovaném ve Filadelfii ve třech svazcích v roce 1792 (viz Bibliografie). V 17 letech Hopkinson začal hrát na cembalo kolem roku 1750 si opisoval árie, písně a instrumentální skladby mnoha evropských skladatelů. Je zařazován mezi první v Americe narozené skladatel hudby. V roce 1759 vydal píseň „My Days Have Been So Wondrous Free“. V roce 1760 byl ve hře na cembalo tak dobrý, že mohl vystupovat s profesionálními hudebníky na koncertech. Některé z jeho pozoruhodnějších písní jsou: „The Treaty“, „The Battle of the Kegs“, a „The New Roof“. Hrál také na varhany ve Filadelfském kostele a složil nebo editoval řadu kostelních písní a žalmů. V osmdesátých letech 17. století Hopkinson připojil nástroj zvaný skleněná harmonika k cembalu a vymyslel Bellarmonic, nástroj využívající tóny kovových koulí.\n\nNa jeho alma mater, University of Pennsylvania je po něm pojmenována jedna z budov.\n\n\n\n\n\n\n"}
{"id": "1565157", "url": "https://cs.wikipedia.org/wiki?curid=1565157", "title": "Páni z Kamence", "text": "Páni z Kamence\n\nPáni z Kamence (původně \"Páni z Vesty\") byli osterlandsko-míšeňský rod, který byl štaufským panovníkem Fridrichem I. Barbarossou dosazen do hornolužického Kamence, kde sídlil na zdejším hradu. Pod jejich patronací proběhla plánovitá výstavba města i založení kláštera Marienstern. V roce 1318 byl Kamenec i hrad obležen braniborským markrabětem Waldemarem, který donutil pány z Kamence město postoupit. Po smrti Waldemara přešlo město pod vládu českého krále Jana Lucemburského, což se projevilo změnou městského znaku, v němž byl štít pánů z Kamence s černým orlím křídlem nahrazen českým lvem. Po vzpouře měšťanstva proti městskému hradu a usedlosti pánů z Kamence a jejich vazalů v roce 1409 se Václav IV. přiklonil na stranu měšťanů a potrestal pány z Kamence faktickým vyvlastněním městského léna.\n\nRod Pánů z Kamence se původně nazýval \"z Vesty\", což je jméno vesnice u Weißenfelsu. Od konce 12. století je doložen ve službách míšeňských markrabat (např. Burchart von Vesta, Syfrid von Vesta). Zakladatelem rodu usazeného v Kamenci byl Bernard I. z Vesty, který se v roce 1206 objevuje v listinách míšeňského markrabího Dietricha. Tento Bernard byl v době christianizace Horní Lužice pověřen správou právě zakládaného města Kamence, které nechal plánovitě vystavět a založil zde také farní kostel. Město z dřevěných domů následně vyhořelo, načež bylo obnoveno jeho synem Bernhardem II. z Kamence. V roce 1225 požádal Bernard II. generální kapitulu cisterciáckého řádu o povolení k založení ženského kláštera. Po své smrti v roce 1248 zanechal syny Witega I., Bernarda III. a Bernarda IV., kteří společně dne 13. října 1248 založili klášter cisterciaček Marienstern. Nejvýraznější osobností rodu byl bezesporu Bernard III., který se po studiích v Itálii stal míšeňským děkanem, proboštem a později biskupem a zároveň diplomatem na dvoře vratislavského vévody Jindřicha III. a poté na dvoře Oty Braniborského. Služby braniborského markraběte potom opustil a dal přednost Slezsku, kde se stal kancléřem vévody Jindřicha Probuse. Po vévodově náhlém skonu se Bernard III. z Kamence objevil na podzim 1290 na pražském královském dvoře a jako znalec slezsko-polských poměrů pomohl Václavu II. při expanzi do Polska. V Kamenci se roku 1295 zasadil o výstavbu špitálu Marie Magdalény. Na počátku 14. století měli páni z Kamence patronát nad kameneckou farností a klášterem Marienstern. V roce 1318 však po dobytí Kamence braniborským markrabětem Waldemarem tato práva ztratili a Kamenec se stal svobodným městem. Během krvavé noci v roce 1409 došlo ke konfliktu měšťanů a vazalů tohoto rodu, což Václav IV. vyřešil odebráním všech městských privilegií a trestem pro pány z Kamence ztrátou výsad po dobu dvou let a peněžitou sankcí, která znamenala fakticky vyvlastnění městského léna. V roce 1432 odprodal Borso III. z Kamence městu rodový hrad na zámeckém vrchu (\"Schlossberg\"). Po ztrátě hradu Páni z Kamence obývali své domy uvnitř města, a spravovali svá léna v obcích Bernstadt, Albernsdorf, Schönau, Berzdorf, Kiessdorf a Dittersbach, v panství Pulsnitz a vesnicích v sousedství kláštera Marienstern. Poslední pán z Kamence Christoph pravděpodobně zemřel roku 1491 jako řádový rytíř v Prusku.\n\nBernard I. z Vesty, zakladatel Kamence († před r. 1220) ∞ Mabilia\n\n\n\n\n"}
{"id": "1565159", "url": "https://cs.wikipedia.org/wiki?curid=1565159", "title": "Eva Suchánková", "text": "Eva Suchánková\n\nEva Suchánková (* 12. ledna 1935 Olomouc) je česká pedagožka a amatérská herečka, zakladatelka \"Divadelního spolku Historia\".\n\nVystudovala Gymnázium Jiřího Wolkera v Prostějově, poté pracovala jako konstruktérka v Stavoprojektu a později jako vychovatelka. Při práci vystudovala Oděvní průmyslovku, Pedagogickou fakultu Univerzity Palackého a loutkářství na Divadelní fakultě Akademie múzických umění v Praze. V letech 1977–1992 učila na základních uměleckých školách v Prostějově a Plumlově. V roce 1990 založila \"Divadelní spolek Historia\", který se věnoval historickým scénkám v dobových kostýmech, ale i přednáškám o dějinách oděvnictví a adaptacím divadelních her.\n\nV roce 2007 obdržela historicky první Cenu města Prostějova, o 8 let později Medaili Ministerstva školství, mládeže a tělovýchovy 1. stupně za dlouhodobou vynikající pedagogickou činnost.\n\n"}
{"id": "1565160", "url": "https://cs.wikipedia.org/wiki?curid=1565160", "title": "Jestřábník klamný", "text": "Jestřábník klamný\n\nJestřábník klamný (\"Hieracium decipiens\") je druh rostliny z čeledi hvězdnicovité. Je to vytrvalá, žlutě kvetoucí bylina s přízemní růžicí listů a jedním nebo několika poměrně velkými úbory. Náleží do skupiny \"Hieracium nigrescens\" agg. (\"H. alpinum\" ≥ \"H. murorum\"). Vyskytuje se jako endemit výhradně v Krkonoších, kde je jedním z nejběžnějších vysokohorských jestřábníků.\n\nJestřábník klamný je vytrvalá bylina s přízemní růžicí listů a lodyhou dorůstající výšky asi 15 až 30 cm. Lodyha bývá mírně zprohýbaná, po celé délce více či méně chlupatá. \nPřízemní růžice se skládá ze 4 až 6 řapíkatých listů. Vnější jsou podlouhle eliptické až obkopinaté, na bázi klínovité, na vrcholu zaokrouhlené, celokrajné nebo na okraji drobně zubaté; vnitřní podlouhle eliptické až obkopinaté, na vrcholu tupě špičaté, na bázi klínovité nebo s čepelí postupně sbíhající na řapík. Na okraji jsou drobně zubaté, řidčeji s jedním nebo několika většími zuby. Lodyžních listů bývá většinou 3 až 6, pouze jeden (výjimečně dva) nejdolejší ale bývá řapíkatý a s vyvinutou čepelí, zatímco ostatní jsou čárkovitě kopinaté a podobné zákrovním listenům.\nÚbory jsou poměrně velké, buď jednotlivé, nebo v chudě rozvětveném květenství s dlouhými větvemi. Stopky úborů jsou hustě hvězdovitě chlupaté, s roztroušenými jednoduchými chlupy s černou bází a četnými stopkatými žlázkami. Zákrov je válcovitě vejcovitý, s četnými, střechovitě se kryjícími listeny. Na zákrovních listech jsou roztroušené až 4 mm dlouhé jednoduché chlupy s černou bází, četné drobné stopkaté žlázky a při bázi i ojedinělé hvězdovité chlupy.\nLigula je žlutá, plochá, až 18 mm dlouhá, na vrcholu s četnými krátkými chloupky.\nČnělka je stejně jako bliznová ramena okrová s černými šupinkami.\n\nV pojetí přijatém v díle Květena České republiky je jestřábník klamný endemit Krkonoš, podobné typy jsou však rozšířeny i v Karpatech. Roste na české i polské straně pohoří a také na Rýchorách. Vyskytuje se dosti hojně ve společenstvech nad hranicí lesa, jako jsou vysokohorské trávníky, porosty brusnicovité vegetace, světliny v kleči, a rovněž v karových jámách. Roste v nadmořských výskách od 800 metrů až po nejvyšší polohy pohoří. Poměrně často se s ním lze také setkat na lehce disturbovaných plochách při okrajích turistických cest v subalpínském stupni.\n\nDruh \"Hieracium decipiens\" je řazen do skupiny druhů, označované jako \"Hieracium nigrescens\" agg., a zahrnující taxony odpovídající morfologické kombinaci \"H. alpinum\" ≥ \"H. murorum\".\n\nPro jestřábník klamný jsou charakteristické poměrně velké úbory podobně jako u jestřábníku alpského. Začátkem léta má úbor většinou jen jeden a ten bývá charakteristicky skloněný na stranu vlivem prohnutí stopky pod květenstvím. V pozdní sezóně se nezřídka vytváří hluboce členěná, několikaúborná lodyha a rostlina nabývá dosti odlišného vzhledu. Od jestřábníku alpského (\"H. alpinum\") a jestřábníku černohlavého (\"H. melanocephalum\") se odlišuje jednak tvarem zejména vnějších přízemních listů, v jejichž tvaru se projevuje vliv jestřábníku zedního v rodokmeni, a také tmavými čnělkami. V ochlupení zákrovů jsou mezi jednoduchými chlupy drobné, ale silnou lupou zřetelně viditelné stopkaté žlázky. Další krkonošské horské jestřábníky, u nichž připadá záměna v úvahu, patří již mezi vzácné druhy. Morfologicky nejblíže mu je jestřábník špičkatý (\"H. apiculatum\"), odlišující se zejména nápadně hrubě zubatými listy. Jestřábník černavý (\"H. nigrescens\") se liší tvarem listů i ochlupením zákrovů. Jestřábník Schustlerův (\"H. schustleri\") mívá přinejmenším dva lodyžní listy lupenité a stopky úborů bývají nápadně tmavé.\n\n"}
{"id": "1565165", "url": "https://cs.wikipedia.org/wiki?curid=1565165", "title": "Tašo Andjelkovski", "text": "Tašo Andjelkovski\n\nTašo Andjelkovski (* 19. října 1949 Pardubice) je český básník a držitel ocenění Magnesia Litera (Vítěz „Litera za poezii“ v roce 2008).\nStudoval na FFUK v Praze komparatistiku – jugoslavistiku, po zrušení oboru dále pokračoval v oboru estetiky – dějiny a historie filmu. V roce 1971 studovat přestal. Živil se jako dělník na stavbě, pošťák, tiskař, pracoval v cihelně. S přáteli vydával strojopisné sborníky \"Fragmenty\" (1971–72) a \"Archiv,\" obsahující básně, úvahy a eseje. V roce 1975 ukončil náhradní vojenskou službu jako stavebník v povrchových dolech v Mostě, krátce pracoval jako lesní dělník. V národním podniku Kniha v Praze byl potom řadu let zaměstnán jako prodavač, závozník a antikvář. Nyní je v důchodu. Dlouhodobě se amatérsky věnuje boxu (v rámci tělovýchovného spolku Palaestra) a in-line bruslení. \n\n"}
{"id": "1565166", "url": "https://cs.wikipedia.org/wiki?curid=1565166", "title": "Úboč (tvrz)", "text": "Úboč (tvrz)\n\nÚboč je zaniklá tvrz ve stejnojmenné vesnici severovýchodně od Kdyně v okrese Domažlice v Plzeňském kraji. Založena byla na přelomu třináctého a čtrnáctého století jako panské sídlo vladyků z Úboče. Opuštěna byla nejspíše už ve čtrnáctém století a dochovalo se po ní tvrziště chráněné jako kulturní památka.\n\nPrvním známým majitelem vesnice byl Jiří z Úboče připomínaný roku 1251. Tvrz byla založena později na přelomu třináctého a čtrnáctého století a první písemná zmínka o ní pochází z roku 1316, kdy na ní sídlil Vitl z Úboče, obviněný tehdy ze zabití Zdebora, otce Něpra z Koryt. V polovině čtrnáctého století byla Úboč připojena k panství hradu Nový Herštejn, a nepotřebná tvrz časem zanikla. Roku 1355 už na ní pravděpodobně nikdo nesídlil.\n\nDochované pozůstatky opevnění byly poškozeny v roce 1816 nebo 1817, když farář Hrbek nechal rozvézt val, aby lidé z vesnice v době hladu získali nějakou práci. Fragmenty zdiva zde byly patrné ještě na počátku dvacátého století.\n\nTvrziště se nachází v zahradě fary (čp. 1). Pozůstatky opevnění mají půdorys podkovy a jsou dlouhé asi osmdesát metrů. Tvoří je vnější val, za kterým se nachází až pět metrů hluboký příkop. Jádro tvrze má rozměry 18 × 15 metrů a stojí na něm zděný chlév a dřevěná stodola.\n"}
{"id": "1565171", "url": "https://cs.wikipedia.org/wiki?curid=1565171", "title": "Wassy", "text": "Wassy\n\nWassy je francouzská obec v departementu Haute-Marne v regionu Grand Est. Žije zde obyvatel. Je centrem kantonu Wassy.\n\n\n"}
{"id": "1565179", "url": "https://cs.wikipedia.org/wiki?curid=1565179", "title": "Lawson Insley", "text": "Lawson Insley\n\nLawson Insley byl daguerrotypista, který v 19. století působil v Austrálii a na Novém Zélandu. Jeho doménou byla portrétní fotografie, zachytil nejstarší známý portrét Maorů.\n\nInsley přišel do Sydney v roce 1850. V září téhož roku založil daguerrotypické studio na George Street. V průběhu padesátých let cestoval Insley mezi Austrálií a Novým Zélandem, zakládal fotografická studia a nabízel své služby v portrétní fotografii.\nJeho nejvýznamnějším portrétem byl portrét Caroline a Sarah Barrettové, dcer obchodníka Dickyho Barretta a jeho manželky Wakaiwy Rawinie. Byl pořízen v New Plymouthu v roce 1853.\n"}
{"id": "1565182", "url": "https://cs.wikipedia.org/wiki?curid=1565182", "title": "Alfred John Tattersall", "text": "Alfred John Tattersall\n\nAlfred James Tattersall (1861 nebo 29. března 1866 Auckland – 25. listopadu 1951 Samoa) byl novozélandský fotograf, který prožil většinu života na ostrově Samoa a vytvořil významnou sbírku snímků tohoto tichomořského ostrova a jeho obyvatel z doby koloniální.\n\nTattersall se narodil v Aucklandu 29. března 1866. V roce 1886 se přestěhoval na ostrov Samoa, kde pracoval jako asistent v ateliéru Johna Davise. Když Davis v roce 1893 zemřel, Tattersall převzal jeho studio a sbírku negativů. Pokračoval v životě na ostrově od roku 1886 do roku 1951, včetně nestálé éry, když Británie, Německo a Spojené státy soupeřily o kontrolu nad Samojskými ostrovy. Mnoho z jeho fotografií je významných v historii ostrovního státu a pokrývá období, jako je německá Samoa (1900–1914), po níž následuje správa země pod Novým Zélandem, která zaznamenala vzestup nezávislosti Mauova hnutí.\n\nTattersall odešel na Samojské ostrovy v roce 1886, aby byl asistentem fotografického studia britského fotografa Johna Davise. To byla éra koloniální fotografie v jižním Pacifiku, kdy tropické krajiny a domorodé obyvatelstvo zajišťovalo „nepřetržitou fascinaci“ pro zahraniční fotografy.\n\nV roce 1891, další Novozélanďan, Thomas Andrew se spojil s Davisem a Tattersallem. Ve stejném roce se Tattersall oženil s Blanche Yandall. V roce 1903, když Davis umřel, Tattersall převzal obchod. Pohlednice byly populární součástí jeho podnikání, které distribuovalo obrazy po celém světě. Kromě významných historických událostí fotografoval Tattersall také stovky krajinných scenérií a ateliérových portrétů Samoanů představujících tradiční oděv. \n\nV roce 1920 byl Tattersall jmenován jedním ze tří neoficiálních členů nové Legislativní rady západní Samoa. Zpochybnil volby 1926, ale byl neúspěšný. \n\nZemřel v západní Samoa 25. listopadu 1951 ve věku 85 let.\n"}
{"id": "1565183", "url": "https://cs.wikipedia.org/wiki?curid=1565183", "title": "Chrpa čekánek", "text": "Chrpa čekánek\n\nChrpa čekánek (\"Centaurea scabiosa\") je vytrvalá, půl až jeden metr vysoká, planě rostoucí rostlina kvetoucí v druhé polovině léta růžovofialovými květy sestavenými do jednoho nebo několika úborů. Bylina je v české přírodě původním druhem a vyskytuje se na sušších stanovištích poměrně hojně.\n\n\"Centaurea scabiosa\" je komplex více než deseti taxonů, jejich přesné morfologie, počty chromozomů, genetické variace a fylogenetické vztahy nejsou dobře známé. Většina těchto blízkých a nespecifikovaných taxonů se vyskytuje v jižní Evropě a západní Asii. Druh rostoucí v České republice je považován za \"Centaurea scabiosa\" s. s., v podstatě za \"Centaurea scabiosa\" subsp. \"scabiosa\".\n\nPůvodní areál chrpy čekánku zabírá téměř celou Evropu, vyjma části na jihu Balkánského poloostrova a oblasti ve východním Středozemí a na severu kontinentu. Východním směrem pokračuje přes jihovýchod evropského Ruska do západní Sibiře až na Altaj a do Jakutska u Bajkalského jezera s odbočkou do Kazachstánu ve Střední Asii.\n\nDruhotně byla zavlečena do Severní Ameriky, kde volně roste ve východních i západních oblastech jižní Kanady. Současně je rozšířena do přilehlých Spojených států, kde se vyskytuje v přírodě severozápadních i severovýchodních států. S osídlováním ruského Dálného východu se dostala do dálněvýchodního Přímořského kraje a na Kamčatku. Osídlila i další, pro život rostlin ne příliš příznivé území, severoevropské Faerské ostrovy.\n\nV České republice se vyskytuje roztroušeně až hojně vyjma horských oblastí, obvykle nevystupuje výše než do 800 m n. m. Výjimečně byla zjištěna rostoucí na Králickém Sněžníku ve výšce 1380 m.\n\nRoste na půdách kyprých, hlinitých až jílovitých, nejčastěji skeletových s neutrální až zásaditou reakci, silně preferuje slunná stanoviště. Vyskytuje se ve středně suchých trávnících v lesostepích, na kamenitých stráních, polních mezích, úhorech nebo okrajích polí, ve světlých lemech lesů, křovin a po okrajích polních a lesních cest. Má desítky centimetrů hluboko sahající oddenek, který rostlině opatřuje vláhu z větších hloubek. Ještě v polovině 20. století se často objevovala jako polní plevel. Je hemikryptofytem kvetoucím v červenci až září. Počet chromozomů 2n = 20, stupeň ploidie x = 2.\n\nVytrvalá bylina s lodyhou přímou a v horní části jednoduše větvenou, která bývá vysoká 60 až 100 cm a vyrůstá z hlubokého, vícehlavého oddenku s dřevnatějící hlavou. Lodyha je zelená, na hranách hnědofialově naběhlá, v mládí bývá pavučinatě chlupatá, později olysá a je střídavě porostlá jednoduchými listy. Nečetné listy v přízemní růžici mají chlupatý řapík dlouhý 15 až 25 cm, jejich eliptická čepel je 20 až 30 cm velká, peřeně laločnatá až peřenodílná, zřídka je nedělená. Široce kopinaté postranní úkrojky jsou až 1,5 cm široké a zubaté, vejčitý koncový úkrojek bývá asi 3 cm široký, všechny jsou po okraji i obou stranách slabě chlupaté. Spodní lodyžní listy, dlouhé až 25 cm, se podobají listům přízemním. Výše umístěným lodyžním listům se směrem vzhůru řapík zkracuje, až se stávají přisedlé, samy se také zmenšují z 15 cm u spodu na 4 cm nahoře.\n\nNa konci lodyh a větví, na až 10 cm dlouhých lysých stopkách, vyrůstají jednotlivě asi 4 cm velké úbory s růžovofialovými květy, které jen vzácně bývají růžové či bílé. Mnohořadý zákrov je široce vejčitý, asi 15 mm vysoký, na bázi plochý a mírně vmáčklý. Jeho početné zákrovní listeny jsou trojhranné, červenohnědé, vnější jsou vejčité a špičaté, vnitřní protáhlé a zaoblené. Všechny jsou silně přitisklé, střechovitě uspořádané a mají tmavý vejčitý přívěsek členěný do 5 až 15 třásní.\n\nŠtětinatě chlupaté lůžko úboru nese červenofialové květy s redukovaným kalichem a srostlými trubkovitými korunami. Středové květy jsou oboupohlavné, trubkovitá koruna je asi 20 mm dlouhá, vespod je bělavá a u vrchu fialově pruhovaná, nahoře má pět růžově fialových čárkovitých cípů, uprostřed trubky roste pět bělavých nitek s fialovými prašníky spojenými v trubičku a čnící z koruny, v květu je dále ze dvou plodolistů vytvořený spodní semeník se dvěma bliznami. Obvodové květy jsou neplodné, mají nápadnou, zveličenou, až 25 mm dlouhou korunu s úzkou trubkou zakončenou pěti růžově fialovými paprskujícími cípy. Květy jsou opylovány létajícím hmyzem, hlavně motýly a čmeláky.\n\nPlody jsou obvejčité, 6 mm dlouhé, ochmýřené nažky (semena) tmavě hnědé barvy, které mají víceřadý, světle hnědý chmýr s nestejnými paprsky dlouhými 1 až 5 mm. Nažky mají zřetelný dužnatý přívěsek, elaisom, kterým se živí mravenci a nažky přitom roznášejí po okolí. Kromě semen se rostlina na vhodném stanovišti rozšiřuje a mohutní i přirůstáním oddenku.\n\nJak bylo výše uvedeno, tento původně stepní druh roste téměř po celém území republiky. Místně se také uchycuje na špatně obdělávaných polích, kde vyrůstá ve víceletých pícninách a v obilí. Nebývá však považován za nebezpečný plevel, způsobené škody nebývají velké. Oddenek nemá velkou regenerační schopnost a chrpu čekánek lze hlubokou orbou z polí vytlačit. Růstem na sečených nebo spásaných loukách zvířatům významně neškodí, ta z jara mladé rostliny spásají a starší pak míjejí.\n\n"}
{"id": "1565186", "url": "https://cs.wikipedia.org/wiki?curid=1565186", "title": "Axintele", "text": "Axintele\n\nAxintele je rumunská obec v župě Ialomița. Žije zde obyvatel. Administrativní součástí obce jsou i dvě okolní vesnice.\n\n\n"}
{"id": "1565189", "url": "https://cs.wikipedia.org/wiki?curid=1565189", "title": "Lucie Kodišová", "text": "Lucie Kodišová\n\nLucie Kodišová je česká historička umění a kurátorka Národního muzea.\n\nAbsolvovala obor Dějiny křesťanského umění na Katolické teologické fakultě Univerzity Karlovy s diplomovou prací na téma \"Zlatnické přírůstky svatovítského chrámového pokladu v lucemburské době\". Jako jedna z mála českých historiků umění se odborně zaměřuje na středověké zlatnictví a gemologii, dále též na církevní užité umění a dějiny šperku. V současné době pracuje jako kurátorka sbírky šperků, varií a nábytku v Oddělení starších českých dějin Národního muzea. \n\nV letech 2018–2019 byla místopředsedkyní synodní rady Starokatolické církve v ČR, což je v této církvi nejvyšší funkce obsazovaná z řad laiků.\n\n"}
{"id": "1565190", "url": "https://cs.wikipedia.org/wiki?curid=1565190", "title": "Schnaittenbach", "text": "Schnaittenbach\n\nSchnaittenbach je město v německé spolkové zemi Bavorsko. Je součástí zemského okresu Amberg-Sulzbach ve vládním obvodu Horní Falc. Žije zde obyvatel.\n\n"}
{"id": "1565192", "url": "https://cs.wikipedia.org/wiki?curid=1565192", "title": "Rudolf Raschka", "text": "Rudolf Raschka\n\nRudolf Raschka (12. října 1907, Moravské Budějovice – 2. prosince 1948, Weinsberg) byl německý inženýr, farmář a politik ve Velké německé říši. Pracoval jako regionální zemědělský průvodce a od roku 1938 byl členem národněsocialistického říšského sněmu . \n\nRaschka vystudoval střední školu v Jihlavě a poté nastoupil na Vysokou školu přírodních zdrojů a aplikovaných věd ve Vídni. Poté se stal prvním výkonným ředitelem organizace německých zemědělců na Moravě v Moravské Třebové, poté byl v letech 1933 až 1935 ředitelem farmářské školy ve Velkých Losinách. Raschka byl členem Asociace pro lidové a sociálněpolitické vzdělávání, sdružení založeném na teoriích autoritářského státu Othmara Spanna. \n\nV květnu 1935 vstoupil do Sudetoněmecké strany (SdP). Do října 1938 působil jako vedoucí hlavní kanceláře SdP pro zemědělskou politiku a zemědělské otázky a v ústředí sudetoněmeckého rolnictva v Praze. Byl také členem Sudetoněmecké rady rolníků. V srpnu 1938 se stal zástupcem SdP pro populační politiku a rasové záležitosti. \n\nPo mnichovské dohodě v listopadu 1938 vstoupl Raschka do NSDAP. Stal se okresním ředitelem Úřadu pro zemědělskou politiku Říšské župy Sudety se sídlem v Liberci. V prosinci 1938 byl zvolen do nacionalistického Reichstagu. V březnu roku 1939 vstoupil do SS, v listopadu 1939 byl povýšen na Obersturmbannführera. Raschka působil jako předseda dozorčí rady Deutsche Bodenverkehrsgenossenschaftu a byl členem dozorčí rady Deutsche Kreditanstalt v Liberci. \n\nV lednu roku 1943 byl Raschka degradován a vyloučen z SS. V soudním řízení SS byl obviněn z úmyslného jednání proti zájmům SS. Byl také obviněn za své předchozího členství v Asociaci pro lidové a sociálněpolitické vzdělávání. V únoru roku 1943 přišel o funkci okresního ředitele Úřadu pro zemědělskou politiku. Nejvyšší stranický soud NSDAP jej v květnu 1943 vyloučil z NSDAP. Raschkův mandát v Říšském sněmu byl v září roku 1943 zrušen; místo něj nastoupil Rudolf Schittenhelm. \n\n\n"}
{"id": "1565194", "url": "https://cs.wikipedia.org/wiki?curid=1565194", "title": "Akutní zadní multifokální plakoidní pigmentová epitelopatie", "text": "Akutní zadní multifokální plakoidní pigmentová epitelopatie\n\nAkutní zadní multifokální plakoidní pigmentová epitelopatie (APMPPE, \"acute posterior multifocal placoid pigment epithelopathy\") je druh získané uveitidy, který spadá do různorodé skupiny syndromů bílých teček, jež jsou charakteristické světle zbarvenými lézemi, které se tvoří v makulární oblasti sítnice. Léze působí akutní, ostře ohraničenou ztrátu zraku, která bývá přechodného charakteru. APMPPE je klasifikována jako zánětlivá porucha, která má akutní nástup a obvykle postihuje obě oči, většinou však sama odezní. Léze po sobě zanechávají pigmentaci, ale pokud nevznikne jizva v blízkosti zrakového nervu, ostrost zraku se lepší bez jakékoli medikace.\n\nChoroba je obvyklejší spíše u žen a nejčastěji se vyskytuje ve věku mezi 20 a 30 lety ale jsou zaznamenáni pacienti v rozmezí 16–40 let. V mnohých případech se objevuje v souvislosti s průběhem systémové infekce, což naznačuje možnou spojitost se změnami v imunitním systému. Rekurence nemoci není vyloučena, je ale velice vzácná.\n\nNástup očních potíží bývá často doprovázen příznaky virového onemocnění, např. horečkou, kašlem nebo bolestí v krku. Pacienti obvykle zaznamenají náhlý nástup ostře ohraničené ztráty vidění, která je spojena s výskytem několika retinálních lézí šedobílého až nažloutlého zbarvení. Mezi další symptomy patří fotopsie (vidění záblesků, jisker apod.). Po několika týdnech až měsících léze vymizí a zanechají po sobě oblasti atrofovaného retinálního pigmentového epitelu a rozšířené jemné pigmentace. Vzácně se může objevit jako pozdní komplikace choroidální neovaskularizace (cévy prorůstají tkání sítnice).\n\nPříčiny zánětu jsou prozatím neznámé. Existuje mnoho teorií od autoimunitních reakcí po infekci. Některé teorie s přihlédnutím k příznakům usuzují virový přenos. Obvykle je spojován s geny HLA-B7 a HLA-DR2.\n\nDiagnózu provádí oftalmolog nebo optometrista v rámci vyšetření očí. Pro potvrzení diagnózy se obvykle používá fluorescenční angiografie nebo lumbální punkce. Podobnou a zaměnitelnou poruchou je autoimunitní neurosarkoidóza (systémové granulomatózní onemocnění).\n\nMedikace se obvykle nepodává, neboť choroba po čase odezní samovolně. Pokud vzniklé léze interferují se zrakovým nervem, podává se methylprednisolon.\n\nTéměř ve všech případech se zrak zlepší. Ve vzácných případech může pacient utrpět trvalou ztrátu zraku spojenou s lézemi na zrakovém nervu. \n\nPřípadná související vaskulitida (zánět cév) může vzácně způsobit neurologické komplikace. Tyto se projevují nejprve mírnými bolestmi hlavy, které postupně nabývají na intenzitě a mohou vést k dysestezii. Tyto komplikace se obvykle objevují, pokud léze zasáhnou \"fovea centralis\" (jamku ve středu žluté skvrny).\n"}
{"id": "1565195", "url": "https://cs.wikipedia.org/wiki?curid=1565195", "title": "Vasilij Dmitrijevič Mendělejev", "text": "Vasilij Dmitrijevič Mendělejev\n\nVasilij Dmitrijevič Mendělejev (rusky \"Василий Дмитриевич Менделеев\") byl ruský vynálezce. Byl nejmladší syn Dmitrije Ivanoviče Mendělejeva. Pracoval v loděnicích v Kronštadtu jako konstruktér válečných plavidel a projektant minových polí. Jeho nejznámějším projektem je návrh prvního ruského těžkého tanku.\n\nVasilij se narodil v Petrohradu dne 30. prosince 1886. Spolu s dvojčetem Marií uzavíral sedmičlennou řadu dětí Dmitrije Ivanoviče Mendělejeva. Společného otce i matku, Annu Ivanovnu Popovou, měl ještě spolu se starším bratrem Ivanem a sestrou Ljubov. Další jeho starší sourozenci Olga a Vladimír se narodili v prvním manželství Dmitrije Ivanoviče s Feozvou Nikitičnou roz. Leščovou. Nejstarší z dětí Marie zemřela v kojeneckém věku.\n\nO vztahu otce k synovi nejlépe vypovídají vzpomínky bratra Ivana, který popisuje, jak si Dmitrij Ivanovič narychlo odřekl životní triumf v podobě přednášky na Faradyovských čteních a po obdržení telegramu o Vaskově onemocnění se okamžitě vydal z Anglie do Ruska. Jeho přednášku pak v Oxfordu přečetl James Dewar.  \n\nDětství a mládí Vasilije spadá do období, kdy se jeho otec kromě jiných aktivit zabýval návrhy na hydrodynamickou laboratoř, výpočty pro projekt ledoborce Jermak a vývojem bezdýmného střelného prachu pro vojenské námořnictvo. Tyto činnosti prováděl ve spolupráci s vysokými představiteli admirality, především ve spolupráci s admirálem S. O. Makarovem. Je přirozené, že zájem mladého Vasilije se obrátil k námořnictvu. Vystudoval v letech 1903 - 1906 Institut námořního inženýrství v Kronštadtu. Závěr jeho studia spadá do času smrti admirála Makarova v roce 1905 a smrti otce v roce 1907. Bez promoce nastoupil do práce v loděnicích na konstrukcích lodí a návrzích minových polí. V roce 1916 předložil Ministerstvu války projekt prvního ruského těžkého tanku, na kterém pracoval od roku 1911. Projekt byl rozpracován do detailů na úrovní hotové dokumentace pro výrobu prototypu. Návrh tanku obsahoval unikátní a pokroková řešení, která našla uplatnění až během druhé světové války v německých a britských zbraních. Když armáda projekt odmítla pro finanční nákladnost, navrhl vlastní financování zkušebního prototypu. Pozdější politický vývoj v Rusku naděje na brzkou realizaci projektu definitivně zlikvidoval. V době revolučních událostí se Vasilij zamiloval do dívky prostého původu a setkal se s radikálním odporem své matky. Vasilij zcela přetrhal vazby se svou rodinou a jeho další osudy jsou ze všech dětí Dmitrije Ivanoviče nejméně známé. Veškerou svou technickou dokumentaci uzavřel v kůlně domu v Alexandrovské Slobodě u Moskvy, kde nějaký čas pobýval. V roce 1920 odejel za příbuznými své dívky do Jěkatěrinodaru, později přejmenovaného na Krasnodar. Zde se oženil a pracoval v továrně na výrobu obráběcích strojů. Manželství mělo potenciál šťastného vztahu, ale v roce 1922 Vasilova žena onemocněla břišním tyfem. Vasilij ji denně navštěvoval na ošetřovně a onemocněl infekční nemocí také. Krátce nato oba zemřeli.\n\nŽivot Vasilije Dmitrijeviče Medělejeva byl ukázkou příběhu talentovaného dítěte geniálního otce, nezakončeného pokračováním rodu.  \n\n\n"}
{"id": "1565196", "url": "https://cs.wikipedia.org/wiki?curid=1565196", "title": "Sestřelení bombardéru Checkerboard Fort 25. dubna 1945", "text": "Sestřelení bombardéru Checkerboard Fort 25. dubna 1945\n\nSestřelení bombardéru 25. dubna 1945 je událost, k níž došlo během mise amerického bombardéru s.č. 43-38369 z 327. bombardovací perutě 92. bombardovací skupiny, 8. letecké armády amerického armádního letectva nad župou Sudety v Německu. Při náletu na Plzeň byl letoun poškozen zásahem flaku, krátce na to explodoval a jeho trosky dopadly na rozhraní lesa a pole u Čemin. Sestřelení letounu nepřežilo šest členů posádky, dva byli zajati.\n\nPeruť byla aktivována na počátku roku 1942, vybavena těžkými bombardéry B-17 a zprvu cvičena 3. leteckou armádou na americkém jihovýchodě, součástí výcviku byly i protiponorkové útoky. Při nasazení na evropské bojiště byla jako jedna z prvních perutí přiřazena k v Anglii, pozdější 8. letecké armádě. Na začátku roku 1943 se přesunula na anglickou základnu , kde podnikala podpůrné mise do Afriky a trénovala se pro boj. Od května do července 1943 testovala peruť jako jediná experimentální , což byl letoun upravený pro nasazení jako doprovodné letadlo bombardérů. Po neúspěšném testu byla peruť vybavena B-17G a v září 1943 se přesunula na základnu . Začala se účastnit dálkového bombardování především Německa, což vedlo okamžitě k těžkým ztrátám. Zaznamenala však i úspěchy při při misích proti seskupení německého vojska při bitvě o Normandii či při útoku na opevněné ponorkové doky v nizozemském s raketově poháněnými průraznými bombami. Nálet 25. dubna 1945 byl poslední z více než 300 misí perutě během druhé světové války.\n\nV 30. letech 20. století se společnost zúčastnila soutěže o dodávku 200 čtyřmotorových dálkových bombardérů, ale pro havárii prototypu soutěž nevyhrála, byť letoun exceloval svými parametry. Letecké sbory letoun přesto objednaly v malé sérii a v roce 1938 byl bombardér B-17 uveden do služby. I následně se konstrukčně vyvíjel do mnoha variant a stal se 3. nejvyráběnějším bombardérem všech dob. Americké armádní letectvo jej během druhé světové války používalo především pro denní strategická bombardování proti nepřátelským průmyslovým a vojenským cílům. Armádní letectvo B-17 propagovalo jako strategickou zbraň, protože byl relativně rychlý, operoval ve velkých výškách, měl dlouhý dolet a těžkou obrannou výzbroj. Zároveň byl odolný a dokázal se z mise vrátit i s těžkými poškozeními.\n\nKonkrétní letadlo 43-38369 bylo vyrobeno přímo společností ve výrobním bloku B-17G-85-BO a dodáno k nasazení 21. srpna 1944.\n\nLetoun se sériovým číslem 44-38369 letěl pod velením 1. pilota lajtnanta e a. Celou posádku tvořili (věk v době události):\n\n\n1. americká armáda požádala o letecký útok na Škodovy závody, protože šlo o poslední velkou a funkční zbrojovku nacistického Německa. 8. letecká armáda na zmíněnou žádost provedla misi č. 968, při níž zamířilo z Velké Británie na Plzeň ráno 307 bombardérů B-17 z 1. bombardovací divize v doprovodu 206 stíhaček , z toho 78 bombardérů mělo za cíl vojenské letiště na Borech. Letce v průběhu přeletu nad cíl šokovalo bezprecedentní varování Škodováků před náletem, které opakovaně odvysílala stanici v průběhu jejich letu. Protivzdušná obrana Plzně na základě varování zahájila přípravy a přešla do stavu nejvyšší pohotovosti. Velitelství 8. letecké armády přikázalo bombardovat jen při vizuálním kontaktu, letouny se proto musely vracet nad cíl opakovaně a vzrůstalo tak nebezpečí sestřelu protivzdušnou obranou.\n\nLetecký poplach byl v Plzni oznámen v 10.11. Nad Plzeň doletělo 276 letounů v doprovodu 188 stíhaček. První bomby začaly padat v 10.26 a zasáhly Lochotín, tamní hořící budovy se staly orientačními body pro další nálety.\n\nLetadlo „“ pod velením z 327. bombardovací perutě prolétalo krátce po 11. hodině potřetí nad městem, když bylo těžce zasaženo salvou 88mm granátů vystřelených baterií flaků protivzdušné obrany poblíž Chotíkova, v blízkosti pozdějšího vedení silnice I/20 z Plzně na Karlovy Vary. Zasažené a hořící motory č. 1 a 2 znemožňovaly další řízený let, pilot ještě zvládl opustit bojovou formaci a letadlo začalo ve spirále padat. Velitel letadla nařídil opuštění paluby letadla, ale jen dva letci, radiooperátor a přední střelec , stihli letadlo opustit. Ještě nad úrovní mraků letadlo vybuchlo, ostatně byl z letadla vyhozen výbuchem. Při výbuchu pravděpodobně zahynuli zbylí členové posádky. Trosky rozpadlého letadle dopadly na okraj lesa a na pole severovýchodně od zmíněné vsi.\n\nDva členové posádky, kteří sestřelení přežili, a , byli krátce po seskoku zadrženi. Přes Město Touškov byli převezeni do Plzně, odkud se jako zajatci dostali do nemocnice v Klatovech. Zde se dočkali 5. května osvobození při příjezdu 2. pěší divize.\n\nTrosky letadla nebyly německými okupačními orgány do konce války odklizeny a po válce je neřízeně rozebralo obyvatelstvo. Lokalita dopadu a trosek letadla je dosud nazývána „U Letadla“.\n\nTěla šesti zahynulých letců byla vyproštěna z trosek a převezena do Města Touškov, kde byla pohřbena u zdi na hřbitově. Ještě v roce 1945 byla těla exhumována americkou armádou a pohřbena na amerických vojenských hřbitovech v západní Evropě nebo v USA. a jsou pohřbeni na u francouzského . je pohřben na v texaském městě . nalezl místo posledního odpočinku na v texaském hlavním městě . Hrob ho a se nachází na v městě Price v Utahu.\n\nPomník zemřelým z posádky e a byl postaven v roce 1992 na návsi v Čeminech. Památník vznikl za přispění Obce Čeminy, Leteckého historického klubu Plzeň a u Plzeň. Památník umístěný před prodejnou naproti zámku tvoří kamenný podstavec, na něm vztyčený žulový kvádr se skleněnou deskou uvádějící jména obětí sestřelení a vedle stojící vrtulový list nalezený při orbě pole u místa dopadu bombardéru. Velitel a navigátor jsou na desce uvedeni s chybně zapsaným příjmením jako \"Fischer\" a \"Hesly\". V roce 2012 byla k pomníku umístěna informační tabule vysvětlující připomínanou událost. U pomníku se každoročně koná pietní akt.\n\n\n\n"}
{"id": "1565199", "url": "https://cs.wikipedia.org/wiki?curid=1565199", "title": "Fuckstory (textová hra)", "text": "Fuckstory (textová hra)\n\nFuckstory je série tří vydaných textových her vytvořených Davidem Havlíčkem v letech 2001 až 2004. Jedná se o textovou hru ve stylu gamebook, v níž se hráč vžije do role teenagera jménem Čeněk, který nemá rád školu a tak z ní během vyučování uteče a pak prožívá všelijaká dobrodružství zakončená většinou ve společnosti nějaké pěkné dívky, kterou během svého toulání objeví.\n\nTextová hra Fuckstory je vytvořena v programovacím jazyce QBasic a je primárně určena pro operační systém MS-Dos a z velké části běží v textovém režimu v základních dosovských barvách. Na úvod vás však přivítá grafický úvodní obrázek. I přes nevalné grafické zpracování se hra těšila na přelomu milénia velikým úspěchům u hráčské komunity.\n\nV roce 2006 bylo ohlášeno pokračování s názvem Fuckstory 4: Fuckulta určené pro Windows. Toto pokračování přes spousty avíz v následujících letech dosud nevyšlo a zda vyjde není dosud zřejmé. Přesto byla vydána již v roce 2006 funkční demoverze obsahující první epizodu z několika epizod, z nichž se toto pokračování mělo skládat.\n\n"}
{"id": "1565200", "url": "https://cs.wikipedia.org/wiki?curid=1565200", "title": "Zemský okres Lichtenfels", "text": "Zemský okres Lichtenfels\n\nZemský okres Lichtenfels je okres v německé spolkové zemi Bavorsko, ve vládním obvodě Horní Franky. Sídlem správy okresu je Lichtenfels.\n\n"}
{"id": "1565204", "url": "https://cs.wikipedia.org/wiki?curid=1565204", "title": "Jan Gobbar", "text": "Jan Gobbar\n\nJan Gobbar (14. září 1613, Saint-Maur, dn. Tournai – 11. března 1665, Olomouc) byl olomoucký kanovník a kapitulní arcijáhen, od roku 1652 světící biskup olomoucké diecéze.\n\n\n"}
{"id": "1565216", "url": "https://cs.wikipedia.org/wiki?curid=1565216", "title": "Janaul", "text": "Janaul\n\nJanaul (, ) je město v Baškortostánu v Ruské federaci. Při sčítání lidu v roce 2010 měl bezmála sedmadvacet tisíc obyvatel.\n\nJanaul leží na řece Janaulce těsně nad jejím ústím do Buje v povodí Kamy. Od Ufy, hlavního města Baškortostánu, je vzdálen přibližně 230 kilometrů severně.\n\nPřes Janaul prochází železniční trať z Kazaně do Jekatěrinburgu.\n\nOsídlení na místě zdejšího města je známo už od první poloviny 18. století. V roce 1914 zde byla založena stanice na železniční trati a kolem ní osídlení, které bylo roku 1938 povýšeno na sídlo městského typu.\n\nOd roku 1991 je Janaul městem.\n"}
{"id": "1565217", "url": "https://cs.wikipedia.org/wiki?curid=1565217", "title": "Dělnická kolonie ve Františkově nad Ploučnicí", "text": "Dělnická kolonie ve Františkově nad Ploučnicí\n\nDělnická kolonie z 19. století, nazývaná \"Theresienthal\" (\"Terezino\" či \"Terezínské Údolí\"), je malé řadové sídliště, sestávající ze sedmi dvojdomků, ve ve Františkově nad Ploučnicí v okrese Děčín v Ústeckém kraji. Původně byl celý soubor domů zapsán do rejstříku k 4. dubnu 1966 jako kulturní památka pod jedním rejstříkovým číslem, do Ústředního seznamu kulturních památek České republiky pak byl rozepsán jako 14 samostatných kulturních památek pod vlastními rejstříkovými čísly, poté však bylo zavedeno katalogové (nikoliv rejstříkové) číslo i pro celý soubor, avšak vztah mezi jednotlivými položkami katalogu zůstal poněkud zmatený (k souboru jako celku je přiřazeno popisné a rejstříkové číslo pouze prvního z domů, třebaže i další domy jsou vedeny jako součást souboru a mají ponechána svá rejstříková čísla).\n\nHistorie osady Franzenthal, dnešního Františkova nad Ploučnicí, se datuje od roku 1707. V uvedeném roce majitel děčínského panství hrabě Josef František Thun poskytl své pozemky na levém břehu Ploučnice pro výstavbu nové osady. O rok později zde bylo postaveno prvních pět domů. Na sklonku 18. století bylo v osadě, nazvané podle majitele panství Františkov, již 20 domů s téměř stovkou obyvatel. Františkov až do roku 1904 administrativně patřil pod správu osady Neuland (Novina), založené u Benešova v roce 1787.\n\nVýznamný rozvoj osady nastal v polovině 19. století. V roce 1843 koupil podnikatel Friedrich Mattausch ve Františkově pozemky, na kterých v roce 1845 vybudoval svou zdejší první přádelnu bavlny. Další přádelnu nechal postavit v roce 1862 naproti hradu Ostrý. V roce 1847 byla vybudována silnice z Benešova do Františkova, kam do té doby existovalo spojení jen po staré obchodní cestě z Benešova přes Oldřichov a Šarfenštejn. Železniční trať z České Lípy do Děčína byla uvedena do provozu v roce 1872.\n\nFranz Mattausch, který se po smrti otce v roce 1866 ujal vedení rodinné firmy, založil v roce 1867 na Bedřichově již třetí přádelnu a zároveň v jejím sousedství zahájil výstavbu kolonie domků pro své zaměstnance. Kolonie, která byla pojmenována po továrníkově manželce Theresii, byla postavena na místě bývalého pstruhového rybníka poblíž přádelen naproti Ostrému. Osada byla dokončená v roce 1869 a mohla poskytnout ubytování více než stovce obyvatel. Administrativně patřilo Terezino Údolí, stejně jako další místní osady, pod správní celek Neuland.\n\nDělnické kolonie vznikaly od poloviny 19. století v blízkosti průmyslových závodů a dolů. Zpravidla je stavěli majitelé těchto podniků pro své zaměstnance (například kolonie na Ostravsku, Kladensku, v Rosicko-Oslavanském revíru, na Mostecku či domy zaměstnanců v Baťově Zlíně). Některé kolonie si postavili sami dělníci – příkladem takového souboru staveb jsou např. pražská Buďánka.\n\nPodle záznamů v památkovém katalogu NPÚ patří soubor domů \"Theresienthal\" mezi nejstarší dělnické kolonie v zemi, další zdroje označují dělnickou kolonii ve Františkově dokonce za nejstarší osadu tohoto druhu v Evropě. Přesnější označení je však nejspíše jedna z „nejstarších dochovaných dělnických kolonií“, protože za nejstarší dělnickou kolonii v Česku je zpravidla označován středočeský Adamov. Ten byl založen již v roce 1784 Janem Adamem Auerspergem pro dělníky z přádelny v nedalekých Tupadlech. Zmíněná osada byla vybudována na pravidelném půdorysu uprostřed lesů a sestávala z dřevěných domů, které se však nedochovaly.\n\nKolonie ve Františkově, čítající celkem sedm poměrně dobře zachovalých dvojdomků, zapsaných pod čp. 101 až čp. 114, se nachází na levém břehu řeky Ploučnice v nadmořské výšce zhruba 200 metrů naproti ostrožně, na níž stojí pozůstatky hradu Ostrý. Lokalita bezprostředně sousedí s jižním výběžkem katastrálního území Benešova nad Ploučnicí. Byty uvnitř každé poloviny dvojdomků sestávaly ze vstupní síně, obývacího pokoje a kuchyně, v podkroví byly dvě komory, sloužící jako ložnice. Součástí domků byly malé zahrádky.\n\n"}
{"id": "1565218", "url": "https://cs.wikipedia.org/wiki?curid=1565218", "title": "Oster (město)", "text": "Oster (město)\n\nOster (, – \"Osťor\") je město v Černihivské oblasti na Ukrajině. K roku 2017 v něm žilo přes šest tisíc obyvatel.\n\nLeží na východním břehu Desny (povodí Dněpru) na řece Osteru, která se zde do Desny zleva vlévá.\n\nPatří do Kozeleckého rajónu a je vzdálen přibližně osmnáct kilometrů západně od Kozelce, který je jeho správním střediskem. Od Černichova, správního střediska celé oblasti, je Oster vzdálen přibližně pětaosmdesát kilometrů jižně a od Kyjeva, hlavního města celé Ukrajiny, přibližně pětasedmdesát kilometrů severně.\n\nOster nechal založit v roce 1098 Vladimír II. Monomach jako pevnost k obraně Kyjevské Rusi. V roce 1152 byla zničena a následně v roce 1195 znovu postavena. Znovu ji zničily Mongolové v roce 1240 během mongolské invaze do Ruska. Sídlo zde bylo znovu založeno začátkem 14. století. Od roku 1356 jej drželo litevské velkoknížectví. V roce 1662 byl Oster povýšen na město.\n\n"}
{"id": "1565224", "url": "https://cs.wikipedia.org/wiki?curid=1565224", "title": "Laryngitida", "text": "Laryngitida\n\nLaryngitida je odborný název pro zánět hrtanu.\n\nMezi hlavní příznaky laryngitidy patří štěkavý kašel, bolesti v krku, chrapot nebo úplná ztráta hlasu. Onemocnění nastupuje velmi rychle (obvykle v noci) a může být doprovázeno vysokou horečkou. Laryngitidu diagnostikuje lékař pohledem do krku, kde je vidět zduření hlasivek a sliznice hrtanu. Zvláště u dětí může být onemocnění nebezpečné. Otok hrtanu může způsobit dušení a je třeba okamžitě vyhledat lékařskou pomoc.\n\nLaryngitida se ve většině případů neléčí antibiotiky. Při horečkách se používají léky na snížení teploty. Důležitý je dostatek studeného a vlhkého vzduchu, případně přiložit na krk nemocného Priessnitzův zábal. Pro zlepšení dýchání je lepší poloha v sedu.\n"}
{"id": "1565230", "url": "https://cs.wikipedia.org/wiki?curid=1565230", "title": "M-17 Universal", "text": "M-17 Universal\n\nM-17 Universal někdy též nazývaný Matějček M-17 Universal byl dvousedadlový, celodřevěný výcvikový kluzák. Byl postaven v Ústředních leteckých dílnách Svazarmu v Brně - Medlánkách počátkem 70. let.\n\nZa podpory Svazarmu navrhl ing. Jiří Matějček, konstruktér Výzkumného a zkušebního leteckého ústavu v Letňanech a sám tehdy výkonný plachtař, motorizovaný větroň M-17 Universal. Prototyp byl postaven v medláneckých Ústředních dílnách Svazarmu.\n\nKluzák v.č. 01/72 byl zalétán 17. října 1972 zkušebním pilotem Františkem Kdérem a byl zanesen do leteckého rejstříku s imatrikulací OK-62 (později změněna na OK-2919). Celkem byly vyrobeny 3 stroje. V roce 1973 následoval v.č. 02/73 (OK-64 resp. OK-3900) a v roce 1974 v.č. 03/74 (OK-66 resp. OK-4900).\n\nÚstřední dílny Svazarmu měly v roce 1976 vyrobit ověřovací sérii a od roku 1980 postupně dodávat 300 strojů ve verzi M-17S (s motorem Stamo MS-1500-1 a se stavitelnou vrtulí Hoffmann). K tomu však nedošlo, protože nebyla vyjasněna otázka zabezpečení motorů. Po všech možných porovnávacích zkouškách bylo rozhodnuto, že výroba M-17 nebude zahájena. I proto dostal přednost celokovový Let L-13 Blaník, který vznikl v Aerotechniku Kunovice. Jeho motorizované verze byly označeny jako L-13 SW (SE) Vivat a L-13 B Bačostroj. \n\nM-17 byl jednoduše řešený středoplošný větroň klasických tvarů, převážně dřevěné konstrukce. Křídlo o rozpětí 17 m bylo pod potahem na náběžné hraně vyplněno polystyrenem. V kryté, dvoumístné kabině byly sedačky vedle sebe. Dvoukolový, zatažitelný podvozek doplňovala ocasní ostruha. Podvozek byl odpružen olejo-pneumatickými tlumiči nárazů. \n\nPrototyp byl osazen německým motorem Stark Stamo MS-1500-1 o výkonu 33 kW/45 k, který byl umístěn v přídi stroje jako u klasického letounu. Později byl montován pístový, invertní vzduchem chlazený čtyřválcový řadový motor Walter Mikron III o výkonu 48 kW/65 k. Motory Mikron se v té době již dlouho nevyráběly. Motorlet n.p. jejich výrobu ukončil už v roce 1950, protože tento elegantní, lehký a úsporný motor neměl využití. V roce 1964 byla výroba pístových motorů Walter převedena do podniku Avia v Čakovicích, ale to se netýkalo motoru Mikron. Ten vyráběn v Avii nebyl, ale \"čakovický\" letecký program byl stejně postupně utlumován. Výroba motoru Walter Mikron byla obnovena až v roce 1984 v Aerotechniku Kunovice. Aerotechnik byl založen v roce 1970 a během své existence vyrobil, mimo jiné, téměř 200 letounů řady L-13 Vivat. Rozsáhlejší dovoz motorů Stark Stamo MS-1500-1 ze Spolkové republiky Německo na přelomu 70. a 80. let byl vyloučen. \n\nVzhledem ke své hmotnosti a slabšímu motoru potřeboval M-17 Universal trochu delší rozjezd, ale letové vlastnosti byly velmi dobré. Snadno se ovládal a létal rychleji než pozdější, motorizovaný kluzák Vivat. Nevýhodou byl poněkud horší výhled a kvůli dvoukolovému podvozku byl také hůře skladovatelný. Letoun M-17 byl také zkoušen pro vlečení větroňů. Pokud motorizovaný kluzák vlekl větroň Orlík, byla rychlost stoupání 2 m/s, což byla hodnota více než přijatelná.\n\nTyto motorizované kluzáky byly provozovány v aeroklubech Svazarmu (např. Aeroklub Očová, Mladá Boleslav). Jedním z posledních vystoupení kluzáku s imatrikulací OK-3900 byla účast na leteckém dni v Roudnici nad Labem (LKRO) 25. června 2005. Jeden ze dvou dochovaných kluzáků, ten s imatrikulací OK-4900 je vystaven v expozici Leteckého muzea Metoděje Vlacha, kam byl zapůjčen z Aeroklubu Mladá Boleslav.\n\n\nData podle\n\n\n\n\n\n"}
{"id": "1565231", "url": "https://cs.wikipedia.org/wiki?curid=1565231", "title": "Weierstrassovo kritérium stejnoměrné konvergence", "text": "Weierstrassovo kritérium stejnoměrné konvergence\n\nWeierstrassovo kritérium stejnoměrné konvergence je v matematice kritérium pro určování, zda nekonečná řada funkcí konverguje stejnoměrně a absolutně. Používá se na řady, jejichž členy jsou funkce s reálnými nebo komplexními hodnotami, a je analogií srovnávacího kritéria pro určování konvergence řad reálných nebo komplexních čísel.\n\nWeierstrassovo kritérium stejnoměrné konvergence.\nPředpokládejme, že {\"f\"} je posloupnost reálných nebo komplexních funkcí definovaných na množině \"A\" a že existuje posloupnost kladných čísel {\"M\"} taková, že\nPak řada\nkonverguje absolutně a stejnoměrně na \"A\".\n\nPoznámka: Výsledek se často používá v kombinaci s limitní větou pro stejnoměrnou konvergenci. Společně říkají, že pokud kromě výše uvedených podmínek je množina \"A\" topologickým prostorem a funkce \"f\" jsou spojité na \"A\", pak řada konverguje ke spojité funkci.\n\nObecnější verze Weierstrassova kritéria stejnoměrné konvergence platí, jestliže cílová množina funkcí {\"f\"} je jakýkoli Banachův prostor, v tomto případě výraz\nmůže být nahrazen výrazem\nkde formula_6 je norma na Banachově prostoru. Pro příklad použití tohoto kritéria na Banachův prostor viz článek Fréchetova derivace.\n\nUvažujme posloupnost funkcí\n\nProtože řada formula_8 konverguje a pro každé , pak podle Cauchyova kritéria konvergence\nPro zvolené platí\n\nTedy posloupnost částečných součtů řady konverguje stejnoměrně. Z definice proto řada formula_12 konverguje stejnoměrně.\n\n\n"}
{"id": "1565232", "url": "https://cs.wikipedia.org/wiki?curid=1565232", "title": "Abundantia", "text": "Abundantia\n\nAbundantia je ve starověkém římském náboženství bohyně a božská personifikace hojnosti a prosperity. I když je o ní málo zmínek v římské mytologii, stala se častou figurou v umění, kultu a literatuře.\n\nŘímský básník Ovidius jí dal roli v příběhu o říčním bohu Achelóosovi. V tomto příběhu mu Héraklés vytrhl z jeho hlavy jeden roh. Odnesl jej k Najádám a ty jej přeměnily na roh hojnosti, který byl darován Abundantii. Na neronských mincích byla spojována s bohyní Ceres a byla srovnávána s bohyní Annonou, bohyní zrn a obilí.\n\nMůže být spojována s galskou bohyní Rosmertou, která má stejné vlastnosti a schopnosti. \n\nFrancouzský biskup Vilém z Auvergne (úmrtí 1249) zmiňuje tzv. Dominu Abundia, která je také zmíněna v \"Románu o růži\". Domina vstupuje do domů kde jí jsou nabízeny obětiny. Pokud jí obětiny potěší přinese majitelům domu hojnost a prosperitu. Folkloristé 19. století připisují tyto příběhy keltským pohádkám.\n"}
{"id": "1565236", "url": "https://cs.wikipedia.org/wiki?curid=1565236", "title": "Frank Simon Hofmann", "text": "Frank Simon Hofmann\n\nFrank Simon Hofmann (František Simon Hofmann 27. prosince 1916 Praha – 13. dubna 1989 Auckland, Nový Zéland) byl český fotograf, který byl uznáván za své umění v Evropě i na Novém Zélandu.\n\nHofmann si vytříbil své fotografické schopnosti jako člen pražské fotografické společnosti, zatímco se věnoval jak romantickému piktorialismu, tak modernistické nové věcnosti.\n\nJako Žid byl Hofmann v roce 1940 kvůli vzestupu nacismu donucen uprchnout z Prahy do Spojeného království. Později se přestěhoval na Nový Zéland, kde se intenzivně zapojil do kulturní scény Aucklandu: přátelil se s umělcem Dennisem Knightem Turnerem, spisovatelem Frankem Sargesonem, houslistkou Mauricí Clare i s architektem Vernonem Brownem.\n\nHofmannova první samostatná výstava se uskutečnila až v roce 1959, a to na Konferenci fotografické společnosti v novozélandském městě Tauranga. Koncem osmdesátých let došlo k oživení zájmu o Hofmanna a jeho práci; viděli v něm retro ikonu novozélandského moderního vkusu. Retrospektiva z roku 1987 byla umístěna v Aberhart North Gallery v Aucklandu. V roce 1989 se jeho práce objevila v celostátní putovní výstavě, která byla v té době prezentována Národní uměleckou galerií v rámci výstavy \"Object & Style: Photographs from Four Decades 1930s–1960s\", a znovu v roce 1992 v Auckland Art Gallery jako součást \"The 1950s Show.\"\n\n"}
{"id": "1565239", "url": "https://cs.wikipedia.org/wiki?curid=1565239", "title": "Mistrovství světa v rychlobruslení na jednotlivých tratích 2020", "text": "Mistrovství světa v rychlobruslení na jednotlivých tratích 2020\n\nMistrovství světa v rychlobruslení na jednotlivých tratích 2020 se konalo ve dnech 13.–16. února 2020 v rychlobruslařské hale Utah Olympic Oval v americkém Kearns nedaleko Salt Lake City. Jednalo se o 20. mistrovství světa v rychlobruslení na jednotlivých tratích.\n\nČeskou výpravu tvořily Martina Sáblíková (3000 m, 5000 m) a Nikola Zdráhalová (500 m, 1000 m, 1500 m, 3000 m).\n\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 20 závodníků.\nZávodu se zúčastnilo 12 závodníků.\nZávodu se zúčastnilo 24 závodníků.\nZávodu se zúčastnilo osm týmů.\nZávodu se zúčastnilo osm týmů.\nZávodu se zúčastnilo 24 závodnic.\nZávodu se zúčastnilo 24 závodnic.\nZávodu se zúčastnilo 24 závodnic.\nZávodu se zúčastnilo 20 závodnic.\nZávodu se zúčastnilo 12 závodnic.\nZávodu se zúčastnilo 24 závodnic.\nZávodu se zúčastnily čtyři týmy.\nZávodu se zúčastnilo sedm týmů.\n"}
{"id": "1565241", "url": "https://cs.wikipedia.org/wiki?curid=1565241", "title": "Losillasaurus", "text": "Losillasaurus\n\nLosillasaurus („Ještěr z Losilla“) byl rod poměrně velkého sauropodního dinosaura z kladu Turiasauria. Žil v období přelomu svrchní jury a spodní křídy (asi před 150 až 140 miliony let) na území dnešního jihovýchodního Španělska.\n\nFosilie tohoto velkého sauropoda byly objeveny v oblasti Los Serranos (provincie Valencia) na jihovýchodě Španělska (souvrství Villar del Arzobispo). Fosilní materiál náleží nedospělému (subadultnímu) jedinci a má podobu fragmentu lebky a části postkraniální kostry. Typový druh \"L. giganteus\" byl formálně popsán trojicí španělských paleontologů v roce 2001.\n\n\"Losillasaurus\" byl velký a mohutný čtyřnohý býložravec s dlouhým krkem a ocasem. Tělo bylo robustní, končetiny sloupovité. Pravděpodobně se jednalo o spásače vegetace v nižších stromových patrech, mohl žít stádním způsobem života. Přesné rozměry tohoto dinosaura zatím nemůžeme určit. Rozměry objeveného subadultního jedince však naznačují, že plně dorostlý exemplář patřil k obřím sauropodům.\n\nDochovaná pažní kost o délce 143 cm dokládá, že se jednalo o velkého sauropoda, ačkoliv v původní popisné studii jsou odhady délky i hmotnosti poněkud nižší (15 až 18 metrů a 12 až 15 tun).\n\n\n"}
{"id": "1565256", "url": "https://cs.wikipedia.org/wiki?curid=1565256", "title": "Inga Gentzelová", "text": "Inga Gentzelová\n\nInga Kristina Gentzelová, později Dahlgrenová (24. dubna 1908 Stockholm – 1. ledna 1991 Nyköping) byla švédská běžkyně, která získala bronzovou medaili na 800 m na letních olympijských hrách v roce 1928. Krátce před olympiádou vytvořila světový rekord, který byl o dva týdny později zlomen, ale zůstal národním rekordem až do roku 1943. Gentzelová získala stříbrnou medaili na 1000 m na světových hrách 1926. \n\n"}
{"id": "1565263", "url": "https://cs.wikipedia.org/wiki?curid=1565263", "title": "Pantelegraf", "text": "Pantelegraf\n\nPantelegraf () byl jeden z prvních strojů určených ke kopírování dokumentů a jejich zasílání přes telegrafním přenosem. Jeho vynálezce byl Giovanni Caselli, a přístroj byl poprvé komerčně využit 1860, a šlo o první přístroj, jenž byl za tímto účelem prakticky využit. Dokázal přenášet rukopisy, podpisy i výkresy o velikosti do 150x100mm.\nPantelegraf využíval řízeného časového stroje a kyvadla, které přerušovalo napájení magnetizace svého regulátoru, což zajistilo, že snímací pero odesílatele bylo v taktu s psacím perem příjemce. Jako zdroj časové základny bylo použito 8kg kyvadlo zavěšené na 2m rámu. Dvě zprávy byly napsány s nevodivým inkoustem na kovové destičky a vloženy do přístroje. Při skenování a pohybu kyvadla zleva doprava docházelo k přenosu dvou zpráv v jednom cyklu.\n\nPřijímací přístroj vytvořil vysílaný obraz na papír napuštěný <chem>K3[Fe(CN)6]</chem>, který ztmavnul při průchodu elektrického proudu ze zapisovacího pera. Provozní rychlost stroje byla relativně pomalá, arch papíru o velikosti 111x27mm s obsahem zhruba 25 ručně psaných slov trvalo přenést 108 sekund.\n\nStroj byl nejčastěji používán za účelem ověřování podpisů při bankovních operacích.\n\nMezitím co Giovanni Caselli vyučoval fyziku na univerzitě ve Florencii, mnoho svého času věnoval výzkumu telegrafického přenosu obrazu. Hlavním problémem byla perfektní synchronizace mezi vysílacím a přijímacím přístrojem, aby systém fungoval správně. Caselli vyvinul technologii na báze elektřiny a chemických látek, kterou nazval \"Synchronizační aparát\" (řídící časový stroj), což umožnilo přijímacímu i vysílacímu přistroji pracovat navzájem.\nOkolo r. 1856 si získal pozornost Leopolda II, velkoknížete Toskánska, a následující rok odcestoval do Paříže, kde spolu s technikem Paul-Gustav Fromentem sestrojili prototyp Pantelegrafu.\n\nV r.1858 byla Caselliho vylepšená verze předvedena Francouzkým fyzikem Alexandre-Edmond Becquerelem ve Francouzké Akademii Věd v Paříži.\n\nV r.1860 byla pro Caselliho vybudována telegrafní linka mezi Paříží a městem Amiens, díky které mohl provést experiment přenosu na dálku, která skončila naprostým úspěchem, a během které byl přenesen podpis skladatele Gioacchino Rossiniho na vzdálenost 140km.\n\nPrvní \"pantelegram\" byl poslán z Lyonu do Paříže 10. února 1862. Francouzký justiční úřad objednal instalaci pantelegrafu na železničním spoji mezi těmito městy, a od února 1863 bylo povoleno jeho použití pro veřejnost. \n\nFrancouzký zákoník v r.1864 oficiálně uznal úřední platnost pantelegrafního kopirovacího systému. \n\nLinka byla v roce 1867 prodloužena do Marseille.\n\nCena pro veřejnost byla 20 centimů (francouzký cent) za 1 čtvereční centimetr obrazu.\n\nPantelegraf byl provozován až do roku 1870.\n\n"}
{"id": "1565271", "url": "https://cs.wikipedia.org/wiki?curid=1565271", "title": "Fruzsina", "text": "Fruzsina\n\nŽenské jméno Fruzsina je maďarská podoba řeckého jména Eufrozina.\n\n\nV 90. letech bylo jméno Fruzsina běžné, avšak Ruzsinka bylo spíše sporadické. Na počátku 21. století bylo jméno Fruzsina nejběžnějším jménem u žen ve věku 29-49 let, Ruzsinka oproti tomu není ani v první stovce. \n\nFruzsina, Ruzsinka \n\nV maďarském kalendáři:\n\n"}
{"id": "1565272", "url": "https://cs.wikipedia.org/wiki?curid=1565272", "title": "Ursula Donathová", "text": "Ursula Donathová\n\nUrsula „Ulla“ Donathová, rodným jménem Jurewitz, později Brehme, (* 30. července 1931 Saldus, Lotyšsko) je atletka, která startovala za východní Německo, hlavně na 800 metrů.\nZískala pro Německo na letních olympijských hrách v roce 1960 v italském Římě na 800 m bronzovou medaili. \n\n"}
{"id": "1565279", "url": "https://cs.wikipedia.org/wiki?curid=1565279", "title": "Brenda Jonesová", "text": "Brenda Jonesová\n\nBrenda Jonesová, později Carr, (* 17. listopadu 1936) je australská běžkyně na střední vzdálenosti. Na národních šampionátech 1958 vyhrála závody na 440 yardů a 880 yardů. V roce 1960 byla pátá na 440 yardů a druhá na 880 yardů. Na olympijských hrách v roce 1960 vedla závod na 800 metrů, ale v posledních několika metrech prohrála s Ljudmilou Ševcovou. \n\n"}
{"id": "1565281", "url": "https://cs.wikipedia.org/wiki?curid=1565281", "title": "Letní paralympijské hry 1980", "text": "Letní paralympijské hry 1980\n\nLetní paralympijské hry 1980, oficiálně VI. letní paralympijské hry ( ), se konaly v nizozemském Arnhemu. Slavnostní zahájení proběhlo 21. června 1980, ukončení se pak uskutečnilo 30. června 1980.\n\nSovětský svaz, pořadatel letních olympijských her 1980, byl vyzván k hostování těchto paralympijských her, ale ty se tam nekonaly. Bylo vydáno prohlášení, které popírá existenci jakýchkoli „invalidů“. Sověti dále tvrdili, že v zemi nemají žádné zdravotně postižené osoby.\n\nČeskoslovensko reprezentovalo 7 paralympioniků.\n\n\"Českoslovenští medailisté\"\n"}
{"id": "1565282", "url": "https://cs.wikipedia.org/wiki?curid=1565282", "title": "Par (golf)", "text": "Par (golf)\n\nPar je v golfu doporučený počet úderů na dané jamce. Počítá se od prvního úderu z odpaliště do posledního úderu do jamky. Par se přizpůsobuje dané jamce. Existují tři základní typy jamek:\n\n\nVýjimečně existuje i Par 6. Profesionální golfista by měl zahrát jamku s indexem Par 3 na tři údery, jamku Par 4 na čtyři údery a Par 5 na pět úderů.\n"}
{"id": "1565283", "url": "https://cs.wikipedia.org/wiki?curid=1565283", "title": "Aleksander Klumberg", "text": "Aleksander Klumberg\n\nAleksander Klumberg (17. dubna 1899 Tallinn – 10. února 1958 tamtéž) byl estonský atlet. Závodil za klub Tallinna Kalev.\n\nKromě atletiky se věnoval na vrcholové úrovni i bandy. Bojoval v estonské osvobozenecké válce a působil v estonské armádě jako instruktor tělovýchovné přípravy. Na Letních olympijských hrách 1920 byl pátý v hodu oštěpem a osmý v pětiboji. 22. září 1922 vytvořil první oficiální uznávaný světový rekord v desetiboji výkonem 6087 bodů (podle moderních tabulek). Na Letních olympijských hrách 1924 získal bronzovou medaili v desetiboji a byl sedmnáctý v hodu oštěpem. \n\nPo ukončení sportovní činnosti byl trenérem polského atletického týmu. V roce 1936 si změnil příjmení na estonsky znějící Kolmpere. V letech 1944 až 1956 byl vězněn v gulagu.\n"}
{"id": "1565284", "url": "https://cs.wikipedia.org/wiki?curid=1565284", "title": "Alžběta Hesenská", "text": "Alžběta Hesenská\n\nAlžběta Hesenská (13. února 1539, Kassel – 14. března 1582, Heidelberg) byla německá šlechtična a sňatkem falcká kurfiřtka.\n\nAlžběta se narodila jako Filipa I. Hesenského a Kristýny Saské, dcery saského vévody Jiřího.\n\nDne 8. července 1560 se provdala za falckého kurfiřta Ludvíka VI. Měli spolu několik dětíː\n\n"}
{"id": "1565287", "url": "https://cs.wikipedia.org/wiki?curid=1565287", "title": "Slender Man stabbing", "text": "Slender Man stabbing\n\nJako tzv. Slender Man stabbing je označován pokus o vraždu, který se odehrál v americkém městě Waukesha ve Wisconsinu 31. května 2014. Dvě dvanáctileté dívky jménem Anissa Weierová a Morgan Geyserová přilákaly svou nejlepší kamarádku Payton Leutnerovou do lesa a uštědřily jí celkem 19 bodných ran; jejich cílem bylo zalíbit se fiktivní postavě jménem Slender Man, o kterém věřily, že doopravdy existuje a stát se tak jeho \"„zmocněnkyněmi“\" (angl. \"proxies\"). Oběť se poté odplazila k silnici, kde byla nalezena náhodně projíždějícím cyklistou, následně urychleně převezena do nemocnice, zachráněna a po sedmi dnech hospitalizace propuštěna. Pachatelky byly soudem označeny za duševně choré a odsouzeny k dlouhodobému pobytu v psychiatrické léčebně.\n\nSlender Man je fiktivní postava, která vznikla roku 2009 na internetovém fóru \"Something Awful\" během soutěže ve vytváření paranormálních obrázků pomocí Photoshopu. Legenda o Slender Manovi byla následně rozšířena dalšími uživateli, kteří vytvářeli fanfikce a doplňující umělecká ztvárnění této postavy.\n\nJedná se o nepřirozeně vysokou, hubenou postavu s bílou hlavou bez jakýchkoli rysů obličeje, někdy je vyobrazován v černém obleku a s chapadly vycházejícímy z jeho zad. Podle legendy může jedincům způsobovat amnézii (ztrátu paměti), záchvaty kašle a vyvolávat paranoiu; tyto příznaky se obecně nazývají \"„Slender sickness“\", neboli „Slendrova nemoc“. Podle některých verzí příběhu se schovává v lese nebo pronásleduje děti.\n\nAnissa Weierová, Morgan Geyserová (pachatelky) a Payton Leutnerová (oběť) byly spolužačky (údajně nejlepší kamarádky), kterým bylo v době incidentu dvanáct let. Podle ředitele školy neměly pachatelky žádné problémy s chováním, noc před provedením činu spolu přespávaly doma u jedné z nich. Slender Mana objevily na stránce \"Creepypasta Wiki\", což je webová stránka zasvěcená creepypastám. Později uvedly, že uvěřily tomu, že Slender Man doopravdy existuje a že mu chtěly prokázat loajalitu, aby se mohly stát jeho \"„zmocněnkyněmi“\" (angl. \"proxies\") a zabránit tak tomu, aby ublížil jejich rodinám. Myslely si, že jediný způsob, jak toho dosáhnout, je někoho zabít, počemž by se staly jeho služebnicemi a bydlely by v jeho sídle, o kterém si myslely, že se nachází na chráněném území jménem \"Nicolet National Forest\" nacházející se asi 400 kilometrů severozápadně od Waukeshy.\n\nWeierová a Geyserová původně vraždu naplánovaly na 30. května 2014. Plánem bylo zalepit Leutnerové ústa lepicí páskou, bodnout ji do krku a utéct, což ale nakonec neudělaly - myslely si, že jsou na to moc unavené. Druhým plánem bylo vraždu provést na veřejných toaletách v místním parku; důvodem bylo, že se na místě nacházejí odtoky odpadu, které by odváděly pryč její krev.\n\nK opravdovému útoku nakonec došlo v nedalekém lese v \"David's Park\" během hry na schovávanou 31. května 2014. Leutnerová byla přimáčknuta k zemi a celkem 19× pobodána do horních i dolních končetin a trupu, jako zbraň byl použit kuchyňský nůž s čepelí dlouhou 13 cm. Dvě rány trefily vnitřní orgány, z toho jedna minula aortu o méně než milimetr, další probodla bránici a zařízla se do jater a žaludku. Weierová řekla oběti, aby zůstala ležet na zemi, protože „krev tak poteče pomaleji“. Poté jí obě pachatelky sdělily, že seženou pomoc, místo toho ale prostě odešly. Oběť se odvlekla k nedaleké silnici, kde byla nalezena náhodně projíždějícím cyklistou, Gregem Steinbergem.\n\nWeierová a Geyserová byly zatčeny poblíž vnitrostátní silnice číslo 94 v obchodě s nábytkem, nůž, který byl použit jako zbraň, byl nalezen u nich v batohu. Zatímco Geyserová nepociťovala žádný soucit, Weierová měla pocit viny, ale myslela si, že tento čin (vražda) byl nezbytný k tomu, aby se zalíbily Slender Manovi.\n\nLeutnerová byla propuštěna z nemocnice o sedm dní později a do školy se vrátila v září téhož roku.\n\nV roce 2017 Weierová přiznala svou vinu za pokus o vraždu druhého stupně, porota ji ale shledala nevinnou vzhledem k duševní poruše. Geyserová uzavřela dohodu o vině a trestu, podle které by nepodstoupila soudní proces a místo toho by byla hospitalizována v psychiatrické léčebně. Později také přiznala svou vinu, ale byla taktéž shledána nevinnou kvůli duševní poruše.\n\nWeierová byla odsouzena k neurčitému trestu po dobu 25 let, který zahrnuje minimálně 3 roky odnětí svobody a nedobrovolnou léčbu ve státním psychiatrickém ústavu s následným společenským dohledem do završení 37 let života. Geyserová byla odsouzena na nejvyšší možnou dobu 40 let neurčitého trestu zahrnující nedobrovolnou léčbu ve státním psychiatrickém ústavu buď do úplného rozřešení symptomů nebo završení 53 let života podle toho, co nastane dřív, s následným nepřetržitým společenským dozorem a pravidelným přehodnocením psychického stavu a/nebo opětovnou hospitalizací a další léčbou, podle potřeby nebo podle toho, co požaduje trest. Stejně jako u Weierové je součást trestu i trest odnětí svobody po dobu minimálně tří let.\n\nTento incident měl za následek zablokování stránky \"Creepypasta Wiki\" na celém waukeshském školním okrsku (angl. \"Waukesha School District\"). V úterý 3. června 2014 prohlásil Eric Knudsen, autor postavy Slender Man, že ho tato tragédie hluboce zarmoutila a vyjádřil soucit s rodinami, které byly do tohoto incidentu vtaženy. Sloshedtrain, administrátor webu \"Creepypasta Wiki\", uvedl, že se jedná o ojedinělý případ, který určitě nevystihuje creepypastovou komunitu. Zároveň také uvedl, že \"Creepypasta Wiki\" je stránka s literárním zaměřením a že nepromíjí opravdové vraždy nebo satanistické rituály.\n\nČlenové creepypastové komunity uskutečnili charitativní 24hodinový live stream (přímý přenos) na sociální síti YouTube ve dnech 13. až 14. června 2014, aby vybrali peníze pro oběť útoku. Joe Jozwowski, administrátor stránky věnované creepypastám, uvedl, že účel live streamu bylo ukázat lidem, že se komunita zajímá o oběť útoku a že netolerují opravdové násilí jenom proto, že mají rádi fikci, která násilí obsahuje.\n\nGuvernér státu Wisconsin Scott Walker 12. srpna učinil prohlášení, že ve středu 13. srpna 2014 vyhlašuje \"„Purple Hearts for Healing Day“\" a pobídl občany státu Wisconsin k tomu, aby na počest oběti toho dne nosili purpurovou. Zároveň také ocenil sílu a odhodlání, kterou oběť projevila během své léčby.\n\nHlavní město státu Wiscnosin Madison uspořádalo jednodenní bratwurstový festival na počest oběti 29. srpna 2014, několik dní předtím, než se oběť vrátila do školy. Během akce se prodávaly párky v rohlíku a německé klobásy bratwurst, získané peníze šly na pokrytí finančních nákladů její léčby. Do akce se zapojilo více než 250 dobrovolníků a celkem se podařilo vybrat přes 70 000 dolarů.\n\nIncident vyvolal rozsáhlou debatu o roli internetu ve společnosti a jeho vlivu na děti. Policejní náčelník města Waukesha Russel Jack uvedl, že tento incident by měl být důrazným varováním pro všechny rodiče a dodal, že internet je plný informací a skvělých stránek, které vzdělají i pobaví, ale že může být plný i temných a strašlivých věcí. John Egelhof, agent FBI ve výslužbě prohlásil, že se internet stal „černou dírou“, která může dítě vystavit hrozivému světu. Jako nejlepší způsob, jak zabránit budoucím incidentům, doporučil sledovat návyky svých dětí na internetu a poučit je o rozdílu mezi tím, co je správné a co ne. Shira Chessová, odborná asistentka na Georgijské univerzitě (\"The University of Georgia\") uvedla, že creepypasty nejsou o nic nebezpečnější, než příběhy o upírech nebo nemrtvích. Také prohlásila, že stránky zasvěcené creepypastám jsou přínosné a že dávají lidem šanci zlepšit se v psaní beletrie.\n\nDokumentární film \"Pozor na Slendermana\" (v originále \"Beware the Slenderman\") byl zveřejněn v dubnu 2016 a odvysílán na HBO 23. ledna 2017.\n\nEpizoda „\"Glasgowmanův hněv\"“ 16. řady amerického televizního seriálu \"\" byla inspirována tímto incidentem.\n\n24. října 2019, více než 5 let po incidentu, sedmnáctiletá Leutnerová poprvé veřejně promluvila o svém zážitku. Na otázku, co by Geyserové řekla, kdyby ji znovu potkala odpověděla, že by jí „poděkovala“, protože ji tento zážitek inspiroval ke kariéře v lekářství. Mimo jiné také řekla, že se s pachatelkami seznámila ve čtvrté třídě základní školy a že si na ně už moc nevzpomíná.\n"}
{"id": "1565289", "url": "https://cs.wikipedia.org/wiki?curid=1565289", "title": "Letní paralympijské hry 1976", "text": "Letní paralympijské hry 1976\n\nLetní paralympijské hry 1976, oficiálně V. letní paralympijské hry (také Torontolympiad - 1976 olympiády pro tělesně postižené, ), se konaly v kanadském Torontu. Slavnostní zahájení proběhlo 4. srpna 1976, ukončení se pak uskutečnilo 14. srpna 1976.\n\nČeskoslovensko se paralympiády nezúčastnilo.\n\n"}
{"id": "1565294", "url": "https://cs.wikipedia.org/wiki?curid=1565294", "title": "Montella", "text": "Montella\n\nMontella může být:\n\n\n"}
{"id": "1565295", "url": "https://cs.wikipedia.org/wiki?curid=1565295", "title": "Program Argo", "text": "Program Argo\n\nArgo je mezinárodní program, který používá robotické sondy k pozorování teploty, slanosti, proudů a v poslední době i optických vlastností v oceánech; program funguje od začátku roku 2000. Data, která poskytuje v reálném čase, se používají v klimatologickém a oceánografickém výzkumu. Zvláště významný je projekt v kvantifikaci \"změn obsahu tepla\" v oceánu (ocean heat content) neboli v počítání změn entalpie.\n\nArgo flotila se skládá z téměř 4000 pohybujících se plováků rozmístěných po celém světě. Každý plovák váží 20–30 kg. Ve většině případů se tyto sondy pohybují v základní hloubce 1000 metrů. Každých 10 dní se se změnou vztlaku ponoří do hloubky 2000 metrů a poté se přesouvají k mořské hladině, a cestou tak měří teplotní profily i tlak. Z těchto údajů lze vypočítat slanost vody a hustotu. Hustota mořské vody je důležitá při určování rozsáhlých pohybů v oceánu. Průměrné současné rychlosti proudů v 1000 metrech jsou přímo měřeny vzdáleností a směrem, kterým je plovák unášen - vše je sledováno pomocí změn pozic v GPS nebo v systému Argos na povrchu. Data jsou přenášena na břeh přes satelit a jsou volně dostupná pro každého bez omezení.\n\nSledování oceánů projektem Argo je velmi důležité, protože právě oceány jsou nejjasnějšími ukazateli klimatické změny. Pohlcují více jak 90 % tepla, které bylo světově způsobeno globálním oteplováním. Vyšší teploty oceánů můžou vést ke změnám ve vodním cyklu, mohou se objevovat silnější bouřky, přívalové deště. V teplejší vodě dochází ke změnám podmořského života, a také k tání ledovců, které zvyšuje vodní hladinu. I díky datům Argo se odhaduje, že do konce století stoupne hladina světových oceánů o jeden metr.\n\nProgram Argo je pojmenován po řecké mýtické lodi \"Argó.\" Zdůraznilo to tak mytologický vztah Argo s vůdcem výpravy Iásónem, podle kterého jsou pojmenované satelitní výškoměry Jason. Argo a čtyři doposud vypuštěné satelity Jason, které monitorují měnící se hladinu moře, spolupracují v 10denním pracovním cyklu.\n\nProgram Argo funguje ve spolupráci více než 30 zemí všech kontinentů (většina je uvedena na grafické mapě v tomto článku), které v celé šíři program spravují a poskytují datový soubor, který může kdokoli použít ke zkoumání mořského prostředí. Argo je součástí systému globálního pozorování oceánů (GOOS) a je koordinován řídícím týmem Argo, Mezinárodním orgánem vědců a technických odborníků, který se schází jednou ročně. Správa dat projektu Argo je řízena Týmem pro správu dat Argo. Argo je podporováno také Skupinou pro pozorování Země (GEO) a od svých začátků je podporováno projektem CLIVAR Světového programu pro výzkum klimatu (WCPR) a Experimentem globálního asimilace dat o oceánu (GODAE OceanView).\n\nProgram nazvaný Argo byl poprvé navržen na OceanObs-1999, což byla konference pořádaná mezinárodními agenturami s cílem vytvořit koordinovaný přístup k pozorování oceánů. První návrh Argo vytvořila malá skupina vědců, které předsedal Dean Roemmich, který popsal program s asi 3000 plováky umístěnými v průběhu roku 2007. Cíle bylo dosaženo nakonec v listopadu 2007 - 3000 sond bylo rozmístěno do oceánů celého světa. Řídící tým Argo se poprvé setkal už v roce 1999 v Marylandu (USA) a nastínil principy globálního sdílení dat. Řídící tým Argo podal na konferenci OceanObs-2009 desetiletou zprávu a obdržel návrhy na vylepšení projektu. Mezi tyto návrhy patřilo zvýšení počtu sond v území s vysokou zeměpisnou šířkou, v okrajových mořích (jako je Mexický záliv a Středozemní moře) a podél rovníku, lepší pozorování silných hraničních proudů (jako je Golfský proud a Kurošio), rozšíření pozorování v hloubce a přidání senzorů pro sledování biologických a chemických změn v oceánech. V listopadu 2012 shromáždil indický plovák Argo milióntý profil (tj. dvojnásobek počtu shromážděných profilů výzkumnými plavidly během celého 20. století). Začátkem roku 2018 se rychle rozšířil také program Bio-Argo.\n\nRozhodující schopností flotily Argo je schopnost stoupat a klesat v oceánu podle naprogramovaného plánu. Plováky to dělají změnou své efektivní hustoty. Hustota jakéhokoli objektu je dána jeho hmotností vydělenou jeho objemem. Plovák Argo udržuje svou hmotnost konstantní, ale změnou objemu mění svou hustotu. To se děje pomocí minerálního oleje vytlačeného z tlakového pouzdra plováku do gumového měchýře na spodním konci plováku, který se tím rozpíná. Jak se měchýř rozšiřuje, plovák má nižší hustotu než mořská voda a stoupá na povrch. Po dokončení naprogramovaných pokynů na povrchu plovák načerpá olej zpátky dovnitř a opět klesne.\n\nProfilované plováky používané v programu Argo vyrábí několik málo společností a organizací. Plováky APEX, vyrobené společností Teledyne Webb Research, jsou nyní nejčastěji používány. Plováky SOLO a SOLO-II (druhé zmíněné používají pístové čerpadlo pro změny vztlaku, na rozdíl od šroubově poháněných pístů v jiných plovácích) byly vyvinuty v Scripps Institution of Oceanography. Mezi další typy patří plovák NINJA vyrobený japonskou Tsurumi Seiki Co. a plováky ARVOR & PROVOR vyvinuté společností IFREMER ve Francii. Většina plováků používá senzory vyrobené společností Sea-Bird Electronics, které jsou také v profilovaném plováku zvaném Navis. Typický plovák Argo je válec přes 1 metr dlouhý a 14 cm široký s hemisférickým uzávěrem. Minimální objem má asi 16.600 kubických centimetrů (cm)\n\nNa Ocean Station Papa v Aljašském zálivu může být teplota na povrchu oceánu asi 6° C a slanost 32,55 hmotnostních dílů na tisíc (tj. tolik gramů soli v kilogramu mořské vody), což tvoří hustotu mořské vody 1,0256 g / cm. V hloubce 2000 metrů (tlak 2000 decibarů) může být teplota 2° C a slanost 34,58 dílů na tisíc. Tudíž, včetně vlivu tlaku (voda je mírně stlačitelná), hustota mořské vody je asi 1,0369 g / cm. Změna hustoty dělená hustotou v hloubce je 0,0109.\n\nPlovák musí těmto hustotám odpovídat, má-li klesnout do hloubky 2000 metrů a potom opět vystoupat na povrch. Protože hustota plováku je rovna jeho hmotnosti vydělená objemem, musí pro svůj pohyb plovák svůj objem změnit o 0,0109 × 16 600 = 181 cm; část této změny objemu je zajištěna stlačitelností samotného plováku a přebytečný vztlak je využit pro udržení antény nad vodou. Všechny plováky Argo nesou senzory pro měření teploty a slanosti oceánu, kterou měří v rozdílných hloubkách, stále větší počet plováků také nese další senzory, které měří například množství rozpuštěného kyslíku a jiné proměnné biologického a chemického charakteru, jako je chlorofyl, množství živin a pH. Rozvíjí se také další rozšíření projektu Argo, které nese název BioArgo. To přidá k metodě vzorkování oceánů ještě biologickou a chemickou část vzorků.\n\nAnténa pro satelitní komunikaci je namontována na horní části plováku, který se po dokončení výstupu vynoří nad mořskou hladinu. Vlivem salinity oceánů, která způsobuje vodivost, není rádiová komunikace pod hladinou moře možná. Počátkem programu Argo plováky využívaly výhradně pomalých jednosměrných družicových komunikací, ale většina plováků rozmístěných v polovině roku 2013 už používá rychlou obousměrnou komunikaci. Výsledkem je, že Argo plováky nyní přenášejí mnohem více dat, než bylo možné dříve. Na mořské hladině proto nyní tráví pouze asi 20 minut namísto bývalých 8–12 hodin, což výrazně snižuje problémy, se kterými se plováky setkávaly, jako je například uváznutí na dně a obrůstání organismy (k jakému dochází na trupech lodí).\n\nPrůměrná životnost plováků Argo se od začátku programu výrazně zvýšila, plováky nasazené v roce 2005 měly průměrnou životnost nejprve 4 roky. Probíhající vylepšení by měla vyústit v další rozšíření životnosti na 6 a více let.\n\nV červnu 2014 byly testovány nové typy plováků, které shromažďovaly měření v mnohem větších hloubkách, než jakých bylo možné dosáhnout u standardních plováků Argo. Tyto plováky „Deep Argo“ jsou navrženy tak, aby dosahovaly hloubky 4 000 nebo 6 000 metrů, oproti 2 000 metrů u těch standardních. Nová technologie umožní zkoumat mnohem větší objem oceánu. Měření tohoto typu jsou důležitá pro ucelení poznatků o problematice oceánů, jde například o změny v entalpii.\n\nPůvodní plán zveřejněný v návrhu Argo požadoval vzdálenost mezi plováky v průměru 3° zeměpisné šířky a 3° zeměpisné délky. To umožnilo, že rozlišení (v kilometrech) ve vysokých zeměpisných šířkách roste jak na severu, tak na jihu, což bylo to považováno za nezbytné také kvůli poklesu Rossbyho poloměru deformace, který řídí měřítko oceánografických rysů, jako jsou například víry. Do roku 2007 se toho do značné míry podařilo dosáhnout, ale v hloubkách jižního oceánu nebylo dosud dosaženo úplného cíle.\n\nSnahou programu je dokončit původní plán a obsadit plováky všechny části světových oceánů. Obtížné je to především v hlubokých oblastech Jižního oceánu, protože tam se možnosti rozmístění objevují jen velmi zřídka.\n\nJak je uvedeno v odstavci Historie, nyní se plánují vylepšení v rovníkových oblastech oceánů, v hraničních proudech a v okrajových mořích. Cílem je, aby se celkový počet plováků zvýšil na 4000.\n\nJedním z výhod použití ponořujících se Argo plováků pro vzorkování oceánu je, že měření není sezónně zkresleno.\n\nGraf znázorňuje počet všech plováků Argo každý měsíc roku 2012 v oblasti jižně od 30° jižní šířky (horní křivka) v průběhu listopadu 2012 ve srovnání se stejným diagramem pro všechna ostatní dostupná data hloubkových profilů. Spodní křivka ukazuje silné roční zkreslení čtyřnásobným počtem profilů v australském létě než v australské zimě. U horního grafu (Argo) není patrné žádné zkreslení.\n\nJednou z podstatných vlastností Argo modelu je globální a neomezený přístup k datům v reálném čase. Plovák pohybující se ve vodě přenáší data velmi rychle, a to do formátu, který lze sdílet přes GTS (Globální telekomunikační systém). GTS je provozován Světovou meteorologickou organizací (WMO), konkrétně za účelem sdílení dat potřebných pro předpovědi počasí. Všechny státy, které jsou členy WMO, tak dostanou všechna data z programu Argo během několika hodin od jejich získání. Data jsou také zpřístupňována prostřednictvím ftp a WWW přístupu prostřednictvím dvou globálních datových center Argo (GDAC), jednoho ve Francii a jednoho v USA.\n\nPřibližně 90 % všech získaných profilů dat je k dispozici do 24 hodin, přičemž zbývající data jsou k dispozici brzy poté.\n\nOd výzkumníka, který chce využít data získané prostřednictvím GTS nebo z Argo Global Data Center (GDAC), jsou vyžadovány programovací dovednosti. GDAC dodává soubory s více profily, které jsou nativním formátem souborů pro Ocean DataView. Pro každý den existují soubory se jmény jako 20121106_prof.nc, jedná se o tzv. multi-profile soubory. Tento příklad je souborem specifickým pro 6. listopadu 2012 a obsahuje všechny profily v jednom souboru NetCDF pro jednu oblast oceánů. GDAC identifikují tři takové oblasti - Atlantik, Indický oceán a Pacifik. Každý soubor Argo, který byl získán v daný konkrétní den, tedy obsahuje tři soubory s více profily.\n\nUživatel, který chce prozkoumat data Argo, ale nemá programovací dovednosti, si může stáhnout Argo Global Marine Atlas, což je snadno použitelný nástroj, který umožňuje vytváření materiálů založených na datech Argo, jako je výše uvedený graf slanosti, vytváří ale také mapy různých vlastností oceánu s horizontálními vrstvami vody, časové řady jakéhokoli místa atd. Tento Atlas také obsahuje tlačítko „aktualizace“, které umožňuje pravidelnou aktualizaci dat. Argo Global Marine Atlas je udržován v Scripps Institution of Oceanography v La Jolla v Kalifornii.\n\nData Argo lze také zobrazit v aplikaci Google Earth s vrstvou vyvinutou Technickým koordinátorem Argo.\n\nArgo je nyní dominantním zdrojem informací o klimatickém stavu oceánů a je široce používán v mnoha publikacích, jak je patrné z následujícího obrázků. Mezi řešená témata patří interakce vzduch-moře, mořské proudy, meziroční variabilita, El Niño, víry, vlastnosti vodní hmoty a transformace. Argo nyní také umožňuje přímé výpočty entalpie.\n\nVýznamný příspěvek publikovali Durack a Wijffels, kteří analyzovali globální změny ve vzorcích povrchové slanosti.\n\nVýzkumníci zjistili, že oblasti světa s vysokou povrchovou slaností se stávají stále slanějšími a oblasti světa s relativně nízkou povrchovou slaností jsou stále méně slané. Tento jev bylo popsán jako „bohaté bohatne a chudé chudne“. Vědecky řečeno, distribuce soli se řídí rozdílem mezi srážkami a odpařováním. Oblasti, jako je severní část Severního pacifického oceánu, kde dominují srážky, je voda sladší než průměr. Výsledek vědeckého zkoumání je to, že Země reaguje intenzifikací globálního hydrologického cyklu. Data programu Argo se také používají jako vstupy počítačových modelů klimatického systému, což vede ke zlepšení schopnosti států předpovídat sezónní klimatické změny.\n\nPři zpracování Kapitoly 3 (Pracovní skupina 1) páté hodnotící zprávy IPCC, která byla zveřejněná v září 2013, byla směrodatná právě data z projektu Argo. Do kapitoly byl přidán také dodatek, který zdůraznil zásadní změny v kvalitě a objemu dat o oceánu na rozdíl od čtvrté hodnotící zprávy IPCC, a také celkové zlepšení informací a popisu změn povrchové slanosti a entalpie v horní části oceánu, a to díky datům Argo.\n\nData Argo byla použita spolu s údaji o změně hladiny moře ze satelitních výškoměrů v novém vědeckém přístupu k analýze globálního oteplování, který byl uveden v magazínu Eos v roce 2017. David Morrison uvádí, že „[z] těchto datových souborů je zřejmé, že dochází k tepelným depozicím v oceánu, ať už se jedná o teplotní změny v prvních 2 km hloubky nebo o rozpínání oceánské vody v důsledku zahřívání. Tyto informace o oceánu podléhají menšímu šumu změny teploty půdy a atmosféry.“\n\nAnalýza z roku 2020, která využívala data Argo, ukazuje, že teplota oceánů byla v roce 2019 oproti všem letům předchozím nejvyšší. Teplota se zvyšovala od roku 1987 čtyřiapůlkrát rychleji, než jak tomu bylo mezi roky 1955 až 1986. Z výsledků vyplývá, že oteplování je stále pokračující, nepřetržité a zrychlující se. Entalpie celé hloubky oceánu se od roku 1960 do roku 2019 zvýšila o 370 zettajoulů.\n\n\n<nowiki>\n\n</nowiki>"}
{"id": "1565296", "url": "https://cs.wikipedia.org/wiki?curid=1565296", "title": "Bianchini", "text": "Bianchini\n\nBianchini může být:\n\n\n"}
{"id": "1565300", "url": "https://cs.wikipedia.org/wiki?curid=1565300", "title": "Letní paralympijské hry 1972", "text": "Letní paralympijské hry 1972\n\nLetní paralympijské hry 1972, oficiálně IV. letní paralympijské hry ( ), se konaly v západoněmeckém Heidelbergu. Slavnostní zahájení proběhlo 2. srpna 1972, ukončení se pak uskutečnilo 11. srpna 1972.\n\nČeskoslovensko reprezentovalo 19 paralympioniků.\n\n\"Českoslovenští medailisté\"\n"}
{"id": "1565301", "url": "https://cs.wikipedia.org/wiki?curid=1565301", "title": "Gustav Kaniak", "text": "Gustav Kaniak\n\nGustav Kaniak (30. července 1907, Třebíč – 3. července 1993) byl rakouský právník a soudce. Od roku 1957 do roku 1977 byl Kaniak soudcem rakouského ústavního soudu a od roku 1950 do roku 1972 byl soudním radou a později i předsedou senátu správního soudního dvoru (rakouského nejvyššího správního soudu). \n\nGustav Kaniak se narodil v roce 1907 v Třebíči a od mládí žil v St. Pöltenu v Dolním Rakousku. V roce 1927 odmaturoval na klášterním gymnáziu v Melku a nastoupil na studium práv na vídeňské univerzitě. Na právnické fakultě vídeňské univerzity v roce 1932 získal titul doktora práv (Dr. iur.) V témže roce začal pracovat jako advokátní koncipient ve Vídni. \n\nV roce 1936 byl Gustav Kaniak jmenován soudcem a nastoupil na okresní soud v St. Pöltenu. Následně pak musel nastoupit do německého Wehrmachtu, kdy během druhé světové války byl zajat a do St. Pöltenu se vrátil až v roce 1946. Pokračoval v práci na okresním soudě v St. Pölten. Roku 1947 nastoupil na spolkové kancléřství, kde začal pracovat na návrhu zákona o úřední odpovědnosti. Následně také sepsal podrobný komentář k návrhu zákona. V roce 1948 se stal redaktorem prvního vydání velkého vydání trestního zákona, na vydání dohlížel až do šestého vydání v roce 1969. \n\nV roce 1950 nastoupil do správního soudního dvora a roku 1968 byl jmenován předsedou senátu správního dvora, předsedou zůstal až do odchodu do důchodu v roce 1972. Dne 15. ledna 1955 byl jmenován zastupujícím soudcem ústavního soudu a o dva roky později i řádným soudcem. Na ústavním soudě pak pracoval až do roku 1977, kdy dosáhl věku 70 let.\n\n"}
{"id": "1565303", "url": "https://cs.wikipedia.org/wiki?curid=1565303", "title": "Tatiana Korcová", "text": "Tatiana Korcová\n\nTatiana Korcová (7. března 1937, Trenčianska Teplá – 12. listopadu 1997, Bratislava) byla slovenská fyzička.\n\nV roce 1959 vystudovala fyziku a chemii na Fakultě přírodních věd Vysoké školy pedagogické v Bratislavě. Pedagogickou kariéru začala na SPTŠ v Trenčíně. V roce 1963 začala pracovat na Katedře fyziky Pedagogické fakulty v Nitře.\n\nProváděla výzkum v oblastech kosmického záření a vysokoenergetických částic se zaměřením na sluneční vítr a rádiové vlny. Spolupracovala s Geofyzikálním ústavem Slovenské akademie věd v Bratislavě a Geofyzikální observatoří v Hurbanovo. V roce 1976 jí byl na Matematicko-fyzikální fakultě Univerzity Karlovy udělen titul RNDr. a v roce 1985 na Astronomickém ústavě Československé akademie věd titul CSc..\n"}
{"id": "1565305", "url": "https://cs.wikipedia.org/wiki?curid=1565305", "title": "Letní paralympijské hry 1968", "text": "Letní paralympijské hry 1968\n\nLetní paralympijské hry 1968, oficiálně III. letní paralympijské hry ( ), se konaly v izraelském Tel Avivu.[Slavnostní zahájení proběhlo 4. listopadu 1968, ukončení se pak uskutečnilo 13. listopadu 1968.\n\nČeskoslovensko se her nezúčastnilo.\n\n"}
{"id": "1565308", "url": "https://cs.wikipedia.org/wiki?curid=1565308", "title": "Jestřábník licholabský", "text": "Jestřábník licholabský\n\nJestřábník licholabský (\"Hieracium pseudalbinum\") je druh rostliny z čeledi hvězdnicovité. Je to vytrvalá, přímá, žlutě kvetoucí bylina s chudě olistěnou lodyhou a několika listy v přízemní růžici. Pro druh jsou charakteristické zejména přisedlé až mírně objímavé horní lodyžní listy a ochlupení zákrovu, v němž chybějí jednoduché chlupy. V taxonomii jestřábníků je řazen do okruhu \"Hieracium juranum\" agg. (\"H. murorum\" ≤ \"H. prenanthoides\") a je to jediný zástupce dané skupiny v české flóře. Vyskytuje se jako endemit výhradně v Krkonoších, kde patří mezi velmi vzácné druhy.\n\nJestřábník licholabský je vytrvalá, přímá bylina s jednoduchou olistěnou lodyhou, dorůstající výšky 20 až 60 cm. \nPřízemní růžice se obvykle skládá z 1 až 3 listů, někdy však bývá v době květu již zaschlá. Přízemní listy jsou eliptické, celokrajné nebo s několika drobnými zuby, na vrcholu zaokrouhlené až tupě špičaté, s klínovitou bází. Lodyžních listů bývá 4 až 7 a směrem nahoru se postupně zmenšují. Nejspodnější dva bývají řapíkaté, eliptické, tupě špičaté až špičaté, celokrajné nebo v dolní části s několika drobnými zuby, na bázi klínovité. Střední lodyžní listy jsou zúženou bází přisedlé až mírně objímavé, horní jsou přisedlé širokou bází, kopinaté a celokrajné. Květenství je rozvolněné a skládá se asi ze 2 až 8 (řidčeji i více) středně velkých úborů. Stopky úborů jsou poměrně tenké, hustě pokryté stopkatými žlázkami a hvězdovitými chlupy. Zákrov je válcovitě vejcovitý, tmavě černozelený, asi 9 až 11 mm dlouhý, složený z málo četných, jen nevýrazně se střechovitě kryjících zákrovních listenů. Listeny jsou pokyté stopkatými žlázkami a zejména při okrajích i hvězdovitými chlupy. Jednoduché chlupy chybějí nebo jsou jen ojedinělé. \nLigula jazykovitých květů je plochá, až 18 mm dlouhá, na zoubcích s nečetnými krátkými chloupky. Čnělka a bliznová ramena jsou tmavé (okrové s černými šupinkami). Nažky jsou červenohnědé až hnědočerné, 3,8 až 4,1 mm dlouhé.\n\nJestřábník licholabský je endemit Krkonoš. V minulosti byl uváděn z řady lokalit v montánních a subalpínských polohách pohoří včetně některých karových jam. Vyskytoval se na české a v menší míře i na polské straně v nadmořských výškách od 990 do 1300 metrů. V současné době jsou známy pouze tři doložené lokality na české straně.\n\nDruh \"Hieracium pseudalbinum\" je dle pojetí použitého v díle Květena České republiky, vycházejícího z koncepce rodu publikované v Zahnových monografiích, řazen do skupiny \"H. juranum\" agg. Tato skupina shrnuje taxony morfologicky odpovídající formuli \"H. murorum\" ≤ \"H. prenanthoides\". V Zahnově monografii středoevropských jestřábníků z roku 1938 je dále dělena do tří skupin (gregů): \"H. pseudojuranum\", \"H. hemiplecum\" a \"H. jurassicum\", přičemž druh \"H. pseudalbinum\" je součástí gregu \"H. jurassicum\".\nV roce 2007 byl pro daný taxon publikován (spolu s množstvím dalších nových kombinací v rámci rodu) název \"Hieracium jurassicum\" subsp. \"pseudalbinum\", který je používán jako platný název i v některých checklistech světové flóry (např. portál \"Plants of the World Online\").\n\nV rámci krkonošské flóry lze jestřábník licholabský nejsnáze zaměnit s jestřábníkem labským (\"H. albinum\"), který rovněž náleží mezi velmi vzácné druhy. Pro oba taxony je charakteristická chudě olistěná lodyha s přisedlými horními lodyžními listy a odění zákrovů, v němž chybějí jednoduché chlupy. Lze je odlišit zejména podle počtu a tvaru lodyžních listů. Jestřábník labský mívá obvykle 2 až 3 lodyžní listy a jejich čepel bývá nejširší v dolní třetině. Naproti tomu jestřábník licholabský mívá lodyžních listů více (obvykle 4 až 7) a ty bývají nejširší přibližně v polovině. Ostatní habituelně podobné horské jestřábníky s olistěnou lodyhou (jestřábník Wimmerův, jestřábník sudetský, jestřábník krkonošský) mají jednoduché chlupy na zákrovních listenech. Jestřábník Lachenalův (\"H. lachenalii\") a jestřábník obecný (\"H. levicaule\") postrádají chloupky na vrcholech ligul a nemají střední lodyžní listy přisedlé. \n\n"}
{"id": "1565312", "url": "https://cs.wikipedia.org/wiki?curid=1565312", "title": "Letní paralympijské hry 1964", "text": "Letní paralympijské hry 1964\n\nLetní paralympijské hry 1964, oficiálně II. letní paralympijské hry ( ), se konaly v japonském Tokiu. Slavnostní zahájení proběhlo 8. listopadu 1964, ukončení se pak uskutečnilo 12. listopadu 1964.\n\nČeskoslovensko se her nezúčastnilo.\n\n"}
{"id": "1565318", "url": "https://cs.wikipedia.org/wiki?curid=1565318", "title": "Mária Mázorová", "text": "Mária Mázorová\n\nMária Mázorová (rodným jménem Marie Panczaková, 8. února 1928, Praha – 12. února 2016, Zvolen) byla slovenská folkloristka, pedagožka, choreografka a zakladatelka dvou známých slovenských folklorních souborů Zornička a Marína.\n\nZaložila taneční obor Lidové školy umění ve Zvolenu, vytvořila osnovy, učební plány a metodiky pro Lidové školy umění, napsala knihu \"Slovenské ľudové tance\" a iniciovala a vedla Mezinárodní dětský folklorní festival ve Zvolenu.\n\nV roce 2006 získala Cenu města Zvolen a v roce 2008 ocenění Kvet kultúry a umenia.\n\n"}
{"id": "1565319", "url": "https://cs.wikipedia.org/wiki?curid=1565319", "title": "Letní paralympijské hry 1960", "text": "Letní paralympijské hry 1960\n\nLetní paralympijské hry 1960, oficiálně I. letní paralympijské hry ( ), se konaly v italském Římě. Slavnostní zahájení proběhlo 18. září 1960, ukončení se pak uskutečnilo 25. září 1960.\n\nJednalo se o pokračování Stoke Mandeville Games, tentokrát přivedené na bezprecedentní úroveň mezinárodní konkurence. Hry Stoke Mandeville jsou vytvorem doktora Ludwiga Guttmanna pro válečné veterány zdravotně postižené v nemocnici ve Stoke Mandeville ve Velké Británii po druhé světové válce. Konkrétně se jednalo o pacienty na invalidním vozíku s poraněním míchy. Termín „paralympijské hry“ byl schválen Mezinárodním olympijským výborem nejprve v roce 1984, zatímco Mezinárodní paralympijský výbor byl založen v roce 1989. Československo se her nezúčastnilo.\n\n"}
{"id": "1565320", "url": "https://cs.wikipedia.org/wiki?curid=1565320", "title": "Seznam hannoverských královen", "text": "Seznam hannoverských královen\n\nHannoverské královny a kurfiřtky byly ženy, které byly manželkami hannoverských panovníků za jejich vlády. Z důvodu salického práva ohledně nástupnictví byli všichni panovníci Hannoveru muži s titulem král Hannoveru a předtím kurfiřt Hannoveru, zatímco všechny jejich manželky byly ženy s titulem královna Hannoveru a oslovením Veličenstvo a předtím s titulem hannoverské kurfiřtky a oslovením Královská Výsost. Následující ženy byly manželkami hannoverských panovníků v letech 1692 až 1878ː\n"}
{"id": "1565322", "url": "https://cs.wikipedia.org/wiki?curid=1565322", "title": "Trixie Maristela", "text": "Trixie Maristela\n\nTrixie Maristela (* 30. dubna 1986, Makati, Metro Manila, Filipíny) je transgenderová filipínská herečka, modelka, vítězka soutěže transgender královny krásy Miss International Queen za rok 2015. \nVystudovala evropské jazyky na Filipínské univerzitě. Žije v Brisbane, v australském Queenslandu, kde studuje ekonomický magisterský obor.\nV květnu 2014 zúčastnila nejvyšší filipínské transgender soutěž krásy, ve které zvítězila.\nV květnu 2015 se zúčastnila prvního ročníku \"Miss Trans Manila\" a byla korunována jako první vítězka v historii soutěže.\nV říjnu 2015 Maristela se svým partnerem Artem Sta. Ana zveřejnila knihu s názvem \"He's Dating The Transgender\", která popisuje, jak se Artem Sta. Ana zamiloval do Maristely.\nV listopadu 2015 se zúčastnila \"Miss International Queen\", největší a nejvýznamnější světové transgender soutěže krásy. V soutěži, která se konala v thajské Pattayi, zvítězila.\nV únoru 2016 Maristela svou první televizní roli v dramatickém seriálu \"Karelasyon\" v produkci společnosti GMA, kde ztvárnila roli transsexuálky, která prochází komplikovaným milostným vztahem. Dále hrála v dramatické antologii \"Magpakailanman\", popisující její vlastní životní příběh.\n\n"}
{"id": "1565327", "url": "https://cs.wikipedia.org/wiki?curid=1565327", "title": "NGC 1171", "text": "NGC 1171\n\nNGC 1171 je spirální galaxie v souhvězdí Pegase. Její zdánlivá jasnost je 12,7 a úhlová velikost 1,9′ × 1,0′. Je vzdálená 128 milionů světelných let, průměr má 70 tisíc světelných let. Je členem skupiny galaxií NGC 1186 spolu s galaxií NGC 1186, značené též NGC 1174, a s galaxií IC 284. Galaxii objevil 4. prosince 1880 Édouard Stephan.\n\n"}
{"id": "1565330", "url": "https://cs.wikipedia.org/wiki?curid=1565330", "title": "Tomáš Schilla", "text": "Tomáš Schilla\n\nTomáš Schilla (* 29. prosince 1958) je český violoncellista. Na svůj nástroj začal hrát v první třídě základní školy. V osmdesátých letech hrál se skupinou Národní třída. V té době také spolupracoval se skupinou The Plastic People of the Universe. Podílel se na nahrávkách, ze kterých později vzešlo album \"Půlnoční myš\" (1987). Poté působil ve skupině Půlnoc, kterou založili dřívější členové Plastic People. V roce 1992 se stal členem obnovené skupiny DG 307 a v pozdějších dvaceti letech hrál na všech jejích nových nahrávkách, stejně jako na sólových nahrávkách jejího lídra Pavla Zajíčka. Rovněž působí ve skupině Krch-Off Band, kterou vede básník a zpěvák J. H. Krchovský. Také hraje s kapelou Echt!. Hostoval na deskách Psích vojáků, Tata Bojs, Stinky, Visacího zámku a dalších.\n\n\n"}
{"id": "1565332", "url": "https://cs.wikipedia.org/wiki?curid=1565332", "title": "NGC 1167", "text": "NGC 1167\n\nNGC 1167 je čočková galaxie a Seyfertova galaxie typu II s aktivím jádrem v souhvězdí Persea. Její zdánlivá jasnost je 12,4 a úhlová velikost 3,3′ × 2,3′. Je vzdálená 225 milionů světelných let. Galaxii objevil 13. září 1784 William Herschel.\n\n"}
{"id": "1565333", "url": "https://cs.wikipedia.org/wiki?curid=1565333", "title": "NGC 1175", "text": "NGC 1175\n\nNGC 1175 je čočková galaxie v souhvězdí Persea. Její zdánlivá jasnost je +12,9 a úhlová velikost 1,9′ × 0,6′. Je vzdálená 252 milionů světelných let, průměr má 140 000 světelných let. Galaxie tvoří gravitačně vázaný pár s galaxií NGC 1177. Galaxii objevil 24. října 1786 William Herschel.\n\n"}
{"id": "1565334", "url": "https://cs.wikipedia.org/wiki?curid=1565334", "title": "Maryvonne Dupureurová", "text": "Maryvonne Dupureurová\n\nMaryvonne Samson Dupureurová (24. května 1937 – 7. ledna 2008) byla francouzská běžkyně na střední vzdálenosti. Startovala na 800 m a získala stříbrnou medaili na olympijských hrách v roce 1964 a na evropských hrách v roce 1967 v Praze. Zúčastnila se také olympijských her v letech 1960 a 1968. \n\n"}
{"id": "1565336", "url": "https://cs.wikipedia.org/wiki?curid=1565336", "title": "Kostel Nanebevzetí Panny Marie (Jelení)", "text": "Kostel Nanebevzetí Panny Marie (Jelení)\n\nKostel Nanebevzetí Panny Marie stojí na katastrálním území Jelení u Bruntálu obce Milotice nad Opavou v okrese Bruntál. Barokní venkovský kostel je chráněn jako kulturní památka od roku 1963 a byl zapsán do Ústředního seznamu kulturních památek ČR. Součásti kulturní památky je budova kostela, márnice, kaple a ohradní zeď. Farní kostel náleží Římskokatolické farnosti Jelení u Bruntálu, děkanát Bruntál, diecéze ostravsko-opavské. Slouží se zde i obřady pravoslavné církve.\n\nBarokní kostel byl postaven v letech 1675 až 1676. Byl opravován v roce 1834 a 1877. Celková rekonstrukce byla provedena v letech 2013–2014. Náklady na opravu činily 4,5 miliónů korun a byly získány z Programu rozvoje venkova Ministerstva zemědělství ČR, z dotací Krajského úřadu Moravskoslezského kraje, z dotace obce Milotice nad Opavou a z příspěvku biskupství ostravsko-opavského. Při opravě byly objeveny dva tubusy s dokumenty popisujícími opravy v roce 1834 a 1877.\n\nKostel je samostatně stojící zděná omítaná orientovaná stavba na půdorysu obdélníku s půlkruhovým závěrem. Z jižní strany je přistavěna patrová sakristie, u západního průčelí je nízká předsíň. Valbová střecha je krytá břidlicí, nad předsíni je sedlová střecha. Na hřebeni střechy nad lodí je posazen polygonální sanktusník s lucernou. Okapové fasády jsou členěny arkádami, které jsou rámovány pilastry s volutovými hlavicemi. Nad pilastry je hlavní římsa. Závěr má dodatečně přistavěné opěrné pilíře, je členěn pilastry a římsou. Pilastry nesou vlys s hrubými konzolami. Prolomená okna jsou půlkruhová (termální).\n\nVstup do kostela vede přes hladce omítnutou plochostropou předsíň se segmentově ukončeným vchodem. Další pravoúhlý vstup je v severním průčelí. Loď má rovný strop a je osvětlena třemi páry oken. V západní části lodi je dřevěná kruchta na pilířích. Loď od kněžiště odděluje půlkruhový vítězný oblouk. Kněžiště je zaklenuto valenou klenbou s lunetami. Do sakristie, která je plochostropá a nad níž je v patře oratoř, vede portál se segmentovým záklenkem.\n\nMárnice je umístěná v severozápadním rohu ohradní zdi. Je to cihlová hladce omítnutá stavba na půdorysu obdélníku. Sedlová střecha s trojúhelníkovými štíty je krytá pálenými taškami. Po stranách vchodu jsou dvě špaletová okna s půlkruhovým záklenkem (katalogové číslo 1000144825_0002).\n\nAreál kolem kostela ohraničuje ohradní zeď postavená z lomového kamene. Je hladce omítnutá a zdobená pravidelně rozmístěnými lizénami a krytá pultovou břidlicovou stříškou. Brána s kovovou mříží má po stranách hranolové pilíře s jehlanovou stříškou (katalogové číslo 1000144825_0003).\n\nU vstupní brány stojí výklenková kaple zastřešená sedlovou střechou (katalogové číslo 1000144825_0004).\n\n\n"}
{"id": "1565337", "url": "https://cs.wikipedia.org/wiki?curid=1565337", "title": "Ivo Pospíšil (hudebník)", "text": "Ivo Pospíšil (hudebník)\n\nIvo Pospíšil (* 13. července 1952 Praha) je český hudebník. V sedmdesátých letech byl členem kapel DG 307 a The Old Teenagers. V roce 1979 spoluzaložil skupinu Garáž. Tu opustil v roce 1993 (kapela následně pokračovala pod anglickým názvem Garage). Později hrál například v kapele Ivana Krále (mj. s ním nahrál alba \"Dancing Barefoot\" a \"Erotická revue\"). Později působil pod pseudonymem \"Tea Jay Ivo\" jako diskžokej. V roce 2015 vydal autobiografickou knihu \"Příliš pozdě zemřít mladý\" ve spolupráci s Vladimírem Juráskem. Později vznikla také audiokniha, kterou načetla herečka Renata Rychlá.\n"}
{"id": "1565341", "url": "https://cs.wikipedia.org/wiki?curid=1565341", "title": "Witham", "text": "Witham\n\nWitham je řeka v anglickém hrabství Lincolnshire, dlouhá 132 km. Pramení u vesnice South Witham v nadmořské výšce 130 metrů. Teče zprvu k severu a nedaleko Ancasteru překonává vápencový hřeben, pak se tok obrací jihovýchodním směrem. Protéká městy Grantham, Lincoln a Boston. Vlévá se se do The Wash, zálivu Severního moře. Ústí řeky se přesunulo v důsledku velké povodně, která východní pobřeží Anglie zasáhla v roce 1014. \n\nNa dolním toku je řeka regulována a slouží k dopravě. Průplav Foss Dyke spojuje Witham s řekou Trent. V Lincolnu vede přes řeku High Bridge z roku 1160, nejstarší britský most, na kterém stojí domy.\n\nPodle řeky je pojmenován Withamský štít z doby železné, nalezený v roce 1826 nedaleko Washingboroughu.\n\n"}
{"id": "1565343", "url": "https://cs.wikipedia.org/wiki?curid=1565343", "title": "Hará", "text": "Hará\n\nHará, avestánsky Hará Berezaití, středopersky Harborz, persky Alborz, je mytická hora v zarathušrismu a perské mytologii. Představuje horu uprostřed světa tyčící se mezi hlubinami země a nebesy – \"axis mundi\", ale zároveň je také pohořím které obkružuje svět – podobně jako indická \"lókálóka\". Od této mytické hory získalo své jméno perské pohoří Alborz a kavkazská hora Elbrus, přičemž především Alborz je s Hará často ztotožňován. Ve Firdausího Šáhnáme je však Alborz umísťován do Indie. Odpovídá indické hoře Méru, Sakové z Chotaneského království poté co přijali buddhismus nazývali Méru \"ttaira haraysä\" „vrcholem Hará“.\n\nJméno vychází z avestánského \"hará\" „stráž, hlídka, obrana“ a \"berezaití\" „vysoký, výšinný“, jež se ozývá v novoperském \"barz\"/\"borz\" „kopec“ jež časté v íránské toponymii. Další z názvů z hory – \"Haraití\", je buď zkrácenou formou Hará Berezaití nebo znamená „držící stráž“. Mezi indoíránskými názvy hor je výjimečná svým ženským rodem. Vzhledem k rozporu mezi pojetím hory ve středu světa a pohoří obklopujícího svět byla někdy světová hora nazývána \"Taéra\" (středopersky \"Térag\"), nebo \"Hukairja\" (\"Hukar\"), a pohoří okolo světa \"Harborz var\" „ohrada Hará“. Dalším názvem pro horu je středoperské \"Čagád Í dáidíg\" „zákonité shromáždění“ a mezi ním a \"Harborz var\" vede most Činvat.\n\nPodle jaštu 19, Zamjád jaštu, byla Haraiti Barez první stvořenou horou. Podle jaštz 5, Abán jaštu, obětoval na březích Hará Haošjangha, první král z dynastie Pišdadovců, bohyni Anáhitě sto hřebců, sto býků a sto jehňat. Podle jaštů 10 a 12 je Hará sídlem Mithry, kde není temnoty, chladu, horka, mlh ani nemocí, podle jaštu 15 je pevností držící pomocí železných svěráků.\n\nHará rostla po osm set let a své kořeny zapustila kořeny hluboko do země, zatímco její vrchol se dotýká nebes a okolo něj obíhá slunce, měsíc a hvězdy. Leží v centrální části světa zvané Chvanirát, která je obklopená sedmi menšími. Z Hará Berezaiti povstává veškeré světlo i vodstvo - každý den den z ní vychází slunce, měsíc a hvězdy. Co se vod týče tak jižním pomezí hory leží jezero Vourukaša napájené řekou Harahvaití, z kterého tečou dvě řeky, jedna na východ a druhé na západ a ohraničují tak lidský svět. Při své cestě kolem země jsou vody těchto řek očištěny a vracejí se zpět na Hará. V jasnách se obětuje nebi, zemi, větru a Hará, a na této hoře Baga zasadil haomu a jazata Haoma, obětník bohů, na ní obětuje, především Mithrovi a Sraošovi.\n"}
{"id": "1565344", "url": "https://cs.wikipedia.org/wiki?curid=1565344", "title": "Miss International Queen", "text": "Miss International Queen\n\nMiss International Queen® je největší a nevýznamnější světová mezinárodní soutěž krásy transgender žen. \n\nSoučasnou \"Miss International Queen\" je Jazell Barbie Royale z USA, která je zároveň první transženou tmavé pleti, která v soutěži zvítězila. Byla korunována 8. března 2019. \n\nSoutěž byla založena v roce 2004 a koná se každoročně v Pattayi v Thajsku. Jedním z hlavních cílů soutěže je upozornění na problematiku LGBTQ a transgender, včetně diskriminace a rovnosti postavení těchto osob ve společnosti a na pracovním trhu. Veškerý výtěžek za televizní vysílací práva ze soutěže jde na podporu Thajské královské nadace boje proti AIDS.\n\nPodle sociologických studií jsou transgender osoby a transsexuálové častými oběťmi sociální a politické diskriminace, či dokonce násilí. Soutěž \"Miss International Queen\" se snaží soutěžícím poskytout možnost soutěžit a předvést svůj talent a krásu v duchu hesla fair play a v LGBT přátelském prostředí.\n\nThajsko je známé pro svou vysokou míru sexuální turistiky, zejména pak právě město Pattaya. Organizátoři soutěže \"Miss International Queen\" se snaží ukázat transsexuálním ženám, že existují také další alternativy obživy. Khmerský výraz \"kathoey\", často nazýváni anglickým výrazem \"ladyboy\", nebo \"shemale\", obvykle označuje transgender ženu nebo naopak muže chovajícího se velmi žensky. Přestože thajská společnost je v přijímání transgender lidí dalece tolerantnější, než většina zemí světa, je zdejší komunita LQBTQ+ stále stigmatizována. Kulturní a společenské normy stále určují, že zájmy, návyky, a záliby mají být v souladu s fyziologickým pohlavím. Proto i když jsou kathoeyové obecně společensky přijímáni, jsou \"normální\" muži, vykonávající obvykle ženskou práci, stále nahlíženi poněkud s despektem. V říjnu 1997 však byla v Thajsku schválena ústava, zaručující stejná práva a zacházení pro všechny, bez ohledu na rasu, pohlaví, sebeidentifikaci atd., což způsobilo postupnou proměnu amtofsféry thajské společnosti.\n\n\n"}
{"id": "1565347", "url": "https://cs.wikipedia.org/wiki?curid=1565347", "title": "Mucuhiko Nomura", "text": "Mucuhiko Nomura\n\nMucuhiko Nomura ( 野村 六彦, * 10. února 1940 Hirošima) je bývalý japonský fotbalista.\n\nS kariérou začal v japonském klubu Hitachi v roce 1963. V sezóně 1965 se stal s 15 góly nejlepším střelcem japonské ligy. V sezoně 1972 vyhrál japonskou ligu. V sezonách 1972 a 1973 tým vyhrál Císařský pohár. Odehrál 136 ligových utkání a vstřelil 36 gólů. Kariéru ukončil v roce 1975.\n\nHitachi\n"}
{"id": "1565352", "url": "https://cs.wikipedia.org/wiki?curid=1565352", "title": "Schwarzenberské dominium", "text": "Schwarzenberské dominium\n\nSchwarzenberské dominium (nebo Schwarzenberské panství) je označení pro rozsáhlé území na velké části jižních Čech, vlastněné a ovládané mezi lety 1719–1918 v rámci Českého království rodem Schwarzenbergů.\n\nPřed vznikem Schwarzenberského dominia patřila velká část území jižních Čech více než 300 let k Rožmberskému dominiu (jeho vznik se datuje do roku 1302). Po porážce českého stavovského povstání získali majetky i území panství Eggenbergové a v roce 1628 vzniklo Krumlovské vévodství. To pak po 90 letech přešlo vymřením Eggenbegů po meči v roce 1719 na Adama Františka ze Schwarzenbergu (1680–1732), který ho tak mohl spojit s územím a majetky, které již Schwarzenberkové v jižních Čechách vlastnili (především panství Třeboň a Hluboká). Na počátku 18. století tak v jižních Čechách vzniklo nejrozsáhlejší dominium střední Evropy, které po dvě století výrazně ovlivňovalo vytváření jihočeské kulturní krajiny i mnoha stavebních a technických památek. Bylo pozoruhodné i některými prvky svého sociálně-ekonomického systému.\n\nPo tragickém úmrtí Adama Františka v roce 1732, kdy ho nešťastnou náhodou postřelil císař Karel VI., se dominium na čas ocitlo v obtížné situaci. Josef I. Adam ze Schwarzenbergu (1722–1782) ji ale dokázal překonat a jeho vláda byla naopak obdobím prosperity dominia: mj. byla na Českokrumlovsku zahájena těžba grafitu. Byl také významně přestavěn krumlovský zámek. Především byl ale už v roce 1765 založen \"Schwarzenberský penzijní fond\" pro knížecí úředníky a zaměstnance.\n\nRozšiřování pozemkové držby Schwarzenberků v Čechách pokračovalo i v dalších letech za Jana Nepomuka I. ze Schwarzenbergu (1742–1789). Ten na svém panství provedl některé hospodářské reformy: začaly se pěstovat nové plodiny (jetel a vojtěška) a došlo k cílené výsadbě lesů. Významným počinem bylo zahájení stavby Schwarzenberského plavebního kanálu.\n\nJeho synové Josef II. Jan ze Schwarzenbergu (1769–1833) a Karel Filip ze Schwarzenbergu (1771–1820) v roce 1802 rozdělili majetek rodu mezi tzv. krumlovsko-hlubockou primogenituru a orlickou sekundogenituru; orlické panství se tím od schwarzenberského dominia oddělilo. Josef Jan mj. dokončil stavbu Schwarzenberského kanálu a nechal vybudovat i Vchynicko-tetovský plavební kanál, v roce 1800 založil lesnickou školu ve Zlaté Koruně a hospodářský ústav v Českém Krumlově a nechal také v letech 1822–1825 vystavět první kamennou rozhlednu v Čechách na Kleti (nese jeho jméno: Josefova věž).\n\nJan Adolf II. ze Schwarzenbergu (1799–1888) realizoval další reformy a opatření, především ale musel vyřešit situaci po zrušení poddanství roku 1848. To se v rámci panství týkalo téměř čtvrt milionu lidí a v důsledku toho dominium přišlo o dvě třetiny půdy. Jan Adolf soustředil rostlinnou a živočišnou výrobu do nových velkostatků, což následně umožnilo modernizaci zemědělství. Za jeho éry byl také přestavěn zámek Hluboká a byly provedeny krajinářské úpravy jeho okolí. Na Hlubokou pak bylo přesunuto sídlo hlavy rodu; i díky tomu byl omezen stavební a průmyslový rozvoj Krumlova, což mu paradoxně pomohlo zachovat historickou podobu. Na území dominia byl v roce 1858 vyhlášen za chráněný Boubínský prales.\n\nAdolf Josef ze Schwarzenbergu (1832–1914) se na otcovo přání ujal správy lesnictví na dominiu už roku 1853. Mimo rozvoje lesnictví a honitby ale zakládal i lihovary a pivovary a podporoval rozvoj rybnikářství (ředitelem třeboňského panství byl tehdy Josef Šusta a na světové výstavě ve Vídni v roce 1902 získala schwarzenberská rybářská expozice zlatou cenu). Během jeho vlády došlo k záchraně mnoha historických památek v jižních Čechách; nechal provést katalogizaci uměleckých děl na schwarzenberských panstvích a byly položeny základy moderního jihočeského archivnictví.\n\nJan Nepomuk II. ze Schwarzenbergu (1860–1938) se ještě za Rakousko-Uherska zasloužil o rozvoj železniční sítě v jižních Čechách a na Šumavě. Po vzniku Československa se musel v roce 1918 vypořádat s formálním zánikem Krumlovského vévodství a tedy i schwarzenberského dominia, a následně i s pozemkovou reformou doprovázenou vyvlastňováním; zatímco před rokem 1918 k Schwarzenberskému dominiu patřilo 180 000 ha půdy, rozdělených do 14 velkostatků, během reformy se tento majetek opět téměř o dvě třetiny zmenšil.\n\n\n\n\n"}
{"id": "1565353", "url": "https://cs.wikipedia.org/wiki?curid=1565353", "title": "Příliš osobní známost", "text": "Příliš osobní známost\n\nPříliš osobní známost je české a slovenské komediální drama z roku 2020 režisérky Marty Ferencové. Scénář k filmu napsala Ferencová společně s Evou Twardzikovou, na jejíž knize je založen příběh filmu.\n\nV hlavních rolích se objevili Petra Hřebíčková, Tatiana Dyková, Eliška Balzerová, Branislav Trifunović, Janko Popović Volarić, Predrag Manojlović a Ľuboš Kostelný. Titulní píseň k filmu nazpívali slovenská hudební skupina IMT Smile společně s českou herečkou Nikol Štíbrovou. Premiéra filmu v českých kinech proběhla dne 23. ledna 2020. \n\nFilm získal u filmových kritiků podprůměrná hodnocení:\n\n"}
{"id": "1565363", "url": "https://cs.wikipedia.org/wiki?curid=1565363", "title": "Ezekiel Henty", "text": "Ezekiel Henty\n\nEzekiel Isoken Henty (* 13. května 1993, Lagos) je nigerijský fotbalový útočník či záložník, od ledna 2020 hráč slovenského klubu ŠK Slovan Bratislava. Mimo Nigérii působil na klubové úrovni v Itálii, Rusku, Maďarsku, Chorvatsku, na Slovinsku a ve Spojených arabských emirátech. Může nastoupit na téměř všech pozicích v ofenzivě, má výborné fyzické předpoklady, je rychlý a dokáže se prosadit v šestnáctce soupeře.\n\nSvoji fotbalovou kariéru začal v mužstvu Flying Sports, odkud v mládeži zamířil do akademie slavného italského klubu AC Milán.\n\nDo prvního mužstva AC se však neprosadil a působil na hostováních v jiných týmech. Konkrétně nastupoval za italská mužstva Spezia Calcio a AC Perugia Calcio, kterému pomohl v ročníku 2013/14 k postupu do druhé nejvyšší soutěže. V létě 2014 o něj projevily zájem turecký celek Sivasspor a klub Vitória FC z Portugalska, avšak Henty odešel hostovat do slovinském celku ND Gorica.\n\nPřed sezonou sezonou 2014/15 odešel opět na hostování, konkrétně do slovinské Olimpije Lublaň. Ligový debut v dresu Lublani absolvoval ve 22. kole hraném 28. února 2015 proti týmu NK Radomlje (výhra 4:0), na hrací ploše vydržel do 59. minuty. Svůj první ligový gól za toto mužstva dal ve 24. kole, když v souboji s ND Goricou zvyšoval v 54. minutě na konečných 3:1. Podruhé v ročníku se střelecky prosadil 4. 4. 2015 proti mužstvu NK Zavrč (výhra 3:1), trefil se v 10. minutě. Následně skóroval v odvetě s Radomlje (výhra 3:1), když v 58. minutě zvyšoval na 2:0. Svůj čtvrtý přesný zásah vsítil ve 33. kole 9. května 2015 v odvetném střetnutí s Goricou (výhra 2:1). Na jaře 2015 odehrál v lize celkem 14 zápasů.\n\nV létě 2015 do Olimpije za 150 tisíc € přestoupil a podepsal dvouletý kontrakt. Svoje první ligové branky v sezoně zaznamenal 12. srpna 2015 v souboji s klubem FC Koper. Trefil se v 50. a 73. minutě a výraznou měrou se podílel na vítězství 4:1. Další dvougólové střetnutí zažil o čtyři dny později v šestém kole na hřišti NK Mariboru (výhra 3:0). Popáté v ročníku skóroval v duelu s týmem NK Krka (výhra 3:1), když v 53. minutě dal první branku utkání. 18. 10. 2015 ve 14. kole dvě branky v odvetném souboji s Koperem a pomohl Lublani k vítězství 2:1. Svého osmého přesného zásahu v sezoně docílil ve 20. kole proti Zavrči (výhra 2:1). Na podzim 2015 si připsal celkem 21 ligových zápasů. V jarní částí ročníku 2015/16 získala Olimpija Lublaň titul, na kterém se Henty částečně podílel.\n\nV únoru 2016 přestoupil za pět a půl milionu € do Ruska, kde se dohodl na smlouvě s Lokomotivem Moskva. Své první ligové utkání za Lokomotiv absolvoval v 19. kole hraném 6. března 2016 v souboji s Terekem Grozny (prohra 1:2), na hrací plochu přišel v 58. minutě. Poprvé a zároveň naposledy v lize za Moskvu vsítil gól 28. srpna 2016 v souboji s FK Krasnodarem, když v 56. minutě dal z pokutového kopu na konečných 2:1. Během roku za Lokomotiv Moskva odehrál v lize 17 střetnutí. Na jaře 2017 získal Lokomotiv ruský pohár a Henty se na jeho zisku částečně podílel.\n\nPřed jarní částí sezony 2016/17 zamířil hostovat do Spojených arabských emirátů konkrétně do mužstva Baniyas Club. Součástí smlouvy byla i opce na trvalý přestup. Ligovou premiéru v dresu tohoto klubu zažil 21. 1. 2017 v 15. kole proti celku Dibba Al-Fujairah Club (prohra 3:4), odehrál celý zápas. Svoji první branku v tomto ročníku dal 3. března 2017 v souboji s týmem Al Wasl FC (prohra 3:4), trefil se v 65. minutě. Následně se střelecky dvakrát prosadil o šest dní později ve 21. kole v souboji s mužstvem Al Wahda FC (prohra 2:6), góly vsítil v 83. a 88. minutě. Počtvrté v lize za tento klub skóroval proti klubu Al-Nasr SC (remíza 22), když v 69. minutě dával na 2:2. Svůj pátý ligový gól za Baniyas vsítil 13. 5. 2017 v souboji s týmem Shabab Al-Ahli (prohra 1:2), když ve 21. minutě srovnával na 1:1. Na jaře 2017 bojoval s Baniyasem o záchranu, která se nepovedla a jeho zaměstnavatel sestoupil do druhé nejvyšší soutěže. Během půl roku nastoupil ke 12 ligovým zápasům.\n\nV létě 2017 se vrátil do Evropy a uzavřel kontrakt na tři roky s maďarským celkem Videoton FC. Ve druhém předkole Evropské ligy UEFA 2017/18 proti estonskému mužstvu Nõmme Kalju FC (výhra venku 3:0 a remíza doma 1:1) nehrál jelikož do Videotonu přišel v den odvety. Se svým zaměstnavatelem následně však následně postoupil přes klub FC Girondins de Bordeaux z Francie (prohra 2:1 venku a výhra 1:0 doma) kvůli pravidlu venkovních gólů do čtvrtého předkola - play-off, kde s Videotonem vypadl s bělehradským týmem FK Partizan (remíza 0:0 doma a prohra 0:4 venku) a do skupinové fáze s ním nepostoupil. \n\nSvé první ligové střetnutí za toto mužstvo odehrál ve třetím kole hraném 30. 7. 2017 proti klubu Újpest FC (remíza 2:2), nastoupil na celé střetnutí. Poprvé v ročníku se prosadil ve čtvrtém v souboji s týmem Mezőkövesdi SE (výhra 2:0), ve 23. minutě otevřel skóre zápasu. Svůj druhý přesný zásah zaznamenal 30. září 2017 proti mužstvu Diósgyőri VTK a se svým týmem zvítězil 3:2 na hřišti soupeře. V rozmezí 13.-15. kola třikrát skóroval, když dal po jedné brance do sítě klubu Puskás Akadémia FC (výhra 2:0) s v odvetách Újpestem FC (remíza 2:2) a Mezőkövesdi SE (výhra 4:0). V průběhu podzimní části ročníku 2017/18 si připsal v lize 15 startů. V průběhu jara 2018 vybojoval Videoton mistrovský titul a Henty se na tomto úspěchu částečně podílel. \n\nV únoru 2018 zamířil z Videotonu na hostování do celku Puskás Akadémia FC. Ligový debut absolvoval 24. 2. 2018 ve 20. kole v souboji s týmem Mezőkövesdi SE (remíza 0:0), na hrací plochu přišel v 58. minutě. Poprvé rozvnil síť soupeřovy svatyně v duelu s mužstvem Ferencvárosi TC (prohra 1:3), když ve 25. minutě otevřel skóre utkání. Následně se střelecky prosadil dvakrát ve 29. kole v souboji s klubem Szombathelyi Haladás, porážce 2:3 ale nezabránil. Se svým klubem na jaře 2018 došel až do finále maďarského poháru, kde Puskásova Akadémia podlehla Újpestu FC po penaltovém rozstřelu. Během půl roku odehrál 11 ligových duelů. \nV létě 2019 do týmu natrvalo přestoupil. Své dvě ligové branky v sezony zaznamenal proti Újpestu, skóroval ve 13. a v 31. minutě a výraznou měrou se podílel na vítězství 3:1 na hřišti soupeře. 26. října 2019 se prosadil potřetí v ročníku, když v souboji s týmem Kisvárda FC dal jediný a tudíž vítězný gól utkání. Další přesný zásah si připsal o 14 dní později v odvetném střetnutí s Újpestem (prohra 1:3), ve 34. minutě dal jedinou branku svého mužstva v zápase. Další střelecké zásahy si připsal ve 14. a v 15. kole, kdy se nejprve jednou prosadil proti klubu Mezőkövesdi SE (remíza 1:1) a dvakrát proti týmu Ferencvárosi TC (remíza 2:2). V průběhu podzimu 2019 nastoupil v lize k 12 střetnutím. \n\nPřed sezonou 2018/19 zamířil na hostování do Chorvatska do celku NK Osijek. S Osijekem se po svém příchodu představil v předkolech EL, kde s mužstvem nejprve postoupil přes moldavský klub CS Petrocub Hîncești (remíza 1:1 venku a výhra 2:1 doma) a následně vypadl s týmem Rangers FC ze Skotska (prohra 0:1 doma a remíza 1:1 venku). Svůj první ligový start v dresu NK zaznamenal v úvodním kole hraném 29. 7. 2018 v souboji s Hajdukem Split (výhra 4:1), odehrál 72 minut a dal gól na 1:0. Měl skvělý vstup do nového angažmá, když v úvodních třech kolech zaznamenal stejný počet branek. Trefil se totiž i v zápasech s mužstvy NK Rudeš (výhra 3:2) a NK Istra 1961 (výhra 3:0) Počtvrté rozvlnil síť soupeřovy svatyně až v 18. kole, kdy se trefil ve 45. minutě v souboji s Interem Zaprešić (výhra 6:0). V ročníku si připsal celkem 17 ligových střetnutí.\n\nV lednu 2020 podepsal smlouvu na čtyři a půl roku se slovenským mužstvem ŠK Slovan Bratislava, který o něj projevil zájem i na začátku roku 2018. K příchodu do Slovanu mělo původně dojít až v létě 2020, nakonec však Henty přestoupil k \"belasím\" dříve. Ligový debut absolvoval 16. února 2020 v 19. kole v derby se Spartakem Trnava (remíza 0:0), odehrál celé utkání.\n\nAktuální k 13. únoru 2020\n\n"}
{"id": "1565365", "url": "https://cs.wikipedia.org/wiki?curid=1565365", "title": "Miloš Blažek", "text": "Miloš Blažek\n\nMiloš Blažek (7. května 1926 Praha – 10. září 2019 Praha), skautskou přezdívkou Merkur, byl učitel, významná osobnost českého skautingu a politický vězeň.\n\nNarodil se 7. května 1926 v Praze. V roce 1936 vstoupil do skautské organizace ministrantů Legio Angelica. Skautský slib složil ve Staré Boleslavi 28. září 1938. Po zákazu Junáka nacisty v roce 1940 pokračoval v ilegální skautské činnosti, zejména se soustředil na výchovu. Na konci druhé světové války byl totálně nasazen.\n\nOdmaturoval v roce 1946, na Filozofické fakultě Univerzity Karlovy vystudoval středoškolský učitelský obor dějepis-zeměpis, studia ukončil v roce 1950. Na rozdíl od mnoha jiných skautů nebyl ze studia vyloučen.\n\nV roce 1945 se stal vedoucím 318. skautského oddílu v rámci střediska Mawadani, podílel se na založení Ekumenické lesní školy pro vzdělávání skautských vedoucích. Prosazoval, aby ve skautském vzdělávání byla vždy přítomna duchovní výchova, ne pouze praktické disciplíny.\n\nV roce 1948, po převzetí vedení Junáka komunisty, ukončil jeho oddíl svou činnost, odmítl se tak připojit k Pionýru. Skauting nadále provozoval ilegálně, od roku 1950 pod krytím vlastivědného kroužku na pražské střední škole, kde učil; pořádal putovní i stálé tábory a členy oddílu nechával skládat skautský slib. V roce 1959 byl zatčen a za ilegální skautskou činnost odsouzen na čtyři a půl roku vězení, jeho činnost byla tehdejším tiskem pranýřována. Jako vězeň pracoval v kamenouhelných dolech, mezi jeho spoluvězni bylo mnoho kněží a řeholníků. V roce 1960 byl propuštěn na amnestii a začal pracovat jako stavební dělník. Pro svou činnost ve prospěch podzemní katolické církve (roznášení ilegálních tiskovin a církevní literatury) a ilegálních skautských oddílů byl často vyslýchán Státní bezpečností.\n\nV období pražského jara pracoval jako instruktor skautských lesních škol a byl aktivní ve středisku Maják. Toto středisko pomáhal obnovit i po sametové revoluci, kdy se opět zapojil do skautského vzdělávání. Stal se i aktivním členem Ústřední duchovní rady Junáka. Až do konce života působil ve skautském vzdělávání, byl členem Svojsíkova oddílu.\n\nS manželkou Věrou se oženil v roce 1957. Měl tři děti:\n\n\nZa přínos v rozvoji oldskautingu mu byla v roce 1996 udělena \"Medaile Syrinx.\"\n\nV roce 2003 mu bylo uděleno nejvyšší české skautské vyznamenání, Řád stříbrného vlka; později se stal seniorem řádu jeho nositelů.\n\nV roce 2014 obdržel od ministra obrany dekret účastníka třetího odboje.\n\n28. září 2017 byl přijat mezi rytíře Řádu svatého Řehoře Velikého.\n"}
{"id": "1565366", "url": "https://cs.wikipedia.org/wiki?curid=1565366", "title": "Topol osikovitý", "text": "Topol osikovitý\n\nTopol osikovitý (\"Populus tremuloides\") je druh listnatého stromu z čeledi vrbovitých, rostoucí v Severní Americe. Ze všech severoamerických dřevin zaujímá největší areál rozšíření. Šíří se vegetativním vytvářením klonálních porostů, které mohou dosahovat značné rozlohy. Je národním stromem státu Utah. V rámci rodu topol je řazen do sekce \"Populus\" sect. \"Populus\", je tedy blízce příbuzný mj. s eurasijskými druhy topolem osikou a topolem bílým.\n\nTopol osikovitý je dvoudomý, opadavý, rychle rostoucí strom, který může dorůstat výšky až 35 metrů, s kmenem silným výjimečně až 1 m v průměru a s úzkou, oválnou korunou. Je pokryt relativně tenkou, světle šedozelenou borkou, v mládí hladkou, ve stáří s mnoha tmavými horizontálními jizvami. Střídavě posazené listy jsou poměrně drobné, leskle zelené, téměř okrouhlé, 4–7 cm dlouhé, celokrajné či mělce zubaté; jejich řapík je výrazně zploštělý, což má za následek, že listí se chvěje při sebemenším závanu větru, podobně jako u evropské osiky. Na podzim se listy barví do zářivě žlutého odstínu, zřídka též s nádechem do červena.\n\nSamčí i samičí jehnědy jsou 4–7 cm dlouhé, průměrně s 50–65 drobnými květy, rozvíjejí se brzy zjara ještě před olistěním, opylovány jsou větrem. Plody jsou malé úzce vejčité tobolky obsahující lehká ochmýřená semena.\n\nAreál rozšíření topolu osikovitého zahrnuje značnou část Severní Ameriky. Roste na většině území Kanady včetně Severozápadního teritoria a Nunavutu a též v Brooksově pohoří na Aljašce, kde překračuje Severní polární kruh. Ve Spojených státech obývá Novou Anglii a oblast okolo Velkých jezer, rozšířen je též ve vyšších polohách na většině území Skalnatých hor, na jihozápadě USA a v Kalifornii, drobné arely sahají až do centrálního Mexika. Chybí na jihovýchodě USA a na Floridě.\n\nNejlépe prospívá v hlubokých, humózních, setrvale vlhkých, ale dobře odvodněných půdách na plném slunci, snese ale velmi různé životní podmínky. V praxi vyrůstá na široké škále stanovišť od skalnatých pohoří po písčité a štěrkovité náplavy nížin, roste na březích vodních toků i na narušených ruderálních stanovištích, na přechodech mezi prériemi a tajgou či na okrajích horských lesů. Svědčí mu chladnější severské klima: na severu areálu roste v nízkých polohách až k mořské hladině, na jihu Skalistých hor a v Mexiku naopak šplhá až do nadmořských výšek přes 3000, vzácně až 4000 m n.m. Na suchých stanovištích roste pomaleji a dožívá se vyššího věku než na vlhkých, obvykle kolem 100–120 let, na vlhčím východě Ameriky pak žije pouze okolo 60 let. V krajině bývá pionýrskou dřevinou, která se objevuje na pasekách či po požárech a později je sukcesně nahrazována náročnějšími klimaxovými druhy stromů.\n\nTopol osikovitý se jen zřídka rozmnožuje generativně: vytváří sice semena, která jsou ovšem velmi malá a klíčivost si podržují jen po velmi krátkou dobu. Hlavním způsobem rozmnožování tohoto stromu je vegetativní rozrůstání pomocí kořenových výběžků. Takto dokáže vytvořit velmi rozsáhlé klonální porosty, které se skládají ze stovek i tisíců kmenů a mohou dosáhnout rozlohy až 1 km². Nejslavnější takovou výmladkovou kolonií je les Pando v Utahu, považovaný za největší, nejtěžší a nejstarší organismus na světě. Vzhledem k tomu, že se jedná o dvoudomý strom a celé tyto klonální háje jsou geneticky identické, obsahují vždy pouze samčí, či pouze samičí jedince, což rovněž přispívá k obtížnosti pohlavního rozmnožování. Přesto však byli zaznamenáni spontánní hybridi s topolem \"Populus grandidentata\".\n\nEkologický význam stromu je velký, neboť slouží jako potrava velkému množství živočišných druhů: listy, mladé větvičky a pupeny jsou spásány jeleny, losy, divokými ovcemi a kozami; bobři a zajíci ohlodávají kůru, tetřívci a křepelky zase vyštipují zimní pupeny. Člověkem je strom využíván pro dřevo, které je ovšem poměrně měkké a málo odolné; používá se jednak na přípravu celulózy, jednak na výrobu zápalek, bedýnek, dřevotřísek či menších částí nábytku. V klimaticky příznivých oblastech je vysazován též pro okrasu, především kvůli svému atraktivnímu podzimnímu zbarvení.\n\n"}
{"id": "1565371", "url": "https://cs.wikipedia.org/wiki?curid=1565371", "title": "Zimní paralympijské hry 1992", "text": "Zimní paralympijské hry 1992\n\nZimní paralympijské hry 1992, oficiálně V. zimní paralympijské hry ( ), se konaly ve francouzské Tignes a Albertville. Slavnostní zahájení proběhlo 25. března 1992, ukončení se pak uskutečnilo 1. dubna 1992.\n\n\nČeskoslovensko reprezentovalo 16 paralympioniků.\n\n\"Českoslovenští medailisté\"\n"}
{"id": "1565374", "url": "https://cs.wikipedia.org/wiki?curid=1565374", "title": "Revue 88", "text": "Revue 88\n\nRevue 88 byl nezávislý studentský samizdatový časopis vydávaný od roku 1987 do května 1989. Jeho zakladatelům šlo o \"vyplnění mezery\" v dobovém tisku, \"jehož stagnaci, stejně jako stagnaci ostatních sdělovacích prostředků, podmiňuje stávající nezdravé klima v naší společnosti\". \n\nČasopis fungoval mimo struktury SSM a z hlediska obsahu se zaměřoval zejména na lidskoprávní, náboženská a jiná kulturní témata. Informoval též o dobových událostech, např. o nesmyslném zákroku SNB proti brněnskému vysokoškolskému Topas Clubu, kde se v květnu 1988 konal rockový koncert. \n\nRedakční radou tohoto nově nezávislého studentského časopisu prošlo 13 studentů z UJEP a hlavními hybateli činnosti byli především studenti z filozofické a lékařské fakulty, např. Petr Fiala, Martin Pavelka, Roman Ráček a Vladimír Vyskočil. Nátlak ze strany StB, stranických organizací i vedení univerzity vedl k tomu, že Revue přestala již po více než roce vycházet.\n"}
{"id": "1565383", "url": "https://cs.wikipedia.org/wiki?curid=1565383", "title": "Zimní paralympijské hry 1988", "text": "Zimní paralympijské hry 1988\n\nZimní paralympijské hry 1988, oficiálně IV. zimní paralympijské hry ( ), se konaly ve rakouském Innsbrucku. Slavnostní zahájení proběhlo 17. ledna 1988, ukončení se pak uskutečnilo 24. ledna 1988.\n\nKvůli finančním potížím se hry nekonaly v Calgary.\n\n\nČeskoslovensko reprezentovalo 4 paralympioniků, ale nezískalo žádnou medaili.\n\n"}
{"id": "1565385", "url": "https://cs.wikipedia.org/wiki?curid=1565385", "title": "Zimní paralympijské hry 1984", "text": "Zimní paralympijské hry 1984\n\nZimní paralympijské hry 1984, oficiálně III. zimní paralympijské hry ( ), se konaly ve rakouském Innsbrucku. Slavnostní zahájení proběhlo 14. ledna 1984, ukončení se pak uskutečnilo 20. ledna 1984.\n\n\nČeskoslovensko reprezentovalo 2 paralympionici, ale nezískali žádnou medaili.\n\n"}
{"id": "1565388", "url": "https://cs.wikipedia.org/wiki?curid=1565388", "title": "Halančík červenopruhý", "text": "Halančík červenopruhý\n\nHalančík červenopruhý česky také \"zářnoočko červenohřbeté\" (latinsky: \"Procatopus nototaenia\", slovensky: \"Žiaročka rudopása\", anglicky: Large finned lampeye). Rybu popsal v roce 1904 belgicko-britský zoolog George Albert Boulenger. \n\nSamec je větší a barevnější. Samice nevýrazně, stříbrně zbarvená. Velikost obou je do 6 cm.\n\nRyba se vyskytuje v Africe, v oblasti Kienke a Lobi v jihozápadní Kamerun. \n\n\n\n\n"}
{"id": "1565391", "url": "https://cs.wikipedia.org/wiki?curid=1565391", "title": "Succotash", "text": "Succotash\n\nSuccotash (z narragansettského \"sohquttahhash,\" v překladu \"rozbitá jádra\") je pokrm, jehož základem jsou fazole a kukuřice, ke kterým se často přidávají další ingredience, například maso, tuříny, rajčata, papriky nebo okra. Díky spojení obilnin a luštěnin succotash obsahuje všechny esenciální aminokyseliny. Lze se s ním setkat v americké, kanadské a africké kuchyni (především v kuchyni Rovníkové Guineje).\n\nDíky tomu, že je succotash levný na přípravu byl poměrně populárním pokrmem v USA během Velké hospodářské krize. Succotash je v oblasti Nové Anglie a Pensylvánie tradičním jídlem na Den díkůvzdání. Na Americkém jihu se jako \"succotash\" označuje jakýkoliv pokrm z měsíčních fazolí smíchaných se zeleninou.\n\nV Africe je succotash rozšířený především v Rovníkové Guineji, kde je dokonce i národním jídlem tohoto státu.\n"}
{"id": "1565392", "url": "https://cs.wikipedia.org/wiki?curid=1565392", "title": "Zimní paralympijské hry 1980", "text": "Zimní paralympijské hry 1980\n\nZimní paralympijské hry 1980, oficiálně II. zimní paralympijské hry ( ), se konaly ve norském Geile. Slavnostní zahájení proběhlo 1. února 1980, ukončení se pak uskutečnilo 7. února 1980.\n\n\nČeskoslovensko reprezentovalo 3 paralympionici.\n\n\"Českoslovenští medailisté\"\n"}
{"id": "1565393", "url": "https://cs.wikipedia.org/wiki?curid=1565393", "title": "Luisa Diana Orleánská", "text": "Luisa Diana Orleánská\n\nLuisa Diana Orleánská (27. června 1716, Palais Royal – 26. září 1736, Château d'Issy) byla sedmou dcerou a posledním dítětem Filipa II. Orleánského (v letech 1715 až 1723 regenta království) a jeho manželky Františky Marie Bourbonské, nejmladší legitimizované dcery krále Ludvíka XIV. a jeho milenky Madame de Montespan. Luisa Diana se narodila během regentství svého otce za mladého Ludvíka XV. Sňatkem princezna z Conti zemřela ve dvaceti letech při porodu.\n\nLuisa Diana Orleánská se narodila v Palais Royal, pařížském sídle Orléanských, 27. června 1716 jako nejmladší dítě vévody a vévodkyně z Orléans. K narození své vnučky Alžběta Šarlota Falcká, u dvora známá jednoduše jako \"Madame\", řeklaː\n\"Ve chvíli, kdy jsem dokončila svůj dopis princezně z Walesu, mi přišli oznámit, že Madame d'Orléans začaly porodní bolesti. V jedenáct hodin byl můj kočár připraven \"[at the Château de Saint-Cloud]\", ve čtvrt na jednu jsem vstoupila do předpokoje a bylo mi řečeno tichým hlasem : 'Její královská Výsost před hodinou bezpečně usnula.' Bylo to však řečeno tak smutným tónem, že jsem nepochybovala o tom, že Madame d'Orléans porodila sedmou dceru, a to se bohužel stalo.\"\nDo svatby byla Luisa Diana známá jako \"Mademoiselle de Chartres\". Oslovení Mademoiselle de Chartres užívala již její starší sestra Adéla, která byla v době jejího narození již jeptiškou v Chelles. Užívala ho také její teta Alžběta Charlotta Orleánská.\n\nLuisa vyrůstala v době, kdy byl její otec, známý jako \"Philippe d'Orléans\" nebo jednoduše \"le Régent\", de facto vládcem Francie, od smrti Luisina dědečka Ludvíka XIV. měl na starosti státní záležitosti. V Palais Royal měl Régent svůj dvůr, kde otevřeně žil se svou milenkou Marie-Madeleine de Parabère. Její matka později získala Château de Bagnolet, kde žila klidným životem bez skandálů.\n\nJako členka vládnoucího rodu Bourbonů byla Luisa \"princeznou královské krve\". Protože byla její matka nemanželské dítě, nebyla Luisa ani její sourozenci \"fille de France\".\n\nV dětství prý byla velmi citlivá a v dospělosti z ní vyrostla jedna z nejkrásnějších regentových dcer. Jelikož byla jen další dívkou (jednou ze sedmi), nebylo její narození uvítáno s takovou radostí, jako narozená jejího bratra Ludvíka. V roce 1723 její otec ve čtyřiceti devíti letech ve Versailles zemřel a titul orléanského vévody zdědil její jediný bratr Ludvík, který se v roce 1724 oženil s markraběnkou Johanou Bádenskou.\n\nV prosinci 1731 bylo rozhodnuto, že se Luisa provdá za svého vzdáleného bratrance Louise Françoise I. de Bourbon. Sňatek byl domluven Luisinou matkou Františkou Marií, orléanskou vévodkyní vdovou, a Luisinou sestřenicí (a následně tchyní) Luisou Alžbětou Bourbonskou, princeznou vdovou z Conti.\n\nDe 22. ledna 1732 se Luisa Diana za prince z Conti provdala. Svatební obřad se konal na zámku Versailles. Nevěstě bylo patnáct let a ženichovi čtrnáct. Její sestřenice Alžběta Alexandrine Bourbonská měla tu čest držet jí vlečku.\n\nPo svatbě začala být u dvora známá jako Její Jasnost princezna z Conti. Její manžel obdržel titul prince z Conti v roce 1727, po smrti svého otce Louise Armanda II., prince z Conti. V roce 1734 porodila Luisa Diana syna, dědice jména Conti, a v roce 1736 druhé dítě, které zemřelo při porodu.\n\nLuisa zemřela 26. září 1736 v Issy při porodu. Byla pohřbena v kostele Saint-André-des-Arcs. Luisin jediný přeživší syn Louis François II. de Bourbon byl posledním princem z Conti.\n\n"}
{"id": "1565402", "url": "https://cs.wikipedia.org/wiki?curid=1565402", "title": "Andrew Bertie", "text": "Andrew Bertie\n\nFra Andrew Willoughby Ninian Bertie SMOM (15. května 1929, Londýn – 7. února 2008, Řím) byl italský profesní rytíř Řádu maltézských rytířů, který byl v letech 1988–2008 78. velmistrem Řádu. V roce 2015 byl zahájena diecézní fáze procesu jeho beatifikace. \n"}
{"id": "1565403", "url": "https://cs.wikipedia.org/wiki?curid=1565403", "title": "Zimní paralympijské hry 1976", "text": "Zimní paralympijské hry 1976\n\nZimní paralympijské hry 1976, oficiálně I. zimní paralympijské hry ( ), se konaly ve švédském Örnsköldsviku. Slavnostní zahájení proběhlo 21. února 1976, ukončení se pak uskutečnilo 28. února 1976.\n\n\nČeskoslovensko reprezentovalo 5 paralympioniků.\n\n\"Českoslovenští medailisté\"\n"}
{"id": "1565405", "url": "https://cs.wikipedia.org/wiki?curid=1565405", "title": "Inspektor Beck v Budapešti", "text": "Inspektor Beck v Budapešti\n\nInspektor Beck v Budapešti je kriminální film z roku 1980 natočený v koprodukci Německo, Maďarsko, Švédsko. Předlohou filmu byl román švédské autorské dvojice Maj Sjöwallová, Per Wahlöö z roku 1966, který česky vyšel poprvé v roce 1974 pod názvem Muž, který se vypařil (druhý z deseti tzv. \"Románů o zločinu\"). Režisérem filmu byl Maďar Péter Bacsó a hlavní roli švédského kriminalisty Martina Becka ztvárnil známý britský herec Derek Jacobi. Protože film se (stejně jako román) odehrává převážně v Budapešti, na produkci se vedle SRN a Švédska (\"Bo Jonsson\") významně podílelo také Maďarsko (\"André Libik\"). Scénář napsal \"Wolfgang Mühlbauer\", kameramanem byl \"Tamás Andor\", filmovou hudbu složil \"Jacques Loussier\".\nV SRN i v NDR (kde byl poprvé promítán v roce 1982) byl film uváděn pod názvem \"Der Mann, der sich in Luft auflöste\", ve Švédsku \"Mannen som gick upp i rök\", anglický titul (a současně celosvětová distribuce) je \"The Man Who Went Up in Smoke\". Všechny tyto názvy odpovídají názvu románové předlohy v daném jazyce. V Maďarsku byl film uváděn pod podobným názvem \"A svéd, akinek nyoma veszett\" (Švéd, který zmizel beze stopy). Pro československou distribuci byl z neznámých důvodů zvolen zcela odlišný název, navíc sousloví \"inspektor Beck\" se nevyskytuje v názvu žádného jiného z 13 filmů o Martinu Beckovi, které byly natočeny podle knižní předlohy (původní i český název, pokud byl film v českých kinech promítán). \n\nZkušený stockholmský kriminalista Martin Beck je odvolán z dovolené a pověřen delikátním případem. Víceméně inkognito a každopádně neoficiálně (protože v cizině pochopitelně nemá žádné policejní pravomoce) je vyslán do Budapešti, aby zde pátral po jednom švédském novináři. Alf Mattsson pracoval pro významné švédské noviny, odjel na reportáže do Budapešti a zde krátce po příjezdu záhadně zmizel, doslova se „vypařil“. Beck brzy zjišťuje, že jeho četné novinářské cesty nejen do Maďarska, ale i do dalších socialistických zemí (v redakci ho považovali za specialistu na tyto země) byly víceméně jen zástěrkou, především se věnoval výnosným kriminálním kšeftům.\n\nZpočátku se proto zdá logické, že se nepohodl s nějakým členem bandy okolo Aranky Ari a ti se rozhodli ho odstranit. Beck však trpělivě pátrá nejen v hotelu, ale po celé Budapešti a shromažďuje různé nenápadné indicie. Zpočátku má problém s majorem Szlukou (šéfem budapešťské kriminálky), kterému se jeho neoficiální pátrání nelíbí, nakonec však spolupracují. Posléze dospěje k závěru, že Alf Mattsson do Budapešti vůbec nepřijel. Vrací se proto do Švédska a zde případ dokončí. Mattsona v hádce, krátce před jeho plánovaným odjezdem do Budapešti, nechtěně zabil jeho novinářský kolega. Aby svůj čin zamaskoval, oblékl se jako Mattson, na jeho pas vycestoval do Maďarska, ubytoval se v hotelu a poté se na jiný pas vrátil do Švédska. \n\nFilm se (stejně jako románová předloha) odehrává především v Budapešti, proto se většina scén natáčela v této metropoli na Dunaji, včetně turisticky velmi známých míst. Menší počet scén se točil v různých částech Stockholmu a také v zábavném parku Gröna Lund na ostrově Djurgården nedaleko centra hlavního města.\n\n\n"}
{"id": "1565406", "url": "https://cs.wikipedia.org/wiki?curid=1565406", "title": "Tomas Bolme", "text": "Tomas Bolme\n\nTomas Robert Olof Bolme (21. duben 1945 ve farnosti \"Högalid\" na ostrově Södermalm ve Stockholmu) je švédský filmový a divadelní herec, který za své herecké umění získal ocenění Zlatohlávek. \n\nPrvní filmové role získal již padesátých letech 20. století, od počátku 60. let následovaly také role v řadě televizních seriálů (hrál skoro ve 20 seriálech). V letech 1966 až 1969 vystudoval \"Teaterhögskolan\" (Národní akademii pantomimy a herectví ve Stockholmu), v době jeho studií známou též jako Národní akademie dramatických umění. Bolme byl po mnoho let (1971 až 1990) jednou z vůdčích postav (a zakládajícím členem) svobodné divadelní skupiny \"Fria Proteatern\" a hrál rovněž v několika dalších divadlech.\n\nTomas Bolme je znám tím, že do švédštiny namluvil kreslenou postavičku Tintina, hlavní postavu z filmu Tintinova dobrodružství, který byl natočen podle stejnojmenné komiksové série belgického kreslíře Hergé. Dále daboval hlas Asterixe v sérii hraných filmů \"Asterix a Obelix\" o této komiksové postavě, kde titulní postavy hrají Christian Clavier a Gérard Depardieu a rovněž namluvil hlas Asterixe v (zatím dvou) počítačově animovaných filmech natočených v belgicko-francouzské koprodukci. Jde o první filmy o Asterixovi a Obelixovi, které jsou natočeny ve stereoskopickém 3D. Namluvil také hlas strážníka \"Klanga\" v animovaném filmu Pipi Dlouhá punčocha (\"Pippi Långstrump\") podle knižní předlohy Astrid Lindgrenové z roku 1997 a ve stejnojmenném (\"Pippi Långstrump\") kanadsko-německo-švédském animovaném televizním seriálu o 26 epizodách z roku 1998. Namluvil rovněž další animovanou postavičku \"Cobra\" (japonská science-fiction komiks: manga). Podílel se také na několika \"dokumentárních filmech\". Namluvil rovněž celou řadu \"audioknih\". \n\nJe ženatý s \"Elisabeth Nordkvist(ovou)\", která je také herečkou. Jeho sestra \"Agneta Bolme Börjefors\" (1941–2008) byla významná švédská televizní moderátorka, televizní producentka a reportérka pro \"Sveriges Television AB\" (SVT: švédská veřejnoprávní televize).\n\nTomas Bolme je bývalým členem švédské komunistické strany (KFML: Kommunistiska förbundet marxist-leninisterna). Bolme se rozhodl veřejně oznámit, že poskytuje finanční podporu antifašistickému časopisu \"Expo\".\n\n\nCenu švédského filmového průmyslu Zlatohlávek získal v kategorii \"Nejlepší herec v hlavní roli\" za filmové drama \"Fordringsägare\" (anglicky \"Creditors\") z roku 1988, který byl natočen podle hry švédského spisovatele Augusta Strindberga. Zajímavostí je, že Tomas Bolme svého prvního a zatím jediného Zlatohlávka získal za film, který spolurežíroval Keve Hjelm (a současně ve filmu také hrál). Ten svého Zlatohlávka získal již v roce 1964. Tomasi Bolmemu bylo ocenění uděleno 6. března 1989 na slavnostním vyhlášení 24. ročníku těchto filmových cen. Společně s \"Kim Anderzonovou\" (ta ocenění získala již v roce 1983) potom moderoval 27. ročník, který se konal 16. března 1992. \n\nTomas Bolme vytvořil také celou řadu významných divadelních rolí, především v divadelní skupině \"Fria Proteatern\", v divadle \"Stockholms stadsteater\" (Stockholmské městské divadlo),\nv Riksteatern a v neposlední řadě v divadle \"Dramaten\", formálně \"Kungliga Dramatiska Teatern\" (Královské dramatické divadlo) To je švédská národní scéna pro mluvené drama, divadlo bylo založeno již v roce 1788 Gustavem III. a od té doby je v nepřetržitém provozu, představení se pravidelně konají též po celém Švédsku i v zahraničí.\n\nTomas Bolme namluvil rovněž celou řadu audioknih. Zejména jde o několik knih, jejichž autorem je Jan Guillou a to jednak knihy o fiktivním švédském špiónovi \"Carlu Hamiltonovi\" přezdívaném „\"Coq Rouge\"“ (Červený kohout), jednak audioknihy z „křižácké trilogie“ (např. Vägen till Jerusalem, česky vyšlo pod názvem Cesta do Jeruzaléma) a rovněž audioknihy z „Trilogie Velké století“ (např. Brobyggarna, česky vyšlo jako Stavitelé mostů. Dále namluvil několik knih od \"Maria Gripe\" (1923–2007), která byla významnou švédskou autorkou zejména knih pro děti a mládež.\n\nDále ve švédštině namluvil knihy zahraničních autorů, např. Mistr a Markétka od Michaila Bulgakova, několik detektivních románů od britské spisovatelky P. D. Jamesové nebo šestidílný cyklus, který v češtině vyšel pod názvem \"Letopisy z hlubin věků\" od britské spisovatelky narozené v Africe Michelle Paverové ad. \n\n\n"}
{"id": "1565407", "url": "https://cs.wikipedia.org/wiki?curid=1565407", "title": "Kemijärvi (jezero)", "text": "Kemijärvi (jezero)\n\nKemijärvi je největší přírodní jezero v říčním systému severofinské řeky Kemijoki. Nachází se v oblasti stejnojmenného města Kemijärvi v největší finské provincii Laponsku.\nVodní hladina jezera je regulována a jeho hloubka kolísá mezi 142 a 148,8 m. V závislosti na klesání hladiny se mění i rozloha jezera, která se pohybuje mezi 128 a 285 km. \nJezerem dlouhým 80 km protéká řeka Kemijoki. Na jejím výtoku z jezera byla vybudována Vodní elektrárna Seitakorva, která má instalovaný výkon 144 MW a spád 17–24 m.\n\n"}
{"id": "1565408", "url": "https://cs.wikipedia.org/wiki?curid=1565408", "title": "Kjell Bergqvist", "text": "Kjell Bergqvist\n\nKjell Bertil Leonard Bergqvist (* 23. únor 1953 v Enskede (městský obvod v Söderort, jižní předměstská část Stockholmu) je švédský filmový a divadelní herec a scénárista, který za své role získal dvakrát ocenění Zlatohlávek, na tuto švédskou filmovou cenu byl nominován celkem čtyřikrát. \n\nKjell Bergqvist se narodil v dělnické rodině. Jeho otec (Sven Bergqvist, 1921–1998) pracoval jako řidič kamiónu a v řadě dalších profesí. Jeho matka Märta (rozená Israelsson, 1924–2012), pracovala jako zdravotní sestra na nočních směnách v léčebně dlouhodobě nemocných. Rodina žila v poměrně nuzných poměrech, ve dvou pokojích bydlelo 5 až 6 osob. S divadlem se poprvé setkal, když jeho bratranec, s nímž bydlel, pracoval jako jevištní dělník a vyzval ho, aby se přihlásil na divadelní školu.\n\nBergqvist absolvoval v roce 1973 \"Kungliga Dramatiska Teaterns Elevskola\" (Studentská škola Královského dramatického divadla). Řadu let úzce spolupracoval se scénáistou a režisérem \"Ulfem Malmrosem\". V první polovině 90. let vytvořil postavu \"Lennarta Kollberga\", nejbližšího spolupracovníka Martina Becka v sérii šesti filmů. V roce 1997 ztvárnil dvě různé role ve švédské hororové televizní sérii. Po roce 2000 byl postupně za různé hlavní a vedlejší role celkem čtyřikrát nominován na filmové ocenění Zlatohlávek, z toho dvakrát ho získal. V roce 2012 zahrál doktora v hudebním klipu \"Silhouettes\" pro Avicii. Bergqvist řídí filmovou a televizní společnost \"Kjell Bergqvist Film och Teater\". \n\nSedm let jeho partnerkou byla \"Angelina Amico\", v roce 1974 se stal otcem dcery. V letech 1988–2000 byla jeho manželkou \"Yvonne Ryding\" (Miss Universe 1984), s kterou má dvě dcery (narozené 1989 a 1994). Od roku 2004 je ženatý s \"Karin Bergqvist\" (narozenou 1971), v roce 2007 se jim narodil syn. Bergqvist žil několik let v menším městě \"Torshälle, nyní žije ve Stockholmu. V roce 2015 Bergqvist vydal autobiografickou knihu \"Kjelle Berka från Högdalen\" (Kjelle Berka z Högdalenu), kde vypráví o své výchově a životních osudech.\n\n\nZlatohlávek: cena švédského filmového průmyslu.\nV březnu 2011 získal Kjell Bergqvist kulturní cenu SEKO (cena odborového svazu), se kterou je spojena odměna 25 000 SEK. V roce 2016 získal cenu \"Kristallen\" za televizní pořady.\n\nKjell Bergqvist vytvořil také celou řadu významných rolí v divadlech \"Stockholms stadsteater\" (Stockholmské městské divadlo), \"Vasateatern\" (soukromé divadlo ve Stockholmu), \"Folkan\" (Folkteatern, divadlo ve Stockholmu založené 1856, v roce 2001 bylo uzavřeno a v zimě 2007/2008 byl dům, v němž se divadlo nacházelo, zbořen), \"Scalateatern\" (divadlo v centru Stockholmu) a \"Chinateatern\" (soukromé divadlo ve Stockholmu, založené v roce 1928). \n\nV roce 1980 zahrál postavu \"Stenströma\" ve filmu Inspektor Beck v Budapešti, který byl natočen v koprodukci Německa, Švédska a Maďarska (kde se převážně natáčel, režie Péter Bacsó). Hlavní roli Martina Becka zde vytvořil britský herec Derek Jacobi. V letech 1993 až 1994 vytvořil druhou hlavní postavu \"Lennarta Kollberga\", nejbližšího spolupracovníka Martina Becka (kterého hrál Gösta Ekman) v sérii šesti filmů v koprodukci Německa a Švédska. Celkem tak hrál v sedmi filmech podle \"10 románů o zločinu\" švédské autorské dvojice Maj Sjöwallová a Per Wahlöö. \n\n\n"}
{"id": "1565409", "url": "https://cs.wikipedia.org/wiki?curid=1565409", "title": "Tituly a vyznamenání Hasana II.", "text": "Tituly a vyznamenání Hasana II.\n\nHasan II., marocký král, obdržel během svého života řadu národních i zahraničních titulů a vyznamenání. Během své vlády v letech 1961 až 1999 byl také nejvyšším představitelem marockých řádů.\n\nPlné jméno Hasana II. (: الحسن الثاني, \"(a)l-ḥasan aṯ-ṯānī\") bylo al-Hasan ibn Muhammad ibn Júsuf al-Alawí (: الحسن بن محمد بن يوسف العلوي).\n\n\nBěhem své vlády jako marocký král byl od 26. února 1961 do 23. července 1999 velmistrem marockých řádů:\n\n\n\nV červenci 2000 byla na jeho počest vydána v Izraeli poštovní známka o nominální hodnotě 4,4 šekelů.\n\n\n"}
{"id": "1565418", "url": "https://cs.wikipedia.org/wiki?curid=1565418", "title": "Tričada Petčaratová", "text": "Tričada Petčaratová\n\nTričada Petčaratová (v anglickém přepise \"Treechada Petcharat\", ตรีชฎา เพชรรัตน์, v thajské transkripci \"Trichada Phetcharat\", avšak známější po jmény Poyd, nebo Polly, ปอย, transkr. \"Poi\", Nong Poy, nebo Treechada Malayaporn 5. října 1986, Phang Nga, Thajsko) je thajská transsexuální herečka a modelka. Ve věku 17 let podstoupila změnu pohlaví (z mužského na ženské).\n"}
{"id": "1565421", "url": "https://cs.wikipedia.org/wiki?curid=1565421", "title": "Hans Moravec", "text": "Hans Moravec\n\nHans Peter Moravec (* 30. listopadu 1948 Kautzen) je rakousko-kanadský vědec v oboru kybernetiky.\n\nNarodil se 30. listopadu 1948 ve městě Kautzen v Rakousku, ale již v dětství se s rodiči přestěhoval do Kanady. Velkou část svého života strávil na univerzitě Carnegieho–Mellonových v americkém Pittsburghu jako vedoucí Institutu robotiky, se kterým spolupracuje dodnes. V současné době působí ve společnosti Seegrid Corporation, která mimo jiné vyvíjí autonomní vozidla fungující na principu strojového vidění, na pozici vrchního vědeckého pracovníka. O soukromém životě se na veřejnosti nevyjadřuje, pravděpodobně tedy neexistují žádné podložené informace o jeho vztazích a případné rodině a dětech.\n\nSvůj první bakalářský titul z oboru „Engineering“ (česky „strojírenství“) získal na univerzitě Loyola v Montrealu v roce 1967. Tím jeho bakalářská studia neskončila, neboť v roce 1969 obdržel další, tentokrát z matematických studií na univerzitě Acadia nacházející se v malém městě Wolfville v provincii Nové Skotsko v Kanadě.\n\nMagisterský titul v oboru počítačové vědy obdržel na základě vypracování a obhajoby své magisterské práce s názvem “A Lisp-like Language Based on Variably Sized List Elements„ v roce 1971 na univerzitě v západním Ontariu (University of Western Ontario). Název práce lze volně přeložit jako „Programovací jazyk podobný jazyku Lisp založený na proměnné velikosti prvků seznamu“.\n\nDoktorské studium na Stanfordově univerzitě) dokončil v roce 1980. V jeho rámci vypracoval pro budoucí vývoj robotiky důležitou práci nesoucí název „Obstacle Avoidance and Navigation in the Real World by a Seeing Robot Rover“ (česky lze volně přeložit jako vyhýbání se překážkám a navigace ve skutečném světě viděním robotického vozítka). Fyzickým cílem práce bylo sestrojit robotické vozítko, které by bylo schopné se správně pohybovat v prostoru díky kameře.\n\nPo dokončení studia se přesunul na robotický institut univerzity Carnegieho–Mellonových a začal zde pracovat jako výzkumný pracovník. Postupně se však vypracoval až na výzkumného profesora (nemá povinnost učit, může se plně soustředit na vědecký výzkum). Současně až do roku 2005 vedl jeho mobilní robotickou laboratoř.\n\nOd roku 2003 se jeho působnost rozšiřila i do soukromého sektoru. Založil společnost Seegrid Corporation a stal se jejím vrchním vědeckým pracovníkem.\n\nMoravec se zabýval hlavně strojovým viděním a svou doktorskou prací si v podstatě předznamenal velkou část své životní kariéry. Robotické vozítko, které v rámci své práce sestrojil, resp. vylepšil, nazývá „\"The Cart\"“, ale jinak se spíše vžilo přesnější označení \"Stanford Cart\" podle místa, kde vozítko vzniklo. Sám Moravec ve své práci vozítko s humorem popisoval jako vyšší karetní stolek osazený čtyřmi koly.\n\nJediné vstupní zařízení je kamera. Při typickém uvedení do provozu bylo vždy zapotřebí provést kalibraci kamery. Ta se prováděla před bílou zdí, na které byly pravidelně rozmístěny černé puntíky. Poté bylo vozítko dopraveno na začátek testovací dráhy. Laboratorní testy probíhaly jak v interiéru, tak v exteriéru, typicky se jednalo o místnost, kde samotný vývoj probíhal, nebo o příjezdovou cestu k laboratoři. Překážky často reprezentovaly krabice nebo nábytek.\n\nHlavní Moravcovo vylepšení systému spočívalo v umístění kamery na mechanický posuvník, který umožňoval se kameře pohybovat ze strany na stranu, a ekvivalentní úpravě programu pro zpracování dat. Před zahájením pohybu vozítka tedy kamera pořídila několik snímků z několika různých pozic na posuvníku. Zpracování pak přineslo přesnější informace o trojrozměrném prostoru.\n\nPro stroje snadné řešit úlohy, které jsou pro člověka obtížné, např. řešení složitých matematických úloh, na druhou stranu je pro ně, ale velmi složité řešit problémy, se kterými si poradí již batolata, např. postavit věž z kostek. Takto by se dala formulovat jedna z Moravcových myšlenek publikovaných v knize Mind Children. Tento paradox začal být podle svého autora označován jako Moravcův.\n\nKromě práce ve vědě se věnuje i futuristice. Věřil tomu, že do roku 2050 umělá inteligence převýší schopnosti člověka a za svůj život stihl kromě mnoha vědeckých článků a publikací vydat i dvě poměrně odvážné knihy, ve kterých si s těmito myšlenkami pohrává.\n\nPrvní z nich nese název \"Mind Children: The Future of Robot and Human Intelligence\" (Děti mysli: budoucnost robota a lidské inteligence). V knize popisuje průběh nadvlády robota nad člověkem v několika krocích. Nejprve budou roboti umět to, co člověk, pouze o něco lépe. Poté se naučí i to, co člověk nedokáže. Pak ovládnou Zemi a celý vesmír. Přestože lidé budou z jejich práce nejprve těžit, postupně upadnou v zapomnění, jako staří rodiče svých dětí. Samozřejmě se najdou jednotlivci snažící se o odpor, ale ten již nebude možný. Zmiňuje zde také myšlenku již výše zmíněného Moravcova paradoxu.\n\nV pořadí druhá kniha, \"ROBOT: Mere Machine to Transcendent Mind\" (ROBOT: Jediný stroj vedoucí k transcendentní mysli), se zabývá velmi podobnými tématy. Kromě techniky zahrnují Moravcovy myšlenkové pochody i problémy sociobiologie, filosofie a další, avšak myšlenky se zdají být mnohem reálnější a kniha přináší přesvědčivé líčení toho, jak to s námi a stroji bude v příštích 50 letech obohacené vizemi z daleké budoucnosti.\n"}
{"id": "1565424", "url": "https://cs.wikipedia.org/wiki?curid=1565424", "title": "Račišće", "text": "Račišće\n\nRačišće () je vesnice a přímořské letovisko v Chorvatsku v Dubrovnicko-neretvanské župě, spadající pod opčinu města Korčula. Je jednou z mála samostatných vesnic nacházejících se na ostrově Korčula. V roce 2011 zde žilo celkem 432 obyvatel.\n"}
{"id": "1565434", "url": "https://cs.wikipedia.org/wiki?curid=1565434", "title": "Wii Party", "text": "Wii Party\n\nWii Party () je party videohra pro herní konzoli Nintendo Wii. Hru poprvé představil Satoru Iwata 7. května 2010, v Japonsku byla vydána 8. července 2010, ve zbytku světa byla vydána až v říjnu 2010. K září 2019 se prodalo 9, 34 milionů kopií \"Wii Party\". \n\n\"Wii Party\" je párty hra, přejímá mnoho prvků z her ze série \"Mario Party\", na rozdíl od \"Mario Party\" se ve \"Wii Party\" hraje s postavami Mii. \"Wii Party\" mohou hrát najednou až 4 hráči. Hra obsahuje různé stolní hry (\"Board game isand, Globe trot\", \"Bingo\") a mnoho miniher které tyto stolní hry doplňují. Dále obsahuje hry typu \"House Party,\" které mají být ideální pro hraní doma, příkladem takové hry je \"Hide and Hunt\", která spočívá v tom, že jeden z hráčů ukryje ovladač \"Wii Remote\" někde v místnosti, kde se hra hraje a ostatní hráči ho mají za úkol najít.\n\nNa \"Wii Party\" navazuje hra \"Wii Party U\" pro Wii U.\n"}
{"id": "1565435", "url": "https://cs.wikipedia.org/wiki?curid=1565435", "title": "Zichov (tvrz)", "text": "Zichov (tvrz)\n\nZichovská tvrz stávala v areálu hospodářského dvora v Zichově východně od Kolovče v okrese Domažlice v Plzeňském kraji. Původně renesanční tvrz přestala po roce 1589 plnit sídelní funkci a stala se součástí hospodářského dvora u srbického panství. Dvůr je chráněn jako kulturní památka.\n\nZichov od třináctého století patřil chotěšovskému klášteru. V období let 1367–1379 klášter o vesnici přišel a mezi jejími majiteli se vystřídalo několik zemanských rodů. Od poloviny patnáctého století vesnici vlastnil zemanský rod, jehož příslušníci používali přídomek ze Vzechova podle tehdejšího názvu vesnice. Patrně oni ve vsi založili renesanční tvrz, jejíž jádro pochází nejspíše z konce šestnáctého století. Roku 1589 od nich vesnici koupili Žákavcové ze Žákavy, ale centrum jejich panství se nacházelo v sousedních Srbicích. Zichovská tvrz tak ztratila svou funkci panského sídla, a stala se součástí hospodářského dvora. Budovy dvora byly upraveny v barokním slohu a později také ve dvacátém století, kdy je využívalo místní jednotné zemědělské družstvo.\n\nK památkově chráněnému areálu tvrze patří obytná budova s chlévem, sýpka, stodola, zbytky ohradní zdi s baštou a chlévy vybudované na konci devatenáctého století. Poloha jádra tvrze je nejasná, ale mapa Stabilního katastru z roku 1837 zobrazuje jakousi budovu uprostřed dvora, která během následujícího století zanikla. Jinou možností je, že tvrz bývala součástí obvodové zástavby dvora. Tvrz původně obklopoval příkop, ale ten po zasypání tvoří jen nepatrnou sníženinu. Jasně patrným pozůstatkem opevnění je okrouhlá bašta v jihovýchodním nároží, v jejímž zdivu se dochovaly zazděné střílny.\n"}
{"id": "1565442", "url": "https://cs.wikipedia.org/wiki?curid=1565442", "title": "Stein am Mandl", "text": "Stein am Mandl\n\nStein am Mandl (2043 m n. m.) je hora v Rottenmannských Taurách na území rakouské spolkové země Štýrsko. Nachází se v závěru hřebene vybíhajícího od hory Grosser Bösenstein (2448 m) směrem na severozápad. Na jihovýchodě sousedí s vrcholem Seegupf (2011 m) a na severozápadě s vrcholem Sternkegel (1887 m). Na severovýchodním úbočí hřebene spojujícího horu s vrcholem Seegupf se rozkládá jezero Glohbuckensee. Pod východními svahy Stein am Mandl se nachází chata Rottenmanner Hütte (1649 m).\n\n\n\n"}
{"id": "1565448", "url": "https://cs.wikipedia.org/wiki?curid=1565448", "title": "Paul a Virginie", "text": "Paul a Virginie\n\nPaul et Virginie (1788, \"Paul a Virginie\" nebo také \"Pavel a Virginie\") je milostný a výchovný román francouzského preromantického spisovatele Jacquese-Henriho Bernardina de Saint-Pierre, zobrazující na pozadí exotické přírody afrického ostrova dva mladé lidi, kteří se do sebe nevinně zamilují, ale jejich láska nakonec skončí tragicky. Román je považován za inspirační zdroj pro Chateaubriandovu novelu \"Atala\". \nRomán poprvé vyšel jako součást čtvrtého dílu autorova díla \"Etudes de la nature\" (1784-1788, \"Studie o přírodě\"), ve kterém Bernardin de Saint-Pierre chápe přírodu jako harmonický celek a racionalisticky objektivní popisy střídá osobním přístupem a lyrickými vyznáními. Autor v románu, samostatně vydaném v roce 1789, líčí idilycký život malého společenství v exotickém prostředí ostrova Île de France (dnešní Mauricius) podle principu šťastného, resp. vznešeného divocha jím obdivovaného Jeana-Jacqeuse Rousseaua a rozvíjí v něm jeho myšlenku, že dobrota je člověku dána přirozeně, a proto je nutné jej chránit před škodlivými společenskými vlivy, protože příroda už sama vychová mladého člověka pro život. Členové popisovaného společenství žijí v sociální rovnosti a ve vzájemné harmonii bez násilí a neklidu, společně pracují. aby si zajistili prostředky k obživě, a vytvářejí z okolní krajiny úrodnou zahradu i přírodní park. Tato moralistně utopická společnost je později narušena konvencemi a stinnými stránkami civilizace (stavovské rozdělení, otrokářství, dogmatický výklad víry, touha po majetku), které jí zničí. \n\nPříběh se odehrává poblíž Port-Loius, hlavního města tehdejší francouzské kolonie Île de France, které Bernardin de Saint-Pierre osobně poznal během svého tříletého pobytu, takže prostředí děje je autentické. Začíná rámcovým vyprávěním jednoho mladého muže, který není v románu nijak blíže specifikován. Tento muž rád chodí na místo, odkud může pozorovat ruiny dvou malých opuštěných chýší. Jednoho dne zde potká starého muže s bílými vlasy a ušlechtilým výrazem a zeptá se ho, zda něco o chýších neví. Stařec, který osobně znal jejich obyvatele, mu pak s bolestnou vzpomínkou na zašlý čas a ztracené přátele vylíčí příběh Paula a Virginie.\n\nPaul a Virginie jsou dětmi starostlivých matek vyloučených z oficiální francouzské společnosti. Paní de la Tour, matka Virginie, pocházela z Normandie, z bohaté šlechtické rodiny, provdala se však za neurozeného muže a tak se jí vlastní rodina zřekla. Navíc jí manžel brzy zemřel při obchodní cestě na blízký Madagaskar a paní de la Tour se v těhotenství usídlila na Île de France. Matka Paula Markéta (Marguerite) byla prostého venkovského původu. Zamilovala se do šlechtice, který ji v těhotenství opustil. Tento hřích odešla skrýt do míst vzdálených od jejího rodiště.\n\nPaul a Virginie spolu vyrůstají od narození na izolovaném tropickém ostrově, kde na ně nemá současná francouzská společnost žádný vliv. Díky harmonickému působení přírody a idylickým rodinným vztahům se z nich stali ctnostní mladí lidé, kteří k sobě v době dospívání pocítí nevinnou lásku. Jejich matky, které se mezitím spřátelily, plánují jejich sňatek.\n\nUtopický charakter života na ostrově je však také narušován, a to otrokářstvím. Obě rodiny sice také vlastní otroky, ale ti jsou považování za členy rodiny. K odsouzení otrokářství dochází v okamžiku, kdy k chýším dorazí zbičovaná a hlady padající otrokyně. Virginie jí okamžitě poskytne jídlo a s Paulem navštíví jejího majitele, aby jí odpustil.\n\nIdyla končí v okamžiku, kdy paní de la Tour přijde dopis od její tety, která zve Virginii do Francie a slibuje jí poskytnout řádné vzdělání, šlechtický titul a odkázání veškerého majetku. Virginie odjet nechce, ale matka jí společně s místním duchovním a guvernérem ostrova přesvědčí, že jde o boží plán, který je nutno uposlechnout. Během její nepřítomnosti, se Paul trápí starostí o ní a o její city vůči němu. Naučí se číst a psát, aby si mohl s Virginií dopisovat. Ta není ve Francii šťastná a po více než dvou letech se vrací na lodi \"Saint-Géran\" domů. Nicméně přírodní síly v podobě bouře jí již návrat do ztraceného ráje nedovolí, a Virginie při převržení lodi umírá před Paulovýma očima (ztroskotání lodi \"Saint-Géran\" je skutečnou událostí, která se odehrála rolu 1744).\n\nStarý vypravěč pak svému mladému posluchači ještě sdělí, že Paul, naprosto zdrcený ztrátou své milované, po dvou měsících zemřel. Pak zemřela i jeho matka Markéta brzy následována paní de la Tour. Román končí pláčem starého vypravěče příběhu i jeho mladého posluchače. \n\n"}
{"id": "1565450", "url": "https://cs.wikipedia.org/wiki?curid=1565450", "title": "Socha svatého Jana Nepomuckého (Jelení)", "text": "Socha svatého Jana Nepomuckého (Jelení)\n\nSocha svatého Jana Nepomuckého se nachází na katastrálním území Jelení u Bruntálu obce Milotice nad Opavou v okrese Bruntál. Barokní socha je dokladem sochařství z poslední čtvrtiny 18. století. Dne 13. září 1991 byla Ministerstvem kultury České republiky prohlášena kulturní památkou Česka.\n\nPískovcová barokní socha svatého Jana Nepomuckého je datována rokem 1780. Její původní poloha byla v blízkosti silnice I/11 a dnes už zaniklého statku. Působením negativních vlivů docházelo k degradaci sochy i základů. Z důvodů nutné opravy a požadavku na rozšíření silnice byla socha po restaurování přemístěna do středu části obce Jelení. Na novém místě byla posvěcena a také nasvícena.\n\nNa novém místě byl vybudován nový stabilní betonový základ a na něj usazen původní podstavec z lomového kamene a cihel, který je částí původní zdi zaniklého statku. Po stranách jsou boční křídla, která přecházejí v kamenné zídky. Křídla a zídky nesou břidlicové krycí desky. Na podstavci je umístěn zužující se sokl s reliéfy, na zadní části jsou iniciály: \"A V\" a datum 1780. V horní části je na nízké podnoži socha světce v kontrapostu pravé nohy a tradičním šatu, nařaseném do hustých bohatých záhybů. Pravou rukou drží biret nad pravým bokem, v levé ruce kříž, k němuž mírně naklání hlavu se svatozáří. Světec je orientován čelní stranou ke komunikaci a potoku. V blízkosti byly vysazeny dvě lípy malolisté.\n\n"}
{"id": "1565452", "url": "https://cs.wikipedia.org/wiki?curid=1565452", "title": "Sloup se sochou Panny Marie (Hodkovice nad Mohelkou)", "text": "Sloup se sochou Panny Marie (Hodkovice nad Mohelkou)\n\nSloup se sochou Panny Marie je kulturní památka v Hodkovicích nad Mohelkou, městě na severu České republiky, v Libereckém kraji.\n\nObjekt se nachází při jižní straně místní komunikace odbočující západním směrem ze silnice číslo III/27814, u domu číslo evidenční 35. Socha byla vytvořena zřejmě v 18. století. Na svém místě stojí již pouze kopie skulptury a její originál je uložen ve zdejším kostele svatého Prokopa. Ode dne 6. dubna 1966, kdy nabyly právní moci příslušné dokumenty, je socha chráněna coby kulturní památka Československa, respektive České republiky.\n\nSocha i sloup jsou vytvořeny z pískovce. Vespod se nachází kamenný stupeň, na nějž přiléhá profilovaný sokl ve tvaru kvádru, jenž se směrem vzhůru plynule mění v užší čtyřboký dřík. Na všech jeho bočních stranách se nacházejí vystupující zrcadla, do nichž jsou vytesány nápisy. Na jižní straně, která je odvržená od silniční komunikace vedoucí kolem sochy, je text:\n\nDo bočních stran, tedy západní a východní, jsou vytesány texty:\nNa zadní straně, jež je přivrácená k severu, je patrný nápis, o kterém lze předpokládat, že odkazuje na dobu, kdy celá skulptura prošla obnovou:\nV roce 1836 vznikl soupis soch, podle něhož měl být na dříku text, který se ovšem nedochoval:\n\nDřík se zrcadly je na vrchní straně ukončen široce profilovanou římsou, na níž navazuje nízký nástavec. Na nástavci je založen sloupek ve tvaru válce, který je ve své vrchní části završen širokou hranolovou římsou a přecházející v nástavec ve tvaru krychle, jež je podstavcem vlastní sochy Panny Marie. Autor sochu vytvořil v podobě mladé ženy majícími na hlavě dlouhé, rozpuštěné vlasy. Ruce má sepjaté v úrovni prsou. Oblečena je do dlouhých šatů. Kolem Mariiny hlavy se nachází svatozář o dvanácti hvězdách.\n\nCelé sousoší je oploceno, a sice dřevěným plaňkovým plotem, který má v rozích osazené kameninové sloupky.\n"}
{"id": "1565454", "url": "https://cs.wikipedia.org/wiki?curid=1565454", "title": "Střední škola technická Most", "text": "Střední škola technická Most\n\nStřední škola technická v Mostě (kdysi Integrovaná střední škola / ISŠT Most) byla uvedena do provozu dne 1. září 1989, avšak dílny školy fungovaly již od roku 1984. Škola byla vybudována kvůli sjednocení odborných učilišť z okolních obcí a to z Litvínova, Meziboří a z Flájí. Po dostavění se škola dostala na první místo v tabulce největších školních objektů v republice, po postupném úpadu zájmu o studium byl areál zmenšován. Dnes areál školy je vyměřen přibližně na 85 000 m². Počet žáků, kteří se učí v této škole je přibližně 900. \n\nŠkola nabízí 20 prezenčních oborů v denním studiu a čtyři dálkové obory.\n"}
{"id": "1565456", "url": "https://cs.wikipedia.org/wiki?curid=1565456", "title": "Vladimír Zikmund (epidemiolog)", "text": "Vladimír Zikmund (epidemiolog)\n\nVladimír Zikmund (* 27. května 1925 Teplice) je český epidemiolog, zaměřoval se především na pravé neštovice. Jako lékař Světové zdravotnické organizace působil v mnoha zemích světa.\n\nAbsolvoval Lékařskou fakultu UK v Praze (1951). V letech 1951–1980 pracoval jako přednosta odboru epidemiologie na Krajské hygienické stanici Severočeského kraje v Liberci. Dráhu epidemiologa si zvolil pod vlivem profesora Karla Rašky. Stal se členem Světové zdravotnické organizace a působil nejprve v programu celosvětového vyhlazení pravých neštovic, a to především v Demokratické republice Kongo (1964–1967) a Indii (1971–1975), později také v Somálsku a Bangladéši. Během mise v Indii významně přispěl k úspěchu programu prosazením metody aktivního vyhledávání nemocných neštovicemi („active house to house search“). V letech 1980–1988 pracoval v rámci dalších programů Světové zdravotnické organizace v Jižním Jemenu (1981–1985) a v dalších zemích Třetího světa.\n\nRoku 2017 obdržel ocenění Pocta hejtmana Libereckého kraje za přínos v oblasti vědy, výzkumu a lékařství.\n\nByl ženatý (manželka Věra 1928–2016). Je otcem tří dětí: Vladimíry (1955–2007), Vojtěcha (* 1956) a Veroniky (* 1968).\n\nJe autorem více než třiceti odborných publikací z oborů epidemiologie, hygieny potravin a výživy. \n\n"}
{"id": "1565466", "url": "https://cs.wikipedia.org/wiki?curid=1565466", "title": "Obchodní dům firmy Brouk a Babka (České Budějovice)", "text": "Obchodní dům firmy Brouk a Babka (České Budějovice)\n\nObchodní dům firmy Brouk a Babka je významnou funkcionalistickou stavbou, postavenou v roce 1935, na adrese \"Široká\" 432/11, v Českých Budějovicích, krajském městě Jihočeského kraje. Budova je od roku 2019 kulturní památkou, evidovanou v Ústředním seznamu kulturních památek České republiky, pod rejstříkovým číslem 106351. \n\nFirma Brouk a Babka se v Českých Budějovicích představila již v roce 1928. Začala prodávat v obchodním domě \"Li-do\" (majitele Bohumila Smetany), v ulici \"Karla IV\"., čp. 417/12 (na rohu s ulicí Kněžskou). Otevřela tím svou další pobočku mimo Prahu. Pronajaté obchodní prostory (ve kterých před nimi prodával např. i Baťa) však časem začaly být nedostatečné, a tak firma v roce 1934 zakoupila budovu menšího obchodního domu \"Glogau\". Na místě původního klasicistního domu (se třemi arkádami loubí), v historickém centru města, nechala v roce 1935 postavit dům nový.\n\nAutorem návrhu nového obchodního domu se stal místní architekt Karel Chochola (viz foto), samotnou stavbu provedl stavitel V. Nekvasil a jeho společnost.\n\nVznikla výrazná (i významná), čtyřpatrová (tj. pět nadzemních podlaží) funkcionalistická budova (viz foto), na rohu ulic Divadelní (dnes \"Dr. Stejskala\") a Široké, která svou kvalitou přesahuje regionální rozměry a dokládá obrovskou velkorysost tehdejší doby. \n\nAutor použil monolitickou skeletovou konstrukci, s cihelnými vyzdívkami. Ocelová okna, rozdělená jen úzkými pilíři, tvoří vodorovné pásy, vinoucí se po celé délce zdí. Hlavní vchod je (netradičně) umístěn na rohu domu. Fasáda je pokryta krémově bílým, keramickým obkladem, (vyrobeným v Západočeských továrnách kaolinových a šamotových - tzv. kaolinkách, v Horní Bříze), který kontrastuje s červenou barvou okenních rámů. Barevnost je dodnes zachována. Zajímavostí je, že na přání Chocholovy manželky byla namíchána korálově červená barva, údajně podle jejích oblíbených náušnic.\nTechnicky má stavba půdorys obdélníku, je umístěna na pozemku o velikosti  247 m . Nosnou konstrukci tvoří čtyři železobetonové rámy, se středními pilíři, do nichž jsou vetknuty trámečkové stropy systému \"\". Nárožní blok je vysazen na krakorcích, a nárožní pilíř je nad přízemím vynesen rohovou konzolou na dvojici sloupů. Suterén, kde bývala kotelna, šatna, aranžovna a sklady, je, oproti přízemí, rozšířen pod chodníkem o 145 cm. Osvětlení suterénu zajišťují luxferové světlíky, osazené v chodníku. Úzkým rizalitem zdůrazněné schodiště bočního vstupu (z Široké ulice) je vysazené nad přízemím. Dům má plochou střechu, ze které vystupuje výtahová strojovna, vyčnívající nad okolními střechami jako „kapitánský můstek“. Členění fasády pásovými okny je charakteristickým prvkem funkcionalistických staveb, stejně tak, jako zdůraznění účelnosti, prostornosti i dostatku světla, s využitím skla a jednoduchých rovných linií.\n\nNovinkou té doby byl systém sálavého vytápění (), použitý zde (poprvé v ČSR) na vytápění objektu. Toto vytápění dodala firma Skokan z Prahy.\n\nVzniklo 935 m obchodní plochy, prodejní pulty stály ve čtyřech patrech a nabízely oděvy, látky, sportovní potřeby, obuv a galanterii, v posledním podlaží byly hračky Jezdil zde výtah s obsluhou.\n\nPři otevření prodejny v roce 1935 vznikl krátký dokumentární film, ten je dnes součástí archívu ČT, pořadů Hledání ztraceného času historika Karla Čáslavského.\n\nV období po znárodnění, v roce 1951, byl obchodní dům přejmenován na \"Vltavan\". Fungoval až do roku 1980, kdy byl upraven, a přejmenován na \"Prior – Dětský dům\". V této podobě byl provozován pouze tři roky a poté – z důvodu havarijního stavu – uzavřen (1983–1987). Koncem osmdesátých let (1987–1988) prošel dům rekonstrukcí, úzké rámy pásových oken byly vyměněny za masivnější. Po roce 1990 byl obnoven původní název \"Brouk a Babka\".\n\nPřestože obchodní dům za dobu své existence několikrát změnil název, mezi obyvateli (nejen) Českých Budějovic je stále nazýván podle jména jednoho z původních majitelů – jako tzv. „\"Broukárna\"“.\n\nPo změně majitele v roce 2010 (dům je ve vlastnictví akciové společnosti \"Broukárna a.s.\", v čele s Ing. Zdeňkem Kultem) se tento lidový název stal i názvem oficiálním. Následná rekonstrukce v roce 2011 spočívala, mj., v opravě původních oken, přízemní prostory byly navráceny zpět svému využití, včetně obnovení výloh. Byl realizován nový vstup do suterénních prostor, z \"ulice Dr. Stejskala\", kde byl zřízen stejnojmenný bar (ve kterém např. kdysi slavil divadelník Karel Roden st. narození syna Karla, dnes známého herce). Interiér byl zmodernizován, v současnosti zde má kanceláře deset firem, v posledním podlaží vznikl byt majitele.\n\nJaroslav Brouk a Josef Babka byli přátelé již od dob studií. Svůj podnik založili v roce 1908, ale Babka z něj po dvou letech, ještě před jeho rozšířením, ze zdravotních důvodů odešel. Přesto Jaroslav Brouk (jehož pamětní deska, v rodné obci Hlince na Plzeňsku, je umístěna na budově obecního úřadu) ponechal jméno spoluzakladatele, a svého celoživotního kamaráda, v názvu své obchodní společnosti. Její postupný rozmach nastal po roce 1918 a svého vrcholu dosáhla ve třicátých letech, kdy došlo k vybudování sítě obchodních domů (známých jako „broukárny“), ve většině případů funkcionalistických skvostů. Společnost do svých obchodů zaváděla celou řadu novinek, např. samoobslužný prodej, zásilkovou službu, prodej na úvěr, potrubní poštu, eskalátory, dětský koutek, odpočinkové zázemí pro zaměstnance (pro ty měla i příručku, jak se oblékat a jak se chovat k zákazníkovi), a další. Dobovou „novotou“ byla snaha o to, aby zákazník měl ke zboží dokonalý přístup, a mohl si ho v regálech osahat a vyzkoušet, přesně podle reklamního sloganu „U nás si zboží můžete vybrat nejen očima, ale i rukama“. K tomu se každých půlroku měnilo uspořádání, cílem bylo kupující neustále překvapovat a nedopustit, aby se vraceli do stejného prostředí. \n\nOficiální reklamou firmy Brouk a Babka byl obrázek dvou kráčejících brouků, a text: „\"Ví to otec, ví to matka, kde je firma Brouk a Babka\".“ \n\nPo únorovém převratu, kdy už podniky vedl Jaroslav Brouk ml. (1910–1989), byla společnost znárodněna.\n\nBudova je jednou z mála modernistických staveb (a jedním z mála funkcionalistických obchodních domů v jižních Čechách), stojících v unikátně zachovaném historickém centru města, v jádru dnešní památkové rezervace. Výškově převyšuje okolní starší zástavbu, a svou fasádou se odlišuje od okolních historizujících fasád – působí tak zároveň jako prvek, přinášející napětí, a zaslouženě budí pozornost. I proto např. figurovala v pořadu ČT Šumná města, autora architekta Davida Vávry. Je kvalitním příkladem funkcionalistické stavby, která svým konceptem a dochovanou autenticitou přesahuje místní poměry. Součástí dnešní památkové hodnoty objektu jsou také zachované stavebně historické konstrukce, řemeslné prvky v podobě kamenného schodiště s kovovým zábradlím, nebo mramorové obložení stěn. Původně - do roku 2017 - byla budova kulturní památkou, evidovanou pod rejstříkovým číslem 27522/3-5716, v letech 2017-2019 byla bez evidence.\n\n\n"}
{"id": "1565468", "url": "https://cs.wikipedia.org/wiki?curid=1565468", "title": "Bedřich Frey starší", "text": "Bedřich Frey starší\n\nBedřich Frey starší (také uváděn jako Friedrich Frey, 18. března 1800 Praha – 19. října 1879 Vysočany) byl český chemik, farmaceut, statkář a podnikatel, významný občan a někdejší starosta Vysočan (později součást Prahy). Založil zde první průmyslový podnik v obci, parní cukrovar, a byl průkopníkem oboru cukrovarnictví v zemích Koruny české. \n\nNarodil se do početné rodiny lékárníka Vincence Valentina Freye a jeho manželky Terezie. Vincenc Frey původně pocházel ze Znojma na jižní Moravě, rodina má své kořeny patrně v Rakousku. V Praze na Staroměstském náměstí Vincenc Frey vlastnil a provozoval lékárnu U bílého jednorožce, kde se Bedřich Frey zaučoval a nabyl zde chemických znalostí. V letech 1826–1830 pobýval ve Francii, kde se seznámil s principem výroby cukru z cukrové řepy, Frey se nadále rozhodl založit své podnikání právě na výrobě cukru. \n\nRoku 1832 zřídil Bedřich Frey ve Vysočanech první primitivní výrobnu cukru. Roku 1835 pak otevřel svůj nový parní cukrovar v empírovém slohu, první průmyslovou výrobnu v obci (později ulice Ke Klíčovu 56/5). Ve stejném roce se Freyovým narodil syn Bedřich mladší. Zabýval se výrobními strojními mechanismy, chemickými i zemědělskými postupy. K zajištění dostatku surovin pro cukrovar měl Frey v pronájmu a později zakoupil usedlost Apolinářský dvůr s přilehlými polnostmi. Jako jeden z prvních zavedl v provozu svého cukrovaru hydraulické lisy, zpracovával také tzv. břečku, odpadní materiál, který vznikal při výrobě v menších cukrovarech a ty ji nedokázaly dále zpracovat. Roku 1850 vzniká v cukrovaru speciální provoz na rafinování cukru.\n\nPo jistou dobu také vykonával funkci starosty Vysočan. Byl mecenášem obce, podporoval nemajetné, zasloužil se o výstavbu vysočanské školy. \n\nOd 60. let přebírá vedoucí pozici v továrně syn Bedřich Frey mladší, který pokračuje a rozvíjí otcův podnik. Frey mladší začal ve zdokonalování výroby spolupracovat s plzeňským průmyslníkem Hugo Jelínkem, rovněž byl starostou Vysočan a také první, kdo v Praze a okolí vlastnil telefonní linku, mezi svým bytem a cukrovarem. Roku 1888 pak vydobyl pro rodinu Freyovu znovunavrácení navrácení dědičného šlechtického titulu rytíř Frey von Freyenfels. Manželka adoptivního syna Bedřicha Freye mladšího, Bedřicha Eduarda Freye-Strohmeyera Jindřiška (Henrietta), rozená Kittlová, byla sestrou Emmy Destinnové. \n\nBedřich Frey starší zemřel ve Vysočanech 19. října 1879 ve věku 79 let a byl pohřben v rodinné hrobce na Proseckém hřbitově. Vysočany se ve druhé polovině 19. století staly jednou z hlavních pražských průmyslových čtvrtí. Na počest podnikatelské rodiny Freyů je ve Vysočanech pojmenována široká městská třída, Freyova. \n\n"}
