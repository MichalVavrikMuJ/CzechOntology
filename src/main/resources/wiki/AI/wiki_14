{"id": "1452475", "url": "https://cs.wikipedia.org/wiki?curid=1452475", "title": "Staviského aféra", "text": "Staviského aféra\n\nTakzvaná Staviského aféra je korupční aféra, která se odehrála v 30. letech dvacátého století ve Francii a která vedla k destabilizaci vlády Camille Chautempse. Nazývá se podle podvodníka Alexandra Staviského.\n\nAlexandre Stavisky, celým jménem Serge Alexandre Stavisky, přezdívaný „Krásný Saša“, se narodil do židovské rodiny 20. listopadu 1886 na Ukrajině. Společně s rodiči emigroval do Francie. Vystřídal za svůj život mnoho povolání, od číšníka v kavárně, dělníka v polévkové továrně, přes manažera nočního klubu a provozovatele herny až po obchodníka s cennými papíry a dluhopisy, finančníka. V roce 1927 byl poprvé obviněn z podvodu, ale proces byl stále odkládán až se nakonec neuskutečnil. Svou kariéru ve finančních kruzích opíral o mnohé známosti s umělci, spisovateli, státními úředníky, prefekty, ministry a dalšími vlivnými osobami. Byl vlivnou osobou francouzské společnosti, oženil se s francouzskou modelkou, navštěvoval vybrané salóny, měl oblíbeného dostihového koně a oblékal se v duchu poslední módy. Začátkem ledna roku 1934 byl nalezen francouzskou policii umírající se střelnou ranou v hlavě na chatě v Chamonix, kde dle oficiální verze spáchal sebevraždu.\n\nStaviského aféra, pojmenovaná po francouzském podvodníkovi ukrajinského původu, je korupčním skandálem 30. let dvacátého století. Skandál vyšel najevo v prosinci roku 1933, kdy se ukázaly úvěrové dluhopisy organizace v Bayonne, založenou Staviského finančníky, jako bezcenné. V době vypuknutí případu byly na policejních stanicích spáleny desítky spisů proti Staviskému. Stavivského podvody z bezcennými dluhopisy se pohybovaly v částkách stovek milionů a celý korupční skandál zahrnoval mnoho významných osob společnosti, přes politiky až příslušníky státní správy. Po nalezení zastřeleného Staviského policie uvedla, že šlo o sebevraždu, avšak další z teorii je, že byl zabit, aby se zabránilo odhalení spolupráce politiků při peněžních podvodech. Odhalení skandálu a pravděpodobné korupce v řadách ministrů a členů legislativy vedlo k mnoha demonstracím, které vyvrcholily 6. února roku 1934, kdy bylo přímo před poslaneckou sněmovnou zabito 15 lidí. Vzniklá situace vedla k odstoupení dvou po sobě jdoucích premiérů ( Camille Chautemps, Édouard Daladier) ze stejné levicové strany a pádu vlády. Situace se uklidnila až vytvořením koaličního kabinetu v čele s bývalým prezidentem Gastonem Doumerguem v únoru roku 1934.\n\nAlexandre Stavisky, finanční podvodník, se ze dna vypracoval do špičky francouzské společnosti a chvíli vedl velice spokojený život. Staviského pád, spojený s odhalením finančních podvodů s bezcennými dluhopisy a velkým korupčním skandálem, otřásl nejen s ekonomikou francouzské třetí republiky, ale i s celou francouzskou společností. Proces s osobami spojenými se Staviským začal v roce 1935, avšak všichni obvinění byli osvobozeni v dalším roce. Nicméně aféra zanechala zemi rozdělenou a nedůvěřivou vlastní vládě.\n\nŽivot Alexandra Sergeje Staviského, spojený se Staviského aférou, ovlivnil nejen francouzskou, ale takřka celou západoevropskou společnost, až natolik, že se životem tohoto francouzského podvodníka nechala inspirovat řada umělců v námětech svých děl.\n\nRežisér Alain Resnais se nechal staviského životem inspirovat pro natočení úspěšného francouzského životopisného filmu \"Stavisky\", kde hlavní roli ztvárnil Jean-Paul Belmondo. Film měl premiéru 15.května 1974.\n\nStavisky dostal ztvárnění i na půdě českého literárního světa a to v díle „\"Proti všemu, co je zbahnilé\"!”, kde se stal inspirací spisovatelů, dramatiků, hudebníků a herců Jiřího Voskovce a Jana Wericha.\n\n"}
{"id": "1452477", "url": "https://cs.wikipedia.org/wiki?curid=1452477", "title": "Méďa a lumíci", "text": "Méďa a lumíci\n\nMéďa a lumíci (ve francouzském originále Grizzy et les Lemmings) je francouzský animovaný televizní seriál vysílaný od roku 2016 na stanici Boomerang. Do roku 2019 vznikly 3 řady s celkem 156 díly. Seriál pojednává o Méďovi, grizzlym žijícím v domě strážce parku v lesích Kanady, jenž se musí potýkat se skupinou lumíků, kteří způsobují problémy.\n\nČeská televize začala seriál vysílat od 15. listopadu 2018, vždy jeden díl v každý pracovní den, na kanále .\n\n"}
{"id": "1452480", "url": "https://cs.wikipedia.org/wiki?curid=1452480", "title": "Filip Titlbach", "text": "Filip Titlbach\n\nFilip Titlbach (* 25. července 1993 Sokolov) je český novinář, publicista a rozhlasový moderátor.\n\nNarodil se v západočeském Sokolově. Studoval na gymnáziu v Sokolově a následně žurnalistiku na Filozofické fakultě Univerzity Palackého v Olomouci. \n\nJeště během středoškolských studiích psal pro \"Sokolovský deník\", kde v prosinci 2012 díky textu „Ředitel školy musel vysvětlovat okolnosti přednášky o komunismu“ získal spolu s Milanem Hlouškem mezinárodní novinářskou cenu pro regionální žurnalisty Visegrad Local Press Award v kategorii zaměřené na lokální politiku a instituce.\n\nV roce 2014 společně s dalšími studenty při Univerzitě Palackého v Olomouci založil nezávislé hudební rádio UP AIR.\n\nPozději externě pracoval pro olomouckou redakci \"Mladá fronta DNES\" a regionální studio Českého rozhlasu Olomouc. V roce 2015 se umístil na 2. místě v Regionální novinářské ceně v kategorii rozhlas.\n\nOd roku 2015 pracoval jako reportér v pražské redakci zpravodajství Českého rozhlasu. V únoru 2016 byl jedním z členů týmu rozhlasového přenosového vozu, na nějž zaútočili demonstranti při protiislámské demonstraci. \n\nZa reportáže o kontrolách pražských taxikářů v roce 2017 a o nalezených záznamech politického procesu s Rudolfem Slánským v roce 2018 byl oceněn Sdružením pro rozhlasovou tvorbu. V roce 2019 zvítězil ve dvou kategoriích rozhlasové přehlídky Report za publicistický příspěvek o homofobii v České republice a za rozhovor s filozofkou Annou Hogenovou.\n\nV únoru 2018 byl jedním ze signatářů prohlášení na podporu redaktora Janka Kroupy kritizovaného generálním ředitelem Českého rozhlasu René Zavoralem.\n\nV roce 2018 přešel do redakce Českého rozhlasu Radia Wave, kde připravoval publicistické příspěvky. \n\nV Českém rozhlase moderoval také pořad \"Kvér\". V hodinovém rozhlasovém formátu dostávaly prostor témata, která se týkají queer a LGBT komunity, intimity, sexuality, ale rovněž vztahů a jejich proměn. Od dubna 2018 připravoval také publicistický magazín \"Přes čáru.\" Pořad původně vysílaný na stanici ČRo Plus pod názvem \"Za hranou\" převzalo Radio Wave v roce 2015. \n\nOd září roku 2019 pracuje v Deníku N jako editor, je autorem zpravodajských podcastů Studio N. \n\n"}
{"id": "1452481", "url": "https://cs.wikipedia.org/wiki?curid=1452481", "title": "Kozelská sopka", "text": "Kozelská sopka\n\nKozelská sopka (rusky \"Козельская сопка\" nebo \"Козельский вулкан\") je vyhaslý vulkán v masívu Avačinsko-Korjacké skupiny sopek na Kamčatském poloostrově na ruském Dálném východě. Nachází se v Jelizovském okrese Kamčatského kraje Dálněvýchodního federálního okruhu Ruské federace. Kozelská sopka spolu s ostatními vulkány Avačinsko-Korjacké skupiny leží v jižní oblasti Nalyčevského přírodního parku, který je jednou ze čtyř částí přírodního parku Sopky Kamčatky, zapsaného na seznamu Světového dědictví UNESCO.\n\nKozelská sopka je vzdálena od pobřeží Tichého oceánu (tj. od vnějšího pobřeží Avačinské zátoky) 19 km směrem na severozápad. Masív sopky, podobný horskému hřebenu, těsně přiléhá k jihovýchodním svahům mnohem vyšší Avačinské sopky (2741 m n. m.) a k vrcholu Uglovaja.\n\nStáří Kozelské sopky je pravděpodobně stejné, jako sopek Avačinské a Korjacké, formovala se zřejmě v období pozdního pleistocénu. Kozelský vulkán původně dosahoval téměř stejné výšky, jako Avačinský, avšak dvě masívní erupce jeho vrchol snížily o nejméně 500 metrů. Na hranách kráteru a na svazích sopky se nacházejí různé sloupovité tvary skal - lávové dómy a skalní jehly. Nejvyšším bodem sopky je vrchol skály, zvané \"Zub\" (\"\"Зуб\").\"\n\nTěleso vyhaslé sopky je silně narušené. Kráter o průměru zhruba jednoho kilometru se otevírá směrem na severovýchod, kde se také nachází menší ledovec, z něhož vytéká říčka Mutnuška. Svahy sopky jsou rozryty hlubokými rýhami a stržemi, paprsčitě se rozbíhajícími od kráteru k úpatí. Na jihovýchodních svazích se vyskytují pozůstatky lávových proudů různého stáří.\n\nV horních partiích Kozelské sopky se nacházejí extruzívní andezitové a andezito-dacitové horniny, na jižním a východním svahu jsou patrné stopy pyroklastických proudů. Jižní a východní úpatí Kozelské sopky pokrývá drobná struska, pocházející z erupce Avačinské sopky v roce 1945.\n\nZ magmatických hornin se na Kozelském vulkánu vyskytuje také čedič. Mezi sutí a balvany na východním svahu lze nalézt unikátní čediče s vysokým obsahem hořčíku, bohaté na chromdiopsid. V nedávné době byly na této lokalitě objeveny drobné vzorky velmi vzácného a tvrdého minerálu, zvaného carbonado, neboli \"černého diamantu\". Tento minerál je dosud znám jen z několika míst na světě a jeho původ nebyl dosud zcela objasněn.\n\nNázev minerálu \"carbonado\", tj \"zuhelnatělý\", jak jej kdysi nálezci nazvali podle jeho vnější podoby, pochází ze španělštiny. Nejstarší zprávy o nálezech carbonada jsou z roku 1840 z lokality Chapada Diamantina v brazilském státě Bahia. Nálezy větších vzorků carbonada jsou výjimečné - jediný skutečně velký kus byl nalezen v roce 1895 rovněž ve státě Bahia v Brazílii. Svou váhou 3167 karátů překonal i slavný diamant Cullinan. Kromě brazilské lokality Lençois (Chapada Diamantina) byl minerál carbonado dosud nalezen jen na řece Icabarú ve Venezuele a také na dvou místech v Ruské federaci - v republice Sacha a na řece Kedrovaja v Přímořském kraji.\n\nPoblíž sopky Kozelská se nachází úložiště nebezpečných chemických odpadů. Na svazích sopky je několik chat pro lyžaře, jsou zde také vyznačené trasy pro vysokohorskou turistiku a pro horolezce. Pro lyžování se využívá jižní svah, kde se drží sníh až do léta, skály na hřebeni jižní stěny kráteru slouží jako cvičný horolezecký terén.\n\n"}
{"id": "1452482", "url": "https://cs.wikipedia.org/wiki?curid=1452482", "title": "Cabaret Calembour", "text": "Cabaret Calembour\n\nCabaret Calembour je pražský divadelní soubor, který vznikl v roce 2009 a zaměřuje se na původní uměleckou tvorbu – autorské divadlo a rozvíjí tradice českého literárního kabaretu. \nSoubor byl založen tehdejšími spolužáky z Divadelní fakulty Akademie múzických umění v Praze, Igorem Orozovičem (obor herectví), Milanem Šotkem (dramaturgie) a Jiřím Suchým z Tábora (herectví) v roce 2009. \nOd roku 2014 je registrován jako obecně prospěšná společnost.\n\nSoubor nemá vlastní sál. Pohostinsky pravidelně vystupuje v pražském Divadle pod Palmovkou/Studiu Palmoff a Studiu Ypsilon a také vyjíždí na zájezdová představení do dalších měst Čech a Moravy. \nSoubor se prezentuje rafinovaným slovním humorem a jazykovou hrou. To také odráží zvolený název souboru. Kalambúr (z francouzského calembour) je věta nebo sousloví, které má několik různých významů. Jednotlivé významy se buď vůbec neliší svou výslovností, nebo se významy liší různým přízvukem nebo rytmem (dělením slov). Správný význam lze obvykle určit z celkového kontextu. Příkladem jsou slovní hříčky typu \"Bělá se květ / Bělásek vět\" (Vítězslav Nezval), \"Nač lunu na člunu\" (Cabaret Calembour). \n\nKe konci roku 2018 je soubor tvořen následujícími členy:\nSoubor má také vlastní malý „Orchestr Calembour“ (Zdeněk Dočekal – klavír, Kristýna Farag/Sabina Falteisková – příčná flétna, Jan Drbohlav – klarinet, housle, baskytara a Petr Zimák – bicí). \nRepertoár souboru je postaven na autorské tvorbě, především trojice Milan Šotek, Igor Orozovič a Jiří Suchý z Tábora. Autoři ve své tvorbě rozvíjejí poetiku divadel malých forem a českého literárního kabaretu. \n\nStruktura jednotlivých představení zrcadlí formu prvorepublikového kabaretu. Program představení řídí tři kabaretiéři a přivádějí herce a zpěváky do jednotlivých výstupů, výpravných čísel a aktovek. Představení také zahrnují poloimprovizované dialogy, oživované narážkami na aktuální události. . \nVe hrách zaznívá i původní písňová tvorba a objevuje se tanec.\n\nKe konci roku 2018 zahrnoval repertoár následující hry: \n\n\n"}
{"id": "1452488", "url": "https://cs.wikipedia.org/wiki?curid=1452488", "title": "Kostel Nejsvětější Trojice (Čimelice)", "text": "Kostel Nejsvětější Trojice (Čimelice)\n\nKostel Nejsvětější Trojice v Čimelicích je římskokatolický farní kostel, dnes v barokní podobě z první poloviny 17. století. Nachází se při rušné silnici na návsi obce Čimelice v Píseckém okrese Jihočeského kraje. Statutárním správcem farnosti je P. Mgr. Ludvík František Hemala CFSsS.\n\nV místě dnešního kostel stával původně gotický svatostánek zřejmě z poloviny 13. století, z něhož se zřejmě zachovala sakristie, nejstarší dochovaná část kostela. Jsou také dosud patrné renesanční fresky v kněžišti a socha Panny Marie z 15. století. V první půli 17. století byl kostel barokizován a o přibližně sto let později přibyla ještě kaple svaté Barbory.\n\nAutorem většiny mobiliáře, včetně soch na hlavním oltáři, byl čimelický sochař Jan Karel Hammer.\n\n"}
{"id": "1452490", "url": "https://cs.wikipedia.org/wiki?curid=1452490", "title": "Systémová teorie", "text": "Systémová teorie\n\nSystémová teorie Niklase Luhmanna vychází z obecné teorie systémů, kterou definoval biolog Ludwig von Bertalanffy, hledající zákony, které platí jak pro systémy fungující v organismech, tak pro společenské systémy. Takovými zákonitostmi jsou například komplexnost, dynamická rovnováha a samo-organizace. Luhmannova teorie poté přichází s myšlenkou, že existence systému je založena na komunikaci mezi jednotlivými členy společnosti, čímž se sama společnost a její prostředí tvoří.\n\nSpolečenský systém je založený na síti komunikace mezi lidmi, která je definována společností jako „autopoietický“ systém, což znamená, že se tento systém sám vytváří a udržuje, čímž se stává sebereferenčním, samostatným a tím pádem odlišným od jeho prostředí. Tato teorie o sociálních systémech se prolíná mezi třemi kategoriemi: společenské systémy, organizační systémy a interakční systémy. Luhmann považoval společenské systémy, jako je náboženství, právo, umění, vzdělání, věda atd., za uzavřené systémy skládající se z různých oblastí interakce. Organizace byly definovány jako síť rozhodnutí, která se samy reprodukují; jeho definice je obtížně aplikovatelná z hlediska nalezení skutečného příkladu. Interakční systémy jsou systémy, které se reprodukují spíše na základě komunikace než na rozhodování.\n\nHlavním zaměřením Luhmannovy systémové teorie jsou právě sociální systémy, jenž jsou doprovázeny psychickými systémy, které mezi ně nepatří a jsou zařazeny pouze do jejich okolí. Dle slov Ilja Šrubaře by bez nich sociální systémy nemohly existovat. Hlavním rozdílem je, že sociální systémy vznikají na základě komunikace, zatímco ty psychické nikoliv, jelikož jsou tvořeny vědomími, která sama mezi sebou komunikovat nemohou. Sociální systémy jsou však tvořeny šumy, pomocí kterých se snaží psychické systémy komunikovat, což dokládá jejich vzájemnou důležitost. Pro společenské systémy je tedy specifické to, že jsou tvořeny komunikací, tudíž všude, kde ke komunikaci dochází, vzniká sociální systém. Jak už bylo uvedeno, Luhmann sociální systémy, které zahrnují vesměs celou společnost, dále dělí na tři další systémy:\n\nJako interakční systém označuje Luhmann nejjednodušší formu sociálního systému. Pro tento systém je důležitá místní i časová přítomnost účastníků interakce, ale zároveň se musí interakci věnovat svoji pozornost. Interakce vzniká díky společnému tématu, které poutá obě individua účastnící se interakce. Interakční systémy jsou ovlivňovány velkým počtem vlivů, a proto jsou velmi lehce rozložitelné.\n\nOrganizační systémy se vyznačují vysokou komplexností, tím se liší například od systémů interakčních. Tuto komplexnost způsobuje mnohem složitější forma organizace a strukturace. Organizační systémy nevyžadují stálou přítomnost členů organizace. Z toho vyplývá, že členství v organizaci je jediná podmínka existence organizačních systémů. To znamená, že organizační systém přežívá jak dočasnou nepřítomnost jeho členů, tak jejich obměnu, a jedná se tak o systém permanentní. Organizační systémy jsou funkcionálně stabilizovány, na rozdíl od interakčních systémů, které jsou stabilizovány emocionálně. Funkcionální stabilizace neznamená nic jiného než to, že u členů organizace je jasně a zřetelně separován osobní a pracovní svět.\n\nCo je naopak stejné pro organizační i interakční systémy, je vystavení vnějším vlivům a tedy i ovlivnění podobnými faktory. Jedná se například o biologický faktor a přirozené a sociokulturní prostředí. Mezi biologické faktory se řadí například fyzické vyčerpání členů organizace. Přirozeným prostředím chápeme klimatické podmínky nebo geografickou vzdálenost. Do sociokulturního prostředí se sdružují témata jako kultura, politika, právní systém nebo náboženství.\n\nPro Luhmanna je společnost sociálním systémem, který je výsledkem interakcí mezi individui. Luhmann tvrdí, že všechny společnosti mají problematický vztah k interakcím a naopak. Společnost je tedy pojmem, který označuje rozsáhlý sociální systém. Luhmann v podstatě označuje veškerou komunikaci jako společnost a tudíž komunikace určuje společnost. Důležitý je také evoluční pohled na společnost. Luhmann věří, že společnosti se vyvíjejí k stále komplexnějším celkům. Komplexní společnosti se se svou stále vyšší komplexitou vyrovnávají diferenciací. Evoluci dle Luhmanna pomáhají hlavně interakce mezi členy společnosti, které iniciují změny.\n"}
{"id": "1452496", "url": "https://cs.wikipedia.org/wiki?curid=1452496", "title": "Seznam medailistů na mistrovství světa ve vzpírání mužů – muší váha", "text": "Seznam medailistů na mistrovství světa ve vzpírání mužů – muší váha\n\n"}
{"id": "1452508", "url": "https://cs.wikipedia.org/wiki?curid=1452508", "title": "Balmazújváros", "text": "Balmazújváros\n\nBalmazújváros [balmazújvároš] je město ve východním Maďarsku v župě Hajdú-Bihar. Nachází se asi 16 km severozápadně od Debrecínu a je správním městem stejnojmenného okresu. V roce 2018 zde žilo 17 019 obyvatel. Podle údajů z roku 2001 zde bylo 96 % obyvatel maďarské a 4 % romské národnosti.\n\n"}
{"id": "1452510", "url": "https://cs.wikipedia.org/wiki?curid=1452510", "title": "Fact-checking", "text": "Fact-checking\n\nFact-checking je prověření faktického tvrzení s cílem určit jeho pravdivost a správnost. To může být provedeno buď před (\"ante hoc fact-checking\") nebo po (\"post hoc fact-checking\") zformulování daného tvrzení.\n\nV zahraničí se výraz fact-checking používá jako název pro specifický směr žurnalistiky, která je zaměřená šíření pravdivých fakt. Nejde přitom jen o ověřování tvrzení, ale i o tvorbu analýz, které mohou být podkladem pro další fact-checking. V České republice je pojem fact-checking spojen zejména s ověřováním pravdy. Známým českým fact-checkingovým serverem je Demagog.cz, ověřující pravdivost tvrzení politiků.\n\nFact-checking nabývá na významu zejména ve spojení s růstem přítomnosti fake-news, dezinformací, propagandy a manipulací v mediálním prostoru.\n\nKaždý uživatel internetu má možnost provádět základní fact-checking svépomocí. Primárně se doporučuje zaměřit na informační zdroje, ze kterých jsou prezentovaná fakta čerpána, např. jsou-li senzační zprávy publikovány i na zavedených serverech. Dalšími metodami, uživatelského fact-checkingu je například vyhledávání pomocí obrázku s cílem najít vizuálně podobné obrázky a odhalit tak fotomontáž, popřípadě pokročilejší metody jako zkoumání metadat souborů. Pokročilejší metodou může být i využití webového monitoringu extrémistů na sociálních sítích s názvem Blbec.online. S jeho pomocí lze zjistit dezinformační statut jednotlivých facebookových stránek a také vysledovat časovou osu sdílení dezinformací stránkami na facebooku.\n\nSpecificky lze při fact-checkingu přistupovat k hoaxům, resp. řetězovým e-mailům, které se často opakují a existuje více jejich databází. Nejznámějším českým webem zaměřeným na tuto tématiku je server Hoax.cz. Aktivně se vyvracením nepravdivých zpráv také věnuje skupina Čeští elfové.\n\n"}
{"id": "1452512", "url": "https://cs.wikipedia.org/wiki?curid=1452512", "title": "ČZ 250 typ 968", "text": "ČZ 250 typ 968\n\nČZ 250 typ 968 byl první hromadně vyráběný a v bedně dodávaný tovární motocykl značky ČZ.\n\n"}
{"id": "1452513", "url": "https://cs.wikipedia.org/wiki?curid=1452513", "title": "Mitsubishi T-2", "text": "Mitsubishi T-2\n\nMitsubishi T-2 je dvoumístný nadzvukový dvoumotorový proudový cvičný letoun vyvinutý japonským koncernem Mitsubishi Heavy Industries. Je to první v Japonsku vyvinutý nadzvukový letoun. Jeho jediným provozovatelem byly v letech 1975-2006 japonské vzdušné síly sebeobrany. Poté jej nahradil typ Mitsubishi F-2. Dalším vývojem typu vznikl stíhací letoun Mitsubishi F-1.\n\nV 60. letech 20. století japonské letectvo poptávalo nový nadzvukový cvičný letoun pro výcvik posádek tehdejších nejmodernějších stíhacích letounů. Své projekty nabídly společnosti Mitsubishi, Fuji a Kawasaki, přičemž roku 1967 byla vybrána první z nich (na vývoji se podílela rovněž Fuji). Vyvíjený letoun byl silně ovlivněn evropským bojovým letounem SEPECAT Jaguar. Bylo počítáno s tím, že jeho dalším vývojem mohl vzniknout plnohodnotný bojový letoun. Celkem byly postaveny čtyři prototypy. První let prvního prototypu XT-2 proběhl 20. července 1971. Typ byl do služby zaveden roku 1975. Nejprve bylo postaveno 28 neozbrojených cvičných strojů T-2A, na které navázala série 62 ozbrojených cvičných letounů T-2B. Výroba skončila roku 1988.\n\nPilot a instruktor sedí ve dvoumístné kabině s tandemovým uspořádáním. Letoun pohání dvouproudové motory Ishikawa-Harima TF40-801A (licenční anglo-francouzský Rolls-Royce Turbomeca Adour), každý o tahu 22,8 kN.\n\n\nÚdaje podle)\n\n\n"}
{"id": "1452514", "url": "https://cs.wikipedia.org/wiki?curid=1452514", "title": "Kawasaki T-4", "text": "Kawasaki T-4\n\nKawasaki T-4 je japonský proudový cvičný letoun vyvinutý v osmdesátých letech 20. století společností Kawasaki Heavy Industries. Sekundárně může sloužit jako lehký bojový letoun. Jeho jediným uživatelem jsou Japonské vzdušné síly sebeobrany. Letouny používá japonská akrobatická skupina Blue Impulse.\n\nV roce 1981 byl zahájen vývoj proudového cvičného letounu, který by na konci 80. let nahradil japonským letectvem provozované stroje Lockheed T-33 Shooting Star a Fuji T-1. Zakázku na vývoj letounu získala společnost Kawasaki se svým projektem KA-851. Stavba čtveřice letových prototypů byla zahájena roku 1984. Podílely se na ní další japonští výrobci Fuji, Mitsubishi a Kawasaki. První let prvního prototypu proběhl 29. července 1985. Zbývající následovaly do roku 1986. Sériová výroba letounu byla spuštěna v červnu 1988. Do roku 2001 bylo dodáno přibližně 180 sériových T-4.\n\nJedná se o celokovový dvoumístný dvoumotorový proudový letoun s příďovým podvozkem. Dvojčlenná posádky (pilot, instruktor) sedí v přetlakové kabině s tandemovým uspořádáním. Letoun pohání dva proudové motory Ishikawajima-Harima F3. Pod jeden podtrupový a dva podkřídelní závěsníky lze podvěsit výzbroj. Tu tvoří kanónové kontejnery, protilodní střely ASM-2, protiletadlové řízené střely AAM-4, 70mm neřízené střely, nebo pumy.\n\n\n\n\n"}
{"id": "1452516", "url": "https://cs.wikipedia.org/wiki?curid=1452516", "title": "Kawasaki OH-1", "text": "Kawasaki OH-1\n\nKawasaki OH-1 je ozbrojený lehký pozorovací vrtulník vyvinutý japonskou společností Kawasaki Aerospace Company (součást koncernu Kawasaki Heavy Industries) pro Japonské pozemní síly sebeobrany. Je to první vrtulník vyvinutý japonským průmyslem. Byl koncipován pro operace v hornatém přírodním prostředí Japonska. Často je přezdíván Ninja. Vrtulník byl vyvinut jako náhrada amerického typu OH-6D, kvůli nedostatku financí však byl postaven v příliš malém počtu.\n\nVývoj vrtulníku, provizorně označeného OH-X, byl ve finančním roce 1992 zadán konstrukčnímu týmu OHET (\"Observation Helicopter Team\") tvořenému společnostmi Kawasaki (60%), Fuji (20%) a Mitsubishi (20%). Cílem bylo získat náhradu licenčně vyráběného typu OH-6D. V září 1994 byla dokončena technologická maketa, která byla veřejnosti představena pod označením Kogata Kansoku. Na konci roku 1996 program dostal definitivní označení OH-1. V letech 1996-1997 byly postaveny celkem čtyři letové prototypy a dva další pro pozemní testy. První prototyp byl dokončen v květnu 1996 a poprvé vzlétl 6. srpna 1996. První sériový OH-1 byl japonské armádě předán v lednu 2000. Japonsko původně chtělo zakoupit 180–200 vrtulníků OH-1 (amerických OH-6D měla armáda téměř 300 kusů). Kvůli rozpočtovým škrtům však bylo do března 2012 dodáno pouhých 34 sériových strojů. Zvažovaný vývoj zvětšené bitevní verze OH-1Kai (AH-X) nepřekročil fázi studií. Japonské bitevní vrtulníky AH-1S Cobra tak nahradily vrtulníky AH-64D Apache Longbow.\n\nJedná se o dvoumotorový dvoumístný vrtulník, který svou koncepcí připomíná bitevní typy (napr. Eurocopter Tiger). Dvoumístná posádka sedí v tandemové kabině, která se chráněna pancéřováním. Využívá skleněný kokpit s průhledovým displejem, více multifunkčními displeji a ovládáním HOTAS. V konstrukci vrtulníku jsou široce využity kompozitní materiály. Pohonný systém tvoří dva turbohřídelové motory Mitsubishi TS1-1QT (662 kW) s digitálním ovládáním FADEC. Ty pohání kompozitní čtyřlistý hlavní rotor a vyrovnávací fenestron. Dvojice pomocných křídel o třímetrovém rozpětí nese čtyři závěsníky pro různé druhy výzbroje (protitankové střely Toshiba Type 91, protiletadlové řízené střely, bloky neřízených střel, kanónové kontejnery, na vnitřních závěsnících též přídavné palivové nádrže). Jejich nosnost je 132 kg. K jejímu zaměřování slouží nad kabinou umístěný senzorový blok, nesoucí systém FLIR (od Fujitsu), TV kameru a laserový značkovač s dálkoměrem. Vrtulník je vybaven pevným podvozkem.\n\nÚdaje podle\n"}
{"id": "1452517", "url": "https://cs.wikipedia.org/wiki?curid=1452517", "title": "Seznam medailistů na mistrovství světa ve vzpírání žen – bantamová váha", "text": "Seznam medailistů na mistrovství světa ve vzpírání žen – bantamová váha\n"}
{"id": "1452518", "url": "https://cs.wikipedia.org/wiki?curid=1452518", "title": "Jan Řehák", "text": "Jan Řehák\n\nJan Řehák (* 19. září 1939, Náchod) je český sociolog a statistik. Je zakladatelem společnosti ACREA.\n\nJan Řehák je absolventem matematicko-fyzikální fakulty Karlovy univerzity v Praze oboru deskriptivní geometrie (1962) a oboru matematické statistiky (1969). Dále je absolventem University of Michigan v Ann Arbor oboru matematika, matematická sociologie a výběrová šetření (1969). Účastnil se stáže v Survey Research Center (SRC ISR) Leslieho Kishe.<br>\n\nV letech 1965 až 1999 pracoval v Akademii věd České republiky, a to v Sociologickém ústavu v oddělení metodologie (1965–1970), jehož byl spolu s Michalem Illnerem a dalšími pod vedením Václava Lamsera spoluzakladatelem, v Ústavu pro filozofii a sociologii (1970–1986), v Geografickém ústavu (1986–1988) a v Ústavu ekonomických a sociologických výzkumů (1988–1991). Do znovu založeného Sociologického ústavu se vrátil v roce 1991.<br>\n\nVěnoval se rovněž pedagogické činnosti na univerzitě, a to na Fakultě sociálních věd Univerzity Karlovy, kde přednášel statistické metody (1969–1971), na Filozofické fakultě Univerzity Karlovy (1971–1978), na znovu založené Fakultě sociálních věd UK (1990–1997). V letech 1993 až 1997 se věnoval organizace množství kurzů a seminářů na Vysoké škole ekonomické v Praze.<br>\n\nSpolečně s Irenou Bártovou založil v roce 1992 společnost SC & C - Marketing & Social Research, která se zabývá sběrem a analýzou dat předvolebních výzkumů a je důležitým sociologickým pracovištěm v oblasti sběru dat. Dále opět s Irenou Bártovou založil v roce 1998 společnost SPSS CR (od roku 2011 ACREA CR), která je výhradním distributorem softwaru IBM SPSS v České republice. Zároveň založené Centrum výuky SPSS CR významně napomáhá zvyšování kvalifikace vysokoškolských pedagogů v oblasti statistiky. V roce 1995 se stal jedním ze zakladatelů věhlasné Jacob International Society for Collaborative Studies.<br>\n\nPravidelně přispívá do online Sociologické encyklopedie, na které má zatím okolo 100 článků, zabývající se především analýzou dat (explorační analýza, kauzální analýza, regresní analýza atd.) a statistikou (chí-kvadrát, statistické testy, korelace, program SPSS atd.).\nV rámci své výzkumné činnosti se Jan Řehák zabýval obecnou i konkrétní výzkumnou sociologickou metodologií. Je autorem originálních metod LINDA (metoda pro vytváření percepčních, korespondenčních, konkurenčních map), seskupování kontingenční tabulky, D-model (analýza geograficky určených jevů), doplnění metody znaménkového schématu, různé praktické koeficienty asociace. Zavedl do praxe metody práce se zobecněnými typy proměnných (např. kategorie v prostoru), realizoval studie reliability sociologických měření a do praxe sociálního výzkumu zavedl rozhodovací a predikční postupy data miningu (např. predikce voleb). Dále se věnoval průmyslové sociologii, pojmem spokojenosti a interpretačními aspekty analytických výsledků.\n"}
{"id": "1452528", "url": "https://cs.wikipedia.org/wiki?curid=1452528", "title": "Bitva o Makin", "text": "Bitva o Makin\n\nBitva o atol Makin byla bitva svedená mezi USA a Japonským císařstvím za druhé světové války na pacifickém bojišti mezi 20. až 23. listopadem 1943. Byla součástí operace amerického námořnictva proti Gilbertovým ostrovům s krycím názvem „operace Galvanic”. Kromě atolu Makin byly během této operace obsazeny také atoly Tarawa a Abemama.\n\nOstrov Butaritari, na němž se nacházela většina japonských vojáků v oblasti atolu Makin, překladiště a základna hydroplánů, se stal hlavním cílem útoku. Laguna atolu Makin sloužila jako kotviště. Na Butaritari se kromě přibližně 400 mužů bojových jednotek nacházelo také 414 dělníků. Proti nim stál 165. pluk 27. pěší divize, který čítal 6 472 mužů. Podporu zajišťoval svaz amerického námořnictva. 20. listopadu ráno se američtí pěšáci začali naloďovat na vyloďovací plavidla a do obojživelných vozidel LVT-1. Během toho na ostrov útočily americké letouny a japonská postavení bombardovala lodní děla. Američané se vylodili na dvou plážích, a to na Červené (západní) a Žluté (severní). Během vyloďování padlo z japonské strany jen několik výstřelů, protože většina obránců byla stažena ve středu ostrova. Na Červené pláži se vylodily i tanky M3 Stuart 193. tankového praporu. I přes ohromnou přesilu padlo poslední japonské postavení na ostrově až 23. listopadu. Velitel 165. pluku během bitvy padl. Následujícího dne, 24. listopadu, japonská ponorka \"I-157\" torpédovala a potopila americkou eskortní letadlovou loď USS \"Liscome Bay\", která byla součástí námořního sboru u Makinu. Bitva o ostrov samotný stála Američany 66 mrtvých a 185 raněných mužů, při potopení USS \"Liscome Bay\" a během požáru dělostřelecké věže na USS \"Mississippi\" zahynulo 697 námořníků a 291 jich bylo raněno. Na straně Japonců bylo 395 padlých, 17 japonských vojáků a 129 dělníků bylo zajato.\n\n"}
{"id": "1452529", "url": "https://cs.wikipedia.org/wiki?curid=1452529", "title": "Bouřlivý vítr", "text": "Bouřlivý vítr\n\nBouřlivý vítr, někdy také označován jako \"čerstvý vichr\" je druh větru s pořadovým číslem 8 Beaufortově stupnici větru s rozmezím rychlostí 17,2 až 20,6 m/s přepočteno na kilometry za hodinu 62 až 74 km/h. \n\nBouřlivý vítr dokáže například polámat haluze či slabší větve stromů nebo keřů. Stromy se v tomto větru prudce ohýbají a lesy díky tomu zdaleka hučí. Dále může tento vichr převracet velmi lehké předměty např. malý květináč. Listí nebo noviny ležící na ulici je vynášeno do vzduchu a létá všude kolem. \n\nTento vítr je již velmi silný, ne však natolik aby páchal podstatnější škody. Použití deštníku je naprosto nemožné. Člověk je v chůzi proti větru znatelně zdržován. Před tímto větrem však není běžně vydáváváno varování.\n"}
{"id": "1452533", "url": "https://cs.wikipedia.org/wiki?curid=1452533", "title": "Šarí‘atské gymnázium", "text": "Šarí‘atské gymnázium\n\nŠarí‘atské gymnázium (bosensky \"Šeri(j)atska gimnazija\") v Sarajevu byla mezi lety 1918 a 1945 světská škola se silným důrazem na islámské předměty. Svého času šlo o významné islámské učiliště v Bosně a Hercegovině.\n\nŠkola byla založena 25. listopadu 1918 Národní radou Státu Slovinců, Chorvatů a Srbů pro Bosnu a Hercegovinu, a to na popud básníka a pedagoga Tugomira Alaupoviće. Národní rada se odvolávala na rozhodnutí Zemské vlády pro Bosnu a Hercegovinu, která již roku 1914 rozhodla o zřízení v zásadě světské střední školy pro islámské teology a právníky a jež měla navazovat na stávající Šarí‘atskou soudní školu, zamýšlenou jako vyšší učiliště. Samo osmileté gymnázium mělo být otevřeno již 15. listopadu, ale kvůli nepříznivým okolnostem k tomu došlo až 8. prosince. Za prozatimního ředitele byl jmenován Muhammed Emin-efendija Dizdar, ředitel Šarí‘atské soudní školy. \n\nDne 25. listopadu 1918 byly též schváleny stanovy školy a její vzdělávací program. Vedle věrouky se jednalo o srbochorvatský, arabský, francouzský, turecký a latinský jazyk, historii, geografii, chemii, fyziku, matematiku, hygienu, výtvarnou výchovu, krasopis, hudební výchovu, gymnastiku a filozofickou propedeutiku. \n\nMezi řádnými profesory se vyskytovali jak muslimové, tak nemuslimové. \n\nŠarí‘atské gymnázium již od svého založení bylo pod kontrolou vlády, a tudíž se na jeho chodu a zaměření silně podepisovala momentální politická situace. Za vlád Národní radikální strany byla škola pod silným srbizačním tlakem, který měl muslimy směřovat k přijetí srbské nacionální ideje (viz změny na postu ředitele). Totéž se opakovalo od zavedení královské diktatury v Jugoslávii (1929) do poloviny 30. let. \n\nGymnázium mezi lety 1918 a 1939 navštěvovalo 1202 žáků, obyčejně byla otevírána jedna třída s průměrně 55 chlapci v každém ročníku (vyjma roku 1935/1936, kdy byly otevřeny dvě třídy). Z dostupných zdrojů je možné vyčíst, že v prvních 19 letech existence školu navštěvovalo 1051 žáků, z nichž odmaturovalo 327 (zde je třeba uvážit osmileté rozpětí studia). První generace maturantů vyšla ze školy roku 1926 a poslední roku 1944. Celkem odmaturovalo 327 žáků. Frekventanti nejčasteji pocházeli z větších měst, Sarajeva, Gračanice, Mostaru, Trebinje a Zenice. Co do původu rodičů bylo zjištěno, že 24 % otců pracovalo ve státních službách a 12 % jako duchovní, vedle toho bylo 21 % rolníků a 11 % řemeslníků.\nŠkola zanikla při rozpadu Nezávislého státu Chorvatsko. Za nového, komunistického režimu nebyla obnova teologické školy připuštěna. \n\n\n\n\n"}
{"id": "1452534", "url": "https://cs.wikipedia.org/wiki?curid=1452534", "title": "HMS X1", "text": "HMS X1\n\nHMS X1 byla diesel-elektrická křižníková ponorka britského královského námořnictva. Jejím hlavním posláním bylo napadání nepřatelských obchodních lodí. Ve službě byla v letech 1925–1933. V době spuštění na vodu to byla největší ponorka na světě. Během služby ponorka trpěla nespolehlivými motory. Potíže s pohonným systémem byly hlavním důvodem jejího vyřazení a sešrotování.\n\nV období po první světové válce několik zemí experimentovalo se stavbou velkých křižníkových ponorek s s dlouhým dosahem a silnou dělostřeleckou výzbrojí, která byla ve 20. letech 20. století jedinou alternativou drahých torpéd (např. britské ponorky třídy \"M\" a francouzská \"Surcouf\"). Ponorku X1 postavila loděnice Chatham Dockyard v Chathamu. Stavba byla zahájena v listopadu 1921, ponorka byla spuštěna na vodu 16. června 1923 a uvedena do služby v září 1925.\n\nPonorka měla dvoutrupou konstrukci, přičemž tlakový trup byl rozčleněn na 10 vodotěsných sekcí. Byla vyzbrojena čtyřmi 132mm kanóny ve dvoudělových věžích a šesti příďovými 533mm torpédomety se zásobou 12 torpéd. Pohonný systém tvořily dva osmiválcové diesely Admiralty o celkovém výkonu 6000 hp, dva pomocné šestiválcové diesely MAN o celkovém výkonu 2400 hp k nabíjení baterií (pocházely z ukořistěné německé ponorky SM U-126) a čtyři elektromotory, každý o výkonu 600 hp, pohánějící dva lodní šrouby. Nejvyšší rychlost na hladině dosahovala 19,5 uzlu a pod hladinou 8 uzlů. Operační hloubka ponoru až 60 metrů.\n"}
{"id": "1452535", "url": "https://cs.wikipedia.org/wiki?curid=1452535", "title": "Třída Porpoise (1935)", "text": "Třída Porpoise (1935)\n\nTřída Porpoise byla třída oceánských diesel-elektrických ponorek námořnictva Spojených států amerických. Konstrukčně navazovala na předcházející třídu \"Cachalot\". Celkem byly postaveny dvě jednotky této třídy. Ve službě byly v letech 1935–1956. Ponorky byly nasazeny za druhé světové války. Do třídy \"Porpoise\" je některými prameny řazeno ještě dalších osm ponorek následujících tříd \"Shark\" a \"Perch\".\n\nPonorky byly vyzbrojeny jedním 76,2mm kanónem, dvěma protiletadlovými 12,7mm kulomety a šesti 533mm torpédomety (čtyři na přídi a dva na zádi). Mohly naložit 16 torpéd. Pohonný systém tvořily čtyři diesely o výkonu 4300 hp a dva elektromotory o výkonu 2085 hp, pohánějící dva lodní šrouby. Nejvyšší rychlost na hladině dosahovala 19 uzlů a pod hladinou 10 uzlů. Dosah byl 10 000 námořních mil při rychlosti 10 uzlů na hladině a 42 námořních mil při rychlosti 5 uzlů pod hladinou. Operační hloubka ponoru až 75 metrů.\n\nV letech 1942–1943 kulomety nahradily dva 20mm kanóny. Zároveň byla upravena velitelská věž.\n\nCelkem byly v letech 1933–1935 postaveny dvě jednotky této třídy. Postavily je loděnice Portsmouth Naval Shipyard v Kittery ve státě Maine.\n"}
{"id": "1452538", "url": "https://cs.wikipedia.org/wiki?curid=1452538", "title": "Paul Louis Courier", "text": "Paul Louis Courier\n\nPaul Louis Courier (4. ledna 1772 Paříž – 10. ledna 1825 Véretz) byl francouzský helénista, překladatel, spisovatel, autor politických pamfletů. \n\nPaul Louis Courier se narodil 4. ledna 1772 v Paříži. Byl synem Louise-Élisabeth de Montdeville et Jean-Paul Couriera de Méré, bohatého měšťana z provincie Touraine. Jeho rodiče se vzali až v r. 1777 a Paul Louis byl pokřtěn 2. prosince 1777 a uznán za legitimního potomka. Rodina se nejprve usadila v Touraine, ale v r. 1784 přesídlili do Paříže, aby synovi umožnili soukromé vzdělání a vojenskou kariéru.\n\nCourier se velmi brzy začal zajímat o řeckou literaturu. Otec jej vedl ke studiu matematiky, ale kromě toho se učil řečtinu. Od r. 1792 se stal žákem dělostřelecké školy v Chalons-sur-Marne. Ze školy odešel o rok později v hodnosti poručíka do Thionville. Ve francouzské armádě se zapojil do války první koalice jako příslušník dělostřeleckého pluku a v jejím průběhu vystřídal řadu míst ve Francii a Itálii. V roce 1804 získal řád Čestné legie a byl jmenován velitelem dělostřelectva neapolské armády. Více než válčení ho ale zajímalo studium helenistiky. Ve volném čase se věnoval četbě a studiu jazyků a trvale udržoval korespondenci se známými helenisty v Paříži a dalšími francouzskými a německými učenci. Přeložil Xenofontovo pojednání o jezdectví. V roce 1809 byl na vlastní žádost z armády propuštěn. V italských knihovnách se věnoval studiu starých italských a antických rukopisů. V Laurentinské knihovně ve Florencii objevil kopii Longusova románu \"Daphnis a Chloé\" a připravil jeho nové kompletní vydání. \n\nV roce 1812 se vrátil doPaříže. O dva roky později se oženil s Herminií Clavierovou, dcerou svého přítele a usadili se v Touraine, kde zakoupili vinařství La Chavonnière ve vesnici Véretz. Měli dva syny Paula (r.1820) a Louise (r.1824). \n\nPo restauraci Bourbonů P.L.Courier jako nezávislý, svobodomyslný člověk se smyslem pro spravedlnost kritizoval poměry, které vládly v zemi za režimu „bílého teroru“. Začal psát své politické pamflety a stal se jedním z nejobávanějších oponentů autoritativního režimu, církve i místní honorace. Za svou činnost byl šikanován úřady a soudy, bylo mu odebráno volební právo, byla odmítnuta jeho kandidatura do akademie. Byl režimu nepohodlný a měl řadu nepřátel.\n\nDne 10. dubna 1825 v neděli odpoledne byl Courier nalezen zastřelen v lese nedaleko svého domu. Z vraždy, jejímž motivem měly být manželské neshody, byl obviněn Courieův zahradník Louis Frémont, ale soud jej osvobodil. Teprve po čtyřech letech se přihlásil očitý svědek zločinu, který uvedl, že pachatelů bylo pět. Při novém soudním líčení se Frémont k vraždě přiznal, ale všichni byli osvobozeni. Frémont krátce po procesu zemřel. Skutečný motiv vraždy se nepodařilo zjistit. \n\nStendhal nazval roku 1825 P. L. Couriera jedním z nejlepších spisovatelů, neboť „ze všech žijících spisovatelů snad nejlépe zná svůj jazyk, všechny jeho jemnosti a všechny jeho vybroušenosti“. Pro Maxima Gorkého byl Courier jedním z největších satiriků světové literatury.\n\nCourierovy spisy jsou cennými zdroji informací o stavu Francie v období revoluce, napoleonských válek a restaurace monarchie. \n\nSvé pamflety stylizoval jako úderné útoky a právě v jejich zhuštěnosti, konkrétnosti a jazykové vytříbenosti je Courierova síla. Psal vtipně, s jemnou ironií a francouzskou duchaplností a vkusem. Jeho tvorba je uměleckým svědectvím své doby. \n\nZ dopisů, které v době svého působení v armádě psal různým známým a přátelům, vzniklo literární dílo, které je otevřeným a kritickým popisem poměrů ve francouzské armádě a jejích výbojů. Na konkrétních příbězích věcně a s ironií líčí počínání Francouzů během dobyvatelských válek, drancování a ničení uměleckých památek, rabování, vypalování vesnic. Jeho postoj k Napoleonovi byl skeptický, nesdílel všeobecný obdiv k jeho osobě. \n\nPamflety a petice začal Courier psát v roce 1816 a projevuje se v nich jako odpůrce jakéhokoliv politického násilí, příživnictví a zvůle. Pojednávají vždy o nějaké konkrétní události s cílem dosáhnout nápravy, upozornit na nespravedlnost, poskytnout pomoc. Odhaluje přitom hlubší příčiny a podstatu problému. \n\nV politických peticích adresovaných poslanecké sněmovně, protestuje např. proti svévolnému zatýkání vesničanů nebo zákazu tancovat v neděli a upozorňuje současně na pokrytecké chování kněží, kteří často zneužívají svého postavení. Dělá si legraci z církevní moci, farářů a náboženství. Postupem doby ve svých pamfletech napadá přímo vládu, dvůr, vládnoucí režim. Příkladem je Prostý proslov Pavla Ludvíka, vinaře z Chavoniere, v němž apeluje na obecní radní, aby raději postavili most, který zkrátí cestu do města, než přispívali do národní sbírky na zakoupení zámku Chambord pro novorozeného prince. Drzou parodií je Diplomatický list, v němž francouzský král Ludvík XVIII. popisuje v dopise španělskému králi všechny podvody, které on a jeho služebníci dělají pro lepší rentabilnost kralování.\n\nSatirická účinnost pamfletu je podle Couriera, jak napsal ve svém posledním spisku Pamflet o pamfletech, nepřímo úměrná jeho rozsahu: čím je kratší a zhuštěnější, tím je účinnější. Pamflet je určen k tomu, aby ho četl co největší počet lidí, kteří nemají čas na stovky stránek. Autor musí umět myšlenku vysvětlit na jednom tiskovém archu. \n\nCourier vydával své pamflety jednotlivě, mnohé tajně. Souborně vyšly péčí jeho přítele Carrela roku 1829.\n"}
{"id": "1452543", "url": "https://cs.wikipedia.org/wiki?curid=1452543", "title": "Horní maják Suurupi", "text": "Horní maják Suurupi\n\nHorní maják Suurupi (estonsky: \"Suurupi ülemine tuletorn\") je pobřežní maják, který stojí na pobřeží poloostrova Suurupi ve vzdálenosti 2245 m od dolního majáku Suurupi v obci Harku v kraji Harjumaa ve Finském zálivu v Baltském moři v Estonsku.\n\nMaják je ve správě Námořního úřadu Estonska. Registrační číslo Estonského úřadu námořní dopravy (Veeteede Amet, EVA) je 375\n\nMaják je kulturní památkou Estonska vedený od 25. listopadu 1997 v seznamu památek pod číslem 9459.\n\nPůvodní kamenný maják vysoký 15,5 m byl postaven v roce 1760. Maják byl opravován v roce 1788, 1858 a 1898. V roce 1812 byla věž zrekonstruována a vybavena novým reflektorem.\n\nMaják v období druhé světové války byl vážně poškozen. Estonská sovětská socialistická republika opravila poškozený maják v roce 1951.\n\nV roce 1981 byla instalována nové světelné zařízení. Maják byl kompletně restaurován.\n\nS majákem se dochovala obytná budova strážce majáku, technická budova, sauna a sklady, které jsou také kulturními památkami.\n\nV roce 1812 byla na majáku instalována pneumatická siréna, která během mlhavého počasí varovala plavidla. V roce 1968 byla nahrazena nautofonem.\n\nMaják je plně automatizován.\n\nVálcová kamenná čtyřpatrová věž ukončená dvojitou galerií a lucernou. Maják je natřen bílou barvou, lucerna je černá. Věž je vysoká 16,4 m o průměru 10 m\n\nzdroj\n\n\noznačení\n\n\n"}
{"id": "1452545", "url": "https://cs.wikipedia.org/wiki?curid=1452545", "title": "Charles Goodhart", "text": "Charles Goodhart\n\nCharles Albert Eric Goodhart CBE, FBA (* 23. října 1936) je britský ekonom, který byl členem Výboru pro měnovou politiku Anglické centrální banky (Bank of England's Monetary Policy Committee) od června 1997 do května 2000. Byl také profesorem na London School of Economics od roku 1985 a od 2002 se stal emeritním profesorem tamtéž. Je autorem Goodhartova pravidla (Goodhartova zákona), které je po něm pojmenováno. Jeho otcem byl Lehman Goodhart a bratrem William Goodhart.\n\nCharles Albert Eric Goodhart chodil na Eton college, na Trinity college a na Harvard, kde studoval postgraduální školu umění a věd.\n\n"}
{"id": "1452546", "url": "https://cs.wikipedia.org/wiki?curid=1452546", "title": "Táleb Nematpur", "text": "Táleb Nematpur\n\nTáleb Nematpur (* 19. září 1984 Kúhdašt) je bývalý íránský zápasník – klasik.\n\nZápasu řecko-římskému se věnoval od 16 let. V íránské mužské reprezentaci se prosazoval od roku 2006 ve váze do 84 kg. V roce 2008 a 2012 se do íránského olympijského týmu nevešel. V roce 2014 jako úřadující mistr světa byl v červnu pozitivně testován na anabolický steroid epi-trenbolone. Obdržel dvouletý zákaz startu, který byl v roce 2015 změněn na doživotní. Důvodem bylo zpětné zjištění jeho prvního pochybení z roku 2002.\n\n\n"}
{"id": "1452555", "url": "https://cs.wikipedia.org/wiki?curid=1452555", "title": "Azadirachta indická", "text": "Azadirachta indická\n\nAzadirachta indická (\"Azadirachta indica\") je tropický, středně vysoký, nenáročný, stálezelený strom přizpůsobivý různým typům stanovišť a dobře snášející periodicky suché prostředí. Je jedním ze dvou druhů rodu azadirachta, který je blízce příbuzný rodu zederach. Vědecké jméno \"Azadirachta indica\", pochází z perštiny, ve které se jmenuje \"āzād-darakht-i-hindi\" a v hindštině je nazývána krátce \"neem\". Je užitkovou dřevinou pěstovanou již od pradávna v jižní Asii pro kvalitní dřevo i léčebné účinky.\n\nZa původní areál této dřeviny je považováno území Myanmaru, odkud ale se brzy šířila západním směrem až po indický subkontinent. V novověku zdomácněla na pevninské jižní a jihovýchodní Asii v Indii, Pákistánu, Íránu, Bhútánu, Nepálu, Bangladéši, Číně, ve Vietnamu a na Malajském poloostrově, stejně jako v ostrovní části Indického oceánu na Srí Lance, Filipínách a v Indonésii. Dále roste v severní polovině Austrálie i na některých tropických ostrovech Pacifiku. Lidmi byla zavlečena i do Nového světa, kde je pěstována ve Střední Americe včetně ostrovů Karibiku a v tropických oblastech Jižní Ameriky. Byla vysázena i v subsaharském pásu střední Afriky a na ostrovech Indického oceánu.\n\nRoste nejčastěji v místech s tropickým podnebím ovlivňovaném monzuny, kde se střídají období dešťů s obdobím sucha. Obvykle tam bývá roční úhrn srážek od 400 do 1200 mm, v polopouštních oblastech v Pákistánu toleruje i pouhých 113 mm a období sucha trvající až 8 měsíců. Při déle trvajících přísušcích ale často shazuje část listů. Dobře se ji také daří v trvale vlhkých tropických lesích.\n\nRoste v nadmořské výšce počínající od hladiny moře po 1500 m, v nižších polohách však prospívá lépe. Na kvalitu půdy není náročná, roste na suchých, tvrdých, plytkých a na humus chudých, které mohou být písčité, jílovité či kamenité, zasolené nebo silně alkalické. Dokáže z podkladu jímat vápník a tím neutralizuje kyselé půdy. Její rozlehlý kořenový systém má vzácnou fyziologickou schopnost extrahovat živiny i z písčité zeminy. Vyrůstá na půdách s širokým rozsahem pH, optimum je pH 6,2 až 7, dokáže růst i při pH 5. Obvykle se vyskytuje v oblastech s průměrnými ročními teplotami 24 až 32 °C, přičemž se teplota nesmí ani krátkodobě přiblížit k 0 °C. Je dlouhověkou dřevinou dožívající se až 200 let. Uvádí se její dvojí ploidie 2n = 28 nebo 2n = 30.\n\nV nížinných tropech se může vyskytovat snad kdekoliv, nikde však nevytváří rozsáhlé jednodruhové porosty. V Indii je ve smíšeném lese s různými druhy akácie a dalbergie, v Indonésii zdomácněla v nížinných lesích s pravidelnými monzuny a v Africe zase v suchých nebo trvale vlhkých tropických listnatých i jehličnatých lesích. Doba kvetení odvisí od prostředí, ve kterém roste. Na území s výrazným suchým a následně mokrým obdobím je doba kvetení načasována tak, aby čas zralosti ovoce spadal do deštivého období, kdy semena vypadnou na zem a v příhodných podmínkách do 15 dnů vzklíčí. Dřeviny rostoucí v trvale vlhkých podmínkách kvetou v průběhu celého roku.\n\nStálezelený strom dosahující průměrně do výšky 15 až 20 m s kulatou, rozložitou korunou. Kmen je bezvětvý asi do výše 7,5 m, bývá široký až 90 cm a má středně tlustou kůru s mnoha hrbolky, která je u starších stromů hluboce popraskaná a odlupuje se. Rozkladité, zjizvené větve mají listnaté výhony asi 6 mm tlusté se světlými lenticelami a jsou porostlé jednoduše zpeřenými listy 15 až 40 cm dlouhými. Licho nebo sudozpeřené, střídavě rostoucí listy s řapíky asi 5 cm dlouhými, mívají 4 až 9 párů vstřícných, krátce řapíčkatých lístků dlouhých 3 až 9 cm a širokých 1,5 až 3,5 cm. Lístky s asymetrickou bází jsou vejčitě kopinaté, vrchol mají dlouze zašpičatělý, po obvodě jsou pilovité a mají až 15 párů žilek.\n\nZ úžlabí listů rostou i 30 cm dlouhé, vrcholičnaté laty s vrcholíčky s jedním až třemi malými květy, které jsou bílé nebo nažloutlé a sladce vonné. Pětičetné květy na krátkých stopkách jsou oboupohlavné nebo funkčně samčí. Kališní lístky jsou podlouhlé, téměř do poloviny srostlé a jen asi 2 mm dlouhé. Korunní lístky jsou volné, lopatkovité a 6 mm dlouhé. Deset tyčinek je srostlých do cylindrické trubičky, uvnitř které jsou prašníky. Svrchní semeník je vytvořen ze tří plodolistů, má tři oddíly a v každém je po dvou vajíčkách. Květy jsou opylovány včelami, plody dozrávají asi za 12 týdnů po opylení. U některých jedinců však existuje vzájemná neschopnost opylit se pylem vlastního stromu a proto někdy osamoceně rostoucí stromy neplodí vůbec nebo jen velmi málo.\n\nPlod je kulovitá, ve zralosti žlutozelená, žlutá až nafialovělá, nahořkle chutnající peckovice velká do 2 cm. Má tenký endokarp a obsahuje jedno až dvě vejčitá semena s tenkým osemením obalená křehkým buničitým mezokarpem. Asi 4000 semen váží 1 kg.\n\nHlavní způsob přirozeného rozmnožování je generativní rozmnožování semeny, i když je také možné vegetativní rozmnožování odbočkami z kořene, které vyrostou po poškození hlavního kořene. Semena nemají dormanci a jsou schopná klíčit téměř okamžitě, klíčivost ale rapidně klesá, po čtrnácti dnech je asi na 55 % a po čtyřech týdnech téměř nulová. Na větší vzdálenosti jsou semena roznášena ptáky a kaloni konzumující plody ze stromů, přezralé plody spadané pod stromy zase požírají mnozí býložravci a hlodavci, mezi které patří příklad paviáni, jelenovití, myši nebo prasata; semena průchodem trávicí soustavy neztrácejí na životnosti, naopak obvykle opouštějí jejich tělo obalená základní dávkou hnojiva.\n\nSemenáč začíná kvést již ve věku pěti let, ekonomický přínos ovoce začíná být patrný až okolo deseti let. Středně velký strom mívá průměrně 45 kg ovoce ročně. Mladé rostlinky jen velmi špatně odolávají v konkurenci s jinými rostlinami, požadují dostatek prostoru, plné světlo a také bývají často spaseny, nejčastěji přežijí jen ze semen zapadlých mezi kameny či vyrostlé pod trnitými keři.\n\nNa některých místech druhotného výskytu vykazuje azadirachta indická částečně invazní chování a to i přesto, že její semena nemají dlouhou životnost a mladé semenáče jen chabě soupeří s jinými rostlinami. Jako druh samovolně se šířící do nežádoucích území je hodnocená na ostrovech v Karibiku, západní Africe, Indonésii i na severu Austrálie, v oblastech s trvale vlhkým klimatem bez pravidelné etapy sucha. Toto nepůvodní počínání je přičítáno průběžné produkci velikému množství semen, jejich rozptylu podporovaného ptáky i savci a permanentně vlhkému, vhodnému prostředí k vyklíčení.\n\nNásledkem invaze dochází k likvidaci původní vegetace i živočichů. Látky vyluhované z dřevin do půdy mj. negativně ovlivňují některé původní druhy volně žijícího hmyzu a následně i jejich predátory kteří je konzumují, včetně ryb a obojživelníků.\n\nStrom je příbuzný s rodem \"Swietenia\" (s mahagonem) a má podobné vlastnosti předurčující ho pro truhlářské výrobky. Dřevo je těžké, má průměrnou měrnou hmotnost 830 kg/m³ a je odolné proti hnilobě i poškození hmyzem, včetně termity. Má však hrubé zrno a nelze jej dobře vyleštit a proto se používá pro vnitřní konstrukci nábytků. Je vhodné na kvalitní stavební dřevo a slouží pro telegrafní sloupy, ploty i železniční pražce. Vyrábějí se z něj dřevěné obaly a přepravní skříně, protože chrání zboží před hmyzem. Stromy bývají sázeny před domy pro stín, jako větrolamy i alejové řady okolo cest a jsou pro požadované kvalitní dřevo pěstovány na plantážích, jedna často zmiňována v Saúdské Arábii čítá 50 tisících stromů. Z důvodu pokrytí poptávky po vhodném dřevu byla azadirachta indická rozšířena po Střední a Jižní Americe, kde se vyskytují výhodné podmínky pro růst.\n\nPo poranění kůry vytéká z kmene pryskyřičný výpotek obsahující hojně proteinů a je používaný jako lepidlo. Kůra obsahuje hojně tříslovin a trvanlivé barvivo. Dřevo je tradičně používáno jako palivo v domácnostech a vyrábí se z něj výhřevné dřevěné uhlí. Listy a mladé větvičky se v období sucha používají jako krmivo domácích zvířat. Usušené listy odpuzují různý hmyz, vkládají se například do knih nebo mezi uskladněné látky. Plody se konzumují čerstvé nebo vařené, případně se z nich připravuje dezert nebo limonáda. Rozkvetlé květy jsou složkou různých salátů, z mladých výhonků se vaří v Indii polévka. Ze semen se v průmyslovém měřítku lisuje olej nevhodný ke konzumaci, ale slouží pro výrobu mýdla, kosmetiky, pro léčitelské úkony, jako palivo do lamp či vařičů i mazivo jednoduchých strojů. Jeho obvyklá produkce je okolo 50 % z váhy semen a v roce 1990 měl cenu asi 1 $ za litr.\n\nCelá rostlina, nejvíce však semena a tudíž i olej s vůní připomínajícím česnek, obsahuje tzv. limonoidy, např. gedunin, nimbolid a hlavně azadirachtin, které mají insekticidní, baktericidní, antioxidační i protinádorové účinky. V lidovém léčitelství se olej, známý pod názvem Nimbový olej užívá proti vnějším mykózám, střevním parazitům i jako uklidňující sedativum. Při déletrvajícím užívání ale škodí játrům a ledvinám.\n\nMnožství účinné látky v semenech kolísá od 0,2 g/kg po 3,5 g/kg. V biologickém zemědělství se tato látka stává důležitou složkou moderních, přírodních systémových pesticidů ochraňujících úrodu před škůdci. Nezabíjí hmyz přímo, ale brání líhnutí jejich vajíček a přeměnu larev v dospělce. Účinkuje asi na 300 druhů hmyzu, hlavně brouků, nepůsobí na opylující včely. V tradiční zemědělské praxi se suchá, rozdrcená semena vyluhují ve vodě používané pro postřik, obsažené účinné látky se teplem a světlem rozloží asi za týden.\n\n"}
{"id": "1452558", "url": "https://cs.wikipedia.org/wiki?curid=1452558", "title": "Habíbolláh Achlágí", "text": "Habíbolláh Achlágí\n\nHabíbolláh Achlágí (* 3. srpna 1985 Chorramábád) je íránský zápasník – klasik.\n\nZápasu řecko-římskému se věnoval v Ándímešku. V íránské mužské reprezentaci se prosazoval od roku 2009 ve váze do 84 kg. V roce 2012 vyhrál olympijský kvalifikační turnaj v Tchaj-jüanu a vysloužil si nominaci na olympijské hry v Londýně na úkor Táleba Nematpura. Do Londýna však formu nevyladil. Vypadl v úvodním kole s Kubáncem Pablo Shoreyem 1:2 na sety. V roce 2016 startoval na olympijských hrách v Riu, kde vypadl ve druhém kole na lopatky s Davitem Čakvezadzem z Ruska.\n\n\n"}
{"id": "1452559", "url": "https://cs.wikipedia.org/wiki?curid=1452559", "title": "Dub ve Veltrubském luhu", "text": "Dub ve Veltrubském luhu\n\nDub ve Veltrubském luhu (Quercus robur) je památný strom, který roste v přírodní rezervaci Veltrubský luh, v lokalitě nazývané \nna starém přelovu, v lesním oddělení 37 e1 polesí Libice, číslo parcely 206/2.\n\n\nDub letní nazývaný \"dub ve Veltrubském luhu\" nebo \"dub na starém přelovu\" (takto je označen např. na mapy.cz) roste v přírodní rezervaci Veltrubský luh, obklopen poměrně hustým porostem, přibližně 100 metrů západně od rozcestníku turistických značených cest \n\"Veltrubský luh – př. rez\". Nedaleko se nachází též mrtvá ramena Labe, současné koryto Labe je necelých 200 metrů západně od stromu. Centrum obce Veltruby je vzdáleno asi 1,7 kilometru přibližně východním směrem. Strom je dobrém stavu.\n\nV nepříliš vzdáleném okolí se nachází několik dalších památných stromů.\n\n\n\n"}
{"id": "1452561", "url": "https://cs.wikipedia.org/wiki?curid=1452561", "title": "William Pachner", "text": "William Pachner\n\nWilliam Pachner (7. dubna 1915 – 17. listopadu 2017) byl americký malíř českého původu. V New Yorku žil od roku 1945. Před příchodem do Spojených států v roce 1939 studoval umění ve Vídni a pracoval jako ilustrátor v Praze. Během války se jeho antifašistické a antinacistické ilustrace objevily v řadě časopisů. Když se v roce 1945 dozvěděl, že všichni členové jeho rodiny byli zabiti Němci, opustil komerční kariéru a rozhodl se, že se nikdy nevrátí ke komerční práci, ale že bude malovat to, co cítí.\n\nPůsobil jako kolorista, jeho práce obsahuje satirické kresby, erotické figury, biblické židovské a křesťanské motivy, fotomontáže a malby s vysokou intenzitou barev. Později se po ztrátě zraku v jednom oku se začal věnovat černobílé malbě. Díla po této době představují ztráty, absence zraku, rodiny a vlasti a téměř nesnesitelnou tíhu osobních a uměleckých anihilací. Zatímco tvar, pohyb a gestika těchto děl ukazují základní vitalitu, tak tyto kresby také ztělesňují tiché hrůzy a násilí. Pachnerovy poslední díla vyjadřují různý význam a ukazují lidskost a připomenutí posvátnosti života.\n\nO svých malbách Pachner řekl: \n\nV posledních letech vystavoval v Tampa Museum of Art, Florida Holocaust Museum a v Muzeu výtvarných umění v St. Petersburgu na Floridě. Paul Smart v článku o výstavě v roce 2012 v muzeu v Tampě napsal:\n"}
{"id": "1452564", "url": "https://cs.wikipedia.org/wiki?curid=1452564", "title": "Vzpomínkové akce u příležitosti 100. výročí bitvy u Zborova", "text": "Vzpomínkové akce u příležitosti 100. výročí bitvy u Zborova\n\nV roce 2017, tedy u příležitosti \"100. výročí bitvy u Zborova\", se konala celá řada pietních a vzpomínkových akcí v různých městech po celé České republice a také na Ukrajině, tedy v místě konání bitvy. Šlo zejména o tyto akce:\n\nPietní akt u nově zrekonstruované Bratrské mohyly u Zborova (u vesničky Kalynivka, v době bitvy se jmenovala Cecová), tedy na území dnešní Ukrajiny, na okraji někdejšího bojiště, se uskutečnil v neděli 2. července 2017. Zúčastnili se ho potomci legionářů, krajané, zástupci místních úřadů, ukrajinská veřejnost a představitelé České i Slovenské republiky. Za Českou republikou se pietního aktu zúčastnili mimo jiné předseda Poslanecké sněmovny Jan Hamáček, místopředsedkyně Senátu Miluše Horská, náměstkyně ministra obrany Alena Netolická, náčelník generálního štábu Josef Bečvář, Václav Petřík, vnuk stejnojmenného generála, který u Zborova bojoval, Petr Tolar z Československé obce legionářské a mnoho členů různých klubu vojenské historie. Za Ukrajinu vystoupil např. gubernátor Tarnobilské oblasti Stepan Barna.\n\nDo zrekonstruované mohyly byla vložena také bronzová schránka se současnými předměty i vzkazy, kterou v Národním památníku na Vítkově připravili zástupci prezidentské kanceláře, vlády, ministerstva obrany a Československé obce legionářské.\n\nV neděli 2. července v 18 hodin, tedy přesně po 100 letech (bitva se uskutečnila 1. až 2. července 1917) byly zapáleny po celé republice svíčky na památku bitvy u Zborova. Mnohé obce a města si rovněž připomněla rodáky, kteří u Zborova padli, a to nejen československé legionáře, ale i Čechy a Slováky, kteří v této bitvě padli v rakousko-uherských stejnokrojích.\nVzpomínkové akce v Milovicích se konaly v sobotu 8. července, tedy týden po 100. výročí bitvy u Zborova. Celodenní program nazvaný \"Zborov 100. výročí bitvy\" se skládal z několika částí, které zahajil pietní akt na Italském vojenském hřbitově v Milovicích.\n\nOd 10 hodin se uskutečnil pietní akt na Vojenském hřbitově v Milovicích, v Italské ulici. Během první světové války bylo v zajateckém táboře v Milovicích internováno téměř 20 000 mužů, z nichž je na tomto hřbitovu pohřbeno přes 6000 vojáků, z toho přes 5000 Italů (proto se často používá označení Italský hřbitov), dále Rusové, Srbové, Rakušané, Češi a jiné národnosti. \nPořadatelé této pietní akce rovněž vyzvali několik obcí, ve kterých se narodili muži, kteří padli u Zborova, aby u vhodného pomníku zapálili na jejich památku svíčku.\n\nVojenský tábor byl umístěn na Hakenově stadiónu. Po celý den zde bylo možno si prohlédnout vojenskou výzbroj a výstroj různých druhů vojsk, dobové tábory, obrněné automobily a další techniku. \nPřed 14 hodinou odsud kluby vojenské historie pochodovali do prostoru, kde byla předvedena rekonstrukce bitvy. Po skončení rekonstrukce bitvy se od 17 hodiny na Hakenově stadion uskutečnilo divadelní představení Zborov. V sousedství stadiónu, v budově městského úřadu bylo možné si po celý den prohlédnout výstavu, která textem a četnými fotografiem dokumentovala nejen bitvu u Zborova, ale i celkově činnost Československých legií.\n\nZřejmě největší rekonstrukce bitvy u Zborova v Čechách se uskutečnila od 14 hodin v bývalém vojenském výcvikovém prostoru Milovice - Mladá, na louce\nproti rozestavěnému Vědeckotechnickému parku. Celkem přípravy této akce trvaly skoro rok, krátce před bitvou pořadatelé ve vojenském prostoru vykopali i pět linií zákopů. Akce přilákala několik tisíc návštěvníků, na rekonstrukci bitvy se podílely stovky členů klubù vojenské historie. Bojovaly mezi sebou Československé legie a Rakousko-Uhersko spolu s Německým císařstvím. V bojích bylo možno vidět i dva obrněné automobily, které v té době patřily k nejmodernějším zbraním nebo průlet historického dvojplošníků ve funkci průzkumného letadla. Rekonstrukci bitvy doprovázely výbuchy granátù, mezi vojáky se pohybovali muži s plamenometem. Vzhledem k dlouhotrvajícímu horkému a suchému počasí se na několika místech vznítila tráva, vzniklé malé požáry však ihned likvidovali připravení hasiči. Doprovodný komentář vysvětloval nejen průběh samotné bitvy, ale také širší historické souvislosti (např. informace o pádu ruského cara a následné destabilizaci ruské armády). \n\n"}
{"id": "1452565", "url": "https://cs.wikipedia.org/wiki?curid=1452565", "title": "Věrní a rozumní", "text": "Věrní a rozumní\n\nVěrní a rozumní je třetí díl trilogie o ekologicky příznivých způsobech života české bioložky, socioložky a enviromentalistky Hany Librové vydaný v roce 2017. Zabývá věrností přírodě, dobrovolnou skromností a enviromentální odpovědností. Navazuje na předchozí tituly \"Pestří a zelení\" a \"Vlažní a váhaví\". Autorka si v knize klade otázku, proč v době pokračující devastace přírody klesá zájem o její ochranu a zároveň, proč přírodě někteří lidé zůstávají věrní. Librová na knize spolupracovala se svými žáky Vojtěchem Pelikánem, Lukášem Kalou a Lucií Galčanovou, kteří vypracovali kapitolu o mezigeneračním přenosu enviromentálních ctností.\n\nNázev \"Věrní a rozumní\" poukazuje na dva typy vztahu, kteří mají lidé k zanikající přírodě. Věrní jsou typičtí „ochránci přírody“ — enviromentalisté a aktivisté. Jejich vztah k přírodě má podobu \"enviromentálního žalu\". Jejich aktivita spočívá v práci v terénu a v politickém vyjednávání. Rozumní jsou pragmatičtější. Záchranu přírody nevnímají jako lpění na její původní podobě. Podle nich je třeba vytvořit nový, poloumělý svět, který bude vyhovovat člověku.\n\nAutorka ve své knize jako jednu z hlavních příčin environmentální krize uvádí to, že informace o ničení životního prostředí u veřejnosti nevyvolávají potřebný ohlas. Jako jednu z možných příčin tohoto jevu uvádí evoluci. Lidé podle ní jakožto lovci a sběrači postrádají potřebné genetické dispozice pro vůli o přírodu pečovat. Schopnost pozorovat změny ve vlastním ekosystému se navíc vytrácí se stoupající urbanizací. Stále větší počet lidí žije naprosto odtrženě od přírody, nezávisle na jednom místě a ekosystému. Příkladem je například globální oteplování, jehož důsledky se (s výjimkou specifických měst jako jsou například Benátky) nejvíc projevují v neobydlených místech a přírodních památkách.\n\nEnviromentální žal je psychiatrická diagnóza, která postihuje především ochránce přírody a lidi, kteří mají k přírodě velmi intenzivní vztah. Thanatologie (věda o umírání a smrti) ho chápe jako případ osobního žalu. Typicky doléhá na vyhořelé aktivisty, kteří například pomáhají zvířatům zbavit se nánosů ropy po havárii ropných tankerů. Lidé se při této práci hroutí, protože je psychicky náročná a prakticky bez efektu. Často bývá silnější než žal osobní. Dalším znakem enviromentálního žalu je pocit lidské viny. Ekologické katastrofy jsou totiž většinou přímým důsledkem lidské nepozornosti a bezohlednosti. Na rozdíl od osobního žalu ho nezmírňuje soustrast, protože postihnutí jedinci ve svém okolí těžko hledají pochopení.\n\nAutorka v knize rozděluje lidi na základě jejich vztahu k přírodě. Pro věrné je typická sentimentální snaha o návrat k původnímu stavu přírody. Do této skupiny patří environmentalisté a aktivisté. Rozumní se od tradičního, citově založeného přístupu environmentalistů odklánějí. Snahu o zachování přírody vnímají jako zpozdilou, sentimentální a předem ztracenou. Zároveň do budoucna nespoléhají na regenerační schopnosti přírody. Tzv. antropocén (období, kdy lidstvo svou činností globálně ovlivňuje zemský ekosystém) vnímají pozitivně — jako období fyzické dominance člověka nad zemí a jakýsi triumf. Vnímají rozdíl mezi přírodou a životním prostředím. Jde jim o vytvoření dobrého prostředí pro člověka, ne pro přírodu. Příroda je pro ně poskytovatelem služeb.\n\nZelená únava je pojem definovaný od začátku 21. století. Je jím myšleno vyhoření ochránců přírody, rezignace na snahu o záchranu životního prostředí z důvodu zklamání, nedostatečné odezvy, nedostatečných prostředků nebo stále větší přítomnosti procesů, které snahu kazí. Autorka v knize navrhuje několik řešení tohoto problému. Možnou obranou proti únavě je zmiňovaný ekopragmatismus. Ekopragmatikům nevadí proměna přírody před očima, dívají se spíše do budoucna. Další variantou je tzv. Zelený životní styl, který usiluje o vytvoření nové kultury s odlišnými civilizačními hodnotami. Je součástí nostalgického přístupu. Aktivisté žijící zeleným životním stylem například organizují pohřby pro zaniklé živočišné druhy. Dalším možným bojem proti zelené únavě je podpora ekologické ekonomie a to především její větve — enviromentalismu chudých. Podstatou je přesvědčení chudých o jejich zájmu bránit přírodu jako zdroj obživy. Enviromentální problémy je třeba řešit systémově, sociálně i ekonomicky.\n\nLibrová popisuje i existenci skupiny opačné k enviromentalistům — protipřírodní subkulturu, vyznavače technického pokroku, antinaturalisty. Slavným příkladem je například životní styl dandyů 19. století, pro které byla typická zahleděnost do vlastní osoby. Dnes je podle autorky skupina antinaturalistů tvořena především městskými „kavárenskými intelektuály“, kteří dávají před pobytem v přírodě přednost kavárně a nejsou tedy seznámení s konceptem lásky k přírodě. Zároveň existují i protipřírodní profese, například architekti a urbanisté mají vytlačování zeleně v popisu práce. Takzvaní „počítačovníci“, tedy lidé živící se informačními technologiemi, do této skupiny nepatří, protože nezřídka mají k přírodě velmi kladný vztah, tvoří nemalou část „dobrovolně skromných“ a v enviromentálních aktivitách jich je velký podíl.\n\nPředseda Federálního výboru pro životní prostředí Josef Vavroušek Hanu Librovou po návratu z Konference o životním prostředí v Riu pověřil výzkumem. Měla zjistit, zda má Československo jakožto postsocialistická země potenciál vyhnout se chybám kapitalistických států (být méně materialistická). Výzkum zaměřila na část obyvatel žijící dobrovolně skromným životem.\n\nU občanů Československa Hana Librová pozorovala opakující se vlastnosti a definovala dvě podskupiny — pestré a zelené. Těmto dvěma podskupinám je věnována i celá první kniha trilogie: Pestří a zelení: Kapitoly o dobrovolné skromnosti (1994). Pro obě skupiny je typická dobrovolná skromnost. Liší se v tom, že pestří se angažují ve společenském životě životě a veřejných funkcích, zatímco zelení jsou uzavřenější. Autorka sestavila soubor asi čtyřiceti rodin, které se vymykaly normálu a žily skromněji než ostatní ne kvůli chudobě, ale z vlastního rozhodnutí. Respondenti zpravidla žili na malém městě nebo vesnici (přestože původem byli většinou z Prahy), nevlastnili auto ani televizi, nejezdili na zahraniční dovolené, zato zavařovali vše, co rostlo na jejich zahradě. Konzumní život jim nebyl sympatický. V jejich domovech bývalo málo nábytku, ale hodně menších předmětů (šicí a psaní stroje, kolo, hudební nástroje...). Oblečení si často vyráběli sami, byli mu díky tomu věrnější a nosili ho často až do úplného obnošení. Ze 70 respondentů bylo 67 věřících. Na otázku, co je k životnímu stylu vede, odpovídali různě. Často odpovídali fatalisticky: „Je to moje cesta.“ Většinou se ke skromnosti rozhodli postupně, nejednalo se o náhlou změnu.\n\nNávratem k respondentům se zabývá i druhý díl autorčiny trilogie s názvem Vlažní a váhaví: Kapitoly o ekologickém luxusu. U žen došlo k zásadní změně: přestaly být ženami v domácnosti a nastoupily do práce. Rodiny zkusily jezdit na dovolenou, většině z nich však stále stačila česká příroda. Většinou u nich také došlo ke zbohatnutí, byť třeba mírnému (pomohlo tomu i umění hospodařit). Zvýšila se u nich spotřeba energií, vody a jídla: Rodiče se pohroužili do svých povolání a zbylo jim méně času na péči o zahradu a dobytek.\n\nZaměstnání a místa bydliště rodin se většinou nezměnily. Rodiče se vyrovnávají se syndromem opuštěného hnízda (nový dobytek, nové děti). Už neplatí diferenciace rolí: Ženy se mohou realizovat a muži jim v tom pomáhají. Enviromentální krizi vnímají skepticky a negativně, ne ovšem fatálně a často se uchylují k víře jako východisku.\n\nZajímavý je rozdíl mezi lidmi žijícími v dobrovolné skromnosti v Česku a v zahraničí. Nabízí se srovnání s australským výzkumem Voluntary Simplicity: Češi se oproti Australanům nesnaží své životní postoje šířit dál a neusilují o velké politické změny.\n\nV knize je položena otázka, zůstaly-li děti pestrých rodičů pestré. Neopustily-li ekologicky úsporný/skromný život a nevydaly se za pohodlím a luxusem měst. Často se totiž stává, že děti zvolí opačnou cestu než jejich rodiče — stejně jako pestří, kteří se z měst od rodičů odstěhovali na samoty. Průměrný věk dotazovaných dětí byl 29 a byly v poměru 17 : 4 — ženy : muži. Na rozdíl od rodičů děti mnohdy pracují ve městech. Na rozdíl od rodičů nejsou vázány na jedno místo, často se stěhují, zahradničí jen málo a volnočasově. Ty děti, které už mají partnera, mnohdy soužijí s někým podobně ekologicky orientovaným. Podobně jako rodiče se věnují většinou humanitním oborům než přírodním vědám. Návrat do divočiny nevylučují, často za rodiči jezdí a až na tři výjimky vnímají dětství pozitivně.\n\nÚčastní se také společenského života, už ale ne tak aktivně. Nejsou ve veřejných funkcích, pomáhají ale s kulturním děním rodného města. Odkládají založení rodiny přes to, že v jejich věku jejich rodiče už děti měly. Nedají se už zařadit do skupiny pestrých, mají bohatěji vybavené domácnosti, nakupují však především na tržnicích a v secondhandech.\n\nSvou výchovu kritizují z hlediska sociální roviny. Rodiče byli silně angažovaní, děti byly stydlivé a neměly hezké oblečení. Důvody svých rodičů ale chápaly. Naopak oceňují volnost, jaká jim z jejich strany byla dopřávána. Sourozenci kupříkladu chodili v šesti letech sami do lesa cestou do školy, vraceli se k večeru a situaci zvládli. Právě nevnucujícímu přístupu rodičů připisují autoři knihy ochotu a vůli dětí zvolit podobný způsob života.\n\nKniha je zakončena úvahou o rorýsech — symbolu věrnosti. Ptáci se totiž navracejí do svého starého hnízda. Je zde rozpor, zda má cenu rorýse zachraňovat. Stejně jako je rozporuplné, zda má smysl zachraňovat ohrožené druhy, přírodu a omezovat ve 21. století své konzumní potřeby. Otázkou je, zda má cenu přesvědčovat společnost, aby se o rorýsy starala (a zateplovala svá obydlí, aby měli kde přezimovat), když kvůli stále ubývajícímu vzdušnému planktonu brzy začnou hynout hlady.\n\nDotázaní pestří toto téma komentují ve smyslu, že má smysl angažmá každého, i když je situace špatná (kazí se půda, ale daří se vysazovat stromy). Zaujímají opačný postoj než ekopragmatici.\n\nAutoři situaci ochránců přírody přirovnávají k dystanzii: Situace ve zdravotnictví, kdy lékaři neposkytnou eutanázii a umírajícího udržují při životě co nejdéle.\n"}
{"id": "1452575", "url": "https://cs.wikipedia.org/wiki?curid=1452575", "title": "Monstrum II", "text": "Monstrum II\n\nMonstrum II je\n\nminiturné kapely Dymytry, které čítá pouze dva velké koncerty v Praze a Ostravě. Turné je reakcí na velký úspěch jarního koncertu Monstrum v Praze, který byl vyprodán více než dva měsíce předem. Na každém z koncertů bude hostem německá kapela (v Praze Hämatom a v Ostravě Megaherz).\n\nHämatom (Praha)\n\nMegaherz (Ostrava)\n\nDymytry:\n\n\n\n\nPřídavky\n"}
{"id": "1452578", "url": "https://cs.wikipedia.org/wiki?curid=1452578", "title": "Šejnost", "text": "Šejnost\n\nPříjmení Šejnost nosí více různých osobností:\n\n\n\n"}
{"id": "1452579", "url": "https://cs.wikipedia.org/wiki?curid=1452579", "title": "Skleněný pokoj (film)", "text": "Skleněný pokoj (film)\n\nSkleněný pokoj je český film režiséra Julia Ševčíka z roku 2019 s mezinárodním obsazením. Jde o adaptaci stejnojmenného románu-bestselleru anglického spisovatele Simona Mawera, inspirovaného osudy majitelů brněnské vily Tugendhat, která v příběhu hraje jednu z hlavních rolí. Slavnostní premiéra proběhla 12. března 2019 v kině Scala v Brně.\n\nSkleněný pokoj je samým středobodem vily, architektonickým skvostem, symbolem nadějí mladého československého národa a budoucnosti rodiny jej obývající, synonymem krásy, modernosti a otevřenosti.\n\nFilm se natáčel přímo ve vile Tugendhat a na dalších místech moravské metropole, dále pak v pražské vile Pod kaštany, v Semlerově rezidenci v Plzni, v lednickém zámku i zámeckém parku či na Chateau Kotěra. Město Brno film podpořilo dotací ve výši 4,3 milionu korun.\n\nPodle Kamila Fily z \"Aktuálně.cz\" je film řemeslně dobře natočený, chybí mu ale děj a emoce. Podle Vojtěcha Ryndy z \"Reflexu\" film „voní světovostí“, přesto však „působí jako provinční červená knihovna“.\n\n\n"}
{"id": "1452594", "url": "https://cs.wikipedia.org/wiki?curid=1452594", "title": "Petr Váňa", "text": "Petr Váňa\n\nPetr Váňa (* 22. dubna 1965) je český sochař.\n\nSochařství se začal věnovat ve třinácti letech. Nejdříve jako žák sochaře Jiřího Saiferta a potom sochaře Jindřicha Severy. Studoval obor sochařství na střední umělecko-průmyslové škole kamenické v Hořicích. Roku 1984 byl přijat na Akademii výtvarných umění v Praze a v roce 1990 školu ukončil.\n\nZabývá se sochařskou tvorbou při obnově sakrálních staveb, volnou tvorbou, restaurováním uměleckých památek a dalšími projekty. Realizoval řadu kopií barokních soch. Od roku 1997 pracuje na obnově Mariánského sloupu pro Prahu.\n\nV roce 1997 byl Petr Váňa osloven Společností pro obnovu Mariánského sloupu s žádostí o kalkulaci a později i o zhotovení Mariánského sloupu pro Staroměstské náměstí v Praze. Postupně se mu projekt tak zalíbil, že na něm pracuje zadarmo, a to s dalšími kolegy – kamenickou hutí. Tato krásná barokní památka, která byla zničena, bude znovu obnovena, až se lidé usmíří a budou ji na Staroměstském náměstí chtít. \n\nPetr Váňa je zakladatelem a prezidentem sochařského symposia, které se koná v Dobřichovicích. Jsou zváni zajímaví autoři, kteří jednou za dva roky tvoří měsíc v létě sochy. Ty jsou následně další rok umisťovány na chodník Cesta mramoru, který spojuje Dobřichovice a 1km vzdálený Karlík. Na symposiu Petr Váňa vytvořil sochu Příběh.\n\nPotápěči ze spolku Willy team oslovili sochaře Váňu s prosbou o sochu sv. Jana Nepomuckého, který kdysi stával v dnes zatopené vesnici Slapy. Dlouho nebylo jasné, jak bude socha vypadat. Díky neobvyklému požadavku, vytesat kamennou sochu a potopit ji pod vodu se ale v mysli akademického sochaře začala rýsovat jasná vize. „Je mnoho klasických zpodobnění sv. Jana Nepomuckého, tradičních i netradičních, ale tu hlavní událost jeho života ještě nikdo nezpodobnil. Jde o zázračnou chvíli mezi životem zde a tam, lidé jí říkají smrt a tenhle světec tu zlomovou chvíli prožil pod vodou. Tam skončil proto, že se držel své víry tak dalece, že ho utopili, a tak bych chtěl udělat sochu, jak se drží kříže, svého předmětu víry, a dívá se nahoru, to je vlastně z vody.“\n\nOltář v kostele Nejsvětějšího srdce Páně, Praha, realizace podle návrhu architektů Josefa Pleskota a Norberta Schmidta. Posvěcen byl 24. listopadu 2018.\n\n\n"}
{"id": "1452597", "url": "https://cs.wikipedia.org/wiki?curid=1452597", "title": "Azeotropní destilace", "text": "Azeotropní destilace\n\nAzeotropní destilace je souhrnné označení pro metody sloužící k získání směsi, ve které se požadovaná látka vyskytuje ve vyšším podílu než v azeotropní směsi. V chemickém inženýrství se tak často označuje konkrétní postup spočívající v přídání další látky do směsi, přičemž se vytvoří nový azeotrop s nižší teplotou varu, který je heterogenní (obsahuje tedy dvě nesmísitelné kapalné složky); příkladem je níže zobrazené přidání benzenu do směsi vody a ethanolu.\n\nPřídání rozdělovče látek, například benzenu do směsi ethanolu a vody, způsobí změnu molekulárních interakcí a odstraní azeotrop. Po přidání do kapalné fáze může nová složka různými změnit aktivitní koeficient mnoha látek, což vede ke změně těkavosti směsi. Při větších odchylkách od Raoultova zákona je snazší dosáhnout výrazné změny těkavosti při přidání další složky. U azeotropní destilace je těkavost složky stejná jako těkavost směsia nový azeotrop se vytváří na základě rozdílů v polaritě molekul.\n\nČasto uváděným příkladem azeotropní destilace je dehydratace směsi ethanolu a vody; používá se zde téměř azeotropní směs. Lze zde použít několik různých rozdělovačů látek: benzen, pentan, cyklohexan, hexan, heptan, isooktan, aceton a diethylether, nejčastěji se používají benzen a cyklohexan, ovšem používání benzenu se omezuje kvůli jeho karciogenním vlastnostem. Tento postup se již příliš nepoužívá z důvodu vysoké nákladnosti. \n\nDalší metodou oddělení ethanolu a vody z azeotropní směsi je použití toluenu.\n\nTlaková destilace je metoda oddělení složek azeotropu založená na skutečnosti, že je složení azeotropní směsi závislé na vnějším tlaku. Azeotrop není směs. kterou nelze destilovat, ale okamžik, kdy se vyrovnávají aktivitní koeficienty složek. Pokud se směs dostane přes tento bod, tak může destilace pokračovat, ovšem například u směsi vody s ethanolem bude kvůli překročení této meze voda unikat ve větším množství než ethanol a ne naopak, jak tomu bylo při nižších koncentracích.\n\n„Překročení“ azeotropu lze dosáhnout změnou tlaku, ten se obvykle upraví tak, aby se azeotrop při tomto tlaku lišil svým složením od azeotropu při běžném tlaku. U směsi ethanolu s vodou je například objemový zlomek ethanolu při 2 MPa 93,9 %, zatímco při běžném tlaku je to 95,5 %. Destilace za těchto podmínek probíhá v opačném směru, v destilátu se hromadí voda. Voda se následně převede do nádoby, kde je nižší tlak a probíhá tam běžná destilace, ve spodní části se zde hromadí voda, zatímco ve spodní části nádoby s vysokým tlakem je velmi čistý ethanol (o koncentraci 99 % nebo vyšší).\n\nTlaková destilace je, kvůli potřebě vysokého tlaku v destilačních nádobách, poměrně nákladná.\n\nU azeotropů s nízkou teplotou varu nelze získat těkavější složku v čisté podobě samotnou destilací a je potřeba použít jiný postup, nejčastěji se používají molekulová síta. Při použití molekulových sít například 96% ethanol prochází těmito síty, která zadržují vodu a vzniká čistý ethanol. Síta lze následně obnovit dehydratací pomocí vakuové pece.\n\nNěkteré dehydratační reakce v organické chemii mají reakční rovnováhu posunutou výrazně doleva; příkladem může být příprava dioxolanů z aldehydů:\n\nRovnováhu takových reakcí lze často posunout ve prospěch produktů odstraňováním vody pomocí azeotropní destilace.\n\n"}
{"id": "1452599", "url": "https://cs.wikipedia.org/wiki?curid=1452599", "title": "Batacká křesťanská protestantská církev", "text": "Batacká křesťanská protestantská církev\n\nBatacká křesťanská protestantská církev (indon. Huria Kristen Batak Protestan, zkr. HKBP) je největší protestantská církev v Indonésii. Teologicky se hlásí k luterství.\n\nCírkev má přes 4 miliony členů, zejména z batackých národů. Církev vznikla v důsledku německé misie (Rýnská misijní společnost), zahájené roku 1861. Organizačně se ustavila jako samostatná státem uznaná denominace roku 1931. Od roku 1954 církev provozuje Nommensenovu univerzitu.\n\nV čele církve stojí efor. Sídlo církve se nachází v Tarutungu na Severní Sumatře.\n\n"}
{"id": "1452605", "url": "https://cs.wikipedia.org/wiki?curid=1452605", "title": "Haarova míra", "text": "Haarova míra\n\nHaarova míra v matematické analýze je zobecněním Lebesgueovy míry na kompaktní grupy. Na lokálně kompaktní topologické grupě je invariantní mírou jejích podmnožin, a to umožňuje definovat integrál pro funkce na těchto grupách.\n\nTuto míru zavedl Alfréd Haar v roce 1933, její speciální případ pro Lieovy grupy však definoval již Adolf Hurwitz v roce 1897 pod názvem invariantní integrál. Haarova míra se používá v mnoha oblastech analýzy, teorie čísel, teorie grup, teorie reprezentací, statistiky, teorie pravděpodobnosti a ergodické teorie.\n\nLevá Haarova míra lokálně kompaktní grupy formula_1 je regulární borelovská míra formula_2, která je invariantní vůči levé translaci a pozitivní na neprázdných otevřených podmnožinách formula_1. Invariance vůči levé translaci znamená, že pro každou borelovskou podmnožinu formula_4 a každý prvek grupy formula_5 platí formula_6, neboli zapsáno pomocí integrálu\n\npro všechny integrovatelné funkce formula_8 a všechny prvky grupy formula_5.\n\nAnalogicky lze definovat pravou Haarovu míru invariantní vůči pravé translaci, tj. formula_10. Levá i pravá Haarova míra existují v každé lokálně kompaktní topologické grupě a jsou jednoznačné až na multiplikativní faktor. Pokud se sobě rovnají, což nastává například v případě abelovských grup, nazýváme formula_1 unimodulární grupou.\n\n"}
{"id": "1452610", "url": "https://cs.wikipedia.org/wiki?curid=1452610", "title": "Krašeninnikova sopka", "text": "Krašeninnikova sopka\n\nKrašeninnikova sopka, někdy zkráceně nazývaná Krašeninnikov (rusky \"вулкан Крашенинникова\" nebo \"сопка Крашенинникова\"), je aktivní sopka ve východní části Kamčatského poloostrova na ruském Dálném východě. Z územně-administrativního hlediska náleží Krašeninnikova sopka do Jelizovského okresu Kamčatského kraje Dálněvýchodního federálního okruhu Ruské federace. Vulkán, nazvaný jménem významného ruského botanika, etnografa, geografa a cestovatele první poloviny 18. století Stěpana Petroviče Krašeninnikova, leží na území Kronocké státní přírodní biosférické rezervace, která je součástí přírodního parku Sopky Kamčatky, zapsaného na seznamu Světového dědictví UNESCO. Sopka je pozoruhodná též kvůli místní fauně – vyskytuje se zde populace ovce sněžné, jejíž počty na Kamčatce klesají. \n\nSopka, která je součástí Východokamčatského hřbetu, se nachází uprostřed řetězce sopek, směřujícího podél východního pobřeží Kamčatky od jihozápadu k severovýchodu, počínaje vulkány Malý a Centrální Semjačik přes sopky Burljaščij, Otkrytaja, Kichpinič a Duga ke Krašeninnikovi, po němž dále směrem na severovýchod následují sopky Kronocká, Šmidtova a Komarova. Vrchol sopky (1856 m n. m.) leží zhruba 14 km směrem na jih od Kronockého jezera a 24 km západně od pobřeží Kronockého zálivu Tichého oceánu.\n\nSopka má specifický tvar – je tvořena dvěma spojenými kužely, které se nacházejí uprostřed protáhlé kaldery dlouhé 9 kilometrů, která vznikla po gigantické erupci, při níž bylo vyvrženo kolem 50 km materiálu. Stáří této kaldery se odhaduje na 39 600 let. \n\nPřevýšení vrcholů Krašeninnikovy sopky ode dna kaldery činí zhruba 850, respektive 760 metrů (jižní kužel dosahuje výšky 1 856 metrů, severní 1615 metrů). Pokud jde o horninovou skladbu, masív sopky je tvořen čediči, andezity a dacity. \n\nKrašeninnikova sopka byla aktivní již v období holocénu. Jako první vznikl jižní kužel, který se postupně formoval před 11 000 až 6 500 lety. Kráter jižního kužele má průměr 750 metrů a je 100 metrů hluboký, jeho dno a svahy jsou pokryty ledovcem. Mladší severní kužel, budovaný v období před 6 400 až 2 000 lety, skýtá obzvláště pozoruhodný pohled ze vzduchu – jeho teleskopické vnitřní uspořádání bývá přirovnáváno k typické ruské dřevěné hračce matrjošce. Jeho vrchol je obklopen kalderou o průměru zhruba 1,5 km, z jejíhož středu se zvedá prostřední kužel. Tento kužel je opět zakončen kráterem o průměru 600 m, uprostřed nějž je další lávový kužel vysoký asi 50 metrů s malým kráterem uprostřed. Stáří prostředního kužele v severním kráteru ke odhadováno na 1 300 až 1 100 let, posledního nejmenšího na 600 až 400 let. \n\nNa svazích kuželů Krašeninnikovy sopky i částečně v její kaldeře se nachází řada menších struskových kuželů. Zatímco dříve v oblasti prostředního kužele severního kráteru existovaly vývěry vodních par a plynů, v současnosti zde fumaroly nelze pozorovat.\n\nStopy lávových proudů na povrchu sopky i postranní kužele svědčí o erupcích, které zde probíhaly v historii. K poslední erupci Krašeninnikovy sopky došlo v době před 400 až 600 lety, zřejmě po delším období klidu, trvajícím několik staletí. \n"}
{"id": "1452612", "url": "https://cs.wikipedia.org/wiki?curid=1452612", "title": "Ivan Hodáč", "text": "Ivan Hodáč\n\nIvan Hodáč (13. května 1910 Brno – 23. ledna 1993 Praha) byl československý automobilový závodník. Zaměstnán byl jako obchodní zástupce u firmy Baťa Zlín, mezitím i jako důstojník československé armády a po válce jako soustružník v Motorletu Jinonice.\n\nPocházel ze zámožné rodiny. Byl synem významného masarykovského politika, národohospodáře, poslance parlamentu, právníka JUDr. Františka Xavera Hodáče (21. 8. 1883 Brno – 10. 3. 1943 Zlín), pedagoga a profesora ČVUT a pozdějšího generálního tajemníka Ústředního svazu československých průmyslníků a malířky Adély Hodáčové roz. Gollové (20. 10. 1883 Praha-Smíchov – 16. 12. 1969), dcery uznávaného českého historika Jaroslava Golla, který působil na Karlově univerzitě. Jeho mladší sestrou byla herečka Nataša Gollová, vl. jménem Natálie Hodáčová (27. 2. 1912 Brno – 29. 10. 1988 Praha). Ivan Hodáč se narodil v Brně, ale vystudoval a maturoval v Anglii. V Petersfieldu hrál za školní jedenáctku fotbal, navíc vynikal v tenisu. Měl pověst bonvivána, svérázného muže družné povahy. Po návratu do Čech absolvoval obchodní akademii v Berouně. Zaměstnán byl až do konce II. světové války u firmy Baťa ve Zlíně. Když sloužil ve slovenském Komárně jako dragounský poručík (hodnost mu byla přiznána v lednu 1937), vyhrál v Nových Zámcích překážkový dostih. Na koni vyhrál i Proškův memoriál v Chuchli a v Karlových Varech dojel druhý. Ještě v dragounské uniformě se ženil. Svatba Ivana Hodáče s Erikou Marií Magdalenou Stockar von Bernkopf se uskutečnila 27. 5. 1939 v Praze (kostel Nejsvětější Trojice). Manželství bylo rozloučeno o pět let později (13. 6. 1944). Po druhé světové válce pracoval jako soustružník v Leteckých závodech n. p., v roce 1948 přejmenovaném na Motorlet n.p. Praha – Jinonice. Jeho druhou ženou byla Kateřina Hodáčová (Růžičková). V roce 1947 se jim narodil syn Ivan a v roce 1950 dcera Kateřina.\n\nNejdelší a nejúspěšnější byla jeho kariéra automobilová. Trvala přes 20 let (1934-1957). Řídit auto se naučil již ve svých 11 letech. Když dospěl, začal závodit na BMW, které mu připravovali mechanici z jinonické waltrovky. Jezdil v červené kombinéze a červené helmě. Svým vozům dával originální názvy, které se staly jeho přezdívkou, takže mu nejbližší říkali „Bibíšek“.\n\n1934-1939\n\nV lednu 1934 byl členem úspěšné posádky Ing. Deston – Vlašín – Hodáč na Rallye Monte Carlo. Startovali na „zetce“ z norského Stavangeru a dojeli nakonec ve své třídě devátí, podle jiných zdrojů 21. místo ve třídě, 50. absolutně. Cesta k tomuto úspěchu malého vozu Z 4 s objemem válců pouhých 902 cm však nebyla snadná. Nejobtížnější částí cesty byly zledovatělé silnice v Norsku, některé zas až 33% stoupáním. Do cíle v Monte Carlu ze \"stavengerských\" automobilů dojela \"zetka\" jako první. Brněnská Zbrojovka po návratu úspěšné posádky uspořádala slavnostní večeři v pražském Šramotově mezinárodním restaurantu (Na Příkopě 584/29), na které za sportovní komisi AKRČs. vystoupil Vilém Heinz a rovněž s gratulací i redaktor Jaroslav Kalva.\n\nV Jinonicích se seznámil s Jindřichem Knappem a zamířil nakrátko jako tovární jezdec k firmě Walter. Jeho první vystoupení na voze značky Walter bylo při jízdě \"Walter Junior 50 000 km\", která se konala při příležitosti konání XXIV. pražského autosalonu 1934. Jezdilo se na trase Praha - Brno - Bratislava a zpět, po dobu 42 dnů (4. března-15. dubna). Za volantem se vystřídalo na 20 jezdců, zahajoval Jindřich Knapp a 15. dubna v 11 hodin dopoledne na výstavišti končil Ivan Hodáč, který převzal z rukou zástupce AKRČs vavřínový věnec a byl dekorován Eliškou Junkovou. Vůz se zaplombovaným motorem ujel přes 50 000 km průměrnou rychlostí přes 50 km/h.\n\nPrvní závod na Walteru absolvoval na Zlínské osmě spolehlivosti (13. května). „Rallye“ se jela na \"dvojokruhu\" dlouhém 204 km po trase Zlín – Val. Meziříčí – Holešov – Zlín – Uh. Brod – Napajedla – Baťov (Otrokovice) a zpět do Zlína. Po boji obsadil 2. místo za Tomášem Baťou (Z 4). V červnu 1934 v II. ročníku závodu 1000 mil československých nasadila továrna Walter dva týmy. Jako první z Juniorů SS dojela do cíle posádka st. č. 23 Ivan Hodáč-František Zima (2. místo ve třídě do 1100 cm3, 6. místo absolutně) v čase 17:28:08 hod., čímž dosáhli průměrné rychlosti 92 km/h a překonali výrazně čas loňského vítěze této třídy Knappa.\n\nNezadařilo se mu na Krakonošově okruhu (II. ročník závodu), který se konal 1. července. Ivan Hodáč nedojel poruchu stroje Walter Junior SS. O mnoho lepší to nebylo ani v Telči. Na okruhu u Telče se 12. srpna uskutečnil I. ročník Auto-moto soutěže. Závod se jel na 8 kol (8x 20,9 tj. 167,2 km). Ivan Hodáč (st. č 38) na Waltru Junior SS docílil sice nejlepšího času dne 2:10:19 hod (průměrná rychlost 82,7 km/h), ale protože průměr jeho celého závodu byl horší než příliš rychle jeté 1. kolo, byl diskvalifikován. A do třetice se nezadařilo na Lochotínském okruhu. Automobily zde startovaly poprvé v roce 1934 (II. ročník, 26. srpna). Ze závodu na 10 kol bohužel odpadl ve 3. kole Ivan Hodáč (Walter Junior SS) pro poruchu spojky. Koncem roku 1934 mu byl sportovní komisí Autoklubu Republiky Československé (AKRČs) právem udělen stříbrný odznak, především za výkon na 1000 mílích československých.\n\nDomácí sezóna zahajovala koncem dubna závodem do vrchu Jenerálka v Praze. Hodáčovi netekl benzin do karburátoru, a tak s kašlajícím vozem Walter Junior SS dojel na 5. místě ve třídě do 1100 cm. V červnu měl opět startovat na závodu 1000 mil československých. Do závodu byl Ivan Hodáč přihlášen se spolujezdcem Kühnem na voze Walteru Junior SS v kategorii do 1100 cm³ (st. č. 41), ale na startu se z neznámých důvodů neobjevil. Svou roli v tom asi hrála nevyjasněná závodní „politika“ jinonické továrny. Hodáče toto chování vedení firmy tak rozlítilo, že od tohoto okamžiku startoval téměř výhradně na vozech Aero (Aero 30). Hned na III. ročníku Krakonošova okruhu obsadil s Aerem 2. místo. Na začátku léta se opět krátce vrátil na Walter Junior SS. Ve III. ročníku Lochotínského okruhu (23. června) Ivan Hodáč obsadil 2. místo ve třídě sportovních vozů do 1100 cm³, i když jej \"zpomalila\" kolize se Zetkou Karla Vlašína. Brandýský okruh (17. srpna) byl nejvíce obeslán ve třídě seniorů na cestovních vozech do 1100 cm). Zde svedli tuhý boj Formánek, Dohnal, Hodáč, Janík a Kůrka na vozech Aero 30. Na druhém místě se vystřídali Hodáč s Dohnalem, ale pak Hodáče zdržela výměna pneumatiky. Po téměř hodině a půl dojeli do cíle v pořadí Formánek, Dohnal a Hodáč. Na stejném podniku jel i ve třídě sportovních automobilů do 1500 cm, kde skončil na 4. místě, když ho těsně před cílem předstihl Dohnal. V září 1935 obsadil na Aeru 30 v třídě do 1100 cm 2. místo v VI. ročníku Jihočeské soutěže.\n\nV roce 1936 zahajovala mezinárodní sezónu standardně Rallye Monte Carlo. Z Československa se zúčastnila mj. posádka Miloš Bondy - Ivan Hodáč na šestiválci o objemu motoru 4,08 l, ale v cíli klasifikováni nebyli, protože při hvězdicové jízdě přes Rumunsko Miloš Bondy havaroval. \n\n1946-1957\n\nHodáčova bohatá a úspěšná kariéra pokračovala až po II. světové válce. Hned v roce 1946 se stal vítězem Velké ceny hlavního města Prahy v Motole a ve Velké Heinzově soutěži beztrestně skončila kpt. I. Hodáč - J. Forman (Fraser-Nash) druhá ve třídě do 2000 cm. Koncem června 1946 odpadl v 7.kole ze 3. místa na Hradeckém okruhu se sportovním BMW (přes 1500 cm).\n\nV I. pololetí roku 1947 závodil Ivan Hodáč na sportovním BMW. V únoru 1947 zvítězil kpt. Ivan Hodáč v \"Jízdě do vrchu Panorama\" v Karlových Varech a ve Velké zimní soutěži 1947. V dubnu zvítězil na Jihočeské jarní soutěži (ve třídě do 2000 cm), která se konala 6. dubna, a 19.-20. dubna ve sportovních automobilech přes 1500 cm slavil vítězství v Praze na závodě Dvěma směry. S novým, cestovním Aero Minorem startoval se Zdeňkem Treybalem ve švýcarské rallye ze Sv. Mořice do Ženevy. \n\nOd léta 1947 závodil na prototypovém voze Aero Minor Spider (objem byl zvýšen na 744 cm, výkon stoupl na 23 kW/30 k), který byl vyroben v jinonickém Motorletu, a slavil s ním první vítězství v neděli 29. června 1947 na automobilových závodech v Liberci, a zvítězil ve třídě do 750 cm na krušnohorském závodu do vrchu Teplice-Šanov resp. Dubí - Cínovec (13. července), dále 3. srpna 1947 na silničním okruhu u Kunratica na Pražském trojúhelníku (start. č. 4). Druhý dojel na Vršovickém okruhu. \n\nV 5. ročníku Zimní automobilové soutěži AKRČs (21. a 22. února 1948) získala zlatou plaketu i posádka Hodáč Ivan – Hodáčová Kateřina na voze Jawa Minor. Ve známé soutěži Raid Polski vyhrál Ivan Hodáč na sériovém, cestovním Aero Minoru v absolutním pořadí a ve třídě, za což si přivezl stříbrný pohár polského prezidenta, a také v soutěži týmu skončilo družstvo Minorů na 1. místě. Ve dvanáctihodinovém závodě v Paříži (Autodrome de Linas-Montlhéry) obsadila posádka Ivan Hodač/Čeněk Machač na Minoru v celkovém pořadí 31. místo a 2.druhé místo ve třídě. Jen potíže se spouštěním zahřátého motoru odsunuly Hodáče na druhé místo ve třídě, ustavili však nový rekord třídy na jedno kolo. Druhý poválečný ročník závodu automobilů v Hradci Králové se jel 9. května 1948 na okruhu dlouhém 2 300 metrů a Ivan Hodáč na Spideru opět zvítězil.\n\nNa začátku roku 1949 byli jezdci na cestovních Minorech úspěšní v prvním poválečném ročníku Rallye Monte Carlo, z nichž posádka Ivan Hodač/Čeněk Machač obsadila 6.místo ve třídě. Dalšího úspěchu docílila posádka Hodáč-Versini, když dovedla ve 12. Alpské rallye (XII Rallye des Alpes Françaises) Minora do cíle na 1. místě ve třídě a 17. v celkové klasifikaci. Další sportovní Minor (Aero Minor Sport 750) s motorem z jinonického Aero Minor Spider vyjel roku 1949 z Letova. Posádky Krattner-Sutnar a Ivan Hodáč s Jacquesem Pochem, zástupcem Minorů ve Francii, s ním startovaly na slavném závodě 24 hodin Le Mans. Závod skončil obrovským úspěchem Minorů. Krattner se Sutnarem obsadili první místo ve třídě a druhé v celkové klasifikaci za dvanáctiválcovým vozem Ferrari. Druhý Minor Hodáče dojel 3. ve třídě a v celkovém pořadí na 13. místě z celkem 19 vozů, které závod dokončily.\n\nMezi Hodáčovo umístění doma na stupních vítězů patřilo 3. místo v prvním ročníku pražského závodu o Štít Strahova v roce 1950. Na podzim Hodač startoval na Aero Minor Sport (Minor II) ve dvanáctihodinovém závodě v Brně. Na brněnském okruhu skončil v roce 1952 na 6. místě ve třídě do 750 cm a účast na tomto závodě si zopakoval i v roce 1952. Celostátní rychlostní závod motocyklů a automobilů Cena Prachovských skal se jel 6. září 1953 pod hlavičkou Svazarmu - AMK Jičín (II. ročník). Trať měla 19 levotočivých a 27 pravotočivých zatáček, výškový rozdíl byl 115 m. Těmto závodům přihlíželo přes 30 000 diváků. Jezdci na Minorech obsadili kompletně stupně vítězů v pořadí Oldřich Šusta, Ivan Hodáč a Arnošt Vávra. V letech 1950-1953 a 1957 startoval na Aero Minor Sport na tehdy okruhovém závodu Ecce Homo ve Šternberku. V ročníku 1950 startoval ve dvou třídách, byl 8. ve třídě do 750 cm a 3. ve třídě do 1500 cm. Jeho poslední vítězství viděli diváci ve Žďáru na Sázavou v roce 1956. Posledním jeho závodem zřejmě byla Velká noční automobilová soutěž 1957 v Praze.\n\n\n"}
{"id": "1452624", "url": "https://cs.wikipedia.org/wiki?curid=1452624", "title": "František Karel Vratislav z Mitrovic", "text": "František Karel Vratislav z Mitrovic\n\nFrantišek Karel hrabě Vratislav z Mitrovic (8. září 1679/1680 – 23. dubna 1750, Jince) byl český šlechtic ze starobylého rodu Vratislavů z Mitrovic. Dlouhodobě působil v diplomatických službách Habsburků, byl vyslancem Českého království u říšského sněmu (1709–1722), poté rakouským velvyslancem v Rusku (1728–1733) a Polsku (1724–1728, 1733–1747). Přestože v zahraničí strávil bezmála čtyřicet let, aktivně se věnoval i stavebním úpravám svých sídel v Čechách (Jince, Zálší). Kromě čestných hodností v habsburské monarchii obdržel v zahraničí několik záslužných řádů. \n\nByl starším synem hraběte Václava Ignáce Vratislava (1646–1727), císařského komořího a hejtmana plzeňského kraje, matkou byla Maxmiliána Františka Kocová z Dobrše. Václav Ignác se hlásil ke svému českému původu, zabýval se historií rodu Vratislavů a z dochované korespondence vyplývá, že i František Karel ovládal dobře český jazyk. Se svým mladším bratrem Vratislavem Maxmiliánem absolvoval v letech 1696–1700 kavalírskou cestu, která začala v Itálii, rok a půl bratři strávili v Římě a procestovali také italská univerzitní města. Další rok a půl studovali na šlechtické akademii v Paříži, přes Německo se v lednu 1700 vrátili do Čech. K jeho následující kariéře přispěl sňatek s hraběnkou Marií Alžbětou Kinskou (1670–1737), s níž se oženil v roce 1702. \n\nJako předurčený dědic rodových fideikomisů Jince, Dírná a Zálší svého vzdáleného významného příbuzného Jana Václava Vratislava vstoupil do diplomatických služeb a v letech 1709–1722 byl vyslancem Českého království u říšského sněmu v Řezně, kde mimo jiné přispěl k volbě Karla VI. římským císařem v roce 1711. Po ukončení mise u říšského sněmu byl v roce 1722 jmenován tajným radou. Krátce nato byl v roce 1724 jmenován vyslancem u dvora saského kurfiřta a polského krále Augusta II. Specifikum jeho mise v Polsku spočívalo v tom, že diplomatické úkoly byly pro veřejnost utajeny, oficiálně zde zastával funkci nejvyššího hofmistra Marie Josefy, neteře Karla VI. a manželky pozdějšího polského krále Augusta III. V letech 1724–1728 pobýval Vratislav střídavě v Drážďanech a Varšavě. Po uzavření smlouvy mezi habsburskou monarchií a Ruskem byl jmenován císařským velvyslancem v Rusku (1728–1733). Na tuto misi se předem pečlivě připravoval, dosáhl zde jistých diplomatických úspěchů a požíval přízně carevny Anny. V roce 1733 byl pak znovu povolán do Polska, kde jako vyslanec a hofmistr královny Marie Josefy setrval do roku 1747. Jako císařský diplomat pobíral od dvorské komory stálý plat, který ale nemohl pokrýt všechny náklady na reprezentaci v zahraničí. Do Ruska například odjel v doprovodu 50 osob a pořádal zde nákladné slavnosti. Od carevny Anny sice obdržel hodnotné dary v hodnotě desetitisíců rublů a bezplatně získal do osobního vlastnictví také palác Dolgorukých v Moskvě, který užíval jako velvyslaneckou rezidenci, přesto se v dlouholeté diplomatické službě vysoce zadlužil. Již jako vyslanec v Rusku proto zvažoval žádost o odvolání a zisk méně nákladného postu v Čechách (projevil například zájem o funkci nejvyššího purkrabího). V Polsku obdržel Řád bílé orlice, v Rusku získal Řád sv. Ondřeje a Řád sv. Alexandra Něvského.\n\nByl dědicem rodinných fideikomisů ve středních a jižních Čechách, jeho majetkem bylo panství Jince na Příbramsku, dále pak Dírná a Zálší na Táborsku, jeho majetkem byl také Vratislavský palác v Praze. Po vzdáleném příbuzném Františku Karlovi Vratislavovi (1687–1716) zdědil nejprve Dírnou a Zálší, kde v roce 1724 nechal přestavět tvrz na barokní zámek. Po otci pak v roce 1727 převzal Jince a také dědičnou funkci nejvyššího kuchmistra Českého království (tuto hodnost udělil rodu císař Karel VI. v roce 1722 krátce před svou korunovací českým králem, pravděpodobně v návaznosti na někdejší zásluhy Jana Václava Vratislava). I když František Karel díky svým diplomatickým misím strávil v letech 1724-1747 v Čechách v celkovém součtu jen několik týdnů, z Polska inicioval rozsáhlou přestavbu zámku v Jincích, která proběhla v letech 1738–1749. Výsledkem mělo být sídlo odpovídající významu předního císařského diplomata, zámek byl vybaven honosnou štukovou výzdobou a několika reprezentačními sály, součástí areálu byla zahrada s bohatou sochařskou výzdobou. Zámek v Jincích se tehdy v menším měřítku přiblížil podobě berlínského Charlottenburgu. František Karel se v Jincích trvale usadil v roce 1747 po návratu z Polska a také zde zemřel. Byl pohřben v kostele sv. Mikuláše v Jincích, který byl také přestavěn jeho zásluhou. Manželství s Marií Alžbětou Kinskou zůstalo bez potomstva, dědicem majetku se stal synovec František de Paula Adam Vratislav z Mitrovic (1732–1788), který krátce po převzetí dědictví prodal palác v Moskvě, protože vydržování rezidence daleko v zahraničí bylo pro zadluženou rodinu Vratislavů neúnosné.\n\n\n"}
{"id": "1452626", "url": "https://cs.wikipedia.org/wiki?curid=1452626", "title": "Radim Marada", "text": "Radim Marada\n\nRadim Marada (* 1. března 1961 Vyškov) je český sociolog, který od roku 2004 působí jako docent na Fakultě sociálních studií Masarykovy univerzity v Brně. Předtím studoval také sociologii na New School for Social Research in New York. Mezi lety 1999-2011 by vedoucí redaktor časopisu Sociální studia.\n\nRadim Marada se narodil 1. března 1961 ve Vyškově u Brna, kde také vystudoval základní školu. Po střední škole nastoupil na VŠE v Praze, kde se z něj stal inženýr ekonomie v roce 1984. Poté se přesunul do Brna, kde roku 1987 vystudoval doktorát sociologie na UJEP. V roce 1991 začal studovat New School for Social Research v New Yorku, kde v roce 1995 získal titul PhD sociologie. V roce 2004 se stal docentem na Masarykově Univerzitě na Fakultě sociálních studií, kde působí dodnes.\n\nV letech 1987-1991 pracoval v Ústavu pro filosofii a sociologii ČSAV. Po svém studiu pracoval od roku 1993 na FF MU (Filosofická fakulta Masarykovy univerzity) a po jejím založení roku 1998 pracuje dodnes na FSS MU (Fakulta sociálních studií Masarykovy univerzity). Na FF MU působil mezi lety 1993-1998 jako koordinátor doktorského programu sociologie. Na FSS MU poté zastával několik funkcí. Mezi lety 1999-2003 byl proděkanem pro distanční studiu, v letech 2003-2011 byl vedoucí katedry sociologie. Zároveň byl od roku 2004 Odborným garantem bakalářského a magisterského studijního programu Sociologie (do roku 2012), magisterského studijního programu Sociology (do roku 2014). Od roku 2008 je garante, doktorského studijní programu European Joint Degree in Social Representations and Communication a od roku 2010 je garantem magisterských studijních programů Cultural Sociology a Joint Degree in Cultural Sociology. Mezi lety 2013-2016 byl vedoucím oborové rady Doktorských programů Sociologie a Sociology. Zároveň působil jako vedoucí redaktor akademického časopisu Sociální studia.\n\nSociální studia je název odborného periodika které bylo založeno roku 2004.Vydává ho Masarykova univerzita. Časopis se věnuje primárně sociologickým tématům, ale můžeme v něm najít i články týkající se politologie, antropologie, etnologie, historie, filozofie, a sociologicky poučné. Časopis reflektuje nové a provokativní otázky substantivního, konceptuálního, teoretického nebo metodologického charakteru. Také v něm nalezneme texty soustředící se na oblast střední Evropy.\n\nMezi hlavní předměty jeho výzkumu patří hlavně grantované kolektivní paměť a formování etnických identit, kolektivní paměť a transformace městského prostoru, etnicita a vzdělávání, vzorce mezi-generačního konfliktu po roce 1989, kulturní reprezentace mládí v protestních hnutích a rozvoj občanské společnosti v postkomunistických zemích po roce 1989. Jeho koníčkem je však výzkum sociologie fotbalu, kterou by se jednou chtěl plně zabývat. Dále ho zajímá výzkum kulturního podloží transsexuality a historické formování moderních kulturních forem.\n\nRadim Marada dosud vydal 9 článků, 1 odbornou knihu, 1 monotematické číslo časopisu, 1 sborník a 13 kapitol v různých odborných knihách.\nV roce 2000 byl vydán sborník Sociální exkluze - v průsečíku myšlenkových tradic, ke kterému napsal úvodní text. Představuje zde teoretický kontext, ve kterém se vytvářela diskuze o sociálním vyloučením. Ukazuje cestu, jakou se problém sociální stratifikace dostává přes nerovnosti až k sociální exkluzi a demonstruje tak, v jakém smyslu je problémem moderní společnosti. Zároveň také představuje jednotlivé příspěvky ve sborníku.\nV roce 2003 vyšla jeho odborná kniha Kultura protestu a politizace každodennosti. Zde mapuje podmínky a povahu anti-režmního protestu v moderních státech. Sleduje základní rysy kultury protestu coby všeobecně srozumitelného způsobu veřejného jednání. Píše zde, že protestní hnutí nejsou pouze negativistickou reakcí, ale jako kulturní symbol, který sám omlazuje a dává určitý sociální status\nV roce 2005 napsal celé, monotematické číslo časopisu Sociální studia, nazvané Dilemata občanské společnosti. Je zaměřené na otázky občanství, občanské společnosti, sociální integrace, občanského aktivismu a proměn občanského sektoru. Také probírá paradoxy, které přináší institucionalizovaného občanství.\nMarada také napsal články ve sbornících Nové třídy, Nová hnutí a a Protest a občanská společnost a také několik kapitol v mnoha knihách, mezi které patří například Historická sociologie od Jiřího Šubrta nebo v sociálních konstrukcích reality od P.L Bergera a T. Luckmanna.\n\n\n\n"}
{"id": "1452629", "url": "https://cs.wikipedia.org/wiki?curid=1452629", "title": "Kytlicova vila", "text": "Kytlicova vila\n\nKytlicova vila byla dostavěna v roce 1933 na adrese, která platí do dnešní doby: ulice Nad Paťankou 8, čp. 1788, Praha 6 - Dejvice\n\nDům patřil odborovému radovi ministerstva školství a národní osvěty JUDr. Karlovi Kytlicovi. Vila je součástí území, o kterém v roce 1928 předsednictvo Svazu českslovenského díla rozhodlo, že se zde postaví vzorová kolonie rodinných domů s názvem Osada Baba. V roce 1932 bylo dostavěno prvních dvacet domů a zastavěná plocha se proměnila ve výstavní areál nové architektury, většinou ve slohu emocionálního funkcionalismu. Kytlicova vila k výstavě nepatřila, byla dostavěna o rok později. Projektantem stavby se stal Josef Gočár, který také navrhl zařízení dětského pokoje a to zabudované dřevěné skřínky a police a také pestrou výmalbu interierů. Rovněž vypracoval návrh na úpravu zahrady,\n\nRodinný dům zůstal v majetku potomků Karla Kytlici.\n\nDům je postaven v ulici nad prudkým svahem a to umožňuje krásný výhled na pražské panorama. Má podélnou dispozici s hlavním dvouramenným schodištěm na severní straně. Jižní průčelí s pásovými okny bylo v úrovni polozapuštěného suterénu vysazeno na pilíře a tím vznikl krytý průchod od garáže ke vstupu do domu.Vše bylo navrženo podle potřeb rodiny stavebníka. Dům je trojpodlažní, v suterénu bylo umístěno provozní zázemí, v přízemí byl byt byt manželů a jejich dvou dcer a v ustupujícím prvním patře byl samostatný byt babičky. Obytné místnosti byly obráceny na jižní stranu a ke každému bytu přiléhala terasa.\n\nPo pravé straně domu vznikla násypem terasa s okasnými rostlinami a bazénkem. Na svazích byly vysázeny keře a za domem byl vysázen ovocný sad.\n"}
{"id": "1452633", "url": "https://cs.wikipedia.org/wiki?curid=1452633", "title": "Šťastných 10", "text": "Šťastných 10\n\nŠťastných 10 je loterie od společnosti Sazka a.s. Její losování probíhá dvakrát denně a pokaždé se losuje 20 výherních čísel. Sázkař si může zvolit počet vsazených čísel a vsazenou částku, čímž určuje velikost výhry, která dosahuje částky až 61 miliónů Kč. Tato loterie umožňuje i doplňkové hry Královská hra, Šance milión nebo Extra výhra. \n\nKaždý hráč hádá vždy od 1 do 10 čísel v jednom sloupci (sloupců může být i více a hráč může zvolit také náhodný výběr čísel), přičemž hádá čísla od 1 do 80. Právě z nich je dvakrát denně vysolováno 20 výherních čísel. Na každý sloupec pak lze vsadit od 10 do 200 Kč, což spolu s počtem vsazených čísel ovlivňuje výhru. Přesnou výhru určuje tabulka výher loterie Šťastných 10. Pokud tedy například hráč vsadí v jednom sloupci na 7 čísel 100 Kč a uhádne 4 čísla, jeho sázka se zdvojnásobí (sloupec A). Jestliže také uhádne Královskou hru, získá k tomu navíc desetinásobek sázky (sloupec B), tj. 1000 Kč. Jeho celková výhra dosáhne 1200 Kč.\n\nLosování probíhá každý den vždy v poledne a v osm večer. Na každé losování může hráč vsadit do poslední chvíle, z pokladny však do půl hodiny před zahájením losování. Hráč může vsadit až na 48 slosování předem. Vsázet nelze pouze od 24:00 do 01:15, kdy probíhá odstávka terminálů Sazka, a okamžitě po každém losování, kdy se restartují terminály. Sázení tehdy opět začíná až v 12:05 nebo 20:05. \n\nPokud chce hráč zvýšit svou šanci na výhru a její velikost, hra mu nabízí také možnost Královské hry. Tato doplňková hra stojí stejně jako základní vklad, který hráč vsadil na jeden sloupec. Královská hra tedy cenu sloupce zdvojnásobí. Aby hráč v této hře vyhrál, potřebuje, aby první tažené číslo bylo jedním z čísel, které tipl. V tu chvíli uhádl tzv. Královské číslo a krom výhry ze sloupce A získává i výhru ze sloupce B. \n\nDalší doplňkovou hrou hry Šťastných 10 je hra Šance milión. Pokud se sázející rozhodne zúčastnit se, připlatí si 10 Kč k ceně sázenky. V tomto případě už však hráč nehádá čísla, ale sázku uzavírá na koncovou šestici čísel sázenky hry Šťastných 10. Výhra v této doplňkové hře je dána následující tabulkou.\n\nTabulka výher Šance milion\nTaké tato hra patří k doplňkovým hrám loterie Šťastných 10. Na Extra výhru mají automaticky nárok ti hráči, kteří uzavřeli sázku na 6 až 10 čísel v jednom sloupci a žádné z jejich čísel nebylo vylosováno. Tehdy vyhrají stejnou částku, kterou vsadili. Extra výhra nahrazuje výhry na “0” uhodnutých čísel, které nabízela loterie Šťastných 10 v minulosti. \n\nSázenku může hráč zakoupit u licencovaných prodejců v kamenných obchodech, kterých je v České republice před 7200. Sázenky může sázející také koupit na pokladnách obchodů Penny Market nebo COOP a nakonec lehce vsadí i online s pomocí webových stránek Sazky nebo mobilní aplikace od stejné společnost. Sazenka získaná online skrze stránky či aplikaci stojí a vyplňuje se stejně. \n\nO výsledcích hry se hráč dozví na webových stránkách Sazky nebo na stránkách, které se týkají této hry.\n\n"}
{"id": "1452645", "url": "https://cs.wikipedia.org/wiki?curid=1452645", "title": "Ondřej Císař", "text": "Ondřej Císař\n\nOndřej Císař (* 6. února 1974, Kroměříž) je český sociolog a politolog. V současné době působí na Fakultě sociálních věd Univerzity Karlovy, kde vede přednášky v oboru sociologie, politické sociologie a metodologie společenských věd. Je garantem postgraduálního studia. Působí také v Sociologickém ústavu Akademie věd, kde je šéfredaktorem české části Sociologického časopisu. Jeho výzkum se zaměřuje především na politickou mobilizaci, sociální hnutí a sociologickou analýzu současných demokracií.\n\nOndřej Císař se narodil 6. února 1974 v Kroměříži, kde v roce 1992 maturoval na gymnáziu. Nejprve studoval na Katedře veřejné ekonomiky a regionálního rozvoje Ekonomické fakulty Technické univerzity v Ostravě, na které získal titul inženýra. Poté zahájil studia politologie na Masarykově univerzitě v Brně a Central European University v Budapešti. Na Masarykově univerzitě v roce 2003 obhájil svou disertační práci a dále pokračoval v akademické kariéře habilitací v oboru politologie.\n\nVe svých pracích se Ondřej Císař věnuje způsobům politické mobilizace v postkomunistických zemích. Navrhl typologii občanského aktivismu a zaměřil se na dopady prohlubující se mezinárodní integrace, především na to, jak se v postkomunistických zemích projevují politicky aktivní občané. V této souvislosti zkoumá zvláštní formu politického aktivismu, která není založena na mobilizaci jednotlivců, ale na kooperaci mezi aktivistickými organizacemi, tzv. transakční aktivismus.\n\nJeho další analýza České republiky, Slovenska, Polska a Maďarska vysvětluje rozdílnou podobu protestů v těchto zemích. Příčinu nachází v odlišné podobě jejich stranické politiky. Na interakci politických stran a ostatních organizací se zaměřuje i jeho publikace o radikálně pravicových hnutích a stranách, kterou připravil a editoval s Manuelou Caiani.\nPřed prezidentskými volbami 2018 působil jako jeden z poradců neúspěšného kandidáta Michala Horáčka.\n\nPravidelně vystupuje v médiích a poskytuje rozhovory k otázkám demokratické politiky, politiky protestu, vztahu demokracie a kapitalismu a politiky klimatické změny.\n\nOndřej Císař je autorem a spoluautorem řady publikací v českém a anglickém jazyce. Veřejně publikuje od roku 1998. Publikace, na kterých se podílel v poslední době, zahrnují například:\n\n\n\n\n\n\n\n\n\n\n"}
{"id": "1452654", "url": "https://cs.wikipedia.org/wiki?curid=1452654", "title": "Strašlivá Podívaná", "text": "Strašlivá Podívaná\n\nStrašlivá podívaná je Plzeňská folková hudební skupina.\n\nSkupina vznikla v roce 1988, jejími zakladateli jsou spolužáci z plzeňského gymnázia Ivan Štancl a Petr Merxbauer. První složení kapely: Ivan Štancl, Petr Merxbauer, Vladěna Štefflová, Agnula Papavysiliu,Tomáš Merxbauer. Název hudební skupiny vymyslela Vladěna Štefflová. V roce 1989 se skupina na nějakou dobu rozpadla, zůstali pouze Petr a Tomáš Merxbauerovi, kteří postupně dali skupinu opět dohromady tím, že získali další spoluhráče. V roce 1995 byla skupina doplněna o housle, které se od té doby staly její trvalou součástí. V roce 2000 byla doplněna o další nástroj - hoboj, který je ve folku používaný jen zřídka. Tento nástroj se stal významným hudebním prvkem skupiny. V roce 2001 se skupina poprvé představila na plzeňském Historickém víkendu. Začala vystupovat v dobových kostýmech také ve spolupráci se šermířskou skupinou Gotika Plzeň. Tvorba skupiny hledá inspiraci v historii, jejím hudebním stylem je tzv. historizující folk. Vytvořila scénickou hudbu k pořadu Kejklíři a živou hudbu v muzikálech Plzeňský krysař, Golem a Radoušova ženitba. Ve skupině se vystřídala řada hudebníků a zpěváků: Regina Krausová, Kateřina Ouředníková, Jiří Seifert, Jan Růžek, Pavel Hoch, Pavlína Pešinová, Lenka Vracovská, Tomáš Píža, Lucie Baierlová, Ondřej Peths, Pavel Egermeier, Iva Nováková, Čenda Fiala.\n\n\n\n\n\n"}
{"id": "1452656", "url": "https://cs.wikipedia.org/wiki?curid=1452656", "title": "Proletarizace", "text": "Proletarizace\n\nProletarizace je společenský proces, během kterého se lidé přesouvají z pozice zaměstnavatele nebo podnikatele do pracující třídy a jejich podniky jsou dány do rukou státu nebo vládnoucí moci. Střední třídě je odebrán (znárodněn) majetek (tzn. střední třída si projde procesem proletarizace) a následně se stane proletariátem. Důsledkem a smyslem je navození “rovnosti” a pocitu ve společnosti, že majetek je “všech”. Proletarizace je často považována za nejdůležitější formu sestupující společenské pohyblivosti. \n\nProletarizace vzniká současně spolu se znárodněním a kolektivizací. Jedná se o deklasování středních vrstev, buržoazie, rolnictva a inteligence za kapitalismu, spojené s přechodem do řad proletariátu. To konkrétně znamená, že příslušníci tzv. “střední třídy” (rolníci, řemeslníci, drobní podnikatelé atd.) se proměňují v proletariát v důsledku ztráty majetku. Jde o proces historicky související s rozvojem velkoprůmyslu a zemědělské velkovýroby v kapitalistickém systému. Pojem byl v tomto smyslu poprvé použit švýcarským historikem a politickým ekonomem Jeanem Charlesem Léonardem de Sismondim.\n\nZ pohledu spoluautora Komunistického manifestu, ekonoma a politologa Karla Marxe, byl proces proletarizace opakem akumulace kapitálu. Růst kapitálu znamená růst pracující třídy. Rozmach kapitalistů na trhu zahrnuje procesy primitivní akumulace a privatizace, což mělo za důsledek převod aktiv/majetku do rukou kapitalistů a to ve výsledku znamenalo bohatství pro méně lidí. Právě v době kapitalismu se tedy jednalo o zbavení vlastnictví výrobních prostředků malovýrobců, což vedlo k jejich ekonomické závislosti na vlastnících výrobních prostředků. Taktéž je nutil k prodeji vlastní pracovní síly za mzdu nebo plat, protože postrádali jiné druhy příjmů/aktiv. Materialismus, jenž je založen na rozporech mezi kapitalistickou společností a souvisí s proletarizací, vedl dle Karla Marxe k revolucím. Karel Marx věřil, že proletariát by mohl nahradit buržoazii jako “poslední třída v historii”. Karl Marx se také v jeho teorii tříd o proletarizaci vyjadřuje jako o inherentním (tj. neodmyslitelném) rysu v rozvoji kapitalismu. Jde o proces, při kterém je střední vrstva pohlcována proletariátem a kontrast mezi dělnickou a kapitalistickou třídou se prohlubuje. \n\nOdborníci zabývající se analýzou sociálních tříd dlouho kritizovali Karla Marxe s Friedrichem Engelsem za ignorování rostoucího významu takzvané nové střední třídy pokročilých kapitalistických společností: rozšířil se totiž počet manažerů, správců a profesionálů. Někteří marxističtí sociologové naopak argumentovali, že pouze kreslí abstraktní obraz čistého typu kapitalistického systému, zatímco podrobnější Marxovy spisy jinde uznávají složitost skutečně existujících společností. \nJe samozřejmě pravdou, že například v Kapitálu Karel Marx poznamenává, že rozvoj akciových společností má tendenci oddělovat řízení práce od vlastnictví kapitálu. \n\nV současnosti je v sociologii proletarizace diskutována především v souvislosti s vědeckotechnickým pokrokem. Jeden argument hovoří o tzv. deproletarizaci, kdy je poukázáno na zvyšování životní úrovně dělnické třídy a na snižování počtu manuálně pracujících, k němuž dochází v důsledku zvyšující se obtížnosti práce, sílících potřeb odborných nemanuálních pracovníků a eliminace rutinních manuálních pracovních míst. Také se dá mluvit o přirozené lidské touze po mnohdy lehčí, nemanuální práci. Druhý argument hovoří o průmyslově rozvinutých kapitalistických zemích, v jejichž sociální struktuře roste podíl příslušníků dělnické třídy v důsledku postupného mizení nedělnických pracovních míst a naopak vzniku nových dělnických pracovních míst. Pracovní podmínky dělnické třídy začínají být tedy typické i pro nemanuální pracovníky. Tato forma proletarizace je chápána jako dekvalifikace, ztráta nezávislosti v pracovním procesu.\n\n"}
{"id": "1452658", "url": "https://cs.wikipedia.org/wiki?curid=1452658", "title": "SPACE analýza", "text": "SPACE analýza\n\nSPACE analýza (\"Strategic position and evaluation\") je metodou pro slučování výsledků analýzy vnějšího a vnitřního prostředí firmy a ukazuje možnosti budoucího strategického směřování firmy. Výstupem z analýzy může být návrh vhodné budoucí strategie.\n\nK popisu vnějšího prostředí jsou využívána dvě kritéria:\n\n\nK popisu vnitřního prostředí jsou využívána také dvě kritéria:\n\n\nProces analýzy začíná výběrem kritérií. Vybraným kritériím se následně přiděluje váha důležitosti. Kritéria jsou následně ohodnocena například na stupnici 0-6 (přitažlivost odvětví a finanční síla), -6 až 0 (stabilia tržního prostředí a konkurenční výhoda). V každém kritériu je hodnota faktoru vyjádřena průměrem z dílčích faktorů a následně jsou hodnoty zaneseny do grafu. V posledním kroku se určí další strategické směřování dané firmy.\n\nZ analýzy lze vyčíst strategické postavení podniku a varianty strategického chování. Tyto atributy jsou následujcí:\nTato strategie je typická pro relativně stabilní a atraktivní odvětví, ve kterém má podnik konkurenční výhodu a může si chránit své postavení. Kritický faktor může být možný vstup nových konkurentů do tohoto odvětví. Lze uvažovat o zvyšování podílu na trhu a soustředění se na výrobku s vysokou míru konkurenceschopnosti či na nové akvizice.\n\nTato strategie je typická pro méně stabilní a atraktivní odvětví. Podnik ma určitou konkurenční výhodu, avšak kritickým faktorem je zde finanční síla podniku. Podnik by měl hledat způsoby jak upevnit svoji finanční sílu na trhu. Řešením můžou být fúze s jinými podniky, zvyšování hospodárnosti výroby a hotovostních toků.\n\nObvyklá strategie pro finančně silné firmy působící v relativně stabilním odvětví s nízkou mírou růstu. Kritický faktor je zde konkurenceschopnost výrobků. Podnik by měl vyvíjet nové výrobky, chránit své současné a uvažovat o snižování nákladů a pronikání do atratktivnějších odvětví.\n\nJe typická pro firmy podnikající v neatraktivních odvětvích. Tyto podniky často postrádají konkurenceschopné výrobky i finanční prostředky. Cílem by mělo být snižování nákladů, omezování investic či přípádný odchod z odvětví.\n\n"}
{"id": "1452659", "url": "https://cs.wikipedia.org/wiki?curid=1452659", "title": "Zdeněk Šejnost", "text": "Zdeněk Šejnost\n\nZdeněk Šejnost (28. srpna 1921 Praha – 24. dubna 2002 Telč) byl český akademický sochař, pedagog VŠUP, restaurátor historických plastik a malíř, člen umělecké Skupiny 66, syn sochaře a medailéra Josefa Šejnosta.\n\nOtec Josef se narodil se v obci Těšenov u Horní Cerekve a vystudoval vysokou školu uměleckoprůmyslovou v Praze. Stal se studentem Stanislava Suchardy a Jana Preislera. Pod Suchardovým vlivem se v roce 1911 definitivně rozhodl věnovat se výhradně drobné plastice, zejména medailérství a plaketám. Další vliv na něj měla také jeho mnohem mladší manželka Marta Kalinová se kterou se oženil 2. května 1918. Ta měla vzdělání a literární talent (vlastní články a fejetony publikovala v novinách a časopisech). Její společenské a kulturní styky pomáhaly otci získávat další přátele a také vedla ve francouzštině korespondenci s pařížskou mincovnou, kde byly v roce 1923 raženy návrhy otcových zlatých dukátů. Otec měl ateliér v Praze, později pobýval i s rodinou také na Větrném zámku. Byl aktivním členem tělovýchovného spolku Sokol, pracoval v jeho umělecké komisi a věnoval mu bez nároku na honorář některé své návrhy. Obdivoval české legionáře, některým zhotovil pamětní desky.\n\nJosef a Marta měli dva syny, Dmitrije a Zdeňka, kterým otec poskytoval prostředky na jejich vzdělání. Zdeněk, který byl umělecky nadán, pokračoval v jeho započatém díle i po smrti svého otce.\n\nV roce 1929 přenechalo město Pelhřimov otci parcelu, na které potom deset let budoval svůj Větrný zámek, kde mělo být také muzeum mincí. Sídlo na vrchu Křemešník (765 m n. m.) nedalekého Těšenova mu navrhl jeho přítel architekt Kamil Hilbert. Po smrti otce převzal vilu Zdeněk.\n\nPo maturitě nastoupil v roce 1940 na Uměleckoprůmyslovou školu v Praze, kde byl jeho profesorem Jaroslav Horejc.\nPo uzavření školy v roce 1944 byl totálně nasazen a pracoval v kovoliteckém závodě Franty Anýže. Po 2. světové válce a po základní vojenské službě ukončil úspěšně studium. Stal se asistentem Josefa Fojtíka.\n\n\n\n\n"}
{"id": "1452662", "url": "https://cs.wikipedia.org/wiki?curid=1452662", "title": "Mohammad Baná", "text": "Mohammad Baná\n\nMohammad Baná (* 6. srpna 1958 Teherán) je bývalý íránský zápasník – klasik.\n\nV íránské mužské reprezentaci se pohyboval od počátku osmdesátých let dvacátého století. Specializoval se na íránce druhořadý zápas řecko-římský. Olympijských her se v roce 1980 a 1984 nemohl účastnit kvůli tehdejší nově nastolené politické moci své země.\n\nOd roku 1989 žil v Německu, kde má trvalý pobyt. V roce 2005 se vrátil do Íránu jako šéftrenér a pozvedl úroveň íránské mužské reprezentace klasiků. Patří k celosvětově za jednoho z nejúspěšnějších trenérů-manažerů v historii. Pod jeho vedením dosáhli svých největších úspěchů Hamíd Surián, Gásem Rezáí, Omíd Naurózí a další. Před olympijskou sezonou 2008 byl odvolán po neshodách ohledně financování svého týmu s prezidentem íránské zápasnické federace Mohammadrezou Jazdání-Chorramem. Na olympijských hrách v Pekingu reprezentační výběr pod vedením nového manažera reprezentace Rezi Símcháha výsledkově propadl. V roce 2009 se na své pozice vrátil. Na olympijských hrách v Londýně v roce 2012 poprvé v historii dosáhl reprezentační výběr klasiků lepších výsledků než preferovaní volnostylaři.\n\n\n"}
{"id": "1452663", "url": "https://cs.wikipedia.org/wiki?curid=1452663", "title": "Manfred Curbach", "text": "Manfred Curbach\n\nManfred Curbach (* 28. září 1956, Dortmund) je německý stavební inženýr a univerzitní profesor. Je jednou z předních osobností ve vývoji textilního betonu, resp. betonu s uhlíkovou výztuží. \n\nV červnu 1976 složil Manfred Curbach maturitu na střední škole Alberta Einsteina v Dortmundu. V letech 1977–1982 studoval stavební inženýrství na Technické univerzitě v Dortmundu, obor pozemní stavby. Od roku 1980 byl podporován nadací Studienstiftung des Deutschen Volkes. Po obdržení diplomu získal stipendium od této nadace pro studium na Princetonově univerzitě kde pracoval pod vedením Davida P. Billingtona na tématech „Mostní stavitelství v USA“ a „Robert Maillart“.\n\nOd roku 1982 do roku 1988 byl Manfred Curbach vědeckým pracovníkem v týmu prof. Josefa Eibla, nejprve na univerzitě v Dortmundu a posléze na univerzitě v Karlsruhe, kde získal v roce 1987 doktorát. Od roku 1988 pracoval jako projektový manažer v inženýrské kanceláři Köhler + Seitz kde byl také v letech 1994 až 2004 partnerem.\n\nOd srpna 1994 je Manfred Curbach profesorem a vedoucím katedry betonových konstrukcí na TU Dresden, což je dosud jeho hlavním oborem činnosti. Od roku 1997 je autorizovaným inženýrem (Prüfingenieur) pro obor Statika konstrukcí se specializací na betonové konstrukce a od roku 2005 je partnerem v nově založené inženýrské kanceláři Curbach Bösche Ingenieurpartner, Dresden. V prosinci roku 2014 byla založena společnost CarboCon GmbH, která se specializuje na návrh, výpočet a výstavbu konstrukcí z betonu vyztuženého uhlíkovými vlákny. Curbach je jedním ze tří zakládajících akcionářů.\n\nManfred Curbach pracuje na základním i aplikovaném výzkumu textilního betonu a uhlíko-betonu a to od jeho vývoje až do převodu do praxe. Od roku 1999 do roku 2011 byl Curbach mluvčím Centra pro spolupráci SFB (Sondernforschungbereich) 528 s názvem \"Textilní výztuže pro zesílení a sanace konstrukcí“. Jako součást tohoto výzkumného programu byl vyvinut a zkoumán nový kompozitní materiál vyrobený z vysokopevnostního jemnozrnného betonu a vysokohodnotných vláken (vyrobených z různých materiálů, jako je alkalicky rezistentní sklo a pozdějších fázích výzkumu především uhlíková vlákna). Nově vyvinutý matriál byl také odzkoušen v praxi v pilotních projektech ve spolupráci s firmami, především ze stavební branže.\n\nManfred Curbach je vedoucím konsorcia v jednom z deseti projektů, které jsou financovány z projektu spolkového ministerstva pro vzdělání a výzkum (Bundesministerium für Bildung und Forschung, BMBF) s názvem Zwanzig20 až do výše 45 milionů eur. Cílem tohoto konsorcia C³ - Carbon Concrete Composite je podpora zavedení zcela nového způsobu výstavby na základě betonu s uhlíkovou výztuží (Carbonbeton) do praxe.\n\nDalšími výzkumnými tématy jsou materiálové chování betonů při víceosém zatěžování nebo při vysokých rychlostech deformace.\n\nManfred Curbach pracuje v základním výzkumu na tématu vysokorychlostní dynamika a zatížení betonu a betonových konstrukcí rázem. K této problematice vytvořil globálně uznávané centrum.\n\nManfred Curbach se intenzivně podílel na výzkumu chování obzvláště vysokopevnostního a vysokohodnotného betonu při víceosém zatížení. V tomto, z experimentálního i teoretického hlediska vysoce náročném předmětu, založil a vedl Curbach výzkumnou skupinu.\n\nOrganizací každoročního symposia o mostním stavitelství „Dresdner Brückenbausymposium“ se prof. Curbachovi podařilo vytvořit národní a posléze i mezinárodní platformu pro setkávání projektantů a expertů z oboru mostního stavitelství. Prostřednictvím tohoto sympozia, ale také díky vlastním návrhům, výpočtům a realizaci velkých mostů se Curbach podílí na vývoji mostního stavitelství v Německu.\n\nProstřednictvím výzkumu národních i mezinárodních dějin železobetonové výstavby zvýšil Curbach celosvětové povědomí betonářské komunity o vlastní historii.\n\nOd roku 1999 je členem vědecké redakční rady časopisu Beton- und Stahlbetonbau, od roku 2010 je vedoucím německé delegace Mezinárodní federace pro konstrukční beton (fédération internationale du béton, fib) a od února 2012 je členem kontrolní komise Německé společnosti pro výzkum (Deutsche Forschungsgemeinschaft, DFG). Je členem představenstva a výzkumného poradního výboru německého výboru pro železobeton (Deutscher Ausschuss für Stahlbeton, DAfStb), kde byl v letech 2004 až 2012 předsedou výkonné rady. Od roku 2002 do roku 2008 byl členem senátu Německé společnosti pro výzkum (DFG) a od roku 2003 do roku 2008 předsedou představenstva společnosti německých inženýrů pro pozemní stavitelství (VDI-Gesellschaft Bautechnik). Curbach je od roku 2011 členem vědeckého poradního výboru Spolkového institutu pro vodní stavitelství (Bundesanstalt für Wasserbau, BAW) a od roku 2015 je předsedou tohoto výboru.\n\nDále vede Curbach německou delegaci v Mezinárodní federaci pro konstrukční beton, fib (fédération internationale du béton) a předsedá pracovním skupinám pro textilní beton a pro historii betonových konstrukcí.  \n\nPatnáctého listopadu 2011 získal Manfred Curbach čestný doktorát z univerzity v Kaiserslauternu za vynikající vědecké úspěchy v oblasti stavebního inženýrství, za důslednou aplikaci výsledků výzkumu do stavební praxe a za jeho příkladnou osobnost.\n\nOd června 2013 je Curbach členem Leopoldina – německá národní akademie věd. V roce 2017 získal tu čest pronést prestižní vánoční přednášku Leopoldina. V září 2014 udělila společnost německých inženýrů VDI-Gesellschaft Bauen und Gebäudetechnik na své výroční konferenci Manfredu Curbachovi ocenění za vynikající úspěchy v oblasti stavebních technologií (Wolfgang-Zerna-Ehrenmedaille).\n\nV roce 2016 byl Curbach zvolen do Saské akademie věd.\n\nV roce 2016 obdržel Manfred Curbach spolu s Chokri Cherifem a Petrem Offermannem německou cenu budoucnosti (Deutschen Zukunftspreis), která je udělována německým spolkovým prezidentem.\n\nV roce 2019 mu bude uděleno ocenění Carl-Friedrich-Gauß-Medaille.\n\n\n\n\nPodrobný seznam publikací je k dispozici na internetových stránkách katedry pro betonové konstrukce univerzity TU Dresden.\n\n"}
{"id": "1452670", "url": "https://cs.wikipedia.org/wiki?curid=1452670", "title": "Naučná stezka Svatojánské proudy", "text": "Naučná stezka Svatojánské proudy\n\nNaučná stezka Svatojánské proudy je pozoruhodná, avšak obtížně schůdná cesta, vedoucí v délce 8 kilometrů po úbočí svahu vysoko nad vodní hladinou Vltavy mezi hrázemi vodních nádrží Slapy a Štěchovice. Její název odkazuje na místa, dávno skrytá pod hladinou. Na  stezce je 12 informačních zastávek, které upozorňují na zdejší přírodní zajímavosti, hlavním zaměřením stezky je botanika, zoologie, ekologie a informace o voroplavbě a přehradách.\n\nNaučná stezka vede zčásti po strmém úbočí a je určena jen pěším návštěvníkům, je to náročný terén, nevhodný pro cyklisty - hrozí smrtelné úrazy.\n\nVltava byla v minulosti významnou dopravní cestou z jihu Čech do Prahy. Hlavním plavidlem byly vory, jimž způsobovaly problémy prahy a skály v řece. Nejznámější a nejobtížnější úsek řeky byl v údolí mezi Štěchovicemi a Slapy, zvaný Svatojánské proudy. Symbol proudů, socha sv. Jana Nepomuckého, zde byla postavena na památku utonulých v roce 1721. První pěší turistická trasa KČT vznikla právě tady 11. května 1889, kdy „označovací družstvo“ spojilo červenou značkou Štěchovice a Svatojánské proudy. Největší popularitu měla tato stezka v meziválečném období, kdy na březích Vltavy vznikaly trampské osady a zde i ta nejstarší, legendární Ztracená naděje, zvaná Ztracenka. Výletníci tehdy jezdili parníkem do Štěchovic. Pěšky šli přes Homol k Hotelu Záhoří a odtud jeli prámem Svatojánskými proudy zpět do Štěchovic. Krása proudů i původních trampských osad zmizela s napuštěním Štěchovické přehrady.\nŘeka, která se v těchto místech prodírala starohorními vulkanity tzv. jílovského pásma, vytvořila hluboké kaňonovité údolí s rozervanými skalními stěnami.Tam, kde se jílovské pásmo stýkalo s okolními žulami, docházelo ke zrudnění s ložisky zlata.\n\nŠtěchovická přehrada, postavená v letech 1937 - 1943, vytvořila jedno z nejmenších jezer na celé vltavské kaskádě. Přehrada má zdymadlo s plavební komorou vysokou 20 metrů, která je nejvyšší v Čechách. Voda v přehradní nádrži je studená, protože sem přitéká spodní voda z vyšší Slapské nádrže, ale zase ne natolik, aby v zimě zamrzala. Břehy nezarůstají, vodním ptákům takové podmínky nevyhovují, a tak se tu s nimi téměř nesetkáváme.\n\nTato vodní nádrž byla vybudována v letech 1945 - 1954. Socha sv. Jana Nepomuckého byla při budování vodního díla přemístěna pod její hráz . Podle rozlohy (11,626 km) je šestou největší přehradou v České republice.\n\n\nStezku je možno jít jak ze Štěchovic tak od Slapské přehrady. Nejlépe je zaparkovat auto na koncovém bodu a zpět se vrátit autobusem č.390. Nebo v létě jet parníkem, což je velmi hezký zážitek.\n\nPokud zahájíme cestu v Nových Třebenicích, jdeme po zelené turistické značce k modré trase východně od hráze Slapské přehrady, dále po modré do Štěchovic.\n"}
{"id": "1452671", "url": "https://cs.wikipedia.org/wiki?curid=1452671", "title": "Through-the-lens", "text": "Through-the-lens\n\nTTL je anglická zkratka znamenající \"Through the lens\" – skrz objektiv. Jedná se o způsob měření expozice u fotoaparátu skrz objektiv. Tento způsob měření je jednoznačně nejpřesnější, protože odpovídá tomu, co fotoaparát skutečně „vidí“ s právě nasazeným objektivem včetně nastavení clony, předsádek, mezikroužků, filtrů apod. Měří se tedy přesné množství světla procházející do fotoaparátu. Tuto metodu měření využívají i systémové TTL blesky, které od těla fotoaparátu dostanou informaci o množství světla na scéně, měřené právě skrz objektiv.\n"}
{"id": "1452672", "url": "https://cs.wikipedia.org/wiki?curid=1452672", "title": "Brühl (Severní Porýní-Vestfálsko)", "text": "Brühl (Severní Porýní-Vestfálsko)\n\nBrühl () je město v Německu, v Severním Porýní-Vestfálsku, v okrese Rhein-Erft-Kreis, vzdálené 20 kilometrů od centra Kolína nad Rýnem. Má asi 44 000 obyvatel.\n\nBrühl získal městská práva roku 1285. Od roku 1567 byl Brühl sídlem arcibiskupa Kolínského. V 18.století nechal arcibiskup Clemens August zrušit starý hrad a místo něho nechal postavit zámky Augustusburg a Falkenlust, které jsou dnes na světovém dědictví UNESCO. Do roku 1990 byl zámek Augustusburg využíván zahraničními návštěvami Západního Německa.\n\n\n\nV Brühlu je nádraží na dráze z Kolína nad Rýnem do Mohuče. Dále sem jezdí také příměstské vlaky z Kolína nad Rýnem (linka 18). Jezdí zde také autobusy.\n\n\nÚzemí Brühlu sousedí s těmito městy:\n\n\n"}
{"id": "1452673", "url": "https://cs.wikipedia.org/wiki?curid=1452673", "title": "Difusionismus", "text": "Difusionismus\n\nDifusionismus je proudem v kulturní antropologii, geografii kultury, etnografii a archeologii. Zabývá se mezikulturním šířením kulturních prvků, jako myšlenek, náboženství, technologií, či zvyků mezi jednotlivými kulturami. Jeho stěžejní myšlenkou je důraz na difuzi kultury a migraci u konkrétních příkladů kultur, oproti předchozímu evolucionismu, zaměřenému na celé lidstvo. Oproti němu také upřednostňuje prostor oproti času jako hlavní katalyzátor změny. Typickými příklady difuze jsou šíření válečných vozů a zpracování železa ve starověku a používání automobilů a obleků v 20. století. \n\nDifusionismus vznikl na přelomu 19. a 20. století. Za jeho zakladatele bývá považován německý antropogeograf F. Ratzel a jeho žák L. Frobenius, přičemž druhý jmenovaný tento směr poprvé popsal ve své knize \"Der westafrikanische Kulturkreis (Západoafrické kulturní oblasti),\" ve které srovnával různé prvky kultur, které se navzájem ovlivňovaly. Difusionismus se od počátku stavěl do opozice vůči do té doby převládajícímu směru, evolucionismu. Období, ve kterém došlo k největšímu rozkvětu difusionismu, bylo od začátku století do 30. let 20. století.\n\nDifusionismus bývá obecně dělen do tří směrů:\n\nPředstavitelé této školy (nazývané také jako škola britská, heliocentrická, či heliolitická) tvrdí, že jediné světové ohnisko mělo za následek celosvětovou difuzi kultury. Podle nich je tímto ohniskem starověký Egypt, odkud se poté kultura rozšířila po celém světě. Mezi zásadní osobnosti tohoto směru se řadí Grafton Elliot Smith (1871-1937) a jeho blízký spolupracovník William James Perry (1887- 1949). Grafton E. Smith obhajoval myšlenku, že všechny megalitické stavby (v západní Evropě, Indii, Japonsku, Mezoamerice) mají souvislost se starověkým Egyptem. Podle něj se měla tato kulturní difuze rozšířit z Egypta do oblasti Sýrie, Kréty, východní Afriky, jižní Arábie nebo oblasti Sumeru. Z těchto oblastí měla probíhat později další (druhotná) difuze. Smith tvrdí, že i neolitická kultura v evropském prostoru má své kořeny ve Starověkém Egyptě. Výjimečné kulturní postavení Egypta v celosvětovém měřítku Smith připisuje jeho velmi příznivé poloze. \n\nDíky hyperdifusionistickému přístupu G. E. Smitha nebo W. J. Perryho lze lépe pochopit antropologické myšlenky z přelomu 19. a 20.století. Už u nich se totiž objevuje myšlenka degenerativní teorie lidské kultury, kterou se poté zabývají i další difusionisté. Smith tvrdí, že špatnému chování jsme se naučili. Je to důsledek civilizace, kdežto původním normálním stavem je chování slušné. V období kolonialismu koloniální mocnosti myšlenku obecného difusionismu vítaly. Odůvodňovaly si tak totiž své počínání v koloniích pod záminkou, že nerozvinutým kulturám pouze dováží kulturu rozvinutou.\n\nZakladatelem německého difusionismu je Graebner, společně s ostatními představiteli jako B. Ankermannem, W. Schmidtem a W. Koppersem navazuje na F. Ratzela a L. Frobenia. Německý difusionismus se vyvíjel především v Německu a Rakousku. Pronikl ale i do Belgie (G. van Bulck), Francie (P. de la Boullaye) a Švýcarska (G. Montandon). Podle Graebnerovy teorie lidé zpočátku žili v malých skupinkách, pravděpodobně v Asii. Ty vytvořily řadu specifických kulturních okruhů, tzv. Kulturkreise. Další kulturní vývoj proběhl až během následujících staletí, kdy se kultury setkávají během migrace. Dochází tak k difuzi. Například během stěhování národů se rozšířily kulturní prvky po celém světě. Navršením jich vznikají kulturní vrstvy. Proto by se měli dle německé školy antropologové zabývat původní kulturními vrstvami a jejich rozvojem.\n\nPředstavitelé často pracují s tzv. “kritériem formy” a “kritériem množství”. Kritérium formy pracuje s podobností mezi zkoumanými kulturami, zatímco kritérium množství s počtem těchto podobností. Podle Graebnera se takto dá indentifikovat “ohniska invence, dráhy migrace a difúze”. To nám dává možnost zrekonstruovat dějiny kultury.\n\nPrvním průkopníkem tohoto směru byl ve 20. letech 20. století Franz Boas. Ten kulturu bere jako komplex kulturních znaků. Klade také důraz na historii jednotlivých kulturních prvků. Neuznává postupný vývoj společnosti od nejjednodušších po nejsložitější, snaží se spíše rozebrat společný původ. Zakládá v americké antropologii dodnes charakteristický interdisciplinární přístup, zahrnující data jak z archeologie, etnografie, tak i jazykovědy a fyzické antropologie. Je proti spekulacím, staví hlavně na práci v terénu a porozumění tradicím a kulturám. Podle něj je povinností antropologů zachování vytrácejících se kulturních tradic. Jeho metoda stojí na nezaujatém sběru fakt, podle kterých by pak měl antropolog vyvodit závěry, nikoli předtím. Neměl by posuzovat náboženství, morálku a další aspekty podle těch zažitých v jeho vlastní kultuře a měl by důkladně prozkoumat environmentální, psychologické a historické aspekty.\n\nBěhem první světové války spor mezi Boasovou školou a jeho oponenty vygradoval, hlavně kvůli jeho neutrálním až proněmeckým postojům. Po druhé světové válce byl jeho přínos zpochybňován hlavně pod tlakem neoevolucionismu.\n\n"}
{"id": "1452676", "url": "https://cs.wikipedia.org/wiki?curid=1452676", "title": "Výkonnost podniku", "text": "Výkonnost podniku\n\nVýkonnost podniku si lze představit jako to, co podnik vyrábí a poskytuje. Výkony podniku se dělí na externí a interní, přičemž dosažení externího výkonu je vnímáno jako hlavní podstata podnikatelské činnosti. Tato činnost je uzpůsobena požadavkům zákazníků.\n\nJelikož v současné době působnost většiny firem doma i ve světe velmi ovlivnil nástup hospodářské krize, podniky se slučují, prodávají, prochází transformací, tím se ocitají ve finanční tísni a krachují, a z tohoto důvodu roste i význam hodnocení podniku. Zpřísňující se podmínky pro poskytování úvěrů taktéž nepomáhají firmám se z finanční tísně dostat a vše ve finančním světě se odehrává opatrněji než kdy předtím. Majitelé podniků se staví zodpovědněji ke zprávám z managementu o chodu a stavu jejich společnosti. Z těchto důvodů je patrné, že je velké množství důvodů pro hodnocení výkonnosti podniku. Účel, který má hodnocení mít a pro koho má hodnocení sloužit, je základním kritériem, který má zásadní vliv na celý proces hodnocení.\n\nPodnik se hodnotí z několika směrů a důvodů:\n\nV praxi mezi hodnotová kritéria k měření výkonnosti podniku patří ukazatelé, které jsou v posledních letech používané, zejména v zemích s nejvyspělejším kapitálovým trhem, ve směru maximalizace hodnoty pro akcionáře. U těchto ukazatelů se vždy opakují společné znaky, jako například: využívání nákladů ušlé příležitosti v podobě nákladů kapitálu (WACC), nebo provozní hospodářský výsledek (NOPAT).\n\nUkazatele lze rozdělit následovně:\n\n1. Klasický přístup – finanční analýza\n\n1.1. Horizontální a vertikální analýza\n\n1.1.1. Horizontální analýza\n\n1.1.2. Vertikální analýza\n\n1.2. Poměrová analýza\n\n1.2.1. Ukazatel rentability\n\n1.2.2. Ukazatel aktivity\n\n1.2.3. Ukazatel zadluženosti\n\n1.2.4. Ukazatel likvidity\n\n1.2.5. Ukazatel produktivity práce\n\n1.2.6. Ukazatel kapitálového trhu\n\n2. Moderní přístup\n\n2.1. EVA – Economic Value Added – ekonomická přidaná hodnota\n\n3. Komplexní přístup\n\n3.1. Balanced Scorecard\n\nV obecném slova smyslu znamená měření činnost, při které dochází k přiřazení hodnoty určité charakteristice zkoumaného objektu. Výsledkem této činnosti je tedy hodnota vztahující se k této charakteristice, která může být využita k popisu určité charakteristiky objektu, a to za předpokladu, že je znám klíč k její interpretaci.\n\nMěření výkonnosti podniku je nezbytné pro každý podnik a výsledky těchto měření jsou důležité pro interní uživatele (vlastníci, zaměstnanci) i pro externí uživatele (zákazníci, banky). Aby mělo měření pro firmu co nejlepší vypovídající hodnotu, měla by se výkonnost podniku měřit jak finančními ukazateli – pomocí ukazatelů získaných z účetních knih, tak i nefinančními ukazateli – například pomocí měřítek spokojenosti zákazníků.\n\nTento přístup využívá pro měření výkonnosti finanční ukazatele a usiluje o dosažení maximálního zisku (například klasická finanční analýza). Finanční analýza podniku je pojímána jako metoda hodnocení finančního hospodaření podniku, při které se získaná data třídí, agregují, poměřují mezi sebou navzájem, kvantifikují se vztahy mezi nimi, hledají se kauzální souvislosti mezi daty a určuje se jejich vývoj. Tím se zvyšuje vypovídací schopnost zpracovaných dat, zvyšuje se jejich informační hodnota.\n\nFinanční analýza je zaměřena na identifikaci problémů, silných a slabých stránek především hodnotových procesů podniku. Informace získané pomocí finanční analýzy umožňují dospět k určitým závěrům o celkovém hospodaření a finanční situaci podniku, představují podklad pro rozhodování managementu.\n\nCílem finanční analýzy podniku je zpravidla:\n\n\nHorizontální analýza přejímá přímo data, která jsou získávána nejčastěji z účetních výkazů (rozvahy podniku a výkazu zisku a ztráty), případně z výročních zpráv. Vedle sledování změn absolutní hodnoty vykazovaných dat v čase se také zjišťují jejich relativní změny. Změny jednotlivých položek výkazů se sledují po řádcích, horizontálně, a proto je tato metoda nazývána horizontální analýzou absolutních dat.\n\nVertikální analýza spočívá v tom, že se na jednotlivé položky finančních výkazů pohlíží v relaci k nějaké veličině. Posuzují se jednotlivé komponenty majetku a kapitálu, tzv. struktura aktiv a pasiv podniku. Označení vertikální analýza vzniklo proto, že se při procentním vyjádření jednotlivých komponent postupuje v jednotlivých letech odshora dolů a nikoliv napříč jednotlivými roky.\n\nZatímco vertikální a horizontální analýza sleduje vývoj jedné veličiny v čase nebo ve vztahu k jedné vztažné veličině, poměrová analýza dává do „poměru“ položky vzájemně mezi sebou.\n\n\nModerní přístup využívá ekonomické přidané hodnoty. Ekonomická přidaná hodnota ukazuje efektivitu podniku pomocí svého kapitálu, ukazuje přebytek zisku společnosti nad váženým průměrem nákladů na kapitál. Čím vyšší je hodnota přidané ekonomické hodnoty, tím vyšší je efektivita využití kapitálu podniku. Účinnost je určena překročením ziskovosti a nákladů na kapitál (půjčené a vlastní). Vysoké hodnoty EVA naznačují vysokou míru přidaného kapitálového zisku. Porovnání EVA několika podniků umožňuje vybrat, který je investičně atraktivnější.\n\nIndikátor EVA odráží různé kategorie podnikových aktivit: investiční přitažlivost, konkurenceschopnost, finanční stabilitu, platební schopnost, udržitelnost vývoje a ziskovost.\n\nEkonomická přidaná hodnota v systemu Value Based Managment\n\nNa základě ukazatele EVA je vytvořen podnikový systém správy VBM (Value Based Management). Tento systém řízení podniku je založen na maximalizaci přidané ekonomické hodnoty. Cílem všech řídících rozhodnutí v podniku je zvýšit hodnotu pro akcionáře a vlastníky. Finance slouží k vytvoření pozitivního příjmu z investice do investovaného kapitálu. V tomto systému corporate governance slouží k vytvoření systému pro měření přínosu manažerů k růstu hodnoty společnosti a systému jejich hmotné motivace a povzbuzení.\n\nKomplexní přístup využívá metody Balanced scorecard. Balanced Scorecard byly vyvinuté v devadesátých letech D. Nortonem a R. Caplanem. Autoři tohoto systému poprvé určili potřebu vybudovat strategickou mapu, která by odrážela připojení čistě finančních ukazatelů s ukazateli odrážejícími kvalitativní charakteristiky. Vyjádřili myšlenku: „Finanční ukazatele poskytují neúplný popis předchozích opatření a nemohou poskytnout potřebné informace o opatřeních, která je třeba provést dnes a zítra, aby se vytvořila budoucí finanční hodnota“.\n"}
{"id": "1452681", "url": "https://cs.wikipedia.org/wiki?curid=1452681", "title": "Be More Kind", "text": "Be More Kind\n\nBe More Kind je sedmé studiové album britského zpěváka Franka Turnera. Album bylo vydáno 4. května 2018 vydavatelstvím Xtra Mile Recordings. Album se umístilo v několika světových žebříčcích, především ve Spojeném království, kde se vyšplhalo na třetí místo UK Albums Chart. Ve Spojených státech dosáhlo na 95. místo Billboard 200.\n"}
{"id": "1452684", "url": "https://cs.wikipedia.org/wiki?curid=1452684", "title": "Saíd Abdeválí", "text": "Saíd Abdeválí\n\nSaíd Abdeválí (* 4. listopadu 1989 Ándímešk) je íránský zápasník – klasik, bronzový olympijský medailista z roku 2016.\n\nZápasení se věnuje od 11 let v rodném Ándímešku. Specializuje se na řecko-římský styl pod vedením Iradže Esfandíjárífára. V íránské mužské reprezentaci se pohyboval od roku 2009 ve váze do 66 kg. V roce 2012 startoval jako úřadující mistr světa na olympijských hrách v Londýně, ale nezvládl roli favorita a vypadl ve čtvrtfinále s Francouzem Steeve Guénotem 1:2 na sety.\n\nOd roku 2014 startoval ve vyšší váze do 75 (74) kg. V roce 2016 na olympijských hrách v Riu prohrál v úvodním kole s Dánem Markem Madsenem těsně 1:1 (Dán skóroval jako poslední). Madsen ho však svým postupem do finále vytáhl do oprav, ve kterých postoupil do souboje o třetí místo proti Maďaru Péteru Bácsimu. Zápas s Maďarem začal ve velkém tempu, po strhu a dvou vytlačení vedl v desáté sekundě 3:0 na technické body. V závěru první minuty však nechal Maďara snížit zvratem na 3:2 a tímto výsledkem skončil první poločas. Ve druhém poločase navýšil vedení vytlačením na 4:2, poslední bod přidal za druhou Bácsiho pasivitu a zvítězil 5:2 na technické body. Získal bronzovou olympijskou medaili. \n\n\n"}
{"id": "1452692", "url": "https://cs.wikipedia.org/wiki?curid=1452692", "title": "Matěj Štrunc", "text": "Matěj Štrunc\n\nMatěj Štrunc (* 12. května 1996 Brno) je český herec, od roku 2017 člen souboru Městského divadla Zlín.\n\nVystudoval herectví na Konzervatoři Brno. První herecké zkušenosti získal v brněnském Divadle Radost a v Národním divadle Brno na činoherní scéně i v pozici komparsu na scéně operní. Od roku 2017 je členem souboru Městského divadla Zlín.\n\nJe hudebně nadaný, umí hrát na několik hudebních nástrojů (např. kytara, cimbál, saxofon, klavír či kontrabas). Je členem folkrockové kapely \"Ateliér\". Spolupracuje s cestovatelským spolkem \"Expedition Club\". Co se týká filmové a televizní tvorby, tak se objevil ve filmu \"Vejška\" (2014) a ve studentském filmu \"Eugen\" (2018).\n"}
{"id": "1452697", "url": "https://cs.wikipedia.org/wiki?curid=1452697", "title": "Velemyš Heaneyova", "text": "Velemyš Heaneyova\n\nVelemyš Heaneyova, popř. také krysa Heaneyova (\"Crateromys heaneyi\") je druh hlodavce, který žije na Filipínách. Patří mezi ohrožené druhy.\n\nVelemyš Heaneyova je v zoo velmi raritním chovancem. v rámci celé Evropy jej mají jen ve dvou zoo. V obou případech se jedná o české zoo: Zoo Plzeň a Zoo Praha. Do plzeňské zoo přišla první zvířata v roce 2010 a první úspěšný odchov se podařil o rok později.\n\nChov v Zoo Praha začal v roce 2013, kdy přišla první zvířata ze Zoo Plzeň. O tři roky později došlo k doplnění o jedince ze Severní Ameriky, konkrétně z Los Angeles. Téhož roku se narodilo také první mládě v historii zoo, nepodařilo se jej však odchovat. Ke konci roku 2017 byli chováni dva samci a tři samice.\n\nNa podzim 2018 se tento druh stal jednou z tváří adopční kampaně.\n"}
{"id": "1452699", "url": "https://cs.wikipedia.org/wiki?curid=1452699", "title": "Hospodářský rozvoj", "text": "Hospodářský rozvoj\n\nHospodářský rozvoj je proces, při kterém se jednoduché a nízkopříjmové národní ekonomiky transformují na moderní průmyslové ekonomiky. Ačkoli je tento termín někdy používán jako synonymum pro hospodářský růst, obecně se používá spíše k popisu změny v ekonomice země zahrnující jak kvalitativní, tak i kvantitativní zlepšení. Teorie hospodářského rozvoje – jak se primitivní a chudé ekonomiky mohou vyvíjet do sofistikovaných a poměrně prosperujících – má zásadní význam pro nedostatečně rozvinuté země a v tomto kontextu se obvykle diskutuje o otázkách hospodářského rozvoje. \nHospodářský rozvoj se také týká procesu, kterým si populace zlepšuje celkovou zdravotní, životní a akademickou úroveň.\n\nHospodářský rozvoj se stal hlavním problémem po 2. světové válce. Jakmile skončila doba evropského kolonialismu, mnoho bývalých kolonií a dalších zemí s nízkým životním standardem bylo označeno za méně rozvinuté země, protože kontrastovaly s ekonomikou zemí rozvinutých, za které byly chápány státy jako Kanada, Spojené státy, státy západní Evropy, většina východoevropských zemí, tehdejší Sovětský svaz, Japonsko, Jižní Afrika, Austrálie a Nový Zéland. Vzhledem k tomu, že ve většině chudých zemích začala úroveň životního standardu růst v následujících desetiletích, byly přejmenovány na země rozvojové. \n\nKolonialismus byl údajně zodpovědný za udržování nízké životní úrovně v koloniích. Rozvojové země v Latinské Americe a na jiných místech, které byly v nedávné době koloniemi se shodly na přesvědčení, že hospodářská nadvláda průmyslových zemí zmírnila jejich rozvoj.\n\nV poválečném období v roce 1949 americký prezident Harry Truman během svého inauguračního projevu identifikoval rozvoj nezastavěných oblastí jako prioritu pro západ.\nOd roku 1945 docházelo k několika hlavním fázím vývoje. Od 40. let do 60. let hrál stát velkou roli při prosazování industrializace v rozvojových zemích, tedy navazující myšlenky na teorii modernizace. Poté následovalo krátké období v 70. letech, které se týkalo rozvoje základních potřeb zaměřené na vývoj a přerozdělování lidského kapitálu. Neoliberalismus se objevil v osmdesátých letech a prosazoval agendu volného obchodu a odstranění politik industrializace substitučních dovozů.\n\nV ekonomii studie hospodářského rozvoje vyplynula z rozšíření tradiční ekonomiky, která se soustředila výlučně na národní produkt nebo na souhrnný výstup zboží a služeb. Hospodářský rozvoj se týkal rozšíření nároků lidí a jejich odpovídajících schopností, morbidity, výživy, gramotnosti, vzdělání a dalších socioekonomických ukazatelů. Tato studie se dostala z pozadí keynesiánské ekonomiky (obhajování vládní intervence) a neoklasické ekonomiky (zdůrazňujících omezené zásahy) se vzestupem zemí s vysokým růstem (Singapur, Jižní Korea, Hongkong) a plánovaných vlád (Argentina, Uganda), hospodářský rozvoj neboli obecněji ekonomika rozvoje se objevila uprostřed teoretických interpretací toho, jak ekonomiky prosperují. Ekonom Albert O. Hirschman, významný přispěvatel k rozvojové ekonomice, také tvrdil, že se ekonomický rozvoj soustředil na chudé regiony světa především v Africe, Asii a Latinské Americe. Zároveň se zejména ze strany asijských a evropských zastánců rozvoje založeného na infrastruktuře argumentovalo, že pro udržitelný hospodářský růst v rozvíjejících se zemích jsou nezbytné systematické a dlouhodobé vládní investice do dopravy, bydlení, vzdělávání a zdravotní péče.\n\nHospodářský růst se zabývá nárůstem produkce, ale hospodářský rozvoj souvisí s nárůstem objemu produktivity a zlepšením sociálního a politického blahobytu lidí v rámci jedné země. Proto hospodářský rozvoj zahrnuje jak hodnoty růstu, tak blahobytu.\n\nNěkteří zástupci teoretiků tvrdí, že chudé země se občas setkaly s ekonomickým růstem, ale jen s malým nebo žádným hospodářským rozvojem; například v případech, kdy fungovaly převážně jako poskytovatelé zdrojů bohatým průmyslovým zemím. Existují ale protikladné argumenty, že růst způsobuje rozvoj, protože část přírůstku příjmů se vynakládá na lidský rozvoj, jako je vzdělávání a zdraví.\n\nKromě růstu soukromých příjmů vytváří hospodářský růst také další zdroje, které lze využít ke zlepšení sociálních služeb (například zdravotní péče, bezpečná pitná voda atd.). Vytvářením dodatečných zdrojů pro sociální služby bude nerovné rozdělení příjmů zmírněno, neboť tyto sociální služby jsou rovnoměrně rozděleny mezi jednotlivé komunity, čímž prospějí každému jednotlivci. Souvislost mezi rozvojem člověka a hospodářským rozvojem lze vysvětlit třemi způsoby. Za prvé, zvýšení průměrného příjmu vede ke zlepšení zdraví a výživy (známé jako rozšíření schopnosti prostřednictvím ekonomického růstu). Za druhé se předpokládá, že sociální výsledky mohou být zlepšeny pouze snížením příjmové chudoby (známé jako rozšíření kapacity prostřednictvím snížení chudoby). A za třetí, mohou být sociální výsledky také vylepšeny základními službami, jako je vzdělávání, zdravotní péče a čistá pitná voda (známé jako rozšíření kapacity prostřednictvím sociálních služeb).\nVýzkum Johna Josepha Puthenkalama je zaměřen na proces teorie hospodářského růstu, který vede k hospodářskému rozvoji. Po analýze stávajícího kapitalistického teoretického vývoje růstu zavádí nový model, který integruje proměnné svobody, demokracie a lidských práv do stávajících modelů, a tvrdí, že jakýkoli budoucí vývoj ekonomického růstu kteréhokoli národa závisí na tomto vznikajícím modelu. Rozvíjí znalostní sektor v teoriích růstu se dvěma novými koncepty: \"mikro znalostí\" a \"makro znalostí\". Mikro znalost je to, co se člověk učí ze školy nebo z různých již stávajících znalostí. Makro znalost je pak základním filozofickým myšlením národa, které všichni jednotlivci ve skutečnosti dostávají. Správná kombinace obou těchto znalostí by vedla k dalšímu růstu, který by vedl k lepšímu hospodářskému rozvoji v rozvojových zemích.\nJiní se domnívají, že je třeba vytvořit řadu základních stavebních prvků pro růst a rozvoj. Například někteří ekonomové se domnívají, že základním prvním krokem k rozvoji a růstu je řešení problémů s majetkovými právy, jinak se jen malá část ekonomického sektoru bude moci podílet na růstu. To znamená, že bez rovnocenných vlastnických práv neformální sektor zůstane mimo hlavní ekonomiku, vyloučen a bez stejných příležitostí ke studiu. Hospodářský rozvoj zemí může být také zapleten nebo podporován společnostmi nadnárodních korporací.\n\nRozvojová země (\"země s nízkým a středním příjmem, méně rozvinutá země, méně ekonomicky rozvinutá země nebo málo rozvinutá země\") je zemí s méně rozvinutou průmyslovou základnou a nízkým indexem lidského rozvoje (HDI) na rozdíl od jiných zemí. Zatím neexistuje všeobecně uznávaná definice toho, co to je rozvojová země. Rozvojové země jsou ale obvykle kategorizovány podle kritéria příjmu na obyvatele a za hospodářský rozvoj je obvykle považován nárůst příjmů na obyvatele. Je však třeba zvážit některé statistické a koncepční obtíže při použití konvenčního kritéria nedostatečného rozvoje před analýzou příčin. I když je totiž analýza omezena na rozvojové země v Asii, Africe a Latinské Americe, existují bohaté ropné země, které mají příjmy na obyvatele hodně nad ostatními, ale jsou však jinak nedostatečně rozvinuty ve svých obecných ekonomických charakteristikách. Existuje také řada technických obtíží, které způsobují, že příjmy na obyvatele mnoha méně rozvinutých zemí (vyjadřované v mezinárodní měně) jsou velmi hrubým ukazatelem jejich skutečného příjmu na obyvatele. Mezi tyto potíže patří nedostatečná statistika základních národních důchodů a populace, nevhodnost oficiálních směnných kurzů, při nichž se národní příjmy z hlediska příslušných domácích měn převádějí na společný jmenovatel např. amerického dolaru, a problémy s odhadem hodnoty nezkreslených složek reálných příjmů v rozvinutých zemích.\n\nBěhem posledních několika desetiletí od pádu Sovětského svazu a konce studené války byl termín Třetí svět používán zaměnitelně s rozvojovými zeměmi, avšak tento koncept se v posledních letech stal zastaralým, neboť již nepředstavuje současný politický nebo ekonomický stav světa. V průběhu studené války vznikl tříletý model, který definoval země sjednocené s NATO (první svět), komunistický blok (druhý svět, ačkoli tento termín byl méně využíván), a země, které nespadaly ani pod jeden (třetí svět). Přesně řečeno, \"třetí svět\" byl spíše politickým než ekonomickým seskupením.\nPojem \"globální jih\" začal být používán více široce od roku 2004.\n\nObvyklá definice rozvojové země je ta, kterou přijala Světová banka: \"rozvojové země s nízkými příjmy\" byly v roce 1985 definovány jako země s příjmem na obyvatele pod 400 USD; \"rozvojové země se středními příjmy\" byly definovány jako země s příjmem na obyvatele mezi 400 a 4 000 USD. Je jasné, že některé země mohou získat velké množství svých příjmů od podniků s vysokým kapitálem, jako je těžba ropy, zatímco jiné země s podobnými příjmy na obyvatele mohou mít více početné a produktivnější využívání jejich pracovní síly, aby kompenzovaly nedostatek bohatství ve zdrojích.\nExistují různé typy makroekonomických a sociokulturních ukazatelů nebo \"metrik\", které používají ekonomové a geografové, aby zhodnotili relativní ekonomický pokrok daného regionu nebo národa. Světové ukazatele světového rozvoje jsou sestavovány každoročně z oficiálně uznaných mezinárodních zdrojů a zahrnují národní, regionální a globální odhady.\n\nHDP je klíčovým ukazatelem vývoje národního hospodářství, měří výkonnost ekonomiky. Hrubý domácí produkt je finální celková peněžní hodnota statků a služeb vytvořená za dané období na určitém území.\n\nSociální zabezpečení je systém, který se snaží zajistit sociální stabilitu, přiměřenou a minimální úroveň sociálního zabezpečení a sociální suverenitu. Ovlivňujícími činiteli jsou ekonomický faktor, společensko-ekonomický faktor a demografický faktor.\n\nEvropští vývojoví ekonomové tvrdili, že existence moderních dopravních sítí, jako je vysokorychlostní železniční infrastruktura, představuje významný ukazatel hospodářského pokroku země: tato perspektiva je ilustrována zejména prostřednictvím Indexu základní železniční dopravní infrastruktury (známý pod označením BRTI Index) a souvisejících modelů, jako je index modifikované železniční dopravní infrastruktury (RTI).\n\nDvě teorie zdůraznily existenci nadbytečných zdrojů v rozvojových zemích jako ústřední výzvu pro hospodářskou politiku.\n\nPrvní se soustředila na země s poměrně bohatými přírodními zdroji a nízkou hustotou obyvatelstva a argumentovala, že v těchto zemích může stále existovat značné množství přebytku i nadbytečné práce z důvodu nedostatečného marketingu a nedostatku dopravy a komunikace. Hospodářský rozvoj byl představován jako proces, při kterém by tyto nedostatečně využívané zdroje životního prostředí byly čerpány do hotovostní produkce pro vývozní trh. Mezinárodní obchod byl považován za hlavní trh nebo odvzdušnění pro nadbytečné zdroje.\n\nDruhá teorie se týkala silně osídlených zemí a možnosti využití jejich přebytkové práce jako hlavního prostředku podpory hospodářského rozvoje. Podle této teorie byl kvůli silnému tlaku obyvatelstva na půdě snížen okrajový produkt práce (tj. mimořádný výkon odvozený od zaměstnání další jednotky práce) na nulu nebo na velmi nízkou úroveň. Lidé v odvětví živobytí měli však jistou obvyklou minimální úroveň reálných příjmů, protože systém venkovské společnosti s rozšířenou rodinou sdílel celkový výkon rodinného podniku mezi členy. Značný podíl pracovní síly v tradičním zemědělském sektoru se proto považuje za příspěvek, který má k celkové produkci jen málo nebo nic, a skutečně je ve stavu skrytých nezaměstnaností. Touto teorií může být práce přitahována k jiným účelům bez společenských nákladů. Je však velice pochybné, zda je okrajový produkt práce skutečně nulový dokonce i v hustě osídlených zemích, jako je Indie nebo Pákistán. Dokonce i v těchto zemích, s existujícími zemědělskými metodami, je potřebná veškerá dostupná práce v nejvyšších sezónách, jako je např. sklizeň.\n\nNejdůležitější částí skryté nezaměstnanosti je tedy období nezaměstnanosti mimo sezónu. Rozsah tohoto období nezaměstnanosti však závisí nejen na hustotě obyvatelstva, na půdě, ale také na počtu plodin, které se v průběhu roku pěstují na stejném pozemku. V zemích jako je tech stal zastaralým, neboť již nepředstavuje současný politický nebo ekonomický stav světa. V průběhu studené války vznikl tříletý model, který definoval země sjednocené s Tchaj-wan nebo Jižní Korea je málo sezónní nezaměstnanosti, ačkoli mají vyšší hustotu obyvatelstva než Indie, protože zlepšené zavlažovací systémy jim umožňují během celého roku pěstovat řadu plodin na stejné půdě.\n\nFyzická akumulace kapitálu nebyla sama o sobě klíčem k rozvoji, proto se mnoho analytiků obrátilo k nedostatku vzdělání a dovedností mezi obyvatelstvem a považovalo to jako klíčový faktor nedokonalosti. Tato teorie tvrdí, že vzdělání a dovednost jsou definovány jako všechno, co je zapotřebí ke zvýšení produktivity lidí v rozvojových zemích zlepšením jejich dovedností, podnikání, iniciativy, přizpůsobivosti a postojů.\n\nTento přístup se začal v mnoha rozvojových zemích aplikovat ihned po jejich politické nezávislosti, kdy existovaly zřetelné nedostatky v různých odvětvích administrativních a technických služeb. Většina zemí však prošla touto fází poměrně rychle. V důsledku programů rozšiřování vzdělání, jejich školy a vysoké školy začaly vyrábět velké množství čerstvých absolventů s mnohem rychlejšími sazbami, než by jejich obecná míra ekonomického růstu mohla zaměstnat. To vedlo k rostoucímu problému vzdělané nezaměstnanosti. Důležitým faktorem rychlého vzdělanostního růstu bylo očekávání, že po absolvování budou studenti schopni získat dobře placené pracovní příležitosti na úrovni platů mnohokrát převažujícího příjmu na obyvatele svých zemí. Neschopnost zaostalých zemí vytvářet pracovní místa, aby absorbovaly své rostoucí armády absolventů, tak vytvořila výbušný prvek v tom, co se stalo revolucí očekávání.\n\nJe možné vidět těsné propojení mezi konceptem industrializace jako rozšíření výrobního sektoru a konceptem vzdělávání jako akademické a technické kvalifikace, které může být dodáváno rozšířením formálního vzdělávacího systému. Pokud je zapotřebí širší koncepce vzdělávání, která je důležitá pro ekonomický rozvoj, je třeba ji hledat v celoplošném vzdělávacím vlivu ekonomického prostředí jako celku na proces učení lidí v méně rozvinutých zemích. Jedná se o složitý proces, který závisí mimo jiné na méně snadno analyzovatelných věcech systému ekonomických podnětů a signálů, které mohou formovat ekonomické chování lidí z rozvinutých zemí a ovlivnit jejich schopnost racionálních ekonomických rozhodnutí a jejich ochotu zavést nebo přizpůsobit se ekonomickým změnám. Naneštěstí hospodářské prostředí v mnoha méně rozvinutých zemích ovládá síť vládních kontrol, které obvykle nepřinášejí takové cíle.\n\nČeská republika je vyspělá země, řazená mezi nejrozvinutější ekonomiky na světě. Země vykazuje nejstabilnější a nejvíce prosperující ekonomiku ze všech postkomunistických zemí a jejím základem je především průmysl a služby. Zemědělství a další prvovýroba jsou zastoupeny slaběji.\n\nRozvinutý průmysl na území Českých zemí byl v průběhu první světové války přeorientován na válečnou výrobu. Suroviny byly nedostatkovým zbožím, zásobování vázlo, přetrvával přídělový systém. Vláda využívala emise peněz k financování válečných výdajů. Narůstal vládní dluh, který přispíval ke zvyšování množství peněz v oběhu a k následnému růstu cenové hladiny. Inflační vývoj se přitom nezastavil ani po skončení války a vyžadoval radikální kroky, které v nově vzniklém Československu učinil tehdejší ministr Alois Rašín.\n\nDopady Rašínovy reformy na reálnou ekonomiku byly poměrně tvrdé. V návaznosti na vývoj v průmyslu se propadnul i vývoz, k čemuž přispělo i cílené zhodnocování koruny, paralelní výrazné oslabování měn hlavních obchodních partnerů (Německo a Rakousko) a silný protekcionismus uplatňovaný ve většině okolních zemí. Souběžně s poklesem vývozu klesal i dovoz, a obchodní bilance tak zůstávala v přebytku. V roce 1921 hrubý domácí produkt rostl 8 %, v roce 1922 poklesl o 3 %. Pokles výkonnosti ekonomiky zvýšil nezaměstnanost, podniky se ocitly v platební neschopnosti a problémy měl i bankovní sektor. Měnová reforma vytvořila podmínky pro stabilizaci československé ekonomiky a její růst v dalším období. Ekonomika v průběhu 20.let (s výjimkou roku 1926) rostla, a to v průměru 8% tempem. Nová československá koruna se stala respektovanou a volně směnitelnou měnou a v roce 1929 se vrátila ke zlatému standardu.\n\nSituace se významně změnila po burzovním krachu v říjnu 1929, když věřitelské státy namísto předchozího poskytování půjček požadovaly naopak splacení dluhů. Rostla nezaměstnanost a ekonomika se stále hlouběji propadala do deflace. V problémech se následně ocital rostoucí počet bank, obzvláště pak po otřesu způsobeném bankrotem vídeňského Creditanstaltu na jaře 1931 a bankovní krizí v Německu kulminující v červenci téhož roku. Určité, ač jen zlepšení přineslo až zavedení regulace úrokových sazeb na jaře 1933 a devalvace koruny v únoru 1934. Od podzimu 1936 se situace ve světové ekonomice začala postupně zlepšovat, což se společně s upevněním regulace úrokových sazeb a další devalvací koruny projevilo i v oživení československé ekonomiky a zlepšení situace na finančních trzích.\n\nV období protektorátu byla česká ekonomika začleněna do německé válečné ekonomiky. Již v březnu 1939 byla zavedena „nucená správa“ klíčových podniků. Byly ustanoveny ústřední svazy průmyslu, obchodu, řemesel a dopravy, které v podstatě určovaly objem produkce, sortiment, rozdělování surovin a prostředků.\n\nPo skončení války došlo k poměrně rychlé obnově průmyslu. Ekonomika byla řízena centrálně stanovenými (obvykle pětiletými) plány, které kladly důraz na plnění hmotných cílů. Základní ekonomické jevy tržní ekonomiky, jako jsou nabídka či poptávka, inflace či hospodářský cyklus apod. nebyly v plánech zohledněny. Významným faktorem utvářejícím zejména strukturu ekonomiky bylo její zapojení do činnosti Rady vzájemné hospodářské pomoci (RVHP), ve které byla jednou z nejsilnějších. Socialistický způsob řízení ekonomiky vedl k nárůstu všeobecné nespokojenosti a přispěl ke svržení socialistického režimu během tzv. Sametové revoluce na podzim 1989.\n\nV roce 1991 byla zahájena ekonomická reforma, která postupně přeměnila centrálně řízenou ekonomiku v ekonomiku tržní. Jednorázová liberalizace většiny cen v lednu 1991 měla za následek prudké zvýšení inflace nad 55 %. Zhruba od poloviny 90. let se ale postupně začínaly objevovat problémy. Prudké oslabení kurzu koruny donutilo v květnu 1997 ČNB opustit režim fixního kurzu a nahradit ho režimem volného pohybu kurzu (tzv. plovoucího kurzu).\n\nInflace se v důsledku měnového otřesu ve druhém pololetí 1997 přehoupla z květnových cca 6 % mírně nad 10 % a v prvních pěti měsících následujícího roku převyšovala 13 %. Inflační očekávání v té době nebyla měnovou politikou nijak ukotvena, a proto byla náchylná k růstu. Snížit inflaci a obnovit ekonomický růst se podařilo až v roce 1999. Inflace spotřebitelských cen se v následném období pohybovala pod 5% hranicí. Nový režim měnové politiky v podobě cílování inflace vedl k postupnému poklesu inflace a její následné stabilizaci na nízkých hodnotách. Růst HDP se pohyboval mezi hodnotami 0,5 % v prvním čtvrtletí 1999 a 5,6 % ve čtvrtém čtvrtletí 2004, aby v následujících dvou„zlatých“ letech překračoval sedmiprocentní úroveň, popř. se jí blížil.\n\nPostupné zpomalování ekonomického růstu v roce 2007 a zejména 2008 bylo vystřídáno více než 4% propadem ekonomické aktivity v roce 2009 v důsledku světové finanční krize. Nastupující dluhová krize v eurozóně vedla k dalšímu výraznému zpomalení ekonomického růstu v průběhu roku 2011 a k ekonomickému poklesu v následujících dvou letech. Spolu s tím poklesla inflace a hrozil pád do deflační pasti. Tato hrozba byla odvrácena uvolněním měnové politiky, které bylo v situaci technicky nulových úrokových sazeb dosaženo přijetím kurzového závazku spočívajícího v udržování kurzu na úrovni 27 korun za euro a slabší.\n\nV závěru roku 2016 až došlo k návratu k 2% cíli ČNB. Dosažení podmínek pro udržitelné plnění inflačního cíle spolu s příznivým ekonomickým vývojem umožnilo v dubnu 2017 ukončit kurzový závazek ČNB a vrátit se ke standardnímu nástroji měnové politiky – úrokovým sazbám. \n\n"}
{"id": "1452700", "url": "https://cs.wikipedia.org/wiki?curid=1452700", "title": "František Krakeš", "text": "František Krakeš\n\nFrantišek Krakeš (26. září 1941, Praha) je český pivovarský manažer a dlouholetý funkcionář v profesní organizaci pivovarníků a sladovníků.\n\nMaturoval na Průmyslové škole potravinářské technologie v Podskalské ulici v Praze. Dostal umístěnku nebo místo pracovního zařazení do Českých sladoven a nastoupil 1. srpna 1959 do sladovny v pražské Libni. Zařazen byl do dělnické profese sladovník. Po sloučení České a Moravské sladovny v Obchodní sladovny byl převeden do sladovny v pražské Podbabě. V následujícím roce přešel do sladovny vytážkárny v Brandýse nad Labem.\n\nV roce 1961 nastoupil na základní vojenskou službu. Avšak po dvou měsících dostal modrou knížku a ze zdravotních důvodů se vrátil do civilu. Poté přešel do tehdejších Pražských pivovarů a protože nemohl ze zdravotních důvodů vykonávat mistra ve sladovně, byl zařazen do pivovaru Braník, na funkci normovače. Během působení v branickém pivovaru začal studovat Vysokou školu ekonomickou v Praze, fakultu národohospodářského plánování a v roce 1968 promoval.\n\nPoté přešel ve smíchovského pivovaru na pozici vedoucího útvaru ekonomiky práce a po dalších osmi byl jmenován ekonomickým náměstkem Pražských pivovarů. Po listopadu 1989 vykonává stejnou práci ve funkci finančního ředitele. Na přelomu let 1991 a 1992 se stal ředitelem pivovaru Měšťan, který v té době sídlil v pražských Holešovicích. Vybral si ke spolupráci sice mladého, ale již tehdy respektovaného pivovarského odborníka Petra Hauskrechta. Po kapitálovém vstupu britského pivovaru Bass do Pražských pivovarů F. Krakeš odešel.\n\nV roce 1994 se stal generálním ředitelem pivovaru Starobrno a od roku 2003 i předsedou představenstva. Za třináct let, kdy stál František Krakeš v jeho čele, bylo vybudováno a instalováno nové chlazení piva, vyměněny nevyhovující staré spilky za CK tanky, instalovány přítlačné tanky, instalována nová linka na stáčírně lahví, nová budova filtrace piva atd. A stejně významné změny postupně probíhaly i v marketingu, v systému prodeje piva atd. Mezi aktivity, které také výrazně napomohly zvyšování prodejů Starobrna byla i rozšířená péče o zákazníka a především výčepní.\n\nKdyž se poté změnila vlastnická struktura a novým vlastníkem pivovaru se stala nadnárodní společnost Heineken, ponechala ing. Krakeše ve vedení firmy. A také v tomto období se pivovar rozvíjel např. 140 milionovou investicí do nové varny.\n\nF. Krakeš dlouhodobě působil v Českém svazu pivovarů a sladoven. Zprvu jako místopředseda a později svaz byl zvolen jeho předsedou. Během jeho působení se podařilo prosadit získání Chráněného zeměpisného označení původu České pivo. Dále byl završen vstup do odborné, profesní instituce pivovarníků Brewers of Europe.\n\nF. Krakeš pedagogicky působil na Střední průmyslové škole potravinářských technologií v Praze, Podskalské ulici a byl členem doktorandské komise na Masarykově univerzitě v Brně.\n\nPo odchodu do důchodu v roce 2014 zakládá s Petrem Hauskrechtem a dalšími partnery Parní pivovar Hauskrecht v Brně. Pivovar za krátkou dobu na trhu získal nejen řadu ocenění, ale výrazně se zvýšila i jeho produkce.\n\n"}
{"id": "1452712", "url": "https://cs.wikipedia.org/wiki?curid=1452712", "title": "Kjóka Izumi", "text": "Kjóka Izumi\n\nKjóka Izumi (泉鏡花 \"Izumi Kyoka\") (4. listopadu 1873 Kanazawa – 7. září 1939 Tokio) vlastním jménem Kjótaró Izumi, byl japonský spisovatel románů, povídek a kabuki. Tvořil zejména v období před první světovou válkou. Je řazen mezi hlavní představitele japonského literárního žánru, pro který se vžil název gotické příběhy. Ve své tvorbě se pohyboval mezi symbolismem, hororem a romantismem. \n\nNarodil se 4. listopadu 1873 ve městě Kanazawa a pocházel z chudých poměrů. Navštěvoval anglicko-japonskou školu v Hokuriku, kterou provozovali křesťanští misionáři. Po studiích na střední škole odešel do Tokia, kde se mezi roky 1891–1894 věnoval studiu literatury pod vedením významného japonského spisovatele své doby Ozakiho Kojója. Od roku 1894 působil jako redaktor v novinách. O rok později vydal svá první díla Noční strážník a Operační sál, která se setkala s velkým ohlasem. Roku 1900 publikoval významnou novelu Mnich z hory Kója. V dalších letech následovaly knihy Jednoho dne na jaře, Svítání písně světla a Samienský kanál. Po roce 1910 se Izumi zaměřuje především na tvorbu divadelních her. Zemřel dne 7. září 1937 v Tokiu na rakovinu plic.\n\nJeho jméno nese významná japonská literární cena Kjóky Izumiho.\n\n\n"}
{"id": "1452713", "url": "https://cs.wikipedia.org/wiki?curid=1452713", "title": "Strukturální antropologie", "text": "Strukturální antropologie\n\nStrukturální antropologie je společenská věda, jejíž základy položil ve 20. století francouzský sociolog, filozof a antropolog židovského původu Claude Lévi-Strauss. Antropologie jako taková je věda o člověku, a má mnoho podoborů: fyzickou antropologii, sociální a kulturní antropologii, archeologii a lingvistickou antropologii. Strukturální antropologie spadá pod sociální antropologii. Zkoumá rozličné lidské kultury (etnika) a jejich vývoj v historii z pohledu jejich jednotlivých částí, například umění, jazyka, sociálních organizací nebo náboženství. Uplatňuje tedy v praxi při zkoumání strukturalismus.\n\nŽivot Léviho-Strausse úzce souvisí s vývojem této společenské vědy. Po studiu a krátkodobém přednášení na pařížském lyceu přijal nabídku na místo profesora sociologie na nově založené univerzitě v Sao Paulu v Brazílii. Několik let pak strávil mezi domorodci v pralesích Amazonie, kde zkoumal chování jednotlivých kmenů. Poté, co s jedním z polonomádských kmenů (Ňambikwárové) několik měsíců žil, shrnul své poznatky do knihy \"Smutné tropy\" (vyšla roku 1955). Nejspíš proto, že se jednalo o jeho první velkou terénní práci, nezaznamenala příliš velký úspěch.\n\nVýchozím bodem pro strukturální antropologii byla moderní lingvistika a důležitá pro její vývoj fonologie a sémiotika. Strukturální antropologie nahlíží na společnost jako na systém, jehož jednotlivé složky (náboženství etnika, jazyk, magie, umění, tradice, mýty) jsou mezi sebou propojeny pevnými vztahy. Když se tedy změní jeden prvek, následkem je řetěz změn i v ostatních prvcích (\"Sociologická encyklopedie\"). Vše podle Lévi-Strausse souvisí se vším. Na příkladech různých přírodních (primitivních) lidských společenství v Oceánii, Číně a především Jižní Americe, kde prováděl výzkum osobně, sbíral poznatky. Byl toho názoru, že k těmto modelům společností, které čítaly obvykle pouhých pár tisíc obyvatel, lze přirovnat celou lidskou společnost na světě (\"Strukturální antropologie\", Lévi-Strauss). Ve svém výzkumu se Lévi-Strauss zaměřoval na důvody vzniku sociálních institucí, jako jsou mýtus, hra nebo obřad a hledal, jaké potřeby domorodce vedou k dodržování těchto institucí. Vztah mezi biologickými potřebami společnosti a jejími sociálními institucemi je podle něj vlastně vztah mezi přírodou a kulturou.\n\n\nProblematice strukturální antropologie se Claude Lévi-Strauss věnuje v knize \"Strukturální antropologie\", která má formu sborníku. Autor v ní shrnuje to nejpodstatnější v 15 článcích členěných do 6 okruhů: Strukturální antropologie, Jazyk a příbuzenství, Sociální organizace, Magie a náboženství, Umění, Problémy metody a výuky. Každý článek je psán trochu jinou formou, vzhledem k různým dobám vzniku (články pocházejí z let 1945 až 1957).\n\nPrvní okruh je tvořen pouze jednou statí – Úvod historie a etnologie. Lévi-Strauss zde porovnává jejich přístup a metody. V druhé částí autor rozebírá jazykovědu a strukturální lingvistiku, také vztah jazyka a společnosti. Do třetí části autor implementuje své poznatky z Jižní Ameriky a zabývá se různými sociálními organizacemi. Přibližuje čtenářům sociální struktury ve střední a východní Brazílii, zkoumá duální systém. Další část se věnuje magii a náboženství: úvodní článek Čaroděj a jeho magie obsahuje rozbor textu indiána, který se stal šamanem, aby zjistil, jakým způsobem „podvádějí“. Lévi-Strauss dále pokračuje textem ohledně účinnosti symbolů a mýtů ve společnosti, hovoří také o psychoanalýze. V okruhu umění (V.) se omlouvá za hledání souvislostí mezi prostorově i časově vzdálenými společnostmi, zároveň ale přiznává, že to mělo i pozitivní přínos (jako například zdvojené zobrazení v umění Ameriky a Asie). Poslední, šestý okruh, je spíše formální, zabývá se metodami, výukou a problémy, které bádání přineslo. Součástí knihy jsou také doslovy, konkrétně ke kapitolám III, IV a XV, poznámky, a černobílá obrázková příloha.\n\n"}
{"id": "1452715", "url": "https://cs.wikipedia.org/wiki?curid=1452715", "title": "Seznam dílů pořadu Výlety do minulosti", "text": "Seznam dílů pořadu Výlety do minulosti\n\nSeznam dílů pořadu Výlety do minulosti uvádí přehled jednotlivých částí tohoto pořadu vysílaného internetovou televizí Stream.cz.\n\n"}
{"id": "1452717", "url": "https://cs.wikipedia.org/wiki?curid=1452717", "title": "Tábor smůly", "text": "Tábor smůly\n\nTábor smůly je humoristická kniha pro mládež, kterou napsal Jaroslav Foglar. Jde o soubor volně provázaných zábavných historek ze života skautského oddílu, doplněný o autorovy zážitky z dětského pobytu ve Švýcarsku. Psán je v ich-formě z pohledu skautského vedoucího, tedy samotného Foglara (Jestřába). Objevují se zde některé motivy, které Foglar zpracoval i jinde, např. v komiksu Rychlé šípy (historka se strašením v klubovně).\n"}
{"id": "1452721", "url": "https://cs.wikipedia.org/wiki?curid=1452721", "title": "Los americký", "text": "Los americký\n\nLos americký (\"Alces americanus\") je druh losa. Žije v lesích Kanady, Aljašky a také v severovýchodní Asii. Je blízkým příbuzným losa evropského (\"Alces alces\").\n\nBývá popisováno sedm poddruhů:\n\n\nSpolečně s losem evropským se jedná o největší zástupce jelenovitých. Jejich tělo měří na délku mezi 240 a 310 cm, kohoutková výška je 140–235 cm. Váha se pohybuje od 200 do 825 kg, záleží na poddruhu. Samice jsou menší a lehčí, než jejich protějšky. Typické pro oba druhy losů je lopatovité paroží pokryté jemnou kůží, které každý rok shazují.\n\nMají šedohnědou až černou srst., která na krku tvoří hřívu.\n\nObývají východní Kanadu, Novou Anglii, severní New York, Nové Skotsko, Čínu, Mongolsko, Severní Koreu a Rusko. Na začátku 20. století byla malá populace dovezena i na Nový Zéland, kde ale nakonec vymřela. Vyhledávají smíšené a borové lesy.\n\nLosi žijí většinu roku sami, v období páření se shlukují dohromady. Samice bez mladých jsou vůči lidem většinou mírné.\n\nMladí losi jsou na svých matkách závislí asi do 10 až 11 měsíců, kdy se o sebe již dokáží sami postarat.\nLovecká doba je od podzimu až do zimy.\n"}
{"id": "1452736", "url": "https://cs.wikipedia.org/wiki?curid=1452736", "title": "Mezőtúr", "text": "Mezőtúr\n\nMezőtúr [mezétúr] je město v Maďarsku, nacházející se na jihovýchodě župy Jász-Nagykun-Szolnok. Nachází se těsně při hranicích s župou Békés, asi 41 km jihovýchodně od Szolnoku. Je správním městem stejnojmenného okresu. V roce 2018 zde žilo 16 086 obyvatel.\n\nMezőtúrem prochází řeka Hortobágy-Berettyó-főcsatorna, která se v jeho oblasti rozšiřuje (v nejširším místě je široká 258 m, oproti její obvyklé šířce 39 m). Poblíže jsou též města Gyomaendrőd, Szarvas a Túrkeve. Městem procházejí silnice 46, 4202, 4628, 4631 a 4632. Nachází se zde židovská synagoga s muzeem.\n"}
{"id": "1452741", "url": "https://cs.wikipedia.org/wiki?curid=1452741", "title": "Antiscientismus", "text": "Antiscientismus\n\nAntiscientismus (z řeckého αντι – anti (proti) a latinského \"scientia\" – vědění) je kritický myšlenkový proud poukazující na omezenost či jednostrannost vědeckého poznání. Antiscientický postoj totiž neuznává možnost vědeckých postupů či metodologií k vyvozovaní všeobecné znalosti či praktické aplikaci. Přesvědčení antiscientistů vězí ve vědeckém redukcionismu jako prostředku k všeobecnému poznání.\n\nAntiscientický přístup k souzení vědeckých metod a poznatků je možno dělit na dvě podoby, dle jejich kritických reakcí. Umírněný postoj soudu zastává názor nedostatečnosti vědeckých poznatků, a to i přes nespornost jejich dosavadních výsledků; tento postoj je typický zejména pro filozofii a fenomenologii Edmunda Husserla či jeho žáka a nástupce Martina Heideggera. Oproti tomu radikálnější kritický přístup se řídí tím, že věda je chybná ve všech směrech jejích poznání; dále rozvinuto v dílech postmoderních či poststrukturálních. Tento přístup je dále podporován i určitými sympatizanty genderových studií.\n<br>Počátek antiscientismu lze datovat do 18. století, kdy vznikl jako odezva na vědecký materialismus. V tehdy osvícenské době se totiž objevil „ideál jednotného systému všech věd“. Existovala zde však jistá obava z pojmu, neboť zužoval rozum a vědu do jednoho všestranného systému, který ve své podstatě omezoval zorné pole tehdejšího vědění.\n\nTehdejší antiscientický přístup vytyčil základy odmítání vědy. Jeho hlavní koncepcí bylo odmítání vědeckého modelu prosazujícího, že jen věda, která je jistým způsobem měřitelná či klasifikovatelná, je skutečná. V kombinaci s vědeckým pozitivismem nezpochybňují realitu neměřitelných jevů, naopak věří, že tyto jevy by ve vědeckém výzkumu neměly být měřené. Doposud však tento teoretický základ není ve vědecké komunitě dominantní či konsenzuální jako základ pro vědeckou metodu (viz filozofie vědy).\n\nV oblasti filozofie jsou námitky proti vědě často námitky ohledně role redukcionismu ve vědě. Například v oblasti psychologie, jak redukcionisté, tak antiredukcionisté, souhlasí s tím, že nemolekulární vysvětlení se nemusí nutně zdokonalovat, pokud jej korigujeme nebo zakládáme na vysvětlení molekulárním.\n\nDále epistemologický antiredukcionismus například předpokládá, že vzhledem k omezené lidské kapacitě možného mentálního myšlení není v lidských silách pochopit fyzikální vysvětlení mnoha složitých jevů a fenoménů, i kdyby lidé znali zákony, jimiž se tyto jevy řídí.\n\nNázor mnoha filozofů zabývajících se touto problematikou je rozdělen v otázce, zda je redukce optimální vědecká strategie k pochopení fenoménů. Přesto se však mnozí shodují v problematice vědeckého výzkumu a doufají v jiné možnosti zdůvodnění, než je dosavadní metoda rozložení problému na částice. Tento názor vychází převážně z obav ohledně koncepce nepoznané reality, ta totiž ovlivňuje možnou správnost skutečností všech dosavadních měření.\n\nV oblasti společenských věd popsal sociolog Thomas Gieryn jisté antiscientisty jako strůjce fantazijních idejí o vědě, které však ohrožují dosavadní důvěryhodnost faktického, empirického vědeckého poznání. Jedná se o typ vědců, kteří ve snaze o dekonstrukci vědy upustili od jejich příslušnosti. Zůstává zde však otázka, kolik vědců společenských věd odpovídá standardnímu ideálu etického, racionálního, nezaujatého, skeptického myslitele. V oblasti vědy totiž dochází k častému problému „unešení se vlastní teorií“, ten se vyznačuje ztrátou vědeckých hodnost a často je to poté pouze reputace těchto vědců, která hájí jejich práci, oproti jejím empiriím.\n\nLevicové ideologie čerpají z poznatků antiscientismu, přičemž využívají argumentu, že vědecké poznání ne vždy reprezentuje skutečné poznaní, ale pouze odráží ideologii dominantních skupin ve společnosti. Ty poté aplikují do svých ideologií. Věda je tedy v tomto směru spojována s politickou pravicí a je vnímána jako systém, který je konzervativní a konformní, který tlumí inovaci, odmítá změnu a chová se diktátorsky. Dá se vyložit i tak, že věda má buržoazní a eurocentrický světový pohled.\n\nMnoho dalších vědeckých oborů, které stojí na obou stranách jak biologických, tak sociologických věd se setkalo s odporem levice. Toto je zapříčiněno zejména spojováním těchto věd s vědeckým rasismem a neokolonialismem.\n\nPravicové ideologie datují počátek antiscientického smýšlení k reakci romantismu na osvícenství. Vymezovalo se převážně srovnáním k romantismu, který je často nazýván jako smýšlení, jež vyzdvihovalo intuice, vášeň a organické spojení s přírodou jako hlavní hodnoty. Naopak považovalo racionální uvažování pouze za výtvor lidského života. V tu dobu vzniklo mnoho antiscientických, konzervativních polemik, jako třeba o evoluci či moderní kosmologii, vyučovaných na středních školách, které se vyznačovaly pravicovým smýšlením.\n\nCharakteristický rys antiscientismu spojovaného s pravicí je přiklánění se a využívání konspiračních teorií jako nástroje k vysvětlení, proč vědci věří v to, v co věří. Je to pokus o podrytí jistoty nebo síly, které jsou obyčejně s vědou spojovány.\n"}
{"id": "1452751", "url": "https://cs.wikipedia.org/wiki?curid=1452751", "title": "Zebra Crawshayova", "text": "Zebra Crawshayova\n\nZebra Crawshayova (\"Equus quagga crawshayi\") je poddruh zebry stepní.\nZebry Crawshay mohou být odlišeny od ostatních poddruhů zebry. Zebra Crawshayova má velmi úzké proužky ve srovnání s jinými formami zebry stepní. \n\nPochází z východní Zambie, východně od řeky Luangwa, Malawi, jihovýchodní Tanzanie, a severním Mosambiku.\n"}
{"id": "1452754", "url": "https://cs.wikipedia.org/wiki?curid=1452754", "title": "Mezitím", "text": "Mezitím\n\nMezitím (orig. Meanwhile) je 26. díl sedmé série amerického animovaného seriálu Futurama. Jedná se o poslední díl celého seriálu.\n\nNa zábavním parku na měsíci málem umře Leela, a tak Fry dostane strach, že by ji mohl ztrati, tak ji chce požádat o ruku. Profesor vytvoří tlačítko, které umí čas vrátit o 10 sekund zpět. (Což je z vědeckého hlediska nesmysl). Profesorův vynález ukradne Fry a pomocí něj a Bendera ukradne drahý prsten pro Leelu. Následně pozve Leelu na večeři, kde schová prsten do škeble. Škeble ji ale ukousne ruku a Fry vrátí čas, následně ji požádá o ruku, ale nechce aby mu nyní něco říkala,ale aby si to rozmyslela a buď přišla že si ho chce vzít na Vampire State Building, nebo ať nepřijde. Následující den na Vampire State Building se Friovi díky stálému vracení času posunou hodinky a myslí si, že na něj Leela zapomněla a nemá ho ráda. Proto skočí z balkónu budovy. Leela však přichází včas a vidí jak Fry padá. Fry si uvědomí chybu, ale už je moc pozdě na vrácení času, padal moc dlouho, nyní stále mačká tlačítko, které ho ale vrací zpátky v čase když už skočil. Profesor mezitím ukáže ostatním svoji časovou kapsu díky které na někoho kdo v ní je nepůsobí vrácení času, ale když do ní vleze a stále Fry mačká tlačítko zjistí že nesmí vylézt, jelikož před 10 sekundami neexistovaly a vymazalo by je to. Mezitím, ale Fry upustí tlačítko a začne ho mačkat Leela. V tu chvíli přijdou na pomoc profesor a zbytek Planet Express. Ovšem profesor vyběhne a Leela, nevědoucí zmáčkne tlačítko. Tím zabije profesora, ale zachrání Frye, ten ale bohužel dopadl na tlačítko, zničil ho a zastavil čas navždy. Nikdo krom něj a Leely se nehýbe, také kolem nich létá modrý záblesk, tomu ale moc nevěnují pozornost. Leela a Fry mezitím se spolu vezmou a zestárnou. Projdou celý svět pěšky a když konečně jako hodně staří důchodci vylezou na Vampire State Building, aby si užili ten výhled a sklenku, na kterou měli zajít už hodně dávno. Náhle ale se ze záblesku stanou tunely rozsáhlé po celém světe a z konce vyskočí profesor. Ten po menší rozprávce opraví tlačítko a zeptá se Frye a Leely, že když zmáčkne tlačítko tak prožijí celý život znovu a vrátí čas do doby než tlačítko stvořil, jestli to chtějí udělat. Oni si nostalgicky řeknou: \"Tak co, dáme si to ještě celé jednou?\". Profesor zmáčkne tlačítko. Tím končí díl a celý seriál.\n\nNa konci tohoto dílu profesor řekne, že se vše vrátí do doby před sestrojením časového tlačítka, ale po odvysílání pustily televize první díl první série. Někteří lidé si myslí že se příběh vrátí na úplný začátek, ale smysluplnější je že se vše vrátí pouze do času před sestrojením časového tlačítka, a tak všichni žijí svůj život dále. \n"}
{"id": "1452755", "url": "https://cs.wikipedia.org/wiki?curid=1452755", "title": "Rivian", "text": "Rivian\n\nRivian Automotive LLC (do roku 2011 též Mainstream Motors a Avera Motors) je americká automobilka sídlící ve městě Plymouth ve státu Michigan. Založena byla v roce 2009 RJ Scaringem, absolventem MIT s původní myšlenkou vývoje sportovního automobilu s nízkou spotřebou paliva. Scaringe tuto myšlenku následně přehodnotil a začal se věnovat vývoji elektromobilů. V roce 2016 firma zakoupila bývalou továrnu Mitsubishi ve městě Normal (Illinois). Koncem roku 2018 poté společnost představila dva čistě elektrické vozy; Rivian R1T, Rivian R1S, jejichž produkce je plánována na rok 2021.\n"}
{"id": "1452757", "url": "https://cs.wikipedia.org/wiki?curid=1452757", "title": "Nedomyšlená společnost (kniha)", "text": "Nedomyšlená společnost (kniha)\n\nNedomyšlená společnost je kniha českého sociologa Jana Kellera vydaná poprvé v roce 1992. Autor v knize zaujímá negativní postoj k tvrzení, že současná společnost je rozumná. Na mnoha místech srovnává moderní společnost se společností před nástupem osvícenství a pomocí určitých sociologických fenoménů poukazuje, že se lidská společnost nevyvíjí zcela racionálně dle očekávání osvícenců. \n\nAutor dílo zahajuje tvrzením, že: \"„… lidé našeho kulturního okruhu jsou po dobu posledních dvou či tří století systematicky přesvědčováni o tom, že společnost, ve které žijí, je vrcholně rozumná.“\" V celém díle pak na konkrétních fenoménech (slušnost, rodina, svátky, rituály a rutina a organizace) popisuje, proč je toto přesvědčení společnosti o vlastní rozumnosti chybné. Hlavními důvody je dle Jana Kellera současná nekompatibilita centralizace moci a byrokratizace s iracionálními prvky lidského myšlení a některými socializačními prvky.\n\nPodle Jana Kellera je slušnost jedním z prostředků k dosažení individuálních cílů v době, kdy násilí přestalo být vždy akceptovatelné. Tato slušnost se vyvíjela na knížecích dvorech a původně platila pro vyšší vrstvy, jejichž sociální a mocenský úspěch byl zcela závislý na přízni panovníka. Pro úspěch museli jednotlivci vystupovat slušně, aby získali vládcovy sympatie. S centralizací moci a byrokratizací mocenské správy došlo k rozšíření slušného vystupování do celé společnosti, kdy se spravovaní tímto chováním snažili získat přízeň úředníků, kteří spravovali jejich záležitosti. \nS rozvojem byrokracie moderních států ovšem byrokraté musí k občanům přistupovat nezaujatě. Dochází k odlidštění správy. To vytváří dojem, že slušné chování ve vztahu k moci nedává jednotlivci žádné výhody. Tato skutečnost následně podrývá snahu člověka chovat se slušně, což může být sociálně nebezpečné.\n\nPředstavitelé moderních států dle autora tvrdí, že rodina je základem státu, a proto o ni musí pečovat. Před nástupem centralizovaného státu zastávala rodina v životě jednotlivce klíčové postavení – zabezpečovala jej ekonomicky, zajišťovala mu ochranu a vzdělání. V moderní společnosti ovšem většinu těchto funkcí přebírá stát, čímž oslabuje smysl rodiny. To je dle autora jeden z důvodů současného rozpadu rodiny. Ve stejnou chvíli ovšem rodina skutečně dle Jana Kellera funguje jako základ státu, protože jednotlivce socializuje a vychovává. Pro stát a moderní společnost je proto nerozumné, aby svým působením podrývaly funkci rodiny, protože tím zároveň podrývají své vnitřní fungování.\n\nPři rozebírání funkce svátků dochází autor k závěru, že svátky společnosti a jednotlivci v historii slouží ke stmelení a k identifikaci jednotlivce s komunitou. Následně rozebírá, proč moderní společnost svátky slaví, jelikož se zdánlivě jedná o iracionální prvek. Společnost se nicméně bez svátků a oslav nadpřirozena nemůže obejít, jelikož tato iracionalita nezpochybnitelně patří k lidskému myšlení.\nStát tedy udržuje svátky proto, aby sdružovaly společnost. V současné době nicméně jejich struktura a organizace ze strany státu společnost nesdružuje, ale naopak individualizuje. Svátky tedy neslouží svému účelu, nýbrž umožňují jednotlivci spíše únik od společnosti.\n\nČlověk dle autora není vždy racionální, protože se mu to mnohdy nevyplatí a také je často ovládán emocemi. S iracionalitou souvisí rituály a rutina. Ty představují naučené chování a úkony, které nevyžadují příliš energie. Rituály se od rutiny liší tím, že v sobě obsahují prvek obřadnosti a úcty, který je klíčový a který nenajdeme v rutinním chování. Mj. jsou rituály člověkem prováděny pro uspokojení sociálních a komunikačních potřeb, neboť jsou záležitostí skupinovou.\nOsvícenská společnost se některých typů rituálů pokusila zbavit (např. rituálů náboženských), částečně je přetvořila a zároveň nastolila kult individualismu. Jedním z rituálů, který je v současné společnosti zakotven, je rituál vzájemné úcty, kterou si jednotlivci prokazují, protože se uznávají jako rovnocenní. Zároveň ze společnosti částečně vymizel prvek kolektivního uctívání bohů. Tato absence kolektivních rituálů sice dle autora každého povýšila na úroveň bohů, ale zároveň atomizovala společnost a vyvolala v jednotlivcích pocit opuštěnosti. Člověk ovšem potřebuje pocit sounáležitosti, který se vytváří skrze rituály. Proto je mnohdy nucen vyhledávat masové komunity, které provádějí rituály a vytvářejí pocit sounáležitosti. Jedná se především o masová hnutí s jednotícím prvkem rasy, politické ideologie, národa či třídy. Příslušnost k těmto skupinám pak může člověka přivést k iracionálnímu a jemu jinak nepřirozenému chování.\n\nVelké organizace vznikaly souběžně s nástupem osvícenství. To si kladlo za cíl vymyslet systémy, které eliminují nedostatky lidského jednání. Vznik velkých organizací měl vést k zefektivnění lidské správy a práce – byl to především vznik byrokracie, přísně předepsaných pravidel a postupů a hierarchizované správy, které měly vést k odstranění chyb v lidském úsudku a zneužití moci. Jelikož jsou však organizace tvořeny pouze lidmi, tak osoby ve všech vrstvách hierarchie stále postupují iracionálně. Jednotlivé vrstvy a jednotlivci v nich také často soupeří mezi sebou, a to nejen proto, že by následovali své vlastní zájmy, ale také proto, že si kvůli přílišné strukturalizaci nerozumí. To vše vede k zablokování složitých byrokratických procesů a fungování organizací.\n\n\n"}
{"id": "1452761", "url": "https://cs.wikipedia.org/wiki?curid=1452761", "title": "Grand Prix Ruska 2016", "text": "Grand Prix Ruska 2016\n\nGrand Prix Ruska 2016 (oficiálně 2016 Formula 1 Russian Grand Prix) se jela na okruhu Sochi Autodrom v Soči v Rusku dne 1. května 2016. Závod byl čtvrtým v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1452762", "url": "https://cs.wikipedia.org/wiki?curid=1452762", "title": "Tajemná Řásnovka", "text": "Tajemná Řásnovka\n\nTajemná Řásnovka je dobrodružná kniha pro mládež, kterou napsal Jaroslav Foglar. Popisuje peripetie formování chlapeckého klubu v městské čtvrti Řásnovka (skutečnou pražskou Řásnovkou jen inspirované). \n\nBylo to první z pětice děl, která Foglarovi vyšla v 60. letech po téměř dvacetileté pauze vynucené komunistickou cenzurou.\n\nJindra Sochor je čestný a citlivý chlapec, který trpí hádkami svých rodičů a nemůže se soustředit na učení. Učitel chemie mu hrozí propadnutím a on v zoufalství uteče z domova. Dostane se do jemu neznámé čtvrti zvané Řásnovka a při přespání v nějakém dvoře natrefí na dvojici výrostků, kteří zde něco schovávají. Jindrovi druhého dne dojde neudržitelnost jeho situace a podpořen svým chápajícím učitelem Holasem se vrátí domů. Na okouzlující Řásnovku ale nemůže zapomenout, a když jeho otec rozhodne, že Jindra musí školy nechat a jít do učení, vybere si Jindra truhlářskou dílnu právě v Řásnovce. Ke svému zděšení však zjistí, že jeden tamní učeň Finťula je jedním z podezřelé dvojice, kterou tehdy přistihl při ukrývání balíku. Ten mezitím z úkrytu zmizel a Finťula podezřívá Jindru. Nemůže mu nic dokázat, ale od té chvíle mu dělá samé nepříjemnosti. \n\nJindra se snaží najít v Řásnovce nějaké kamarády a dostane se do party čtyř hochů, Míry, Ríši, Otíka a vedoucího Vildy. Ti ještě nemají název ani klubovnu, ale všechno úsilí věnují jejímu hledání. Během různých situací se Vilda projevuje jako sobecký a vznětlivý autoritář, který v charismatickém a uvážlivém Jindrovi vidí ohrožení své vůdcovské pozice. Přestože ten nic takového nemá v úmyslu, svou přirozenou autoritou si získá ostatní hochy a Vilda nakonec po prudké hádce z party uraženě odejde. Zbylá čtveřice si dá název Stráž Řásnovky a vytkne si cíl bránit mezi dětmi v Řásnovce pořádek a spravedlnost. Nakonec se jim podaří i najít klubovnu, na půdě domu kde bydlí Otík.\n\nKlub nějakou dobu prosperuje, rozšíří se o další členy a uspořádá závody na vozíčcích, které mu přinesou velkou popularitu. Zároveň ale musí neustále čelit nepřátelství, pomluvám a sabotážím ze strany Finťuly, jeho kumpána Lipka a také zhrzeného Vildy, který Jindru nenávidí a přidá se k nim. Této trojici se podaří poštvat proti klubu obyvatele Otíkova domu a Stráž Řásnovky je ze své klubovny nakonec vyhozena. Při dalším zoufalém hledání se seznámí s chlapcem Vendou zvaným Koníčkář, který jim ukáže místnost u stájí, kde by se mohli scházet.\n\nNedlouho poté Stráž osloví Tonda Menčík - vynálezce stolní hry Fan-tan, která je v Řásnovce všeobecně oblíbena, a jeden podnik ji nyní chce začít vyrábět a prodávat. O autorství a tedy i honorář se však hlásí Menčíkův spolužák Hřivnas, jehož příspěvek ke hře byl ovšem zanedbatelný. Zakřiknutý Menčík prosí Stráž Řásnovky o pomoc proti této nespravedlnosti. Ukáže se však, že jeho sešit s poznámkami, jediný důkaz jeho autorství, mu někdo stihl odnést z bytu - má v tom prsty parta Arny Bidmanna, další rival Stráže Řásnovky. Nastává dramatický závod o nalezení sešitu a jeho doručení do redakce novin předtím, než bude autorství definitivně přiznáno Hřivnasovi. Jindrovi a spol. velmi pomůže Ríšova sestra Blanka a její dívčí klub Pomněnky a věc se nakonec podaří. Hřivnas je znemožněn a Bidmannova parta také, zatímco Stráži Řásnovky se v novinách dostane velké pochvaly. Menčík obdrží na honoráři značnou sumu peněz, kterou vděčně věnuje klubu, do něhož byl sám mezitím přijat, na pořízení konečně pořádné klubovny, která bude jen jejich.\n"}
{"id": "1452764", "url": "https://cs.wikipedia.org/wiki?curid=1452764", "title": "Doprava v Thajsku", "text": "Doprava v Thajsku\n\nDoprava v Thajsku je systém způsobu dopravy lidí a nákladu v této asijské zemi. Je různorodá, přičemž nedominuje žádný konkrétní typ. Autobusová doprava převažuje při přepravě na dlouhé vzdálenosti, zatímco na venkově je dlouhodobě užívána železnice. Thajská vláda v budoucnu plánuje dopravní infrastrukturu rozšířit vybudováním vysokorychlostní železnice. Pro přepravu nákladu se používá hlavně silniční doprava.\n\nPro dopravu osob na krátké vzdálenosti jsou běžně používány motocykly. V Bangkoku, Pattaye a jiných velkých městech jsou provozovány motocyklové taxislužby (tzv. „moto-taxi“). Ve městech je hojně využívána přeprava tuk-tuky – motorovými tříkolkami se sedátkem za řidičem. Jejich výhodou je nízká cena. První linka nadzemního metra v Bangkoku byla otevřena v roce 1999 a denně tento systému v roce 2018 přepravil kolem 650 000 cestujících.\n\nPřeprava soukromými automobily v 21. století prudce vzrostla. V roce 2015 bylo v Bangkoku registrováno 9 milionů automobilů, přičemž zdejší silnice dokáží zvládnout provoz maximálně 1,5 milionu vozidel. Dopravní zácpy jsou ve městě velmi častým jevem.\n\nVnitrostátní letecká doprava zaznamenala od roku 2010 nárůst popularity, většinou díky rozšiřování nabídky nízkonákladových dopravců, jakými jsou například Thai Air Asia a Nok Air. Lodní doprava je provozována v oblastech splavných vodními kanály. Ve venkovských oblastech se používají různé domácí dopravní prostředky, někdy i sloni.\n\nŽelezniční dopravu v Thajsku zabezpečuje státní dopravce State Railway of Thailand (SRT). Vlaky z Bangkoku odjíždí z Bangkok Railway Station (\"neoficiálně\" stanice Hua Lamphong). Infrastrukturu představuje okolo 4500 kilometrů kolejí, přičemž kromě Airport Link jsou všechny úzkorozchodné (1000 mm). Většina tratí je jednokolejná, ale některé důležité úseky v okolí Bangkoku jsou dvoukolejné či trojkolejné.\n\nVeřejnost dlouhodobě vnímá SRT jako neefektivní a konzervativní. Vlaky mají většinou zpoždění a většina vybavení je stará a špatně udržovaná. SRT je i navzdory státním dotacím každý rok ve ztrátě, což z ní činí nejhůře hospodařící thajskou státní firmu. V roce 2017 hospodařila se ztrátou 17 miliard bahtů.\n\nDo sousedních zemí vedou tři tratě. Trať do Malajsie využívá stejný rozchod 1000 mm, podobně jako trať do Laosu, která přes řeku Mekong prochází po Mostě přátelství. Trať spojující Thajsko s Kambodžou byla znovuotevřena v roce 2018, po 45 letech. Trať do Myanmaru zanikla.\n\nŽelezniční dopravu v Bangkoku přestavují dálkové linky a některé příměstské vlaky, které jezdí během špičky, ale počet cestujících zůstává dlouhodobě nízký.\n\nV Bangkoku se nacházejí tři systémy hromadné dopravy:\n\n\nV březnu 2016 thajská vláda schválila nový projekt lehkého metra v provincii Khon Kaen. První fází projektu bude 26 kilometrů dlouhá severo-jižní trať (\"North-South Railway\"). Tato oblast byla dříve obsluhována autobusy. \"Office of Transport and Traffic Policy and Planning\" (OTP) v únoru 2018 dokončila studii proveditelnosti. Hlavním investorem a provozovatelem má být soukromá společnost \"Khon Kaen Think Tank\". Výstavba systému by měla trvat dva roky a stát 15 miliard bahtů (395 milionů EUR).\n\nSystémy hromadné dopravy byly sice navrženy i v ostatních provinciích, ale zatím nebyly schváleny.\n\nPodle údajů BBC z roku 2017 je v Thajsku 462 133 silnic, většinou zpevněných. Je zde registrováno 37 milionů vozidel, z nichž 20 milionů jsou motocykly.\n\nNa thajských silnicích zemře každý den 66 lidí, což představuje jednoho člověka každých 22 minut. 7 z nich jsou děti. Podle Světové zdravotnické organizace (WHO) jsou thajské silnice druhými nejsmrtelnějšími na světě. Nejvíce lidí zahyne na motocyklech (73 %), což představuje 48 z celkových 66 mrtvých denně. Za nimi s 13 % procenty následují automobilisté a chodci (8 %). Řidiči nákladních automobilů a cyklisté představují 2 %. \n\nNejnebezpečnějšími obdobími pro cestování jsou Nový rok a Songkran. Během Songkranu (11. – 17. duben) v roce 2016 zemřelo 442 a zraněno bylo 3656 lidí. Počet obětí během Nového roku 2017 (29. prosince 2016 – 4. ledna 2017) byl 478, počet zraněných 4128. V tomto období v roce 2016 zemřelo 380 lidí, přičemž statistiky úmrtnosti z let 2007 až 2017 jsou následující: 449 v roce 2007, 401 v 2008, 357 v 2009, 347 v 2010, 358 v 2011, 321 v 2012, 365 v 2013, 366 v 2014, 341 v 2015, 380 v 2016 a 478 v 2017. Jako největší problém se jeví lhostejnost vůči dodržování silničních předpisů. \"Collaborating Centre for Injury Prevention and Safety Promotion\" Světové zdravotnické organizace zjistilo, že pouze 4 % lidí, kteří poruší silniční předpisy, pokutu zaplatí a pouze 20 % porušovatelů zákona pokutu dostane, což může povzbuzovat řidiče v ignorování předpisů.\n\nAutobusy jsou častým způsobem přepravy lidí, nákladu ale i poštovních zásilek a jsou nejpopulárnější při cestování na delší vzdálenosti. V zásadě se regionální autobusy v Thajsku dělí na dvě kategorie:\n\n\nV Bangkoku je hlavním dopravcem \"Bangkok Mass Transit Authority\" (BMTA). Linky vedou napříč městem a na předměstí. Mnoho autobusových tras je v Bangkoku obsluhováno několika soukromými společnostmi, které někdy kopírují linky BMTA.\n\nBangkok BRT je systém metropolitních autobusů v Bangkoku. Z původně pěti plánovaných tras je od roku 2010 v provozu jen jedna: šestnáctikilometrová trasa má 12 zastávek.\n\nMezi další možnosti dopravy v Thajsku patří tuk-tuky, taxíky (v listopadu 2018 jich bylo celostátně registrováno 80 647), dodávky (minibusy) a songthaewy (minivany s otevřenou korbou a lavicemi k sezení).\n\nThajsko má 101 letišť, z nichž 63 má zpevněné vzletové a přistávací dráhy. Heliportů je v zemi 7.\n\n\nNárodními aeroliniemi jsou Thai Airways International, založené v roce 1960. Bangkok Airways se specializují převážně na asijské destinace. Mezi nízkonákladové letecké společnosti, které jsou rozšířeny od roku 2003, patří například Thai Smile, Thai AirAsia, Thai AirAsia X, Thai Lion Air, Thai VietJet Air a Nok Air.\n\nV Thajsku se nachází 4000 km vodních kanálů, z nichž 3701 je splavných loděmi s ponorem do 0,9 metru. Existuje také mnoho malých vodních cest splavných menšími loděmi s mělkým ponorem, například čluny.\n\nHlavní tepnou v Bangkoku je řeka Menam-Čao-Praja (\"Chao Phraya\"). Fungují na ní trajekty, vodní taxi (\"Chao Phraya Express Boat\") a čluny. Obyvatelé využívají místní, zrychlené (\"angl. Semi-express\") a expresní linky, i když křivolaké toky řek mohou způsobit, že cesta na nich je delší než autobusem. Na loď se dá nastoupit z mnoha stanovišť podél řeky.\n\nTrajektová spojení jsou dostupné mezi stovkami ostrovů a pevninou a také přes řeky, například Čao-Praja a Mekong.\n\nDoprava po moři v Thajsku je možná v Thajském zálivu a po Andamanském moři.\n\nSeznam linek:\n\n\n\nOd roku 2010 loďstvo Thajského obchodního loďstva sestávalo z 363 lodí (1000 BRT a více), s celkovou kapacitou 1 834 809 BRT/2 949 558 DWT. \n\nPodle typu zahrnovalo 31 lodí na sypký náklad, 99 nákladních lodí, 28 chemických a 114 ropných tankerů, 18 kontejnerových lodí, 36 lodí pro přepravu zkapalněného plynu, 1 osobní loď, 10 lodí pro cestující i náklad, 24 chladírenských nákladních lodí, 1 loď roll-on/roll-off a 1 další osobní loď.\n\nV Thajsku se nachází 5 900 km plynovodů, 2 km potrubí pro plynový kondenzát, 85 km potrubí pro zkapalněný ropný plyn, 1 km ropovodu a 1097 km potrubí pro ropné produkty.\n\n"}
{"id": "1452770", "url": "https://cs.wikipedia.org/wiki?curid=1452770", "title": "Grand Prix Španělska 2016", "text": "Grand Prix Španělska 2016\n\nGrand Prix Španělska 2016 (oficiálně Formula 1 Gran Premio de España Pirelli 2016) se jela na okruhu Circuit de Catalunya v Montmeló ve Španělsku dne 15. května 2016. Závod byl pátým v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1452777", "url": "https://cs.wikipedia.org/wiki?curid=1452777", "title": "Poklad Černého delfína", "text": "Poklad Černého delfína\n\nPoklad Černého delfína je dobrodružná kniha pro mládež, kterou napsal Jaroslav Foglar. Pojednává o dvou kamarádech Standovi a Lojzkovi, kteří vstoupí do radlického turistického (obdoba skautského) oddílu. Na rozdíl od jiných Foglarových románů je děj konkrétně lokalizován do Prahy, zejména do ulic Starého Města.\n\nStanda Melichar a Lojzek Nosek jsou kamarádi, kteří se toulají po městě a touží zažívat nějaká dobrodružství. Jednou se přimotají ke skautské hře v ulicích a pomůžou chlapci Jindrovi ohroženému přesilou násilnické party „Stepních vlků“. Tak se seznámí s oddílem a nakonec vstoupí do Modré družiny, která má zrovna volná místa. S Jindrou sdílí jeho výbušné tajemství, že totiž při zmíněném přepadení ztratil družinovou kroniku. Standa s Lojzkem Jindru v oddíle kryjí výmluvami, že mají kroniku od něj půjčenou, aby se seznámili s historií družiny, a v nastaveném čase se snaží knihu najít. Výmluvný Lojzek je ve vytáčkách obratnější než poctivec Standa, ale má tendenci házet vinu za stále prodlužovanou zápůjčku spíše na Standu. Vznikne proto mezi nimi nevraživost, která vyvrcholí po jednom neúspěšném pokusu o dobytí kroniky, a prakticky spolu přestanou mluvit. Když to zjistí Jindra, je z toho zničený a rozhodne se v oddíle přiznat pravdu. \n\nAni pak se ale vztah Standy s Lojzkem neurovná, a Standa proto uvítá možnost přesunout se do Žluté družiny, kde se s Lojzkem nebude muset tolik vídat. Nakonec se jemu samotnému podaří za dramatických okolností kroniku získat, ale jako prvního pak potká oddílového vedoucího Zdeňka, který si od něj knihu vezme a chce nález zatím udržet v naprosté tajnosti.\n\nOddíl pak jede na letní tábor, kde se v divoké krajině se skalami a vodopády koná velká táborová hra o „poklad Černého delfína“. V jednu chvíli se Standa s Lojzkem náhodou octnou o samotě tváří v tvář, a konečně si vysvětlí nedorozumění, které mezi nimi vzniklo. Lojzek přizná, že Standu podezříval, že kroniku někde zašantročil, a Standa mu vyjeví tajemství, že ji má Zdeněk. Oba hoši se tímto rozhovorem zase udobří. Standova skupina i díky jeho důvtipu v napínavé hře zvítězí, ale největší radost má nakonec poslední skupina z Modré družiny, neboť jim jako cenu Zdeněk připravil právě jejich už oplakanou ztracenou kroniku.\n"}
{"id": "1452778", "url": "https://cs.wikipedia.org/wiki?curid=1452778", "title": "Demoskopie", "text": "Demoskopie\n\nTermínem demoskopie (z řec. démos = lid; skopeo = pozoruji) se zpravidla označuje Výzkum veřejného mínění. Oba pojmy se (hlavně v Německu) používají vedle sebe a označují statisticko-psychologickou výzkumnou metodu, která umožňuje pozorovat a analyzovat společenské hromadné, masové jevy.\n\nAutorem pojmu je sociolog Stuart C. Dodd, který slovo v roce 1946 navrhl. Zdomácnělo ale jen v Německu- a to přičiněním názvu ústavu- „Institut für Demoskopie Allensbach“, jenž vznikl v roce 1947. Proto je většina pramenů zabývající se pojmem psána v německém jazyce.\nJak již bylo zmíněno, pojem demoskopie se převážně v Německu užívá se stejným významem, jako výzkum veřejného mínění, chápe se nicméně trochu jinak, než v českém prostředí. Nezahrnuje totiž ten typ průzkumu veřejného mínění, jenž se zaobírá malou, konkrétní částí společnosti, chápe tedy demoskopii pouze jako nástroj zkoumající jevy masové. Provádí se vždy standardizovaným dotazováním, otázky jsou tedy předem připravené a pro každého respondenta stejné.\nNeřadíme sem sčítání lidu ani referendum, protože tyto nástroje slouží ke konkrétním politickým účelům, nikoliv jen průzkumu.\n\nVývoj výzkumu veřejného mínění má více než třistaletou historii. Již v 17. století v rozmezí pouhých několika let vznikly nezávisle na sobě v Anglii, Německu a Francii události, které se staly tradicí, na níž je dnes výzkum veřejného mínění založen.\n\nVe Francii v roce 1654 předložil spisovatel Chevalier de Méré matematiku Pascalovi několik otázek o šanci v hazardních hrách. Na základě odpovědí de Méré formuloval zákon velkých čísel a k počtu pravděpodobnosti, o něž se opírá teorie náhodných výběrů reprezentativního výzkumu mínění obyvatelstva, tvorba „reprezentativních průřezů obyvatelstva“.\n\nKolem roku 1660 spolu v Anglii začali spolupracovat John Graunt a Sir William Petty v „politické aritmetice“, později zvané „statistika“, či „sociografie“. Vytvořili tak první sociálně statistickou analýzu. Týkala se úmrtnosti obyvatelstva v souvislosti s životními zvyklostmi v různých místech. Brzy poté začal vyučovat na univerzitě v Helmstedtu Hermann Conring v rámci přednášek shrnutí poznatků, které pomohly k rozvoji „statistiky“ a „státovědy“.\n\nV 19. století se pak, i za pomoci např. Maxe Webera, ve větší míře začaly užívat dotazníky v různých sférách za různými účely. Od začátku 20. století využívá výzkum veřejného mínění teorie pravděpodobnosti šetřením náhodných výběrů místo dosavadního šetření co největších mas. To se ukázalo jako daleko efektivnější. První šetření náhodným výběrem provedl v roce 1912 angličan Arthur Bowley.\n\nV roce 1947 vznikl v Allensbachu (Spolková republika Německo) „Institut für Demoskopie Allensbach“ pod vedením E. Noellové, která tím přispěla k lepšímu povědomí veřejnosti o pojmu demoskopie.\n\nPro politické subjekty mohou být výzkumy veřejného mínění týkající se volebních preferencí zcela zásadní. Například před sněmovními volbami mohou způsobit to, že volič posoudí jako irelevantní volbu té politické strany, která v posledních průzkumech dosahuje menší volební podpory, než jaká je nutná pro vstup do této parlamentní komory. Dokonce se podpora může pohybovat i lehce nad hranou pro vstup do parlamentní komory, ale i tak může potencionální volič na základě obavy z promarněného hlasu (tzv. wasted vote) změnit rozhodnutí o volbě preferované strany.\n\nVolební průzkumy je proto nutné brát s rezervou, neboť jsou vytvářeny na základě vzorků populace, což s sebou zákonitě nese nepřesnosti dané sběrem dat, statistické odchylky apod.\nProto například v České republice platí počínaje třetím dnem před začátkem až do konce voleb zákaz jakéhokoliv zveřejňování volebních průzkumů.\nNázory na vhodnou dobu trvání zákazů se různí, někteří lidé dokonce tvrdí, že by takový zákaz vůbec být neměl. Tato argumentace se často opírá o tvrzení, že zákaz zveřejňování volebních preferencí je v rozporu se svobodou slova.\n"}
{"id": "1452779", "url": "https://cs.wikipedia.org/wiki?curid=1452779", "title": "Hromadný marketing", "text": "Hromadný marketing\n\nHromadný marketing je tržní strategie, ve které se firma rozhoduje ignorovat rozdílné tržní segmenty, a cílí na celý trh jako jeden celek pouze s jednou nabídku nebo strategií, která má za úkol zasáhnout co největší možný počet lidí. Hromadný marketing se využívá především prostřednictvím rádia, televize a novin, jakožto médií působících na velkou část populace. Tímto způsobem je nabídce vystaven největší počet lidí a teoreticky se předpokládá, že toto působení vyústí ve větší množství prodejů nebo nákupů daného produktu.\n\nMasový marketing je opakem nika marketingu, jelikož se zaměřuje na velké množství prodejů při nízkých cenách, a klade si za cíl poskytovat produkty a služby, které bude šířit na celý trh. Nika marketing se na druhou stranu zaměřuje na velmi specifický segment trhu, například specializované služby nebo zboží s malým počtem nebo žádnými konkurenty.\n\nMasový marketing nebo nediferencovaný marketing má své počátky v roce 1920, kdy se začalo rozšiřovat rádio a rozhlas. To dalo společnostem příležitost komunikovat s velkým množstvím potenciálních zákazníků. Tím vznikla potřeba změnit marketing způsobem, kterým by mohlo být možné přesvědčit širokou veřejnost s rozdílnými potřebami, aby měla zájem zakoupit jeden homogenní produkt. To se během let vyvinulo do celosvětového multi-miliardového průmyslu. Po útlumu v období Velké hospodářské krize se tento způsob začal znovu rozšiřovat během 40. a 50. let. K dalšímu útlumu však došlo během 60. a 70. let, přičemž od 80. let je to historicky nejúspěšnější období hromadného marketingu. Tento trend je spojený především s vzestupem a rostoucím významem hromadných sdělovacích prostředků. Masový marketing vytváří největší potenciální trh, což vede ke snížení nákladů. Je také nazýván jako celkový marketing.\n\nV průběhu let se marketingové aktivity přesunuly od tradičních médií, jako jsou televize, rádio a tištěné reklamy, na více digitalizovaná média, jako jsou on-line platformy. Huang (2009, jak je uvedeno v Shyu et al., 2015), vysvětluje tři hlavní atributy, které má digitální marketing lepší - jednou je \"penetrační síla\", která má schopnost zasáhnout širší okruh spotřebitelů na trhu. Digitální marketing umožňuje obchodníkovi oslovit větší publikum efektivnějším a nákladově méně náročným způsobem, což je nakonec to, o co masový marketing usiluje.\n\nAby reklama v hromadném marketingu byla úspěšná, musí apelovat na \"souhrn očekávání produktu společný pro většinu spotřebitelů na cílovém trhu.\" (Bennett & Strydom, 2001) V tomto případě není potřeba segmentovat spotřebitele do dílčích skupin a produkt by měl splňovat všechny přání a/nebo potřeby spotřebitele.\n\nGuerilla marketing má za cíl přitáhnout pozornost jedinečným, nezapomenutelným a nápaditým způsobem, jak \"maximalizovat zájem o zboží a služby firmy při minimalizaci nákladů na reklamu.\" (Bigat, 2012). Podle Kotlera (2007, jak je uvedeno v Bigat, 2012) tento typ marketingu provádějí především malé a střední podniky, ale v dnešní společnosti se stal důležitějším vzhledem k tvrdšímu konkurenčnímu prostředí. Tento způsob marketingu je zvláště efektivní při dosahování širšího publika, a to díky jeho nečekané a šokující povaze.\n\nBigat pojednává o roli technologií, konkrétně o internetu a jeho efektivitě při šíření zpráv od odesílatele k příjemcům, kde uvádí, že \"Internetové blogy, on-line časopisy, noviny spolu s chaty a diskusními fóry jsou rozhodujícími místy pro úspěšné předání vzkazu.\" Logicky, je to způsobeno tím, že digitální média vytváří více efektivní zpětnou vazbu od spotřebitelů. Uživatelé hromadného marketingu by se měli zaměřit na ovlivnění chování svých spotřebitelů tím, že je seznámí se značkou pozitivním způsobem, což umožní jejich větší aktivitu (online i offline), stejně jako další průnik na trh..\n\nMasový marketing se používá k ovlivnění co největšího možného množství lidí. Jedná se například o formu prodeje zboží jako je zubní pasta. Zubní pasta není vyrobena speciálně pro jednoho spotřebitele a prodává se v obrovském množství. Společnost nebo osoba, která vyrábí zubní pasty, usiluje o to, aby více lidí při koupi upřednostnilo jejich konkrétní značku před jinou. Za splnění tohoto cíle lze považovat situaci, kdy si spotřebitel koupí tuto zubní pastu na základě předešlé marketingové komunikace. Hromadný marketing je opakem niche marketingu, při kterém je produkt vyroben přímo pro potřeby jedné osoby nebo pro specifickou skupinu osob. Další produkty využívajících hromadný marketing mohou být například nábytek, umělecká díla, automobily, šumivé nápoje a osobní počítače. Obvykle jsou právě věci, které jsou spotřebitelem vnímány jako nutné/nezbytné, jsou předmětem masového marketingu. Zdroje hromadného marketingu poskytují nákladově efektivní marketingové řešení pro malé podniky a mikropodniky, včetně podniků začínajících. I \"produkty\" jako politici a služby, které jsou výsledkem povolání jako jsou práva, rehabilitace a medicíny, jsou předmětem masového marketingu.\n\nK dalšímu zvýšení zisku firem jsou masově propagované výrobky uváděné na trh prezentované jako \"trvanlivé zboží\" často vyrobeny z nestandardních materiálů, které způsobují jejich dřívější znehodnocení. Této praxi se říká plánované zastarávání. Nejen, že takto dochází ke snižování výrobních nákladů, ale zároveň se zajišťuje budoucí odbyt tím, že se trh neplní kvalitním zbožím s dlouhou dobou životnosti. Síly volného trhu mají tendenci bránit prodeji těchto nekvalitních výrobků, a tím také omezovat plánované zastarávání.\n\nMnoho masově propagovaných položek je považováno za základní. Při zničení nebo opotřebování těchto položek se obvykle kupují jejich zcela nové náhrady. Levnější verze zboží je oproti zboží dražšímu zpravidla méně trvanlivé, je však tak levné, že jeho náhrada není příliš nákladná a je lehce dostupná.\n\nProtože je cílová skupina hromadného marketingu široká, počet úspěšných zásahů je vysoký i přes nízkou pravděpodobnost, že dojde k oslovení zákazníka, a pokud přijdou všechny snahy v jedné konkrétní oblasti nazmar, eventuální ztráta je nižší v porovnání s marketingem směřovaným na úzce zacílené skupiny. Výrobní náklady na jednotku jsou nízké z důvodu, že jedna výrobní série pro homogenní produkt a marketingový výzkum/náklady na reklamu jsou také relativně nízký, což ve výsledku vede k více příležitostem k prodeji na mnohem větší trh.\n\nV důsledku zvýšené konkurence a náročnosti dnešních spotřebitelů, Bennett a Strydom (2001) naznačují, že hromadné marketingové kampaně mají nižší pravděpodobnost úspěchu; jelikož spotřebitelé mají různé nároky a potřeby, které spíše naleznou u jiných, diferencovaných produktů.\n\n\n"}
{"id": "1452783", "url": "https://cs.wikipedia.org/wiki?curid=1452783", "title": "Andy Seidl", "text": "Andy Seidl\n\nAndy Seidl, vlastním jménem Adolf Seidl (* 17. září 1951 Písek), je český hudebník, zpěvák, skladatel, pedagog, rockový kytarista. Působil ve skupinách Saze, Katapult, George and Beatovens, Country Beat Jiřího Brabce a Irish Dew, v současnosti Dobrohošť, Na vlastní uši band a Ohaři.\n\nNarodil v Písku, v lidové škole umění studoval hru na housle. Se spolužákem Karlem Průchou a s bratry Jiřím a Janem založil skupinu The Seprs, po návratu z vojny už skupina hrála jen v sourozenecké sestavě jako Trilogie. Po přesídlení do Plzně hrával s řadou plzeňských skupin (Vozembouch, Trilogie II, Sejf atd.) a v klubu Dominik.\n\nV březnu 1979 ho Jiří Burian angažoval do skupiny Saze, odkud přešel po roce a půl ke Katapultu na místo Oty Petřiny do programu Katapult 2006. Když skupina s programem skončila, sestavil vlastní Andy Seidl Band (Jan Seidl, Vladimír Boháček) a jezdil s ním jako předkapela Katapultu. Od roku 1983 do roku 1990 byl členem George and Beatovens, pak působil v Country Beatu Jiřího Brabce jako zpěvák a kytarista. Zároveň působil spolu s Renátou Doleželovou a Pavlem Půtou jako herec a skladatel scénické hudby a písní v divadelním studiu Parník (hry \"Lásku nebo život\", \"Hra o králi Davidovi\", \"Pohádka o ztracených tónech\" aj.). Dlouhodobě spolupracoval s Elektrobandem Pavla Zedníka jako zpěvák a kytarista, stejně jako v projektu PKS (členové Pavel Půta, Josef Klíma, Andy Seidl, Martin Stanovský, Václav Veselý).\n\nVystudoval pěvecké oddělení KJJ, kde studoval též obor skladba a aranžování populární hudby. V současnosti působí jako zpěvák ve skupině Dobrohošť, s Josefem Klímou a Pavlem Půtou ve skupině Na vlastní uši band a je kapelníkem country-rockových Ohařů. Pedagogicky působí na ZUŠ v Unhošti, vyučuje klasickou a elektrickou kytaru. Jeho bratr je bubeník Jan Seidl (Futurum, Stromboli), sestra Hana Seidlová je divadelní a filmová herečka (Divadlo pod Palmovkou).\n\n\n\n\n\n\n\n\n\n"}
{"id": "1452785", "url": "https://cs.wikipedia.org/wiki?curid=1452785", "title": "Chrám svaté Ripsime", "text": "Chrám svaté Ripsime\n\nChrám svaté Ripsime (též chrám svaté Hripsime, ) je chrám Arménské apoštolské církve ve městě Vagharšapat v Arménii. Je jedním z nejstarších dochovaných objektů sakrální architektury v zemi. V roce 618 ho nechal postavil arménský všestranný umělec a katolikos Komitas Achceci, aby nahradil původní mauzoleum z roku 395, v němž byly uchovány pozůstatky mučednice svaté Ripsime, které je chrám zasvěcen.\n\nChrám je typickou stavbou arménské architektury a mnoho pozdějších sakrálních staveb bylo tímto architektonickým pojetím ovlivněno. Od roku 2000 je na seznamu památek světového dědictví UNESCO.\n\nVe starověku na tomto místě stál antický chrám v iónském stylu, který nesl určitou míru podobnosti s chrámem v Garni. V roce 1958 byly nalezeny mohutné kamenné bloky s ornamenty, které tvoří základovou konstrukci pod nosnými pilíři současného chrámu.\n\nSvatá Ripsima společně s abatyší Gajané jsou považovány za jedny z prvních křesťanských mučednic v dějinách Arménie. Byly pronásledovány, mučeny a nakonec zabity arménským králem Tiridatem III. Jak uvádí kronikář Agathangelos, tak Řehoř Osvětitel v roce 301 obrátil krále Tiriada III. na křesťanskou víru a společně se rozhodli vybudovat martyrium věnované Ripsime v místě jejího skonu. V okolí kostela byly nalezeny ostatky těl mladých žen, které byly evidentně podrobeny mučení. Těla pocházejí z doby raného křesťanství, což potvrzuje správnost kronikářova zápisu. V roce 395 patriarcha Sahak Partev martyrium zrekonstruoval, protože bylo poničeno po vpádu vojsk Sásánovské říše pod velením perského velkokrále Šápura II.\n\nStávající chrám byl postaven na místě původního mauzolea v 7. století, tedy v době, kdy Arménii vládl katolikos Komitas Achceci. Dokládají to zápisky dobového kronikáře jménem Sebeos a též dva nápisy; jeden na východní stěně chrámu a druhý na jeho západní apsidě. Dle historiků je přesným letopočtem výstavby chrámu rok 618. Chrám byl pravděpodobně v 10. nebo 11. století přestavěn, avšak někteří historikové tvrdí, že je současná podoba stavby totožná s původním vzhledem v době výstavby v 7. století.\n\nAž do počátku 17.století byl kostel opuštěn a chátral. Podle nápisu na západní stěně nachal katolikos Philipos budovu v roce 1653 zrekonstruovat. K západnímu vchodu byla přistavěn čtvercový otevřený narthex, tedy typický arménský architektonický prvek tzv. gavit. V roce 1790 pak byla na střešní konstrukci narthexu přistavěna zvonice.\n\nV roce 1776 nechal v té době vládnoucí katolikos Simeon I. z Jerevanu chrám opevnit. Opevnění tvořila cihlová zeď s baštami v rozích.\n\nChrám prošel další výraznou rekonstrukcí v roce 1898. V roce 1936 byly zesíleny základové konstrukce a opraveny střecha s kupolí. V roce 1958 byla ze stěn odstraněna omítka a podlaha v interiéru byla snížena. Zatím poslední výraznější zásah do podoby chrámu nastal v roce 1987, když byla renovována zvonice.\n\nChrám svaté Ripsime má tvar kupolovité tetrakonchy s dvěma čtverhranými výklenky na jižní a severní straně. Německý historik Wilhelm Lübke napsal, že půdorys kostela je „nesmírně komplikovaná variace křížového tvaru“\n\nMonumentální exteriér chrámu je považován za „jeden z nejvýznamnějších počinů arménské středověké architektury.“ Byl nazýván „pravým skvostem“ a „jednou z nejkomplexnějších kompozic v dějinách arménské architektury.“\n"}
{"id": "1452788", "url": "https://cs.wikipedia.org/wiki?curid=1452788", "title": "Delicie Nerková", "text": "Delicie Nerková\n\nDelicie Nerková, vlastním jménem Jaroslava Novotná (* 8. února 1949 Praha), je česká spisovatelka.\n\nVystudovala gymnázium a střední školu sociálně právní. Po několikaleté praxi v oboru sociální problematika neslyšících vystudovala Pedagogickou fakultu Univerzity Komenského v Bratislavě, obor speciální pedagogika a psychoterapie. Spoluzakládala a následně pracovala v diakonském středisku pro děti s kombinovaným postižením, především se věnovala nevidomým dětem s autismem. Od roku 2000 působí jako soukromá terapeutka v oboru speciálně pedagogické poradenství a psychoterapie. \n\nPrvní básnické i prozaické pokusy se objevovaly na gymnáziu, publikovala v různých literárních časopisech pro mladé, např. v časopise \"Gong\" (redaktor Stanislav Petlach). Autorka zde publikovala poezii, speciálně vytvářené pohádkové texty pro neslyšící děti, odborné články z oboru surdopedie. Následovala léta psaní „do šuplíku“ a literárního zrání. Mezitím Delicie Nerková přijala křesťanskou víru a rozhodla se publikovat tehdy, až doba uzraje ke svobodě. Do roku 1989 publikovala kromě občasných drobných próz a básní v časopisech jen odborné články v oboru speciální pedagogika. V roce 1990 přijala definitivně svůj literární pseudonym Delicie Nerková a začala vydávat poezii vlastním nákladem. „Šuplíkové“ básnické sbírky, nashromážděné v předchozích 25 letech, zlikvidovala a začala psát zcela nově, se silným duchovním kontextem. První básnická sbírka vyšla vlastním nákladem s názvem \"Te Deum\" v roce 1991, pak následovaly další.\n\nPrózu píše výjimečně, ačkoliv příběhy lidí, které potkává, i její vlastní mají velmi dobrou odezvu jak v časopisech, tak i v literárních soutěžích. Autorka získala opakovaně prestižní ocenění jak za poezii, tak i za prózu v soutěžích \"Literární Šumava\", \"Literární Varnsdorf\", \"Literární Čáslav\", \"Mělnický Pegas\", \"Tachovská reneta\" i při dalších příležitostných soutěžích, vyhlášených časopisem \"Zora\", nakladatelstvím \"Okamžik, o. s.\", Ministerstvem kultury a Ministerstvem práce a sociálních věcí.\n\n\n\n"}
{"id": "1452790", "url": "https://cs.wikipedia.org/wiki?curid=1452790", "title": "Historie vegetariánství", "text": "Historie vegetariánství\n\nVegetariánství má své kořeny v civilizacích starověké Indie a Starověkého Řecka. Vegetariánství je teorie a praxe dobrovolné nekonzumace masa jakéhokoli zvířete (včetně mořských živočichů), s nebo bez vyloučením dalších živočišných derivátů (jako jsou mléčné výrobky nebo vejce). Nejstarší záznamy o vegetariánství jako pojmu a praxi značného počtu lidí jsou ze starověké Indie a starověké řecké civilizace v jižní Itálii a v Řecku. V obou případech byla strava úzce spojena s myšlenkou nenásilí vůči zvířatům (tzv. \"Ahimsa\" v Indii) a byla propagována náboženskými skupinami a filozofy.\n\nPo pokřesťanštění římské říše v pozdním Starověku (4.–6. století) z Evropy vegetariánství téměř vymizelo. Několik církevních řádů ve středověké Evropě omezovalo nebo zakazovalo pojídání masa z asketických důvodů, ale žádný z nich nevyloučil jedení ryb; tito mniši nebyli vegetariáni, ale někteří byli pescetariáni. Během renesance vegetariánství v Evropě někde trochu vzkvétalo a stalo se rozšířenou praxí v 19. a 20. století. Údaje o procentu vegetariánů v Západním světě se k září 2006 dle údajů společnosti Mintel pohybují v rozmezí 0,5 % až 4 %.\n\nDžinistické a buddhistické zdroje ukazují, že princip nenásilí vůči zvířatům byl zavedeným pravidlem v obou náboženstvích již v 6. století př. n. l. Koncept džinismu, který je obzvláště přísný, je možná i mnohem starší. Paršvá, raný džinistický vůdce (Tirthankara), kterého moderní západní historici považují za historickou osobnost, žil v 8. nebo 7. století př. n. l. Říká se, že kázal nenásilí ne méně radikálně, než tomu bylo v džinistické komunitě v době Mahávíry (6. století př. n. l.). Mezi 4. a 1. stoletím př. n. l. starověký indický filozof Valluvar, o němž moderní věda předpokládá, že byl původně džinista, napsal ve své práci \"Tirukkural\" exkluzivní kapitolu o veganství nebo vegetariánství a jednoznačně zdůrazňoval neživočišnou stravu (kapitola 26), neubližování (kapitola 32) a nezabíjení (kapitola 33).\n\nNe každý, kdo se odmítl podílet na jakémkoli zabití nebo poranění zvířat, se rovněž zdržel konzumace masa. Z tohoto důvodu je sporná otázka buddhistického vegetariánství v raných fázích vývoje tohoto náboženství. Existují dva myšlenkové směry. První říká, že Buddha a jeho následovníci jedli maso, které jim nabídli hostitelé nebo almužníci, pokud neměli důvod domnívat se, že zvíře bylo poraženo konkrétně kvůli nim. Druhý říká, že Buddha a jeho společenství mnichů (sangha) byli přísní vegetariáni a zvyk přijmout almužnu masa byl tolerován až později, při poklesu kázně.\n\nPrvní názor je podpořen několika pasážemi z Pálijského kánonu (Tipitaky), opačný některými texty Mahájány. Všechny tyto zdroje byly napsány několik století po smrti Buddhy. Mohou odrážet konfliktní pozice různých křídel nebo proudů uvnitř rané buddhistické komunity. Podle Vinaja Pitaka první schizma nastalo ještě za života Buddhy: skupina mnichů vedená Devadattem opustila komunitu, protože chtěla přísnější pravidla, včetně bezpodmínečného zákazu konzumace masa.\n\nMahaparinibbana Sutta, která vypráví o konci Buddhova života, uvádí, že zemřel poté, co snědl \"sukara-maddava\", termín přeložený některými jako \"vepřové\", jinými jako \"houby\" (nebo neznámá zelenina).\n\nBuddhistický císař Ašóka (304–232 př. n. l.) byl vegetariánem a rozhodným propagátorem nenásilí vůči zvířatům. Vyhlásil podrobné zákony zaměřené na ochranu mnoha živočišných druhů, zrušil zvířecí oběti na svém dvoře a napomínal obyvatelstvo, aby se vyhnulo všem druhům zbytečných zabíjení a poranění. Ašoka prosazoval ochranu fauny ve svých ediktech:\n\nTheravadští buddhisté dodržovali regulace Pálíjského kánonu, které jim umožnily jíst maso, pokud zvíře nebylo poraženo speciálně pro ně. V Mahájánské škole některé svaté texty obhajovaly vegetariánství; obzvláště nekompromisní byla slavná Lankavatarská sútra napsaná ve čtvrtém nebo pátém století n. l.\n\nV dávném védském období (mezi 1500 a 500 př. n. l.) zákony sice umožňovaly konzumaci některých druhů masa, ale bylo podporováno vegetariánství. Právnická kniha Zákoník Manuův říká: \"Nejedná se o hřích, když se jí maso... ale abstence přináší velké odměny.\" Podle véd nebylo jídlo jen prostředkem výživy, ale výběr stravy určoval společenské postavení osoby. Potraviny se rovnaly bohatství, protože člověk, který měl nekonečný přístup k jídlu, byl úspěšným člověkem. Konzumace jídla byla také považována za akt dominance nebo ovládnutí moci nad jídlem.\n\nPraxe vegetariánství měla vztah k náboženství. Neexistuje však přesvědčivý důkaz, že existovalo před předpokládanou árijskou migrací. Náboženství, které existovalo před příchodem Árjů, byl totemismus, „víra, v níž klan nebo kmen věží, že je příbuzností sjednocen s nějakým zvířetem nebo rostlinou, ze které jeho členové pocházejí… Příbuzenství s určitým zvířetem znamená, že se nikdy nejí, s výjimkou zvláštních příležitostí, jako jsou obětní rituály.“ „Totemismus je založen na úctě k životní smlouvě mezi všemi živými organizmy.“ Nejstarší indoáríjský text, Rgvéda, popisuje známky konceptu, že lidé jsou v jednotě s přírodou a taky popisuje převtělování duší. Tyto postoje vycházejí z totemismu. Začlenění prvků totemismu do árijského náboženství vedlo k tomu, že vegetariánství se stalo jeho prominentním rysem.\n\nNa rozdíl od populární hinduistické víry Árjové jedli maso. Neměli žádné potíže s hovězím ani s jiným masem. Brzy byl snížen počet druhů masa, které byly dovoleny konzumovat, kvůli árijské koncepci „nečistého masa“. Obětování masa bylo také praxí, která uklidňovala bohy a zlepšila zemědělství. Obětí masa začalo ubývat, když se rozšířily války, sucha a hladomory (okolo 600 př. n. l.). Vzhledem k růstu populace bylo zapotřebí více půdy pro zemědělství a brzy se objevily komunity s administrativou a obchodem. Byl to doba otázek, kdy mystici a učitelé nazývaní šramanové iniciovali debaty o významu kráv. Se zvířaty, která jim přinášela praktické výhody, jako byl právě hovězí dobytek, lidé spojovali velké množství bohů a bohyň. Kráva byla velkou ekonomickou a zemědělskou výhodou, takže její zabití pro jídlo bylo nepraktické. V nově vznikající hinduistické teologii bylo zabití krávy považováno za hřích.\n\nShankar Narayan naznačuje, že původ vegetariánství v Indii se vyvinul z myšlenky, že je třeba obnovit rovnováhu. Tvrdí: „Spolu s postupem civilizace rostla krutost a ti, kteří byli bezmocní a umlčení jak mezi lidmi, tak i mezi dalšími živočichy, byli stále více vykořisťováni a zabíjeni kvůli uspokojování lidských potřeb a lidské chtivosti, čímž se narušovala přírodní rovnováha. Ale naštěstí čas od času bylo mnoho vážných pokusů vrátit lidstvo ke zdravému rozumu a obnovit rovnováhu.“ Také říká, že myšlenka života v souladu s přírodou se stala ústřední pro vládce a krále.\n\nVegetariánství bylo a stále je povinné pro jogíny, a to jak pro praktiky hatha jógy, tak pro učedníky višnuistických škol bhakti jógy (zejména gaudíjského vaišnavismu). \"Bhakta\" (oddaný) nabízí veškeré své jídlo Višnovi nebo Kršnovi jako \"prasádu\" (oběť) před tím, než ho začne jíst. Pouze vegetariánská jídla mohou být přijata jako \"prasáda\". Podle jogínské myšlenky \"sattvická\" (čistá) strava uklidňuje a očisťuje mysl, „dovoluje ji fungovat na maximální potenciál“ a udržuje tělo zdravé. \"Sattvické\" potraviny se skládají z „obilovin, čerstvého ovoce, zeleniny, luštěnin, ořechů, naklíčených semen, celých zrn a mléka pocházejícího od krávy, která má přirozený porod, život a smrt včetně přírodních potravin, po uspokojení potřeby mléka pro její tele“.\n\nJen malý počet židovských učenců v celé historii judaismu argumentoval, že Tóra poskytuje biblický základ pro vegetariánství nyní nebo ve Věku Mesiáše. Někteří spisovatelé tvrdí, že židovský prorok Izajáš byl vegetarián. Řada starověkých židovských sekt, včetně raných karaitských sekt, pokládala pojídání masa za zakázané, přinejmenším po dobu exilu Izraele, a středověcí učenci jako Josef Albo a Isaak Arama považovali vegetariánství za morální ideál, a to z obavy o morální charakter jatečníka.\n\nV Řecku v době klasické antiky byla vegetariánská strava nazývána \"abstinencí od bytostí s duší\" (). Jako zásadní nebo záměrný způsob života byl vždy omezen na poměrně malý počet praktikujících, kteří patřili ke specifickým filozofickým školám nebo k určitým náboženským skupinám.\n\nNejranější odkazy na vegetariánskou stravu se objevují u Homéra (\"Odysseia\" 9, 82–104) a u Hérodota (4, 177), kteří se zmiňují o Lotofazích (pojídačích plodů lotosu), domorodém obyvatelstvu na severoafrickém pobřeží; podle Hérodota se živili výhradně plody keřů (nebo stromků) lotosu. Diodóros Sicilský (3, 23–24) přináší příběhy vegetariánských národů nebo kmenů v Etiopii a ve starověkých pramenech jsou vyprávěny a diskutovány i další takové příběhy.\nNejstarší spolehlivý důkaz vegetariánské teorie a praxe v Řecku pochází ze 6. století před naším letopočtem. Orfismus, náboženské hnutí, které se tehdy v Řecku rozšířilo, mohlo praktikovat vegetariánství. Není jasné, zda řecký náboženský učitel Pythagoras skutečně obhajoval vegetariánství, je pravděpodobné, že pouze zakázal určité druhy masa. Pozdější autoři uváděli Pythagora jako toho, kdo zcela zakázal maso. Eudoxos z Knidu, student Archytase a Platóna, píše, že „Pythagoras se vyznačoval takovou čistotou a vyhýbal se zabíjení a zabijákům, že se nejen zdržel zvířecích produktů, ale dokonce si udržoval odstup od kuchařů a lovců“.\n\nPythagorovi stoupenci (zvaní pythagorejci) ne vždy praktikovali přísné vegetariánství, ale přinejmenším jejich vlivné kruhy ano. Pro veřejnost bylo zdržování se masa charakteristickým znakem tzv. „pythagorského způsobu života“. Orfisté i přísní pythagorejci se také vyhýbali vajíčkům a vyhýbali se rituálním nabídkám masa bohům, které byly podstatnou součástí tradiční náboženské oběti. V 5. století př. n. l. se filozof Empedoklés sám označil za radikálního obhájce vegetariánství a respektu ke zvířatům obecně. Fiktivní portrét Pythagora se objevuje v knize XV Ovidových \"Proměn\", v níž obhajuje formu přísného vegetariánství. Pythagoras byl v anglojazyčném prostředí známý především prostřednictvím tohoto portrétu, proto v raně moderním období než se začal používat termín „vegetariánství“, byli vegetariáni v angličtině nazýváni „pythagorejci“.\n\nHojně se diskutovala otázka, zda existují nějaké etické povinnosti vůči zvířatům, a diskuzní argumenty byly docela podobné těm, které jsou známé v moderních debatách o právech zvířat. Vegetariánství bylo obvykle součástí náboženského přesvědčení spojeného s pojmem reinkarnace duše (\"metempsychósis\"). Mezi vegetariány i nevegetariány byla široce rozšířená populární víra, že ve Zlatém věku, na počátku lidstva, bylo lidstvo přísně nenásilné. V tomto utopickém stavu světa byly lov, chov hospodářských zvířat a pojídání masa, stejně jako zemědělství, neznámé a zbytečné, protože země spontánně vyprodukovala veškeré potraviny, které obyvatelé potřebovali. Tento mýtus zaznamenává Hésiodos (\"Práce a dni\" 109 a násl.), Platón (\"Politikos\" 271–2), slavný římský básník Ovidius (\"Proměny\" 1, 89) a další. Ovidius také ocenil pythagorejský ideál univerzálního nenásilí (\"Proměny\" 15,72 a násl.).\n\nTéměř všichni stoici byli důrazně proti vegetariánství (s prominentní výjimkou Seneky). Trvali na absenci rozumu u zvířat, což je vedlo k závěru, že v jednání se světem iracionálních zvířat lidé nemusí mít žádné etické závazky nebo omezení. Co se týče stoupenců kynické školy, jejich extrémně skromný způsob života znamenal prakticky bezmasou stravu, ale vegetariánství neměli za svou zásadu.\n\nV Platonské Akademii učenci (vedoucí školy) Xenokratés a (pravděpodobně) Polemon snažně obhajovali vegetariánství. V peripatetické škole jej podpořil Theofrastos, přímý nástupce Aristotela. Někteří z prominentních platoniků a neoplatoniků ve době Římské říše žili na vegetariánské stravě. Patřil mezi ně Apollónios z Tyany, Plótínos a Porfyrios. Porfyrios napsal pojednání \"O abstinenci od bytostí s duší\", nejpropracovanější nám známý starověký provegetariánský text.\n\nMezi manicheisty, významným náboženským hnutím založeným ve třetím století n. l., existovala elitní skupina zvaná \"electi\" (zvolení), která byla z etických důvodů lakto-vegetariáni a dodržovala přikázání, které přísně zakazovalo zabíjení. Obyčejní Manicheisté zvaní \"auditores\" (posluchači) se řídili volnějšími pravidly nenásilí.\n\nNáboženství čínského buddhismu a taoismu vyžadují, aby mniši a jeptišky jedli vegetariánskou stravu bez vajec a bez cibule. Poněvadž kláštery byly obvykle soběstačné, v praxi to znamenalo, že jedli veganskou dietu. Mnoho náboženských řádů také zabraňuje poškození rostlinného života vyloučením kořenové zeleniny ze stravy. Toto není jen vnímáno jako asketická praxe, ale součástí čínské spirituality je obecná víra, že zvířata mají nesmrtelnou duši a že pro člověka je nejzdravější strava založená na zrninách.\n\nV čínských lidových náboženstvích, stejně jako výše zmíněných náboženstvích, lidi často jedli veganskou stravu v 1. a v 15. den v měsíci, stejně jako předvečer čínského nového roku. Dělají to i někteří nevěřící lidé. Je to podobné křesťanské praxi postní doby a nejedení masa v pátek. Procento lidí, kteří jsou trvale čistí vegetariáni, je asi stejné jako v moderním západním světě, ale toto procento se již velmi dlouho nezměnilo. Mnoho lidí jedí vegansky po určitou dobu, aby vykompenzovali vinu, že zhřešili.\n\nPotraviny jako je seitan, sojový chřest (\"fu-ču\"), náhražky masa z mořských řas, škrob z kořenové zeleniny a tofu pocházející z Číny se staly populární, protože mnoho lidí pravidelně nejí maso. V Číně je možné najít bezmasé vegetariánské náhražky za položky od mořských plodů až po šunku. Také thajské (เจ) a vietnamské (\"chay\") termíny pro vegetariánství pocházejí z čínského termínu pro postní stravu.\n\nV roce 675 bylo v Japonsku za císaře Tenmu kvůli vlivu buddhismu zakázáno využívání hospodářských zvířat a jedení masa některých volně žijících zvířat (koňů, dobytka, psů, opic, ptáků). Následně v roce 737 v období Nara císař Seimu schválil jedení ryb a měkkýšů. Během dvanácti set let od období až po reformy Meidži v druhé polovině 19. století se Japonci stravovali jako vegetariáni. Obvykle jedli rýži jako základní potravu a fazole a zeleninu. Pouze při zvláštních příležitostech nebo oslavách se podávala ryba. Během tohoto období Japonci (zejména buddhističtí mniši) vyvinuli vegetariánskou kuchyni nazvanou \"šódžin-rjóri,\" která pocházela z Japonska. \"Rjóri\" znamená vaření nebo kuchyni, zatímco \"šódžin\" je japonský překlad slova \"virja\" ze sanskrtu, což znamená „konat dobré a zdržovat se zlého“.\n\nBěhem reforem Meidži a otevření se Japonska západnímu vlivu zrušil císař Meidži zákaz jedení červeného masa.\n\nV řecko-ortodoxním křesťanství (Řecko, Kypr, Rusko, Srbsko a další pravoslavné země) jeho přívrženci jedí stravu zcela bez živočišných produktů v období půstu (s výjimkou medu); a bez všech druhů olejů a alkoholu během přísného půstu. Etiopská pravoslavná církev předkládá řadu půstů (tsom, Ge'ez: ጾም ṣōm, vylučující všechny druhy živočišných produktů, včetně mléčných výrobků a vajec), včetně střed, pátků a celé postní doby, takže etiopská kuchyně obsahuje mnoho pokrmů, které jsou veganské.\n\nHlavní představitelé prvních křesťanů v apoštolské době (Jakub, Petr a Jan) se obávali, že jedení jídla obětovaného idolům může mít za následek rituální znečištění. Jediné jídlo obětované idolům bylo maso. Apoštol Pavel důrazně odmítl tento názor, který vedl k rozdělení rané církve (Římanům 14: 2-21, srov. 1 Korintským 8: 8-9, Koloským 2: 20-22).\n\nMnoho prvních křesťanů bylo vegetariánů, jako například Kléméns Alexandrijský, Órigenés, Jan Zlatoústý, Basileios Veliký a další. Některé rané církevní spisy naznačují, že Matouš, Petr a Jakub byli vegetariáni. Historik Eusebios z Kaisareie ve 4. století píše, že apoštol „Matouš se jedl trochu semen, ořechů a zeleniny, bez masa“. Filozof Porfyrios napsal celou knihu s názvem \"Abstinence od živočišného jídla\", v níž sesbíral většinu klasických myšlenek na toto téma. \n\nV pozdním antice a ve středověku se mnozí mniši a poustevníci v souvislosti se svou askezí vzdali pojídání masa. Nejvýznamnější z nich byl svatý Jeroným († 419), který byl jejich vzorem. Řehole svatého Benedikta (6. století) umožnila benediktinům jíst ryby a drůbež, ale zakázala konzumaci masa čtyřnožců, pokud benediktini nebyli nemocní. Mnoho pravidel dalších náboženských řádů obsahovalo podobná omezení stravování, z nichž některé dokonce zahrnovaly drůbež, ale nikdy nebyly zakázány ryby, protože sám Ježíš je jedl (Lukáš 24: 42-43). Zájmem těchto mnichů a jeptišek byla střídmost, dobrovolné odříkání a sebeponížení. William z Malmesbury píše, že biskup Wulfstan z Worcesteru († 1095) se rozhodl dodržovat přísnou vegetariánskou stravu jednoduše proto, že zjistil, že je obtížné vydržet pach smažené husy. O francouzské světici svaté Jenovéfě se tvrdí, že dodržovala vegetariánskou stravu – ale jako akt fyzického odříkání spíše než z obavy o zvířata. Středověcí poustevníci, přinejmenším ti, kteří jsou líčeni v literatuře, možná byli vegetariáni z podobných důvodů, jak je naznačeno v pasáži rytířského románu \"Artušova smrt\" Thomase Maloryho: „Potom Gawain a Ector odešli tak těžce (smutně) jak jen mohli kvůli jejich neštěstí, a tak jezdili, dokud nepřijeli na drsnou horu, a tam si svázali koně a šli pěšky na poustevnu. A když přišli, viděli chudý dům a vedle kaple malý příbytek, kde poustevník Nacien nasbíral rostliny, jako ten, již dlouho neokusil žádné maso“.\n\nFilosof John Passmore tvrdí, že v antickém a středověkém křesťanství nebo ve východním křesťanství neexistuje žádný zachovaný psaný důkaz pro eticky motivované vegetariánství. Byly tu případy soucitu se zvířaty, ale žádná výslovná námitka proti samotnému zabíjení. Nejvlivnější teologové, sv. Augustin a sv. Tomáš Akvinský, zdůrazňovali, že člověk nemá vůči zvířatům žádné povinnosti. Ačkoli sv. František z Assisi popsal živočišné bytosti mystickým jazykem, moderní zdroje netvrdí, že by provozoval nebo obhajoval vegetariánství.\n\nMnozí starověcí heretici, jako byl Tacián Syrský, ebionité a eustathiové kteří následovali Eustathia z Antiochie, mnicha ze čtvrtého století, považovali zdržení se jedení masa za podstatnou část své askeze. Středověcí paulikiánští adopcionisté, například bogomilové („přátelé boha“) z oblasti Thrákie v Bulharsku a kataři také opovrhovali konzumací masa.\n\nPřed evropskou renesancí neexistovalo v Evropě vegetariánství jako filozofický koncept založený na etické motivaci. Mezi prvními osobnostmi, které jej podporovaly, byli Leonardo da Vinci (1452–1519) a Pierre Gassendi (1592–1655). V 17. století byl nejdůležitějším teoretikem bezmasé neboli pythagorské stravy anglický spisovatel Thomas Tryon (1634–1703) a následně romantičtí básníci. Na druhé straně vlivní filosofové jako René Descartes (1596–1650) a Immanuel Kant (1724–1804) zastávali názor, že k živočichům nemohou být žádné etické povinnosti – ačkoli Kant také poznamenal, že: „Ten, kdo je krutý vůči zvířatům, se ztvrdne také ve svém jednání s lidmi. Můžeme posoudit srdce člověka jeho zacházením se zvířaty“. Koncem 18. století v Anglii byl stále ještě rozšířen názor, že zvířata byla stvořena pouze pro člověka (antropocentrismus), ale již neměl všeobecný souhlas. Brzy úplně zmizel.\n\nVe Spojených státech amerických v 18. století existovaly malé skupiny křesťanských vegetariánů. Nejznámější z nich byla Ephrata Cloister v Pensylvánii, náboženská komunita založená Conradem Beisselem v roce 1732. Benjamin Franklin se stal ve věku 16 let vegetariánem, ale později se „neochotně“ vrátil ke konzumaci masa. Později, v roce 1770, uvedl tofu do Ameriky. Plukovník Thomas Crafts ml. byl vegetarián.\n\nV době osvícení a na počátku devatenáctého století byla Anglie místem, kde byly vegetariánské myšlenky více vítány než kdekoli jinde v Evropě, a angličtí vegetariáni své zásady prakticky uplatňovali obzvláště nadšeně. V Anglii bylo vegetariánství nejsilnější v severních a středních regionech, obzvláště v urbanizovaných oblastech. Vzhledem k tomu, že se vegetariánství rozšířilo po celé zemi, se jako vegetariáni začalo identifikovat více lidí z pracující třídy, ačkoli jich bylo stále málo v porovnání s počtem jedlíků masa v celé zemi. I když zavedené skupiny existovaly po celé Anglii, hnutí nedokázalo získat podporu veřejnosti a bylo přehlušeno jinými vzrušujícími boji z konce devatenáctého století.\n\nVýznamným obhájcem eticky motivovaného vegetariánství na počátku 19. století byl básník Percy Bysshe Shelley (1792–1822).\n\nV roce 1809 založil reverend William Cowherd v Anglii biblickou křesťanskou církev. Cowherd obhajoval vegetariánství jako formu umírněnosti a byl jedním z filozofických předchůdců Vegetariánské společnosti. Byla to první vegetariánská společnost moderního západního světa; vznikla v roce 1847. Společnost byla založena 140 účastníky konference v Ramsgate, během prvního roku existence se skupina rozrostla na 265 členů ve věku od 14 do 76 let. V roce 1853 měla 889 členů. Do konce století přilákala téměř 4000 členů. Angličtí vegetariáni byla malá, ale vysoce motivovaná a aktivní skupina. Mnoho z nich věřilo v dobrovolnou skromnost a „čisté“ jídlo, humanitární ideály a přísné morální zásady. Ne všichni členové Vegetariánské společnosti byli „cowherdité“, ačkoli představovali asi polovinu skupiny.\n\nVe viktoriánském vegetariánském hnutí hrálo významnou roli třídní rozdělení. Došlo poněkud k neporozumění, když se vyšší střední třída pokusila oslovit pracující a nižší třídy. Ačkoli masný průmysl podstatně rostl, mnozí britští dělníci měli převážně vegetariánskou stravu spíše z nutnosti, než z touhy zlepšit své zdraví a morálku. Pracující a střední třída neměly ten luxus vybrat si, co budou jíst, a věřili, že smíšená strava je cenným zdrojem energie.\n\nV těsné vazbě s jinými hnutími sociálních reforem byly ženy zvláště viditelné jako symbolické postavy. Když se pozdní viktoriánci snažili propagovat svou věc v časopisech, byly nejčastěji zobrazenými obrazy ženští andělé nebo zdravé anglické ženy. Dvě prominentní vegetariánky byli Elizabeth Horsellová, autorka vegetariánské kuchařky a přednášející, a Jane Hurlstoneová. Hurlstonová byla aktivní v owenismu, snažila se zlepšit životní podmínky zvířat a angažovala se také v italském nacionalismu. Ačkoli ženy byly pravidelně zastíněny muži, časopis \"Vegetarian Advocate\" poznamenal, že ženy byly více ochotné pracovat na podpoře vegetariánství a dobrých životních podmínkách zvířat než muži, kteří měli tendenci o těchto záležitostech pouze hovořit. V domácím prostředí ženy podporovaly vegetariánství tím, že připravovaly vegetariánské pokrmy na veřejné večeře a organizovaly zábavy, které podporovaly tento cíl. Mimo domácí sféru viktoriánské ženy připravovaly k vydání vegetariánské časopisy, psaly články, přednášely a psaly kuchařské knihy. Z 26 vegetariánských kuchařských knih vydaných během viktoriánské doby bylo 14 napsaných ženami.\n\nV roce 1895 založila \"Ženskou vegetariánskou unii\" Alexandrine Veigeleová, Francouzka žijící v Londýně. Organizace měla za cíl propagovat „čistší a jednodušší“ stravu a pravidelně se dostávala k dělnické třídě.\n\nVe viktoriánské Anglii přitahovaly morální argumenty ve vegetariánství dohromady idealisty z různých příčin. Konkrétně mnoho vegetariánských žen bylo označeno za feministky. Ve svém románu \"Herland\" (1915) Charlotte Perkins Gilmanová chtěla, aby v její utopii byla společnost vegetariánská. Margaret Fullerová také obhajovala vegetariánství ve své práci \"Ženy z devatenáctého století\" (1845). Argumentovala, že když jsou ženy osvobozeny od domácího života, pomohou přeměnit násilnou mužskou společnost a vegetariánství se stane dominantní stravou. Frances Power Cobbeová, spoluzakladatelka Britského svazu pro zrušení vivisekce, se identifikovala jako vegetariánka a byla známou obhájkyní feminismu. Mnoho jejích kolegyň v prvním vlně feministického hnutí se také označilo za vegetariány.\n\nVe Spojených státech kázal vegetariánství reverend William Metcalfe (1788–1862), pacifista a prominentní člen biblické křesťanské církve. On a Sylvester Graham, mentor grahamitů a vynálezce grahamových krekrů, byli mezi zakladateli Americké vegetariánské společnosti v roce 1850. Ellen G. Whiteová, jedna ze zakladatelek Církve adventistů sedmého dne, se stala obhájkyní vegetariánství a od té doby církev doporučuje stravu bez masa. Dr. John Harvey Kellogg (slavný svými kukuřičnými lupínky), Adventista sedmého dne, v rámci své teorie „biologického života“ propagoval vegetariánství v Sanatoriu Battle Creek.\n\nV Rusku byl největším zastáncem vegetariánství Lev Nikolajevič Tolstoj (1828–1910).\n\nV Německu byl vedoucí osobností v počáteční fázi vegetariánského hnutí známý politik, publicista a revolucionář Gustav Struve (1805–1870). Byl inspirován Rousseauovým pojednáním Emil aneb O výchově. V poslední třetině století bylo založeno mnoho vegetariánských sdružení, vedle Hnutí potravinové reformy získala zvláštní význam mezinárodní vegetariánská společnost \"Řád Zlatého věku\". V roce 1886 emigrovali němečtí kolonisté Elisabeth Förster-Nietzsche a Bernhard Förster do paraguayského deštného pralesa a založili kolonii Nueva Germania, kde uplatnili utopické představy o vegetariánství a nadřazenosti árijské rasy, i když vegetariánský aspekt měl krátké trvání.\n\nVegetariánství bylo často spojováno s kulturními reformními hnutími, jako je abstinentské hnutí a anti-vivisekce. Bylo propagováno jako nezbytná součást „přirozeného způsobu života“. Někteří z jeho zastánců ostře kritizovali civilizaci svého věku a usilovali o zlepšení veřejného zdraví. V březnu 1880 se v novinách objevila zpráva, že v Manchesteru již několik let existovala vegetariánská restaurace a další se právě otevřela na Oxford Street v Londýně.\n\nNejstarší vegetariánská publikace psaná česky vyšla nejspíše v roce 1865. V roce 1884 Emanuel Mírohorský napsal knihu \"O vegetarismu\", původně šlo o přednášku kterou měl v Americkém klubu dam. Už od 60. let 19. století se věnoval propagaci vegetariánství. Spoluzaložil spolek \"Český Kneipp\", věnující se zdravému přírodnímu způsobu života.\n\nV roce 1891 vyšlo české vydání knihy Sebastiana Kneippa, německého kněze a léčitele, jednoho ze zakladatelů přírodní léčby vodou, \"Jak žíti: rady a pokyny zdravým i nemocným, aby prostě, rozumně žili a přirozeně se léčili.\" Uvádí zde, že rostlinná strava je stejně hodnotná jako masová a požívání masa nemá mít přednost před rostlinnou stravou.\n\nV roce 1898 založil zmíněný spolek \"Český Kneipp\" první českou vegetariánskou jídelnu v místech ulice Karoliny Světlé v Praze.\n\nv roce 1908 byla založena \"Mezinárodní vegetariánská unie\", sdružení národních společností. V západním světě v průběhu 20. století rostla popularita vegetariánství v důsledku výživových, etických, a později v průběhu století i ekologických a ekonomických problémů. Henry Stephens Salt (1851–1939) a George Bernard Shaw (1856–1950) byli slavní vegetariánští aktivisté.\n\nRok 1909 vyšla první česká vegetariánská kuchařka. Napsala ji Ludmila Barthová pod názvem \"První česká vegetářská kuchařka – sbírka vyzkoušených předpisů k přípravě chutných a zdravých pokrmů bez masa\". Kromě návodů na vegetariánská jídla obsahuje i řadu veganských receptů. V roce 1923 se kongresu Mezinárodní vegetariánské unie ve Stockholmu poprvé zúčastnila česká delegace, čímž se české národní hnutí poprvé zapojilo do mezinárodního. V roce 1929 byl za účasti např. Emanuela Voňky a Přemysla Pittra založen Český vegetářský klub. Ve stejném roce v Kamenickém Šenově konal sedmý kongres Mezinárodní vegetariánské unie, v té době největší vegetariánská akce na světě.\n\nRestaurace Cranks byla otevřena v Carnaby Street v Londýně v roce 1961 jako první úspěšnou vegetariánskou restaurace ve Velké Británii. Celkem v Londýně existovalo pět restaurací této značky, které skončily v roce 2001. \n\nRostoucí dopad na západní svět měl indický koncept nenásilí. Myšlenky Mahatmy Gándhího, silného a nekompromisního obhájce nenásilí vůči zvířatům, přispěly k popularizaci vegetariánství v západních zemích. Studie duchovních a filozofických koncepcí nenásilí na Dalekém východu sloužila také Albertu Schweitzerovi pro utváření jeho principu „úcty k životu“, který je dnes běžným argumentem v diskusích o etických aspektech stravování. Sám Schweitzer začal ale praktikovat vegetariánství jen krátce před svou smrtí.\n\nZpěvák a skladatel Morrissey diskutoval o myšlence vegetariánství ve své písni a albu Meat is Murder. Jeho rozšířená sláva a kultovní status významně přispěla k popularitě bezmasého životního stylu a pokračuje i dnes.\n\nDnes se odhaduje, že indičtí vegetariáni, především lakto-vegetariáni, tvoří více než 70 procent všech vegetariánů na Zemi. V Indii je jejich podíl na obyvatelstvu 20 až 42 procent, zatímco méně než 30 procent tvoří obyčejní jedlíci masa.\n\nPrůzkumy v USA zjistily, že zhruba 1–2,8 % dospělé populace nejí maso, drůbež ani ryby.\n\nV roce 2013 se škola PS 244 v Queensu stala první veřejnou školou v New Yorku, která zavedla zcela vegetariánský jídelníček. Strava přitom splňuje požadované standardy bílkovin Ministerstva zemědělství Spojených států amerických (USDA).\n\nV roce 2014 se město Palitana v indickém státě Gudžarát, džinistické poutní místo, stalo prvním městem na světě, které bylo právnicky vegetariánské. Zakazuje nebo činí nezákonným nákup a prodej masa, ryb a vajec, a také související zaměstnání nebo práce, jako jsou rybolov a držení „potravinářských zvířat“.\nPodle průzkumu ve Velké Británii má asi 25 procent obyvatel večeře bez masa a ryb.\n\n\n"}
{"id": "1452791", "url": "https://cs.wikipedia.org/wiki?curid=1452791", "title": "Stephen Hillenburg", "text": "Stephen Hillenburg\n\nStephen McDannell Hillenburg (21. srpna 1961, Lawton, Oklahoma, USA – 26. listopadu 2018) byl americký kreslíř, animátor a mořský biolog, tvůrce animovaného seriálu Spongebob v kalhotách.\n\nZemřel 26. listopadu 2018 v důsledku nemoci ALS.\n\n"}
{"id": "1452797", "url": "https://cs.wikipedia.org/wiki?curid=1452797", "title": "Západočeský krajský přebor 1965/66", "text": "Západočeský krajský přebor 1965/66\n\nV soubojích Západočeského krajského přeboru 1965/66 (jedna ze skupin 4. nejvyšší fotbalové soutěže) se utkalo 14 týmů dvoukolovým systémem podzim – jaro. Tento ročník skončil v červnu 1966. \n\nZdroj: \n\nPoznámky:\n"}
{"id": "1452798", "url": "https://cs.wikipedia.org/wiki?curid=1452798", "title": "Lesenská pláň", "text": "Lesenská pláň\n\nLesenská pláň (německy \"Hübladung\") je hora na české straně Krušných hor dosahující nadmořské výšky 921 m. Na vrchol nevede žádná značená turistická stezka. Pod názvem Lesenská pláň vznikl v roce 2007 též mikroregion, který tvoří obce Vysoká Pec, Boleboř, Hora Svaté Kateřiny a Nová Ves v Horách.\n\nHora se nachází jižně od Hory Svaté Kateřiny, východně od Rudolic v Horách, jihovýchodně od Malého Háje a severně od Lesné. Spolu se sousedící Medvědí skálou (924 m) tvoří horský masiv ve střední části Krušnohoří. Výrazným bodem je skalní útvar Eduardova skála (908 m) ležící západně od vrcholu.\n\n"}
{"id": "1452799", "url": "https://cs.wikipedia.org/wiki?curid=1452799", "title": "Avenue Victoria", "text": "Avenue Victoria\n\nAvenue Victoria je ulice v Paříži. Nachází se v 1. a 4. obvodu. Nese jméno britské královny Viktorie.\n\nUlice vede souběžně se Seinou od \"Place de l'Hôtel-de-Ville\" a končí na křižovatce s \"Rue des Lavandières-Sainte-Opportune\" a \"Rue Édouard-Colonne\". Ulice je orientována z východu na západ.\n\nAvenue byla otevřena v roce 1854 v rámci přestavby Paříže během druhého císařství ve stejné době jako \"Rue de Rivoli\" či \"Boulevard de Sébastopol\". Proražením nové ulice zmizelo několik ulic. Nová ulice nesla nejprve název \"Boulevard de l'Hôtel-de-Ville\". Vyhláškou ze 3. října 1855 byla přejmenována na \"Avenue Victoria\" na počest britské královny Viktorie. Královna se dne 23. srpna 1855 zúčastnila recepce na pařížské radnici během své návštěvy světové výstavy.\n\n\n"}
{"id": "1452800", "url": "https://cs.wikipedia.org/wiki?curid=1452800", "title": "Zdeněk Landa", "text": "Zdeněk Landa\n\nZdeněk Landa (* 9. června 1935, Žilina) je bývalý československý hokejový útočník. \n\nReprezentoval Československo ve dvou utkáních s Kanadou a USA v roce 1961. Gól v reprezentaci nedal. Na ligové úrovni hrál za TJ SONP Kladno (1954-1956) a (1958-1964) a TJ Gottwaldov (1964-1968). Dále pokračoval v TJ Zbrojovka Vsetín a jako hrající trenér v Itálii za HC Alleghe. Za TJ Gottwaldov nastoupil ve 116 ligových utkáních, ve kterých dal 6 gólů.\n\n"}
{"id": "1452805", "url": "https://cs.wikipedia.org/wiki?curid=1452805", "title": "Ferdinand Minařík", "text": "Ferdinand Minařík\n\nFerdinand Minařík (* 6. března 1941 Děčín) je bývalý československý žokej a český trenér dostihových koní, otec žokeje Filipa Minaříka.\n\nJe jedním z nejlepších českých žokejů historie a jako jezdec patřil do nejužší české špičky v šedesátých, sedmdesátých a osmdesátých letech dvacátého století. Jezdil klasické dostihy i překážky.\n\nV roce 2008 byl v Lysé nad Labem jmenován do Dvorany slávy na koni časopisem Paddock Revue, když vyhrál celkem 376 dostihů a v roce 2008 se dělil o šesté místo historického žebříčku českých rovinových žokejů. První dostih vyhrál v roce 1965 s klisnou Molekula a trenérem Cellerem, poté jezdil ve stájích trenérů Koloce, Lakse a Čechury, osm let působil ve stáji Motešice v sedmdesátých letech.\n\nNa Mezinárodním mítinku 1980 v Budapešti zvítězil s Latinou v Ceně Prahy. Vyhrál osm klasických dostihů (třikrát Jarní cenu klisen, dvakrát St. Leger a Velkou jarní cenu, jednou Oaks). Sedmkrát vyhrál Velkou květnovou cenu (v letech 1968-1989). Dvojnásobný šampion československých dostihových jezdců (1975, 1977), jednou na překážkách (1968). Jezdeckou kariéru ukončil roku 1992.\n\nV letech 1980–2001 trénoval dostihové koně a dosáhl dvou klasických vítězství. S Vagrajem vyhrál Velkou jarní cenu jako jezdec a trenér (1982), podruhé byl úspěšný s Bohemian Ladem v St. Leger (1999). V posledních letech působí jako propagátor dostihů a odborný poradce v dostihových pořadech České televize.\n\n"}
{"id": "1452831", "url": "https://cs.wikipedia.org/wiki?curid=1452831", "title": "Performativita", "text": "Performativita\n\nPerformativita (z lat. \"performāre\" – ztvárnit, stvořit) je specifickým druhem performance (vystoupení), zabývající se jazykem (verbálním i neverbálním) jako schopností realizovat myšlenky a názory, neboli převést ideu v čin. Performativita se soustředí na čirou přítomnost (spojeno s originalitou, neopakovatelností). Jedná se o singulární zkušenost, kterou nelze převést na pravidelnost kódu. S pojmem performativita pracuje mnoho vědních oborů, např. sociologie, filosofie, psychologie, antropologie, ale také lingvistika či divadelní věda.\n\nSlovy Ervinga Goffmana: „Všichni hrajeme divadlo.“ Obdobnou myšlenku vyjádřil již kdysi Shakespeare: „Celý svět je jeviště a všichni lidé na něm jen herci.“ Goffman ve své publikaci \"The Presentation of Self in Everyday Life\" představuje chování – performance (do kterého spadá samozřejmě i řeč – performativita) jako škálu možných reakcí od upřímnosti až k cynismu a dodává, že jejich užití nezávisí na individuální identitě člověka, ale odvíjí se od konkrétní situace, ve které se člověk nachází.\n\nPokud je jako hnací motor komunikace vnímána singularita (chuť objevit něco nového a jedinečného), pak performativita popírá svou vlastní funkci. Aby mohla být singularita zachycena, musí podléhat iterabilitě (opakovatelnosti), čímž už ale dochází k jejímu zkreslení a neúplnosti. Performativita má za úkol udržet v chodu systém (jazyk, sdělitelnost, pravidlo, zákon, status quo), ale přitom jej nevyhnutelně postupně mění a nakonec i ruší. Singularitu nezprostředkuje a regularitu neudrží.\n\nHistorie tohoto pojmu sahá až do padesátých let 20. století. Britský filozof John Langshaw Austin, tehdy inspirovaný Georgem E. Moorem a Ludwigem Wittgensteinem, tvrdil, že užívání jazyka je specifickým druhem jednání, které má svůj cíl a které vyvolává jisté účinky. Podle Austina existují situace, kdy vykonání určité činnosti je zcela nerozlučně spjato s vyslovením nějaké výpovědi. Jeho úvahy o tzv. performativních výpovědích a o různých typech řečových promluv tvoří základy významné teorie řečových aktů. Austin zde odlišil akty konstativní (pouze situaci popisují) od aktů performativních (jejich pronesením vytváří danou situaci).To, co jazyk a jeho prostřednictvím mluvčí činí, poskytlo četné impulzy pro výzkum nejen v oblastech filozofie jednání, pragmatiky, sociolingvistiky, textové lingvistiky, ale i stylistiky, literární vědy, genderových studií atd.\n\nJohn L. Austin přiřadil název „perfromativní výpověď“ k situaci, kdy říkání něčeho znamenalo spíše něco dělat, než jen informovat o realitě nebo ji popisovat – vyslovit větu znamená udělat to, nejen popisovat svůj úkon. Ve své knize \"Jak udělat něco slovy\" tvrdí, že žádná z citových výpovědí není ani pravdivá, ani nepravdivá. Vycházíme z toho, že naše aktivita je prostě zjevná, a nemusíme ji tedy nijak dál dokazovat.\nSoučasný americký filozof John Roger Searle většinově s Austinem souhlasí, avšak kritizuje například jeho nejednotný princip klasifikace nebo zmatek mezi slovesy a skutky. Na rozdíl od Austina, který si myslí, že všechny ilokusní akty potřebují specifické lingvistické instituce, Searle ignoruje nutnost jejich kontextu. Tvrdí, že je možné je nahradit tzv. jazykovými prostředky.\n\nRealizace řečových aktů je velmi krátkým procesem, který závisí na neustálém performování, jež udržuje jejich status v chodu a aktuálnosti. Komunikace není samozřejmostí. Proto je třeba performativní akty neustále udržovat v platnosti. Jacques Derrida popisuje ve své knize \"Síla zákona\", že ani zákon není založen na nějaké esenci, která by jej popisovala. Sám sebe dělá řečovým aktem. Spravedlivé rozhodnutí je podle Derridy performativním výkonem.\n\nAmerická filozofka a teoretička genderových studií Judith Butler propojila performativitu právě s její prací na poli genderu. Dříve se předpokládalo, že identita jedince je zdrojem druhotných znaků jako je právě řeč nebo gesta. Butler toto tvrzení převrátila a tvrdí, že řečové akty a neverbální komunikace naopak definují jedincovu identitu. To ji také později vedlo k poznání, že gender (pohlaví, jako které se identifikuji – nezávislé na biologickém pohlaví) je pouze sociální konstrukt a projevy, ze kterých chápeme, že např. muž je muž, jsou pouze projevy vštípené (naučené) společností a mohou být změněny.\n\nHanns Joachim Friedrichs, německý novinář, v noci z 9. na 10. listopadu 1989 oznámil, že brány Berlínské zdi jsou otevřeny dokořán („die Tore in der Mauer stehen weit offen“). Ve skutečnosti ale v tu chvíli byly brány stále ještě uzavřeny. Až následně po této zprávě se vydaly tisíce obyvatel východního Berlína pochodovat ke zdi a donutily stráže brány otevřít. Ve smyslu performativity tedy Friedrichs svými slovy změnil myšlenky v realitu.\n"}
{"id": "1452832", "url": "https://cs.wikipedia.org/wiki?curid=1452832", "title": "Kahlenberg", "text": "Kahlenberg\n\nKahlenberg je kopec ve Vídeňském lese na území Döblingu. Je tvořen flyšem a s výškou 484 m n. m. je nejvyšším vrcholem rakouské spolkové země Vídeň, svahy dosahují místy sklonu až 60 %. Kahlenberg je díky výhledu na Vídeň a okolí oblíbeným cílem výletníků a křižovatkou turistických stezek, zajíždějí sem autobusy městské hromadné dopravy a v letech 1874–1920 vedla na vrchol první ozubnicová dráha v Rakousku. \n\nPůvodně se vrch nazýval \"Sauberg\" (Hora divokých sviní), roku 1628 připadl klosterneuburskému klášteru a byl přejmenován na \"Josephsberg\" (Hora svatého Josefa), za vlády Leopolda I. dostal název \"Kahlenberg\" (Lysá hora), který do té doby patřil nedalekému Leopoldsbergu. \n\nZe strategického návrší řídil Jan III. Sobieski v roce 1683 bitvu u Vídně, což připomíná pamětní deska na zdi kostela sv. Josefa, spravovaného polskými resurekcionisty. Na Kahlenbergu také pobýval vynálezce Josef Maximilián Petzval.\n\nNa vrcholu se nachází cihlová rozhledna \"Stephaniewarte\" vysoká 22 m, postavená roku 1887 a pojmenovaná podle princezny Štěpánky Belgické. V roce 1898 byl vedle ní vybudován telegrafní vysílač; od roku 1974 slouží televiznímu vysílání společnosti Österreichischer Rundfunk 165 m vysoký stožár, jehož signál pokrývá severovýchodní část Rakouska. Nacházela se zde také funkcionalistická výletní restaurace podle plánu Ericha Boltensterna, která byla v roce 2004 přes protesty památkářů stržena a nahrazena novostavbou luxusního hotelu. Na Kahlenbergu také sídlí soukromá vysoká škola se zaměřením na cestovní ruch MODUL University Vienna.\n\n"}
{"id": "1452833", "url": "https://cs.wikipedia.org/wiki?curid=1452833", "title": "Segmentární společnost", "text": "Segmentární společnost\n\nSegmentární společnost je v politické antropologii a etno-sociologii taková etnická nebo domorodá společnost, která není charakterizována centrálními politickými institucemi, ale obdobnými a stejně důležitými liniemi, neboli klany. \n\nSpolečnost se skládá z několika navzájem podobných segmentů, které jsou uspořádány v liniích a mohou se dále dělit do dílčích segmentů. Jednotlivými segmenty jsou myšleny rodiny a klany uvnitř segmentární společnosti a linie, které je spojují jsou především rodinné, kulturní, či náboženské vztahy mezi těmito segmenty. Toto uspořádání umožňuje rozsáhlou samoregulaci spolupráce a řešení konfliktů bez stálé centrální politické autority. To vede k decentralizaci politické organizace. Tradičně je v takovéto společnosti starším prokazována vyšší úcta (seniorita). Vlivem podmínek jsou tyto společnosti zpravidla rovnostářské. Společnými prvky, které vázaly jednotlivé dílčí segmenty dohromady, byly např. například náboženství, rodinné svazky nebo účelové koalice. \n\nTento pojem vytvořil v roce 1893 Émile Durkheim a poprvé ho použil v díle \"De la division du travail social\". Ve 30. letech vzrůstal zájem koloniálních velmocí o průzkum takovýchto organizovaných společností. Jednou z prací opírající se o teorii segmentární společnosti jsou práce týkající se domorodých afrických kmenů, které vypracovali britští sociální antropologové Edward Evans-Pritchard a Meyer Fortes. Ve svých pracích zdůrazňovali především absenci centrálních autorit v těchto společnostech. Mezi zkoumané oblasti patřilo například Somálsko nebo afghánská Hazara. \n\n"}
{"id": "1452840", "url": "https://cs.wikipedia.org/wiki?curid=1452840", "title": "St. Leger", "text": "St. Leger\n\nSt. Leger (také St Leger) je klasický dostih tříletých anglických plnokrevníků na trati dlouhé 2913 m, založený roku 1776 v Doncasteru (South Yorkshire) ve střední Anglii. S výjimkou válečných let se koná každý rok v září a uzavírá britskou sezónu hladkých dostihů. Je také posledním ze tří závodů \"Trojité koruny\" (dostihy 2000 Guineas, Derby (dostihy), St Leger), kterou získává kůň, pokud ve všech třech zvítězil. Název \"St Leger Stake\" připomíná anglického důstojníka a politika Anthony St Legera, který závod navrhl a vytvořil. \n\nPrestižní dostih v Doncasteru je také modelem pro řadu národních dostihů s podobnými pravidly, včetně klasické trojkoruny. Mezi ně patří dostihy St Leger například v České republice, v USA, v Irsku, v Itálii, ve Francii, v Německu, v Polsku a v Maďarsku, v Japonsku se obdobný závod nazývá \"Kikuka-šó\".\n"}
{"id": "1452845", "url": "https://cs.wikipedia.org/wiki?curid=1452845", "title": "Airjánem vaédžah", "text": "Airjánem vaédžah\n\nAirjánem vaédžah či Erán véz je polo-mytická pravlast Íránců. Podobné \"Erán Šahr\" „říše Árjů“ se používalo od dob Sasánovců pro Perskou říši a stalo se základem jména Írán.\n\nAirjánem vaédžah je podle zarathuštrických textů zemí kde působil Zarathuštra a kde mu bylo zjeveno pravé náboženství – zarathuštrismus. Protékají jí řeky Dáitjá a Dréjá, přičemž na břehu druhé jmenované stál dům Pourušaspy, Zarathuštrova otce. Airjánem vaédžah je také první z šestnácti dokonalých zemí které stvořil Ahura Mazda a také místem kde byl stvořen dobytek. Podle Vendidadu však Angra Mainju stvořil říčního hada a tvrdé zimy a v Airjánem vaédžah je tak deset měsíců zimy a příliš chladno pro vodu, zemi i stromy. Toto zkažení prvotní země nejspíše odkazuje na kosmickou zimu předcházející Fraškereti - konec světa protože v Airjánem vaédžah postaví mytický král Jima na příkaz Ahura Mazdy podzemní skrýš zvanou Vara „ohrada“ tvořenou vodními a travnatými plochami kde ukryje vybrané lidi a zvířata, z důvodů právě blížící se apokalypsy.\n\nNěkterými badateli je Airjánem vaédžah považován za čistě mytickou zemi, jiní se jej snaží ztotožnit se skutečnou zeměpisnou oblastí. V seznamu šestnácti zemí nacházejícím se ve Vendidadu je po Airjánem vaédžah uváděna Sogdiana v dnešním Uzbekistánu a Tádžikistánu, poté Baktrie v severním Afghánistánu a dále země ležící na jih a východ až po řeku Indus. Na základě toho lze tuto zemi lokalizovat na sever či západ od Sogdiany, například do Chórezmu či dokonce až do ruských stepí. To by znamenalo že Íránci si byly do jisté míry vědomy svého dávného příchodu ze severu. V sasánovském období byl Airjánem vaédžah umísťován do \"Ādarbāygānu\" – dnešního Ázerbájdžánu.\n\n\"Airjánem vaédžah\" (airyanəm vaēǰō) je avestánským označením této země, odpovídá mu rekonstruované staroperské \"*Airjánám vajdžah\" (*aryānām waiǰah) a středoperské \"Erán véz\" (Ērān-Wēz). Význam slovo \"vaédžah\" není zcela jasný, ale Émile Benveniste jej přesvědčivě odvodil z kořene vaig „rychle se rozšiřovat“ a vyložil jako „úsek, rozloha“. Avestánské \"airjánem\" je genitivem slova árja, staroperské \"airjánám\" znamená „árjovský“.\n\n"}
{"id": "1452846", "url": "https://cs.wikipedia.org/wiki?curid=1452846", "title": "Světový den knihy a autorských práv", "text": "Světový den knihy a autorských práv\n\nSvětový den knihy a autorských práv je podujetí, které každoročně 23. dubna organizuje světová organizace UNESCO, a to v den výročí úmrtí spisovatelů Miguela de Cervantese a Williama Shakespeara. Poprvé byl tento den slaven v roce 1995; původní nápad pochází ze španělského Katalánska, kde se 23. dubna slaví svátek sv. Jiří, spojený s darováním růže každému člověku, jenž si v tento den koupí knihu.\n\nV současnosti se jednotlivé akce Světového dne knihy konají ve více než 100 zemích světa a zapojují se do nich knihovny, školy, spisovatelé, učitelé a další veřejné a soukromé subjekty. V České republice tento svátek již od roku 2014 podporuje Svaz českých knihkupců a nakladatelů.\n"}
{"id": "1452850", "url": "https://cs.wikipedia.org/wiki?curid=1452850", "title": "Villa Patera", "text": "Villa Patera\n\nVilla Patera (čp. 971) je funkcionalistický vilový dům v Kadani. Nalézá se v Klášterecké ulici (dříve Vernéřovská) v předměstské vilové čtvrti dříve známé jako čtvrť Svatovojtěšská. Projekt, jehož autorem je Ing. arch. Hartwig Sturm, a jehož realizaci provedla věhlasná stavitelská firma Pittel & Brausewetter, vznikl na objednávku MUDr. Franze Josefa Patery, kadaňského městského lékaře. Stavební práce byly dokončeny v roce 1934. \"Villa Patera\" je po všech stránkách jednou z nejkvalitnějších obytných staveb, které byly v meziválečném období v Kadani postaveny. \n\nStavebníkem a prvním majitelem \"Villy Patera\" byl MUDr. Franz Josef Patera. Patera si v roce 1934 zhotovení projektu inovativní funkcionalistické vily objednal u Ing. arch. Hartwiga Sturma, působícího v Aši a Chebu. Ten přetvořil Paterovy vizionářské představy v realitu a zhotovil projekt svěží a moderní vily. Součástí stavby byla vlastní automobilová garáž, výtah, tzv. sluneční lázně na ploché střeše budovy a řada dalších vymožeností. Součástí projektu bylo i vybavení interiérů včetně výběru vhodného a kvalitního nábytku.\nBratrem architekta Hartwiga Sturma byl významný regionální historik a archivář PhDr. Heribert Sturm, absolvent kadaňského gymnázia, který patřil k okruhu intelektuálů okolo architekta Heinze Rutha. Tento významný bytový architekt byl mimo jiné blízkým přítelem Konrada Henleina a příznivcem německého nacionálního socialismu. Patřil též k zakladatelům Sudetoněmecké strany. Poté, co byl nařčen z homosexuality a obviněn ze zneužívání mladistvých spáchal ve vězení v České Lípě sebevraždu.\n\nVzhledem k pokročilým technologiím, se kterými projekt \"Villy Patera\" počítal, nebyly k realizaci využity služby zaběhnutých kadaňských stavebních firem. Výstavba byla svěřena proslulé firmě Pittel & Brausewetter. Tato firma byla založena již roku 1870 v Bratislavě (tehdejším Prešpurku) a brzy se rozšířila do celé rakousko-uherské monarchie. Svůj věhlas si získala díky inovativní práci s železobetonem a mohla se pyšnit spoluprací s architekty, jako byli Adolf Loos, nebo Karl Mayreder. Firma měla od roku 1926 svou centrálu ve Vídni, její pobočky však sídlily také v Praze či Karlových Varech. Realizaci projektu \"Villy Patera\" provedla právě karlovarská pobočka. Pozicí firemního stavbyvedoucího byl pověřen Ing. Karl Hornig. \n\nStavební práce byly dokončeny v průběhu roku 1934, \"Villa Patera\" byla úředně zkolaudována, a ještě v listopadu téhož roku se do novostavby nastěhoval MUDr. Franz Josef Patera s rodinou.\n\nFranz Josef Patera se narodil roku 1889 v Žatci do katolické česko-německé rodiny manželům Franzovi a Marii Paterovým. Otec byl zaměstnán jako domovník, matka pocházela z české rodiny Procházkových ze Svojetína u Rakovníka. Franz Josef Patera úspěšně absolvoval žatecké gymnázium a v letech 1909 až 1918 vystudoval Lékařskou fakultu německé Karlo-Ferdinandovy univerzity v Praze. Jeho učitelem a promotorem byl prof. Josef von Zeynek, odborník na lékařskou chemii a průkopník elektroterapeutických metod (diatermie).\nV roce 1921 se MUDr. Franz Josef Patera oženil s Margarethe, rozenou Dörfler, původem z Karlových Varů, a novomanželé se přesunuli do Kadaně. Často se stěhovali a bydleli na různých místech – v ulici Boženy Němcové (dříve Mozartova), na Mírovém náměstí (dříve Tržní), v ulici Jana Švermy (dříve Svaté) a ulici Čechově (dříve Vodní). MUDr. Franz Josef Patera se stal v Kadani tzv. městským lékařem. Jako odborník na medicínu působil při kadaňském městském úřadu a měl na starost zdravotní a obecně hygienickou situaci ve městě. Pravidelně se například zúčastňoval všech stavebních řízení.\nJelikož manželé Paterovi zůstali bezdětní, rozhodl se MUDr. Franz Patera roku 1936 přistěhovat do vily svou stařičkou matku, která zde roku 1940 také zemřela. Tehdy byla již Kadaň součástí tzv. Říšské župy Sudety a náležela k nacionálně-socialistickému Německu. MUDr. Franz Josef Patera byl roku 1943 povolán do werhmachtu a jeho další osudy zůstávají skryty. \"Villa Patera\" byla na po skončení Druhé světové války zkonfiskována obnovenými československými úřady, Paterova manželka Margarethe byla z rodinné rezidence vystěhována a během tzv. odsunu zřejmě vyhnána do některé z okupačních zón poraženého Německa. \n"}
{"id": "1452851", "url": "https://cs.wikipedia.org/wiki?curid=1452851", "title": "Villa Nowotny", "text": "Villa Nowotny\n\nVilla Nowotny (čp. 972) je vilový dům v Kadani. Nachází se v Klášterecké ulici (dříve Vernéřovská) v předměstské vilové čtvrti dříve známé jako čtvrť Svatovojtěšská. Autorem projektu je významný kadaňský vilový architekt a stavitel Johann Petzet. Stavebníkem a prvním majitelem vily byl Ing. Franz Nowotny, profesor střední zemědělské školy v Kadani. Stavební práce byly dokončeny roku 1934.\n\nProjekt modernisticky až funkcionalisticky pojaté \"Villy Nowotny\" vyhotovil roku 1934 na objednávku Ing. Franze Nowotnyho kadaňský vilový architekt a stavitel Johann Petzet. Výstavbu realizovala jeho stavební firma. Stavební práce byly dokončeny již v září 1934 a následně byla novostavba úředně zkolaudována a shledána jako vhodná k obývání. V letech 1938 až 1939 byla k vile přistavěna též automobilová garáž. \n\nStavebníkem a prvním majitelem \"Villy Nowotny\" byl Ing. Franz Nowotny. Ten se narodil roku 1900 v Broumově do česko-německé rodiny manželům Josefu Maximilianovi Nowotnymu (1857–1922) a Agnes Nowotny (*1877), rozené Watzek. Oba rodiče Franze Nowotnyho pocházeli přímo z Broumova a jeho otec zde byl majitelem textilní továrny. Zřejmě roku 1922 absolvoval Franz Nowotny Německou vysokou technickou školu v Praze a začal pracovat jako odborný pedagog. Později působil v Lovosicích, kde se také v roce 1930 oženil s Augustou (*1908), rozenou Reichert, která pocházela z rodiny železničního úředníka. Nedlouho poté se novomanželé přestěhovali do Děčína, kde Ing. Franz Nowotny nastoupil jako přednášející na vyšší zemědělské škole v Děčíně-Libverdě. Tato škola byla od roku 1921 samostatným akademickým oddělením pražské Německé technické vysoké školy. Během pobytu v Děčíně se manželům Nowotnym narodil syn Max (*1931). \n\nKdyž začal roku 1934 Ing. Franz Nowotny vyučovat na střední zemědělské škole v Kadani, rozhodli se manželé pro stavbu nové rodinné vily. Pro svou rezidenci si zvolili tehdy nově vznikající Svatovojtěšskou vilovou čtvrť. V době, kdy začal Franz Nowotny působit na kadaňské zemědělské škole, byla tato vzdělávací instituce konglomerátem tří školských zařízení: vyšší zemědělské školy, vyšší hospodyňské školy a odborné zemědělské školy. Ing. Franz Nowotny byl aprobován pro vyšší střední zemědělské školy jako profesor v oborech chovatelství, anatomie, češtiny, rétoriky, mlékařství a zemědělské praxe. Na zemědělské škole v Kadani mimo tyto obory dále vyučoval také zeměpis, dějepis a včelařství. Zároveň byl správcem sbírek pro chovatelství a mlékařství, a navíc na hospodyňské škole vypisoval kurzy účetnictví a vedení domácnosti a firmy. V ročence školy z roku 1936 se například uvádí, že během tohoto roku Nowotny vyhotovil celkem tři odborné expertízy, publikoval tři odborné články a uskutečnil deset veřejných přednášek. Také vedl sedm samostatných experimentů a působil též jako soudní znalec v oboru chovatelství při Okresním soudu v Kadani. \n\nBěhem pobytu v Kadani se manželům Nowotným narodily ještě tři děti, a sice Peter Ernst (*1936) v chomutovské nemocnici, Michael (*1943), který však několik dní po porodu v chomutovské nemocnici zemřel a Regina Emilie, která se narodila 3. května 1945 v Kadani. Téhož roku, krátce po skončení Druhé světové války, byla rodině \"Villa Nowotny\" zkonfiskována obnovenými československými úřady jakožto tzv. německý majetek a manželé Nowotny i s dětmi byli vyhnáni z Československa.\n"}
{"id": "1452852", "url": "https://cs.wikipedia.org/wiki?curid=1452852", "title": "Konfiguracionismus", "text": "Konfiguracionismus\n\nKonfiguracionismus je kulturně antropologický směr, který vznikal a rozvíjel se převážně v 20. a 30. letech 20. století v USA. Se založením a rozvíjením tohoto směru jsou neodmyslitelně spojeni žáci významného amerického antropologa Franze Boase, který kladl velký důraz na terréní empirický výzkum a spolupráci různých vědeckých disciplín (např. archeologie, etnografie, jazykověda atd.) v antropologickém a sociologickém zkoumání kultur. Konfiguracionismus se zabývá analýzou kultury jako celku a jejím fungováním. Významným termínem a předmětem zkoumání pro konfiguracionismus se stal tzv. kulturní vzor, ucelený systém společenských institucí, hodnot a pravidel chování typických pro danou kulturu, který je obecně přijímán. Právě kulturní vzor ovlivňuje proces socializace jedince a odráží se například ve zvycích, tradicích a umění. Studium a výklad kulturních vzorů podle konfiguracionistické teorie umožňuje lépe a podrobněji poznat zvláštnosti a specifika dané kultury a tím i kulturu jako celek. Stejně jako u Boase, je zde kladen velký důraz na empirický výzkum. Konfiguracionisté se především věnovali výzkumu kultur přírodních národů a domorodých obyvatel Ameriky.\n\nEdward Sapir (1884–1939) byl americký antropolog a lingvista původem z německého Pomořanska. S rodiči imigroval do USA v pěti letech, vystudoval lingvistiku germánských jazyků na Columbijské univerzitě, kde se seznámil s dílem F. Boase, kterým se nechal inspirovat ke studiu domorodých jazyků. Vzhledem ke svému vzdělání se ve svém díle se věnoval spolupráci a propojení antropologie a lingvistiky, studoval, jak se jazyk a kultura mohou vzájemně ovlivňovat a jak ovlivňují jedincův pohled na svět a jeho hodnotový žebříček. Podle Sapira se jazyk, kterým mluvíme, významně podílí na utváření našich představ o světě. Dále se zasazoval o využívání psychologie v antropologickém výzkumu a zastával názor, že studium vztahů mezi jednotlivci je klíčové k poznávání kultur.\n\nR. F. Benedictová (1907–1996) je považována za zakladatelku konfiguracionismu, přestože její předchůdci již dříve rozpracovali některé dílčí myšlenky. Doktorské studium absolvovala na Columbijské univerzitě, jejím učitelem a mentorem byl přímo F. Boas. Ve své nejznámější knize \"Patterns of Culture\" (Kulturní vzorce) přinesla v té době zcela novou myšlenku, že aby bylo možné kulturu poznat a pochopit, je nutné ji vnímat jako celek, jednotlivé prvky nelze pochopit odděleně. Rozvedla a definovala již dříve Boasem vymezený termín „kulturní vzor“. Ten považovala za základní stavební jednotku každé kultury. Každá kultura obsahuje více takových vzorů, které spolu vytváří tzv. kulturní konfigurace. V každé kultuře je podle Benedictové jeden dominantní vzor, který je v podstatě základním organizačním principem a je tím prvkem, který dělá kulturu specifickou. Dále poukázala na fakt, že kultura, ve která žije, má zásadní vliv na socializaci jedince. Hodnoty jsou vytvářeny kulturou, nikoliv lidskou přirozeností. Vyjádřila tak svoji opozici k teoriím biologického a rasového determinismu, které se v té době ve společnosti objevovaly. V knize Kulturní vzorce jako příklad porovnává tři domorodé kultury, Pueblos z Nového Mexika, oceánský kmen Kwaikiutl a domorodé obyvatele Velkých plání. Shledala, že v každé kultuře, je několik převládajících povahových rysů. Každá kultura má takové povahové rysy různé, proto jsou i kultury jako takové podle Benedictové různé, osobité. Tyto typické vlastnosti se pak projevují u každého konkrétního jednice trochu jinak. \n\nMorris Edward Opler (1907–1996), americký antropolog a bojovník za práva v USA žijících Japonců, měl na teorii Ruth Benedictové o dominantním vzoru trochu jiný pohled. Podle Oplera neexistuje pouze jediný dominantní kulturní vzor a organizační princip, nýbrž celá řada různých principů, které jsou vzájemně provázány. Nazval je „kulturní témata“. Tato témata jsou dle Oplera základní hodnoty, normy, obecně přijímány a uznávány, které v podstatě regulují fungování společnosti. Takovýchto témat je z pravidla více, počet je ovšem podle Oplera omezený. Kultury je podle Oplera nutné zkoumat jako celek, jako systém provázaných kulturních témat.\n\n"}
{"id": "1452859", "url": "https://cs.wikipedia.org/wiki?curid=1452859", "title": "Utthita Trikonásana", "text": "Utthita Trikonásana\n\nUtthita Trikonásana ((उत्थित त्रिकोणासन) neboli „natažený trojúhelník“ je jednou z ásan. \n\nNázev pochází ze sanskrtského slova \"utthita\" rozšířený, natažený; \"trikona\" (त्रिकोणासन) trojúhelník a \"asana\" (आसन) posed/pozice.\n\n\n"}
{"id": "1452862", "url": "https://cs.wikipedia.org/wiki?curid=1452862", "title": "Kulturní materialismus", "text": "Kulturní materialismus\n\nKulturní materialismus je antropologická výzkumná orientace, poprvé zmíněná Marvinem Harrisem v jeho knize z roku 1968: \"The Rise of Antropological Theory,\" jako teoretické paradigma a výzkumná strategie. Říká se, že je to nejtrvalejší dosažení této práce. Harris následně vyvinul plné zpracování a obranu paradigmatu v jeho knize z roku 1979: \"Cultural Materialism\". Pro Harrise sociální změna závisí na třech faktorech: infrastruktuře, struktuře a nadstavbě společnosti.\n\nHarrisův koncept kulturního materialismu byl ovlivněn spisy Karla Marxe a Friedricha Engelse, stejně jako jejich teorie modifikované Karlem Augustem Wittfogelem a jeho knihou z roku 1957, \"Orientální Despotismus\". Přesto se tento materialismus liší od marxistického dialektického materialismu a filozofického materialismu. Práce Thomase Malthuse povzbuzovala Harrise, aby zvážil reprodukci stejně důležitou pro produkci. Výzkumná strategie byla ovlivněna také prací starších antropologů, včetně Herberta Spencera, Edwarda Tylora a Lewise Henryho Morgana, který v 19. století nejprve navrhl, aby se kultury postupně vyvíjely od méně komplexních až po složitější. Leslie White a Julian Steward a jejich teorie o kulturní evoluci a kulturní ekologii byly nástrojem pro znovuobjevení evolučních teorií kultury ve 20. století a Harris se od nich inspiroval při formulaci kulturního materialismu.\nKulturní materialismus je vědecko-výzkumná strategie, a jako taková využívá vědeckou metodu. Dalšími důležitými zásadami jsou operační definice, falešnost Karla Poppera, paradigma Thomase Kuhna a pozitivismus, který nejprve navrhl Auguste Comte a propagoval vídeňský kruh. Primární otázka, která se objevuje při aplikaci vědeckých technik k pochopení rozdílů a podobností mezi kulturami, je to, jak výzkumná strategie „zachází se vztahem mezi tím, co lidé říkají a myslí jako subjekty a co říkají a myslí a dělají jako objekty vědeckého výzkumu“. V reakci na toto kulturní materialismus dělá rozdíly mezi behaviorálními událostmi a myšlenkami, hodnotami a jinými duševními událostmi.\n\nTaké dělá rozdíly mezi emickými a etickými operacemi. Emické operace, v rámci kulturního materialismu, jsou ty, ve kterých jsou popisy a analýzy přijatelné pro domorodce jako skutečné, smysluplné a vhodné. Etické operace jsou ty, ve kterých jsou použité kategorie a koncepce pozorovatele a jsou schopny vytvářet vědecké teorie. Výzkumná strategie upřednostňuje fenomén etického chování.\n\n\n\nV rámci tohoto rozdělení kultury argumentuje kulturní materialismus za to, co se nazývá princip pravděpodobnostního infrastrukturního determinismu. Podstatou jeho materialistického přístupu je skutečnost, že infrastruktura je za všech okolností nejvýznamnější silou za vývojem kultury. Struktura a nadstavba nejsou považovány za „nevýznamné, epifenomenální reflexy infrastrukturních sil“. Struktura a symbolické / ideologické aspekty fungují jako regulační mechanismy v systému jako celku.\n\nVýzkumná strategie předpovídá, že je pravděpodobnější, že v dlouhodobé perspektivě infrastruktura pravděpodobně určuje strukturu, která pravděpodobně určuje nadstavby, než jinak. Tak, podobně jako v dřívějším marxistickém myšlení, jsou materiální změny (například v technologii nebo v prostředí) považovány za velmi determinující vzorce společenské organizace a ideologie.\n\nI přes dluh ekonomickým teoriím Marxe a Engelse, kulturní materialismus odmítá marxistickou dialektiku, která byla založena na teoriích filosofa Georga Wilhelma Friedricha Hegela.\n\nBěhem osmdesátých let měl Marvin Harris produktivní výměnu s behaviorálními psychology, zejména Sigridem Glennem, ohledně interdisciplinární práce. Nedávno psychologové v chování vytvořili soubor základních experimentů v úsilí o tento cíl. Nedávno mladí antropologové znovu oslovili práci Marvina Harrise jako součást nové antropologie infrastruktur.\n"}
{"id": "1452863", "url": "https://cs.wikipedia.org/wiki?curid=1452863", "title": "Oskar Sýkora", "text": "Oskar Sýkora\n\nOskar Sýkora (22. června 1929, Náchod – 13. října 2018, Halifax) byl česko-kanadský vědec a vysokoškolský pedagog v oboru stomatologie na McGill University v Montrealu a Dalhausie University v Halifaxu.\n\nPo absolvování Jiráskova gymnázia v Náchodě v roce 1948 musel po komunistickém státním převratu s rodiči uprchnout do Kanady, aby se rodina vyhnula dalšímu politickému pronásledování jeho otce JUDr. Oskara Sýkory, významného náchodského advokáta a poslance Zemského národního výboru. Začal pracovat v textilní továrně v Montréalu, absolvoval večerní kurzy angličtiny a získal bakalářský titul. Poté pracoval jako zubní technik, získal certifikát \"Certified Dental Technician\" (CDT) a první cenu za nejlepší provinční umístění ve studiu dentální techniky, poté s vyznamenáním (\"magna cum laude\") dokončil večerní magisterské studium na University de Montréal. V Kanadě se stal známým dvojitou doktorskou promocí v jediný den ve dvou oborech (stomatologii a historii), na dvou universitách ve dvou jazycích – v roce 1959 promoval na anglicko-mluvící McGill Univerzitě a obdržel diplom Doctor of Dental Surgery (DDS) a ocenění stomatologické fakulty \"Lieutenant Governor Gold Medal\" a odpoledne promoval na titul Ph.D. stupně na francouzsko-mluvící University de Montréal, Faculté des Lettres. Zde se setkal s kanadským premiérem Diefenbakerem a byl jím pozván, aby zastupoval Nové Kanaďany reprezentující různé segmenty kanadské společnosti na státní večeři pořádané generálním guvernérem pro anglickou královnu Alžbětu II. a jejího manžela prince Filipa na Dominion Day v sále Rideau v Ottawě.\n\nNa McGill University se stal docentem stomatologie a byl jmenován jako Operating department practitioner (OPD) v Montreal General Hospital. V roce 1972 odešel z McGill University v Montrealu na Dalhousie University do Halifaxu, kde působil do svého důchodu jako profesor. Napsal 61 odborných článků přeložených do 6 jazyků, vydal 3 knihy, přednášel v 11 zemích světa. Do důchodu odešel z akademické kariéry i soukromé praxe jako profesor protetiky v roce 2002 ve věku 73 let po 43 letech služby.\n\nMěl afinitu k technické stomatologii včetně materiálů a spolupracoval s Výzkumným ústavem stomatologickým (VÚS) v Praze a firmou DENTAL, konkrétně s ing. Josefem Dneboským, CSc. a ing. Jiřím Komrskou,CSc.\n\nJeho magnum opus je kniha Maritime Dental College and Dalhousie Faculty of Dentistry: A History, nejobsáhlejší historie dosud publikovaná na všech 10 zubních školách v Kanadě.\n\nOskar Sýkora byl členem redakční rady Quintessence of Dental Technology Yearbook, členem Canadian Academy of Prosthodontics, členem European Prosthodontic Association, byl jmenován spolupředsedou na vědeckém zasedání 4. evropské konference o léčbě totálního edentulismu, zastupoval Kanadu na prvním mezinárodním sympoziu o odnímatelných částečných protézách.\n\nV roce 1999 byl oceněn členstvím v Academy Dentistry International (FADI) „jako uznání za úctyhodný příspěvek k rozvoji stomatologie po celém světě“.\n\nOskar Sýkora byl ženatý s Christine Sykora, měl tři děti děti: syna Jana, dceru Claire a syna Christiana a vnoučata Erika, Niklase, Olivii, Avu a Sofii.\n\nDětství prožil v Náchodě. Rodný dům na Alšově ulici 952, který projektoval architekt Oldřich Liska, věnoval městu Náchod, aby v něm zachovalo mateřskou školu.\n\nJeho strýc JUDr. Vilém Sýkora, starosta Chrudimi a funkcionář Sokola, byl 8. října 1941 jako zatčen gestapem a 15. března 1942 zavražděn v koncentračním táboře v Osvětimi.\n\nJeho dědeček prof. Oldřich Sýkora postavil v Chrudimi Kotěrovu vilu.\n\nOskar Sýkora reprezentoval stomatologii v Association of Health Sciences, Archives & Museums of Nova Scotia.\n\n\n"}
{"id": "1452864", "url": "https://cs.wikipedia.org/wiki?curid=1452864", "title": "Stinger", "text": "Stinger\n\nStinger () může znamenat:\n"}
{"id": "1452865", "url": "https://cs.wikipedia.org/wiki?curid=1452865", "title": "Pokorného (Praha)", "text": "Pokorného (Praha)\n\nPokorného je ulice v lokalitě Za Horou v katastrálním území Hloubětín na Praze 9, která spojuje Českobrodskou a křižovatku ulic Za Mosty, Čelákovická a Celniční. Protíná ji ulice Kdoulová, Jahodnická a Aloisovská. Má přibližný severojižní průběh.\n\nVznikla v roce 1920 v souvislosti s výstavbou nouzové kolonie Za Horou, avšak pojmenována byla až v roce 1952. Nazvána je na počest dělníka Josefa Pokorného (1905–1941), člena Komunistické strany Československa, který byl popraven v koncentračním táboře 1. října 1941 krátce po jmenování Reinharda Heydricha do úřadu zastupujícího říšského protektora .\n\nZástavbu tvoří přízemní a jednopatrové rodinné domy se zahradami. Ulice je v celé délce od ulice Českobrodská jednosměrná.\n\n"}
{"id": "1452866", "url": "https://cs.wikipedia.org/wiki?curid=1452866", "title": "Pokorného", "text": "Pokorného\n\nPokorného může být \n\n\n\n"}
{"id": "1452867", "url": "https://cs.wikipedia.org/wiki?curid=1452867", "title": "Snecma M88", "text": "Snecma M88\n\nSnecma M88 je francouzský dvouproudový motor s přídavným spalováním vyvinutý společností Snecma pro stíhací letoun Dassault Rafale.\n\nSnecma na motoru M88 pracovala od roku 1986 a ve verzi M88-1 byl testován roku 1990 na letounu Rafale A. Od roku 1996 je také k dispozici verze M88-2. Poskytuje tah 50 kN na suchý tah a 75 kN s přídavným spalování. Ve výkonové třídě je ekvivalentní motoru F404, ale je menší a lehčí, aby byla umožněna montáž do letounu Rafale s menšími rozměry. Jedná se o dvouproudový motor se třemi nízkotlakovými stupni kompresoru, šesti vysokotlakými stupni kompresoru, prstencovou spalovací komorou, jednostupňovou vysokotlakou a nízkotlakou turbínou a přídavným spalováním.\n\n\n\n"}
{"id": "1452868", "url": "https://cs.wikipedia.org/wiki?curid=1452868", "title": "Uttana Šisosana", "text": "Uttana Šisosana\n\nUttana Šisosana ((त्रिकोणासन) neboli velké „štěně“ je jednou z ásan.\n\nNázev pochází ze sanskrtského slova \"uttana\" (natažený, \"šisu\" štěně a \"asana\" (आसन) posed/pozice.\n\n\n"}
{"id": "1452870", "url": "https://cs.wikipedia.org/wiki?curid=1452870", "title": "Ternopilská národní zdravotnická univerzita I. Horbaczewského", "text": "Ternopilská národní zdravotnická univerzita I. Horbaczewského\n\nTernopilská národní zdravotnicka univerzita I. Horbaczewského (oficiálně ) je univerzita sídlící v západoukrajinském Ternopole, jedna z nejlepších zdravotnických škol na Ukrajině.\n\nŠkola byla založena v roce 1957. Rektorem je Mychajlo Korda.\n\nUniverzita má čtyři fakulty\n\nCelkový počet studentů na konci 2018 — 6300, zahraniční studenti včetně více 1780.\n\n"}
{"id": "1452872", "url": "https://cs.wikipedia.org/wiki?curid=1452872", "title": "Eduard Hromádka", "text": "Eduard Hromádka\n\nEduard Hromádka (1. března 1909 Praha – ) byl český sjezdař.\n\nNa IV. ZOH v Garmisch-Partenkirchen 1936 nedokončil slalom v rámci kombinace. Na Mistrovství světa v alpském lyžování 1938 v švýcarském Engelbergu skončil v kombinaci na 25. místě, ve slalomu na 30. místě a ve sjezdu na 27. místě. Startoval i na mistrovství světa v roce 1933.\n\n"}
{"id": "1452873", "url": "https://cs.wikipedia.org/wiki?curid=1452873", "title": "Walter Super 6B", "text": "Walter Super 6B\n\nWalter Super 6B (1930) byl závodní automobil továrny Walter (Akciová továrna automobilů Josef Walter a spol., Praha-Jinonice), českého výrobce osobních automobilů. Vůz byl zkonstruován pod vedením technického ředitele firmy Walter, kterým byl Ing. František Adolf Barvitius. Vlastní stavbu vozu, který továrna zapůjčila, zabezpečoval tým mechaniků pod vedením Jindřicha Knappa. Byl to nejrychlejší československý automobil v meziválečném období.\n\nZákladem pro stavbu automobilu Walter Super 6B byl osobní automobil Walter Super 6. V motoru Walter Super 6 (oproti jeho předchůdci 6-B) při vrtání 80 a zdvihu 108 mm přibylo na objemu 421 \"kubíků\" a objem tedy vzrostl na 3257 cm. Byl to zážehový, kapalinou chlazený čtyřdobý řadový šestiválec (R6), rozvod OHV, dva ventily/válec. Klikový hřídel byl \"dokonale\" vyvážený, uložený čtyřpolohově a zaopatřený setrvačníkem. Klidný chod sériového motoru zajišťoval tlumič torzních kmitů od klikového hřídele. Písty Nelson-Bohnalite s minimální tepelnou roztažností. Motor byl uložen ve třech silentblocích. Dva karburátory Zenith HAK 30 byly napájeny podtlakovým čerpadlem. Magnetoelektrické zapalování Bosch. Mechanická převodovka (4+Z) byla oddělena od motoru jednolamelovou, suchou kotoučovou spojkou. Mazání tlakové, oběžné s čističem oleje. Olejová pumpa mazání, ponořená ve spodní části motorové skříně, byla poháněna šnekovým soukolím od vačkového hřídele. Cirkulaci chladicího média zajišťovalo odstředivé čerpadlo namontované na hřídeli čtyřlistového ventilátoru. Poháněno bylo ozubeným řemenem. Tento systém pohonu byl v konstrukci jinonických vozů pozoruhodnou novinkou. Řazení rychlostí (4+Z) rychlostní pákou s kulovým kloubem, umístěnou na podlaze ve středu vozu.\nPro závod Mistrovství Evropy do vrchu Zbraslav – Jíloviště (1930) byl vybaven kompresorem Roots, čímž jeho výkon vzrostl na 84,6 kW/115 k při 5200 ot./min. Vůz dosahoval rychlosti 190 km/h. Pro závod na Masarykově okruhu (1930) byl Walter Super 6B bez kompresoru a i tak dosahoval dobrého výkonu: 70,8 kW/95 k při 4800 ot./min. a max. rychlost kolem 175 km/h.\nKlasicky stavěný podvozek s oběma tuhými nápravami odpruženými podélnými listovými péry s nárazovými body. Pravostranné řízení segmentové, samosvorným šnekovým převodem. Přední náprava byla tuhá z příčného nosníku I-profilu. Přenos hybné síly od převodovky a spojky byl řešen obvyklým kardanovým hřídelem na tuhou zadní hnanou nápravu typu \"Banjo\" s ozubením Gleason. Rám obdélníkový s křížovou výztuhou. \n\nWalter Super 6B měl kapalinové, bubnové brzdy Lockheed s podtlakovým posilovačem Bosch-Dewandre. I jen „lehký tlak“ na brzdový pedál, jak uvádí tovární prospekt, byl přenesen Podtlakový servomotor Dewandre přenášel tlak z brzdového pedálu na hydraulický systém Lockheed, který rovnoměrně rozdělil sílu na všechna čtyři kola. Ruční brzda působila na zadní kola. Byla použita standardní kola Rudge-Whitworth s drátěným výpletem o rozměru 32x6,5“ a byla přichycena centrální křídlovou maticí. Pneumatiky zpravidla Michelin 6,50/7,00 - 20. \n\nZávodní dvoumístná karoserie propůjčovala vozu opravdu klasický vzhled závodních plnokrevníků přelomu 20. a 30. let 20. století. Vůz měl hmotnost kolem 860 kg, tzn. téměř poloviční oproti sériovému automobilu Walter Super 6.\n\nAutomobilová sportovní sezóna roku 1930 vstoupila do historie jako zahajovací pro seriál mistrovství Evropy v závodech automobilů do vrchu. Již tradiční závod Zbraslav–Jíloviště dostal od mezinárodní automobilové federace AIACR (dnes FIA) čestnou možnost toto mistrovství zahájit. Mistrovství Evropy v závodech do vrchu se koná do dnešních dob. \n\nXIII. ročník závodu Zbraslav – Jíloviště se jel (11. května 1930) na upravené, zpevněné trati a přilákal rekordních 100 000 diváků, kteří vyplnili každé volné místečko s výhledem na trať, obsadili i stromy a telegrafní sloupy, majitelé domků rozebírali střechy a zřizovali na nich improvizované tribuny. Část cen vypsaných pro závod byla vystavena po několik dní v obchodě pí. Horáčkové v pražském paláci Národ (Václavské náměstí 43, mezi hotelem Jalta a palácem Luxor). Exposice budila pozornost procházejícího obecenstva, které ji v hloučcích obléhalo.\nTovárna Walter nasadila do závodu Mistrovství Evropy, který se tehdy svým významem blížil dnešním závodům Grand Prix, \"\"zeleno-modrý\"\" Walter Super 6B. Oficiální trénink trval 2 dny. Jezdec i továrna se osvědčili tím, že \"vzkřísili\" vůz po páteční nehodě v tréninku. V druhém tréninkovém dni totiž v zatáčce ve stoupání na Špýchar (nedaleko jeho vrcholu) dostal Jindřich Knapp na kraji silnice smyk, narazil zadní částí na zídku, přejel smykem na levou stranu a zase na pravou stranu až do příkopu, kde se 2× převrhl a přerazil i sloup elektrického vedení. Knapp i Vojíř byli naštěstí nezraněni a po horečnaté opravě v jinonické továrně byl vůz v neděli ráno na startu. \n\nRáno před závodem se nebe zachmuřilo a spustilo na trať vydatný déšť. Nakonec však přece jen zvítězilo příslovečné štěstí, déšť ustal a silnice oschla. Konec národního závodu a celý mezinárodní závod se odehrály za regulérních podmínek. Zájem se soustřeďoval takřka výhradně na dvě jména: Caracciola a Stuck. Všichni s napětím očekávali souboj Hanse Stucka s Rudi Caracciolou. Zvítězil Hans Stuck na Austro-Daimleru ADR 3.6 v čase 2:45,7 min v průměrné rychlosti 121,6 km/h. Hans Stuck von Villiez se stal absolutním vítězem závodu a utvořil nový traťový rekord. Docíleným úspěchem se ujal vedení v klasifikaci pro evropský šampionát do vrchu závodních vozů.\n\nJezdec Jindřich Knapp (s mechanikem Karlem Vojířem) zajeli skvěle a velmi dobře se umístili v kategorii závodních vozů do 5000 cm, ze které vyšli dva nejrychlejší jezdci celých závodů. Překrásně propluli tratí a jejími zatáčkami, byla to klasicky klidná, a přece pozoruhodně rychlá jízda, která byla řidiči i vozu ke cti. Obsadil třetí místo v čase 3:05,7 min. (průměrná rychlost 108,6 km/h) a celkově skončil na 8. místě. Získal velký stříbrný pohár a peněžitou cenu společnosti Dynakol (Vacuum Oil Comp.) pro domácího závodníka, který docílí nejlepšího výsledku s použitím motorového oleje Mobil Oil. Pořadí v kategorii závodních vozů do 5000 cm: 1. Stuck, Austro-Daimler, 2:45,7 min, 2. Liefeldt, Austro-Daimler, 2:49,8 min a 3. Knapp, Walter, 3:05,6 min. Před Knappem v celkovém pořadí mj. dojeli Rudolf Caracciola na Mercedes Benz, Heinrich-Joachim von Morgen na Bugatti a „Hýta“ (Jiří Kristián Lobkowicz) na Bugatti.\n\nPrimát nejrychlejšího závodního automobilu vyrobeném v Československu zůstal Waltru Super 6B přes 20 let, až do roku 1953, kdy jeho maximální dosaženou rychlost překonali na Dni rekordů, konaném v Praze pod Barrandovem, Adolf Veřmiřovský na závodním monopostu Tatra 607 a Václav Bobek st. na Škodě Super-Sport 1500 se dvěma kompresory, když dosáhli shodné rychlosti 197,7 km/h. V Tatře Kopřivnice s tímto výsledkem nebyli spokojeni a tak 16. října 1953 byli pod Barrandovskou skálou opět. Tentokráte Adolf Veřmiřovský s monopostem Tatra T 607 ustanovil nový národní rychlostní rekord 207,972 km/h. \n\n\nPři tréninku Knappa s Vojířem na I. ročník Masarykova okruhu na známé spojce Bílý Beránek – Karlovarská (z Motola do Ruzyně) byly vykonány celkem 3 jízdy. Při třetím pokusu se kompresor Roots těžce porouchal a nebyl již nikdy více u tohoto vozu použit. Vůz Walter Super 6B i bez kompresoru dosahoval dobrého výkonu: 70,8 kW/95 k při 4800 ot./min. a dosahoval maximální rychlosti kolem 175 km/h. \n\nDen 28. září 1930 byl významně zapsán v dějinách československého automobilového sportu. Neboť toho dne se odehrála premiéra jednoho z nejkrásnějších automobilových závodů. Byla to premiéra slavná, které vše přálo, která krásně začala i krásně skončila. Závod uspořádal Československý automobilový klub pro Moravu a Slezsko (ČAMS). A vlastně mnoho nechybělo a závod by se nekonal. Žádost ČAMS o povolení stavby okruhu tehdejší vedení Autoklubu Republiky Československé (AKRČs) v Praze (!) nedoporučilo. Přestože se podařilo „nedoporučení“ později překonat a povolení získat, byly tak odstartovány napjaté vztahy mezi Brnem a Prahou trvající přes půl století. Jediný oprávněný zástupce za ČSR v mezinárodní automobilové federaci AIACR (nyní FIA) byl AKRČs, který měl kompetence a mohl by uspořádat Grand Prix (Velkou cenu) Československa. Ale AKRČs k tomu neměl vhodnou trať. ČAMS sice trať měl, ale byl až „dvojkou“, a tak mohl pořádat „jen“ Velkou cenu Masarykovu.\n\nMasarykův okruh v Brně vznikl v roce 1930 původně jako přírodní závodní trať, která svou obtížností patřila k nejtěžším v Evropě. Vzorem byl německý Nürburgring. Okruh měřil 29,194 km a jeho součástí byly běžně užívané silnice na trase Bosonohy - Nový Lískovec - Pisárky - Kohoutovice - Žebětín - Ostrovačice - Veselka – Bosonohy, tzn. jezdil se na „levou ruku“ (proti směru hodinových ručiček). Měl 60 levých a 68 pravých zatáček. Cena okruhu s úpravami okolí se vyšplhala na 12 miliónů Kč. Svůj název dostal po tehdejším československém prezidentovi Masarykovi, který stavbu finančně podpořil, a okruh potom nesl jeho jméno. \nTento závod zahájil slavnou éru automobilových závodů na Masarykově okruhu v letech 1930–1937, které vždy pořádal Československý automobilový klub pro Moravu a Slezsko (ČAMS). Přestože počasí závodům příliš nepřálo, přišlo k trati v zamračené neděli 28. září 1930 přes 80 000 diváků, jiné zdroje odhadují počet na 100 000. V dramatickém závodu silnější kategorie na 17 kol (495,414 km), který odstartoval v 10 h dopoledne, zvítězil Heinrich-Joachim von Morgen (Bugatti 35B, osmiválcový motor, 2300 cm³, kompresor Roots, výkon 135 k/99 kW, max. rychlost 200 km/h) v čase 4:54:13 hod., když v posledním kole předjel – do té doby vedoucího - Tazia Nuvolariho (Alfa Romeo P2). Ten s velkým zpožděním dojel jen jako třetí, protože v době, kdy byl očekáván u cíle jako vítěz závodu, „visel“ na trati u Bosonoh s přehřátým motorem bez vody. Než se mu podařilo opatřit a doplnit vodu, předjeli ho von Morgen a Burggaller. K zajímavosti I. ročníku ještě patří to, že von Morgen sice odstartoval na Bugatti 35B (st. č. 28), ale do cíle dojel na Bugatti 35C Leiningena (st. č. 30). Propozice tuto záměnu v průběhu závodu umožňovaly.. \n\nJindřich Knapp přijel do Brna bez velkých šancí, ale na \"\"bledě modrém\"\" Walter Super 6B si vedl velmi dobře. Knapp (st. č. 12) se podivuhodně držel, jeho časy jsou krásné na řidiče, který podobný závod jel poprvé, a neméně krásné jsou časy a výkon vozu, který je odvozen od sériového automobilu Walter Super 6. Po 1. kole byl v silnější kategorii Knapp až 11. ze 14 startujících. Ve 4. kole zajel nejrychlejší kolo (17:31,5 min.) na československém stroji průměrem 99,8 km/h. Do 11. kola stoupal pořadím až na výborné 5. místo, ale v následujícím okruhu musel pro poškození olejového potrubí, po sjetí do příkopu, odstoupit. Jindřich Knapp obdržel Cenu ing. W. Proskowetze za nejrychlejší kolo dosažené čs. jezdcem na stroji čs. výroby.\n\nIng. Vladimir Gut (prodejce vozů Bugatti v ČSR) do magazínu Auto pochvalně napsal: „…Walter mezi nimi dobře vypadá, ač je trochu korpulentní. Kdyby jej nevedl Knapp, nevěnovali bychom mu také pozornosti, neboť Knappa, ač má velmi málo příležitostí, přece jej stále považuji za nebezpečného. Kdyby seděl na vyloženém závodním voze, měli by s ním všichni plné ruce práce. Jinoničtí, kteří jediní ze starých českých továren mají smysl pro obeslání závodu a nelitují značných nákladů, obesílají okruh vozem nesoucím prvky jejich turistických vozu, který z tohoto hlediska je handicapován.\"\n\nVystoupení Walter Super 6B na Mistrovství Evropy Zbraslav - Jíloviště a na „Grand Prix“ v Brně bylo jedinými závodnímu podniky, kterých tento závodní automobil zúčastnil.\n\n\n"}
{"id": "1452882", "url": "https://cs.wikipedia.org/wiki?curid=1452882", "title": "Square de la Tour-Saint-Jacques", "text": "Square de la Tour-Saint-Jacques\n\nSquare de la Tour-Saint-Jacques je square v Paříži ve 4. obvodu. Jeho rozloha činí 6016m. Náměstí ohraničují ulice \"Rue de Rivoli\" (na severu), \"Avenue Victoria\" (na jihu), \"Boulevard de Sébastopol\" (na západě) a \"Rue Saint-Martin\" (na východě).\n\nPo stržení kostela Saint-Jacques la Boucherie v roce 1797 zůstala stát pouze jeho zvonice. V roce 1836 získalo pozemky město Paříž a v roce 1856 zde nechalo vybudovat první pařížské square, které navrhl architekt Jean-Charles Alphand. Práce probíhaly v rámci Haussmannových přestaveb Paříže. Vytvoření náměstí znamenalo odstranění ulice \"Rue du Petit-Crucifix\". Náměstí bylo navrženo kolem gotické věže Saint Jacques, podle které získalo jméno. V roce 1857 byla na náměstí postavena socha Blaise Pascala, kterou vytvořil Jules Cavelier. V roce 1955 přibyl památník Gérarda de Nerval.\n\nDne 7. června 1990 byla jedna ze stezek na náměstí přejmenována na \"Allée Waslaw-Nijinsky\" jako upomínka na tanečníka z Ballets Russes, který vystupoval v nedalekém théâtre du Châtelet.\n\nV letech 2006–2009 prošlo náměstí a věž Saint-Jacques rekonstrukcí. V dubnu 2008 byly vysázeny morušovníky.\n\n"}
{"id": "1452884", "url": "https://cs.wikipedia.org/wiki?curid=1452884", "title": "Maják Naissaar", "text": "Maják Naissaar\n\nMaják Naissaar (estonsky: \"Naissaare tuletorn\") je pobřežní maják, který stojí na pobřeží ostrova Naissaar ve Finském zálivu v Baltském moři v Estonsku.\n\nMaják je ve správě Námořního úřadu Estonska. Registrační číslo Estonského úřadu námořní dopravy (Veeteede Amet, EVA) je 320.\n\nPrvní maják na ostrově Naissaar byl dřevěný postavený v roce 1788. V roce 1849 byl na jeho místě postaven kamenný 38 m vysoký maják, který byl těžce poškozen v období Krymské války. Maják byl obnoven v roce 1856 a opět zničen v období druhé světové války sovětskými vojsky. V roce 1946 byl postaven provizorní dřevěný maják vysoký 38 m, který byl přestavěn v roce 1960. Na nový železobetonový maják byla v roce 1999 instalována nová lucerna. Maják je bez obsluhy a plně automatizován od roku 2004. Výměny světelného zdroje probíhaly v roce 2006 (LED), 2010 a 2017.\n\nMaják navádí lodi plující z Tallinnu do Stockholmu a Helsinek, které využívají plavební dráhy severně od ostrova.\n\nOktagonální betonová čtyřpatrová věž ukončená přesahující dvojitou galerií a lucernou. Maják je natřen bílou barvou, horní třetina věže, galerie a lucerna jsou červené. Věž je vysoká 45 m, lucerna 2,9 m.\n\nzdroj\n\n\noznačení\n\n\n<noinclude>\n"}
{"id": "1452886", "url": "https://cs.wikipedia.org/wiki?curid=1452886", "title": "Hynek Jeřábek", "text": "Hynek Jeřábek\n\nHynek Jeřábek (* 31. prosince 1949 Praha) je český sociolog a vysokoškolský pedagog, který působí na Fakultě sociálních věd Univerzity Karlovy, rovněž přednáší na Fakultě filozofické Západočeské univerzity v Plzni a Cevro Institutu.\n\nV Praze, kde se narodil, také vystudoval sociologii na Filozofické fakultě Univerzity Karlovy. Ještě v době studií pracoval jako odborný asistent ve Výzkumném ústavu obchodu, odbor spotřeby a trhu na oddělení dlouhodobých prognóz. Titul PhDr. získal v roce 1975 za svoji práci \"Metodologické problémy měření potřeb z hlediska dlouhodobých prognóz vývoje společnosti\". Vědeckou hodnost kandidáta věd obdržel roku 1986 za práci s názvem \"Metody měření v sociologii\". Už v této době působil jako vědecký pracovník na Sociologickém ústavu Akademie věd České republiky, kde pracoval až do roku 1990.\nOd 90. let 20. století začal přednášet na druhé nejmladší fakultě Univerzity Karlovy, Fakultě sociálních věd (FSV UK). V průběhu zaměstnání se stal nejdříve Docentem a v roce 2009 ho prezident republiky jmenoval profesorem. Od roku 2002 také začal příležitostně působit na Západočeské univerzitě v Plzni, s přednáškami základů sociologie či metod terénního výzkumu. V roce 2003 se stal ředitelem Institutu sociologických studií FSV UK. Vedoucím katedry sociologie Fakulty filozofické Západočeské univerzity v Plzni byl jmenován v roce 2009. \n\nSe svou manželkou Miroslavou má dva syny Martina a Jakuba, z nichž první jmenovaný rovněž přednáší na FSV UK. Žije v Hořovicích, kde se v roce 2010 stal členem zastupitelstva.\n\nZabývá se především metodologií, historií sociologického výzkumu, komunikačním výzkumem a solidární pomocí. Ve svých pracích se také věnuje například vědeckým metodám zakladatele moderní empirické sociologie Paula Lazarsfelda.\n\n\n\n"}
{"id": "1452898", "url": "https://cs.wikipedia.org/wiki?curid=1452898", "title": "Cirkus Bob Navarro King", "text": "Cirkus Bob Navarro King\n\nCirkus Bob Navarro King vznikl v roce 2011 osamostatněním se bratrů Navrátilových z cirkusu Humberto. Bohumil Navrátil je principál, majitel a ředitel cirkusu, drezér lvů a koní. Držitel bronzové medaile z mezinárodního cirkusového festivalu Massy za drezuru lvů. Se svou drezurou lvů procestoval celou Evropu a Asii. Vystupoval v největších evropských cirkusech jako je francouzský Pinder, Amar nebo Bouglione. V roce 1993 založil se svým bratrem Hynkem Navrátilem cirkus Humberto. Cirkus brázdil po Česku, Slovensku a Rumunsku. V roce 2011 se Bohumil Navrátil osamostatnil a založil Cirkus Bob Navarro King.\n"}
{"id": "1452915", "url": "https://cs.wikipedia.org/wiki?curid=1452915", "title": "Karl Kindermann", "text": "Karl Kindermann\n\nThDr. Karl Kindermann (23. prosince 1930 Libouchec – 29. srpna 2017) byl kněz a čestný kanovník Katedrální kapituly u sv. Štěpána v Litoměřicích.\n\nŘadil se mezi německé kněze, avšak pocházel českoněmecké jazykové komunity žijící na území severních Čech nazývaném Sudety. Po roce 1945 byl vysídlen do Německa. Na kněze byl vysvěcen 8. prosince 1958. Žil ve Wiesbadenu a působil v diecézi Limburg. Měl rodové kořeny z ústeckého kraje a často přijížděl do litoměřické diecéze, aby podporoval komunistickým režimem pronásledovanou církev. Proto jej 28. listopadu 2001 spolu s dalšími knězem podobného osudu Vladislavem Karou jmenoval litoměřický biskup Josef Koukl čestným kanovníkem Katedrální kapituly u sv. Štěpána v Litoměřicích.\n\n\n"}
{"id": "1452917", "url": "https://cs.wikipedia.org/wiki?curid=1452917", "title": "Rýsování (cvičení)", "text": "Rýsování (cvičení)\n\nRýsování, řidčeji tónování je typ fyzického cvičení za účelem tvorby a zpevnění svalstva a snížení úrovně tuku. Název vychází z toho, že se svaly jen „vyrýsují“, tj. nejde o maximlní tvorbu svalové hmoty. \n\nVýzkum a základní anatomické znalosti dokládají, že jedno specifické cvičení svaly nemění, rýsování může jen pomoci ke ztrátě tuku a nárůstu svalu. Tvar svalu měnit také nelze. Vyrýsování svalů je obvyklý cíl cvičení, zvláště u žen.\n\nPro rýsování jsou typické vzpírání, cvičení prováděné s vysokým opakováním a nízkým odporem (nízká hmotnost) a s krátkými dobami odpočinku.\n"}
{"id": "1452919", "url": "https://cs.wikipedia.org/wiki?curid=1452919", "title": "Templštejn (rozcestník)", "text": "Templštejn (rozcestník)\n\nTemplštejn může označovat:\n\n"}
{"id": "1452922", "url": "https://cs.wikipedia.org/wiki?curid=1452922", "title": "Seznam naučných stezek v Praze", "text": "Seznam naučných stezek v Praze\n\nSeznam naučných stezek v Praze zahrnuje naučné stezky, které vedou celé nebo částečně po území Hlavního města Prahy. Seznam nemusí být úplný.\n"}
{"id": "1452923", "url": "https://cs.wikipedia.org/wiki?curid=1452923", "title": "Ronald F. Inglehart", "text": "Ronald F. Inglehart\n\nRonald F. Inglehart (* 5. září 1934) je politolog a emeritní profesor University of Michigan. \n\nJe vedoucím \"World Values Survey\", světové sítě politologů – autorů společenských studií zkoumajících více než osmdesát společností na úrovni států zahrnujících devadesát procent světové populace všech šesti obydlených kontinentů. První vlna výzkumů v rámci tohoto projektu se uskutečnila v roce 1981, poslední byla dokončena roku 2014. Od roku 2010 je Inglehart též vedoucím Laboratoře srovnávacího sociálního výzkumu (\"Laboratory for Comparative Social Research\") na Národní výzkumné univerzitě – Vysoké škole ekonomické (\"National Research University - Higher School of Economics\") v Moskvě a Petrohradě. Tato laboratoř zpracovala výzkum z oblasti Ruska a dalších osmi postsovětských zemí zabývající změnou hodnot ve společnosti. Tyto hodnoty porovnávají jak mezi ruskými regiony, tak s ostatními zeměmi. Laboratoř též vzdělává doktoranty v kvantitativních mezinárodních výzkumných metodách.\n\nV sedmdesátých letech začal Inglehart pracovat na významé \"teorii generační výměny\", která vedla k mezinárodnímu rozšíření myšlenek o posunutí společnosti od materialismu k postmaterialismu, což vedlo k vzniku výzkumných ústavů a projektů, jakými jsou například Eurobarometr, již zmiňovaná World Values Survey a další. Stavíce na této práci následně též vytvořil aktualizovanou teorii modernizace, evoluční teorii modernizace, ve které uvádí, že faktory jako ekonomický rozvoj, prostředí a fungování institucí sociálního státu, nebo například dlouhodobě trvající mír mezi supervelmocemi od roku 1945 mění společenský pohled a zápal pro témata zásadním způsobem ovlivňující život kolem nás, jako například rovnost pohlaví či rozmach a šíření demokracie.\n\nWorld Values Survey je celosvětová síť, zkoumající měnící se hodnoty společnosti a jejich dopad na sociální a politický život. Průzkumy byly navrženy tak, aby testovaly hypotézu, že ekonomické a technologické změny mění základní hodnoty a motivace společnosti. Průzkum se skládá z reprezentativních dotazníků vedených až ve 100 státech zahrnujících až 90 % světové populace. WVS je nejrozsáhlejší neobchodní průzkum lidských postojů a hodnot, který kdy byl proveden a jako jediný pokrývá všechny hlavní světové kultury. Závěry mají pomoci vědcům a vládám porozumět změnám v postojích, hodnotách a motivaci lidí po celém světě. Tato data používali nebo stále používají politologové, sociologové, studenti, ekonomové, mezinárodní organizace, žurnalisté i vlády jednotlivých zemí k analýze globálních témat jako je ekonomický rozvoj, demokratizace společnosti, rovnost pohlaví, etnické menšiny a další. \n\nAsociace World Values Survey sídlí ve Vídni v Rakousku a je vedena Výkonným výborem, Vědeckým poradním výborem a Valným shromážděním. Pomáhá prohlubovat spolupráci mezi společnostmi a vytvářet nová výzkumná střediska po celém světě. \n\nPrůzkum byl poprvé proveden roku 1981 ve více než 20 zemích na šesti obydlených kontinentech. Závěry v první vlně ukázaly, že dochází k mezigeneračním změnám v oblastech týkajících se politikých, ekonomických, náboženstvých a dalších společenských otázek jako například genderu a rodinných, nebo sexuálních norem. Velké rozdíly mezi hodnotami mladších a starších generací byly zaznamenány převážně v zemích s rychlým hospodářským růstem. V důsledku první vlny průzkumů proběhla v letech 1990–1991 vlna druhá. Zde už byly zapojeny jak bohaté společnosti, tak i společnosti s nízkými příjmy. Třetí vlna průzkumů proběhla v letech 1995–1997, tentokrát už v 55 společnostech. Průzkumy byly zaměřeny na kulturní podmínky pro demokracii. Čtvrtá vlna průzkumů byla provedena v letech 1999–2001 v 65 společnostech a zaměřila se hlavně na africké a islámské společnosti, které byly v předchozích letech nedostatečně zastoupeny. Pátá vlna poté proběhla v letech 2005–2007 a šestá vlna byla dokončena v letech 2010–2014. Tato vlna byla zaměřena především na bezpečnost, stárnutí a volební principy. V současné době probíhá až do roku 2019 vlna sedmá. Asociace WVS vytvořila v průběhu let více než tisíc publikací ve 20 světových jazycích a databáze WVS je volně přístupná na internetu.\n\nVětšina Inglehartových děl se stala až kultovními s překlady do nespočtu světových jazyků, například němčiny, francouzštiny, španělštiny, ruštiny, nebo čínštiny a dalších. Patří mezi ně například:\n\nV tomto díle se Inglehart zaměřil na proces postupné a výrazné proměny hodnotových preferencí obyvatel vyspělých západních zemí, upouštění od důrazu na hodnoty materialismu, tj. materiální dostatek a ekonomickou prosperitu a vyšší oceňování hodnot lidské pospolitosti, individuální seberealizace, kvality života, tedy hodnot tzv. postmaterialismu. Tato revoluční proměna je „tichou revolucí“, neboť probíhá bez halasu, postupně a především intergeneračně. Tento proces byl umožněn díky radikálním technologickým inovacím v oblasti práce a masové komunikace, které podmínily expanzi vzdělanosti, Inglehart hovoří o „kognitivní mobilizaci“. Vytvářejí se podmínky pro kontinuálně se měnící novou kulturu, novou sociální realitu, kterou člověk reflektuje a vstřebává. Výsledkem je nový životní postoj, jiná hodnotová orientace, nová identita. Inglehart a postupně i další autoři dokládají prostřednictvím opakovaných empirirických šetření, že jsme v současnosti svědky stále sílícího proudu kulturní změny, která dává nový tvar politickým postojům, motivaci k práci, postojům k životnímu prostředí, nukleárním zdrojům energie, náboženským orientacím, intimním životním stylům a postojům k manželství a rodině, rozvodům, potratům, homosexualitě apod. Mladší, tj. poválečné věkové kohorty, socializované ve zcela nových ekonomických, politických a sociálních podmínkách, jsou mnohem více postmaterialistické než generace starší – meziválečná, pro kterou je příznačná orientace materialistická. Inglehartův pojem revoluce tichá, stejně jako jeho materialisticko-postmaterialistická hodnotová škála jsou dnes běžnou součástí úvah v oblasti sociologie hodnot.\n\nTato práce se zabývá dlouhodobými sociálními změnami, které ovlivňují sociální a politický vývoj v pozdně industriálních společnostech. Ronald Inglehart zde upřesňuje jeho tezi o postmaterialismu a tvrdí, že v západních kulturách probíhají změny, které vedou k vytyčení dominantního cíle společnosti, a tím je ekonomický růst. Tato kulturní změna ovlivňuje míru ekonomického růstu společnosti a typ ekonomického růstu, o který usilují. Inglehart dále zkoumá, jak se mění odpovědi na otázky týkající se všeobecné spokojenosti na mezinárodní úrovni. V důsledku toho zjistil, že tyto národnostní rozdíly stále přetrvávají, a že úzce souvisí s úrovní ekonomického vývoje.\n\nV této knize Inglehart vyslovuje svojí domněnku, že ekonomický rozvoj, kulturní změny a politické změny spolu souvisí a navzájem se ovlivňují. Následkem toho jsou tyto přechody do jisté míry odhadnutelné. Předmětem jeho zájmu je doba industrializace, moderní společnosti a postmoderny. Industrializace podle něj vede k procesům, jako je hromadná mobilizace nebo zmenšování rozdílů v genderových rolích. Všeobecný pohled na svět se vyvíjí paralelně s výše uvedenými změnami, ale s generačním zpožděním. Postupně se mění hodnoty moderní průmyslové společnosti a vzniká tzv. postmoderní doba. Ta s sebou přináší společenské změny včetně demokratických politických institucí a úpadek státních socialistických režimů.\n\nInglehart sepsal více než 250 publikací, nejznámějšími z nich jsou:\n\n\n"}
{"id": "1452925", "url": "https://cs.wikipedia.org/wiki?curid=1452925", "title": "Štěnovice (rozcestník)", "text": "Štěnovice (rozcestník)\n\nŠtěnovice může označovat:\n\n"}
{"id": "1452934", "url": "https://cs.wikipedia.org/wiki?curid=1452934", "title": "Zeynab Ilhamy", "text": "Zeynab Ilhamy\n\nZeynab Ilhamy (29. prosince 1859 – 17. května 1918) byla egyptská a osmanská princezna. Byla členkou dynastie Muhammada Alího a Osmanské dynastie. \n\nPrincezna Zeynab se narodila 29. prosince 1859 v Istanbulu. Byla druhou dcerou poručíka a generála Ibrahima Ilhamy Paši a Münire Sultan (dcery sultána Abdulmecida I.). Vyrůstala společně s \"Çeşme Afet Hanım\". Zeynab byla provdána za bratrance svého otce, prince Mahmuda Hamdi Pašu. Pár měl pouze jednu dceru, pojmenovanou po babičce Münire. \n\n"}
{"id": "1452943", "url": "https://cs.wikipedia.org/wiki?curid=1452943", "title": "Pomáz", "text": "Pomáz\n\nPomáz () je město v Maďarsku v župě Pest, spadající pod okres Szentendre. Město se nachází pod Pilišskými vrchy. V roce 2015 zde žilo 16 624 obyvatel, z nichž jsou 82,6 % Maďaři.\n\nPomáz sousedí s městy Budakalász, Pilisvörösvár a Szentendre. Poblíže jsou též obce Csóbanka, Pilisborosjenő a Üröm.\n"}
{"id": "1452945", "url": "https://cs.wikipedia.org/wiki?curid=1452945", "title": "Socialistický ekonomický systém", "text": "Socialistický ekonomický systém\n\nSocialistický ekonomický systém je charakterizován společenským vlastnictvím výrobních prostředků a ekonomickým intervencionismem. Hlavním principem je skrze centrální plánování koordinovat produkci tak, aby uspokojila ekonomickou poptávku, na rozdíl od dosahování zisku, jak je tomu u kapitalistického ekonomického systému.\n\nSocialistické , které využívají trh, se nazývají socialistické tržní ekonomiky. Tento druh je v současnosti v Čínské lidové republice. Ačkoliv se v ČLR stále používá pětileté plánování, země se otevřela zahraničním investorům, kteří tak mohou využívat velký potenciál Čínské lidové republiky v oblasti pracovní síly.\n\nV současnosti je centrálně plánovaný socialistický ekonomický systém využíván např. na Kubě nebo v Severní Koreji.  \n\nKarl Marx vydal v roce 1867 první část Kapitálu (německy: \"Das Kapital\"), jeho životního díla. V tomto díle Marx rozebral vzorce kapitalistické společnosti, kapitalistického způsobu výroby a tvorbu nadhodnoty.\n\nMarx vnímal problém společnosti jako problém dvou tříd – vykořisťovatelů a vykořisťovaných. Jako klíč viděl zrušení soukromého vlastnictví výrobních prostředků a nastolením beztřídní společnosti. To by bylo docíleno socialistickou revolucí. \n\nZa prvním příklad socialistické revoluce je považována Pařížská komuna, dočasné zřízení ve Francii mezi březnem a květnem 1871. Vypukla z důvodů špatných podmínek ve Francii během Prusko-francouzské války a byla záhy potlačena francouzskou armádou.\n\nNejvýznamnější socialistickou revolucí byla Velká říjnová socialistická revoluce v Rusku roku 1917, která svrhla tehdejší prozatímní vládu a nastolila vládu krajně levicových bolševiků v čele s Vladimirem Leninem. Následovala občanská válka, která skončila v roce 1920 vítězstvím bolševiků. Během této války byla bolševiky vytvořena hospodářská politika tzv. válečného komunismu, který zahájil proces nacionalizace, zavedl přídělový systém a zavedl tzv. \"prodrazvjorstku\", centralizaci zásobování. Cílem bylo zásobovat Rudou armádu jídlem a zbraněmi.\n\nTato politika byla nahrazena v roce 1921 novou ekonomickou politikou, která měla zemi dostat z katastrofální ekonomické situace. Zemědělská produkce se výrazně zvýšila díky tomu, že rolníci mohli nakládat se svou produkcí podle sebe, místo odevzdávání armádě. Zároveň NEP tolerovala limitovanou existenci soukromého podnikání. Rolníci mohli své výrobky prodávat a dostat se tak z chudoby. Tvorba živností byla podporována, větší podniky byly státem nabízeny do pronájmu. NEP byla zrušena po příchodu a konsolidaci moci Stalinem v roce 1929.\n\nNásledně začala probíhat kolektivizace, mnohdy až v násilné podobě. Ti, co se bránili kolektivizaci, byli označeni za kulaky a velmi často končili v pracovních táborech. Zároveň byla sestavena první pětiletka – hospodářský plán pro období mezi lety 1928–1932.\n\nPo druhé světové válce se většina východní Evropy dostala do sovětské sféry vlivu. Ve státech, které byly osvobozeny Rudou armádu, vládly pro-sovětské nálady. Sovětský svaz byl vnímán jako hlavní porazitel Nacistického Německa a po krachu na newyorské burze a následné hospodářské krizi mnoho lidí ztratilo víru v kapitalismus. To vše přispělo k etablování komunistických stran ve východním bloku.\n\nKomunisté se k moci v Československu dostali v únoru roku 1948, kdy Klement Gottwald provedl státní převrat. Došlo k velkým změnám v hospodářství, to bylo budováno centrálně po vzoru SSSR. V roce 1949 byla vydána první pětiletka. Vzniklo Jednotné zemědělské družstvo (zkratka JZD), zemědělská půda byla sjednocena a zespolečněna. Postupem času se mělo JZD podobat sovětským kolchozům. Kolektivizace půdy, podobně jako v Sovětském svazu, probíhala mnohdy i násilně.\n\nV roce 1953 byla zavedena měnová reforma prezidentem Antonínem Zápotockým, která měla omezit černý trh a snížit míru poptávky obyvatelstva vůči omezené poválečné nabídce. V praxi ale znamenala znehodnocení úspor a výrazný pokles životní úrovně. V roce 1963 byly přijaty některá tržní liberalizační opatření jako reakce na značné ekonomické problémy Československa. Uvolnila se i nálada ve společnosti, což vyústilo v Pražské jaro a následnou invazi vojsk Varšavské smlouvy 21. srpna 1968. Následovalo období normalizace a zrušeny byly ekonomické reformy Pražského jara obsažené v Akčním programu KSČ, které se snažily docílit přechodu z centrálně řízeného socialistického ekonomického systému směrem k větší orientaci ekonomiky na spotřební zboží.\n\nV 80. letech se v sovětském bloku naplno projevovaly jeho problémy, zejména neschopnost inovovat skrz kreativní destrukci a držet krok s hospodářským a technologickým pokrokem USA. V Polsku docházelo k vzestupu Wałęsovy Solidarity a celkovému nedostatku spotřebního zboží. V roce 1985 se k moci v SSSR dostává Michail Gorbačov. Ten se pokusil problémy řešit reformami. Nejvýznamnější byla perestrojka (přestavba ekonomického systému) a glasnosť (zrušení cenzury a nabádání k politické otevřenosti).\n\nReformy vedly k dominovému pádu komunistických režimů ve východním bloku. V Československu pád režimu způsobily události 17. listopadu 1989. Následně došlo k přetvoření centrálně řízeného socialistického ekonomického systému a k privatizaci státního majetku.\n\nTranzitivní neboli přechodová je ekonomika měnící se z plánované na tržní.  Dochází k ekonomické liberalizaci a trh začíná vyvářet ceny sám, místo orgánů plánované ekonomiky. Vzniká tlak na privatizaci státem vlastněných firem a přírodních zdrojů, dále vzniká nový finanční sektor, který má usnadnit makroekonomickou stabilizaci a kontrolovat pohyb soukromého kapitálu.\n\nPři přechodu ekonomiky často dochází k řadě krátkodobých negativních jevů, například k nárůstu nezaměstnanosti způsobenému tím, že nově zprivatizované společnosti začnou pracovat efektivněji. Dalším častým jevem je nárůst inflace jako výsledek odstranění státní kontroly nad cenami zboží a služeb.\n\nVznikly hlavní dva přístupy k ideální transformační strategii, které na podstatu a rozvoj tržní ekonomiky nahlíží odlišně, především se rozchází v názoru na ideální rychlost transformace.\n\nŠoková terapie nebo ‚‚teorie velkého třesku‘‘ podporuje nejrychlejší možný rozvoj tržního systému. Přiznává, že nemůžeme všechno dosáhnout okamžitě, ale prosazuje takový postoj, že je nutné provést privatizaci tak rychle, jak je to jen možné a pak přejít k dalším krokům. Tento přístup počítá s jednoduchostí tržního systému, který může být vytvořen rychle. V době svého vzniku teorie korespondovala s postoji Mezinárodního měnového fondu a Světové banky.\n\nGradualismus nelze označit za úplně opačnou tendenci, ale zastává pomalejší postup. Obává se možných důsledků šokové terapie. Předpokládá aktivní účast státu při restrukturalizaci firem před privatizací a institucionální zastřešení transformace.\n\nStrategie Washingtonského konsenzu byla podporována mezinárodními institucemi a týmy zahraničních poradců, šlo o strategii pro tranzitivní a rozvojové ekonomiky zemí střední i východní Evropy, Ruska i Asie. Princip spočíval ve vytvoření moderního kapitalistického systému inspirovaného již existujícími ekonomikami ve vyspělejších zemích světa. Hlavní myšlenkou bylo, že by si země s tranzitivní ekonomikou nechaly od zkušených zemí poradit. Tato strategie byla formována v duchu neoliberálního přístupu k ekonomické transformaci. Například vlády USA a Velké Británie založily svou politiku na výhodách deregulace, privatizace, upřednostňovaného využívání tržních nástrojů, minimalizace státních zásahů a snížení úrovně zdanění.\n\nProblém se vyskytl v tom, že přechod ze státem řízeného socialistického systému byl značně odlišný od úrovně deregulace ve vyspělých ekonomikách. Státy, které se snažily přejít z plánované socialistické ekonomiky na tržní, musely nejen tvořit nová pravidla, ale také rušit ta stávající.\n\nTermín Washingtonský konsenzus poprvé použil John Williamson pro označení typických podmínek finanční pomoci stanovených Mezinárodním Měnovým Fondem pro země Latinské Ameriky. Jednalo se také o doporučení pro politiku dané země. Williamson tato doporučení shrnul do deseti bodů a dal jim název ‚‚Obezřetná makroekonomická politika, vnější orientace a kapitalismus volného trhu.‘‘ Principem byla především stabilita v makroekonomice a liberalizace v mikroekonomice.\n\nBody ‚‚Obezřetné makroekonomické politiky, vnější orientace a kapitalismu volného trhu‘‘:\n\n\nNa seznamu podmínek byla také privatizace, ve Williamsonově výčtu byla sice zmíněna jen okrajově, v transformačních strategiích však měla dále podstatný význam.\n\nPostupně vzniklo několik verzí Washingtonského konsenzu, v různých verzích se pracovalo se slučováním tradičního názorového zaměření Mezinárodního Měnového Fondu a prvních zkušeností s aplikací konsenzu v Polsku. Důležitými osobnostmi byli Stanley Fischer, hlavní ekonom Světové banky a Alan Gelb, vedoucí výzkumu ve Světové bance o tranzitivních ekonomikách.\n\nEkonomové v jednotlivých zemích mohli konzultovat situaci v zemi s ekonomy mezinárodních institucí, konzultace byly samostatné, protože situace a postup se lišily pro každou zemi.\n\nJelikož tržní ekonomika je jedním ze znaků demokratického zřízení státu, došlo po změně režimu také ke změně ekonomického systému. V Československu byla využita teorie šokové terapie a byl tedy kladen důraz na urychlenou privatizaci. Restrukturalizace měla být podle této teorie již prací nových soukromých vlastníků firem.\n\nPrivatizace po roce 1989 byla v Československu a později už pouze v České republice uskutečněna prostřednictvím Kupónové privatizace. Během tohoto procesu bylo 1664 státních firem přetvořeno na akciové společnosti. Akcie byly prodávány ve formě kupónů občanům. Kupónová privatizace probíhala v několika vlnách od roku 1991 do roku 1995. Privatizace byla kritizována kvůli špatné, či neexistující evidenci hospodaření se státním majetkem během tzv. předprivatizační agónie. Problematická byla také rychlost privatizace, protože měla za následek absenci vštěpování etických norem nezkušeným účastníkům procesu privatizace.\n\n"}
{"id": "1452946", "url": "https://cs.wikipedia.org/wiki?curid=1452946", "title": "Dílo národů", "text": "Dílo národů\n\nDílo národů (anglicky: \"The Work of Nations\") s podtitulem \"Příprava na kapitalismus 21. století\" je kniha bývalého bývalého amerického ministra práce (1993–1997) a profesora Brandeisovy a Harvardovy univerzity Roberta Bernarda Reicha, která vyšla roku 1991 v USA, v Česku ji v překladu Miloše Caldy vydalo nakladatelství Prostor poprvé  v roce 1995, podruhé roku 2002. Dílo pojednává o problematice stále více se globalizující ekonomiky na přelomu 19. a 20. století.\nNa začátku díla se Robert Reich zabývá ekonomickou historií. Rozebírá výhody, nevýhody a dopady merkantilismu. Uvádí konkrétní případy tohoto ekonomického systému. Popisuje také jeho přerod v hospodářský nacionalismus a uvažuje nad národními idejemi v jednotlivých ekonomikách.\n\nKniha se především zabývá analýzou problémů na přelomu 20. a 21. století ve Spojených státech a dalších vyspělých zemích světa. Do poloviny 20. století byla americká ekonomika založena na úspěchu velkých korporací. Státy spolu ekonomicky spolupracovaly jen velmi omezeně. Ke konci 20. století se prohloubila globalizace, což vedlo ke značným změnám. Díky moderním formám komunikace se začaly sdílet technologie, peníze a myšlenky. Tento proces je prospěšný pro technické pracovníky, které Reich nazývá „symbolickými analytiky“, přináší ale problémy zaměstnancům sektoru služeb a nekvalifikovaným pracovníkům. Dostávají se totiž do střetu s pracovními silami třetího světa, které mohou pracovat za velmi nízké mzdy. Kvůli tomuto jevu se tak ve Spojených státech zvětšují rozdíly mezi „symbolickými analytiky“ a zbytkem obyvatelstva. [1]\nV názvu naráží Reich na ekonomického teoretika Adama Smithe a jeho klasickou práci. [2] V díle je také zmiňována teorie „neviditelné ruky trhu“ Adama Smithe.\n\nRobert Reich v knize Dílo národů problémy nejen definuje, ale navrhuje i jejich řešení. Například identifikaci tří kategorií pracovních sil. První z nich je podle Reicha skupina “běžných výrobních služeb”, tedy běžná mechanická práce obchodovatelná kdekoliv na světě, jejíž podíl na americkém trhu neustále klesá. Druhou kategorií jsou “osobní služby” jejichž hlavními rysy jsou individualismus a lokálnost. Jejich podíl na americkém trhu naopak stále roste.\nNejpodrobněji se Reich zabývá třetí skupinou “symbolických a analytických služeb”, které podle něj “zahrnují řešení a identifikaci problémů a strategické zprostředkovatelství”.[3] Tuto kategorii vnímá jako nejvíce perspektivní, neboť ji lze uplatnit na celosvětovém trhu, a ve 21. století zaujímají na trhu dominantní postavení. Tito “sociální analytici” mají většinou vysokoškolské vzdělání a jsou zvyklí na týmovou spolupráci, jejich práce nemusí být ovšem vždy hodnověrná.\nJiří Stehlík ve své recenzi Díla národů profese “symbolických analytiků” blíže specifikuje a klasifikuje. Do této kategorie podle něj spadají profese vědeckého zaměření (výzkumní pracovníci, univerzitní profesoři), uměleckého zaměření (architekti, spisovatelé, režiséři) a tzv. inženýři. Ty lze dále dělit na technické a provozní pracovníky a reprodukční a umělecké techniky.[4]\n\nPoslední skupinou pracovníků v Reichově výčtu, tvořící zhruba jednu pětinu všech pracujících,  jsou profese působící v primárním sektoru (farmáři, horníci), státní zaměstnanci, zaměstnanci regulovaných odvětví (elektráren), zdravotníci a pracovníci obranných zařízení.\n\nÚvodem knihy je úvaha na téma národní ideje, zbytek knihy je rozdělen na čtyři tematické části. Celkem knihu tvoří dvacet pět kapitol. V první části autor analyzuje fenomén hospodářského národa dominující do druhé poloviny 20. století, druhá část se zabývá přechodem od ideje velkovýroby k vysokému zhodnocování produkce, rozvojem komunikačních sítí a globalizace. Čtvrtá část je věnována pojmu “symbolický analytik” a jeho významu. V poslední části Reich rozebírá problémy nové struktury společnosti.[5]\n\n\n"}
{"id": "1452947", "url": "https://cs.wikipedia.org/wiki?curid=1452947", "title": "Autoprezentace", "text": "Autoprezentace\n\nAutoprezentace (z řec. autos = sám; z lat. praesens = přítomný) je stylizované (adaptivní) i spontánní (expresivní) objektivizování sebe sama svými činy a výtvory, kulturou osobního projevu a vystupováním, svým dílem a celým životním slohem (stylem), sebeprezentace.\n\nAutoprezentace odkazuje na způsob, kterým se člověk sám pokouší prezentovat ve společnosti za účelem ovlivnění toho, jak o něm ostatní smýšlí a utvořením příznivého dojmu o sobě. Zahrnuje vyjadřování se a chování jednotlivce takovým způsobem, aby vytvořil chtěný dojem na své okolí.\n\nPojem autoprezentace je úzce spojen s pojmem „impression management“, který odkazuje na vědomý či nevědomý proces, při kterém se člověk pokouší ovlivnit jak ostatní lidé vnímají dané osoby, objekty, události – jedná se o kontrolovanou prezentaci informací, týkajících se různých osob, objektů či událostí. Tento koncept poprvé zmínil Erving Goffman v roce 1959 ve svém díle \"The Presentation of Self in Everyday Life\" a následně byl prohlouben v roce 1967.\n\nAutoprezentace klade důraz převážně na chování, stylizované v souladu s pojetím sebe samého, zabývá se pojetím „já“ v souvislosti s danou osobou a fenomenologicky vyjadřuje sebepoznání a jeho projevy v chování subjektu.\n\nB. Wojciszek (1986) uvádí ve svém díle \"Struktura „já“\" ,že autoprezentace je teoretický pojem, denotující určité objektivně existující psychologické struktury v mysli subjektu nezávisle na tom, zda si je subjekt těchto struktur vědom či nikoli, což znamená, že autoprezentace může být i nevědomá. \n\nPodle B. Wojciszka je autoprezentace reprezentací vlastní osoby v sebepoznání (sebepojetí) i v jednání. Současně uvádí, že je jednou z nejčastěji aktivizovaných mentálních struktur. Její kognitivní a behaviorální složky mají jednotnou bázi v informačních strukturách jako mechanismech regulace vztahů jedince ke skutečnosti a tvoří tak jednotu poznání a jeho instrumentálního použití a rysy osobnosti se liší stupněm, v jakém jsou „nasyceny“, tj. sebestylizací. \n\nSubjekty prostřednictvím autoprezentace cíleně představují svému okolí jisté obrazy svého chování, z čeho mají následně užitek. Nejčastějším cílem je vyvolání pocitu oblíbenosti a kompetence od svého publika. Ve všeobecnosti lze rozlišit dva hlavní cíle:\n\nCíleným výsledkem autoprezentace je v tomto případě přimět své okolí k jistému chováni vzhledem k osobě subjektu. Muže jít o nabytí respektu, moci, popularity, obdivu a jiných subjektem vyžadovaných sociálních benefitů.\n\nDůležitým cílem je zachování své vlastní podstaty. Subjekt tedy pozměňuje své chování tak, aby bylo v souladu s tím, jak vnímá a chce být vnímán sám sebou, přičemž jeho prioritním cílem v tomto případě není vyvolání stejného dojmu u svého okolí.\n\nRozlišujeme 3 základní způsoby autoprezentace:\n\nSubjekt realizuje prezentaci sebe samého prostřednictvím verbální komunikace, tedy jazyka a řeči.\n\nJde o autoprezentaci, založenou na neverbální komunikaci, tedy prostřednictvím fyzického vzhledu, gestiky, nebo mimiky.\n\nJde o snahu o vyvolání jistého dojmu u svého publika na základě významu vztahů mezi subjektem a danou rekvizitou. S tímto způsobem autoprezentace souvisí například výběr sociálních skupin, ve kterých se subjekt angažuje a pod.\n\nAutoprezentaci lze označit za úspěšnou, jestliže publikum neiniciuje zpochybňování cíle subjektu. Nejčastějšími příčinami neuspokojení cíle autoprezentace , jsou skutečnosti, kdy způsoby prezentování sebe samého nejsou v souladu s vnímáním subjektu daným publikem. Tedy čím více má publikum informací o danému subjektu, tím menší prostor je ponechán pro vytváření vlastní identity.\n\n"}
{"id": "1452949", "url": "https://cs.wikipedia.org/wiki?curid=1452949", "title": ".berlin", "text": ".berlin\n\n.berlin je doména nejvyššího řádu určená pro německé hlavní město Berlín. Tuto doménu spravuje i sponzoruje organizace dotBERLIN, jejíž ředitelem je Dirk Krischenowski. Mezi další města v Německu, které mají vlastní doménu nejvyššího řádu patří například Hamburk (.hamburg) nebo Kolín nad Rýnem (.cologne a .koeln).\n\nOrganizace dotBerlin dne 31. října 2013 zažádala u organizace ICANN, která se staré o domény nejvyššího řádu, o doménu pro Berlín .berlin. Setkala se s úspěchem a doména .berlin byla spuštěna 18. března 2014.\n\n"}
{"id": "1452950", "url": "https://cs.wikipedia.org/wiki?curid=1452950", "title": "Nitrony", "text": "Nitrony\n\nNitrony jsou organické sloučeniny obsahující nitronovou funkční skupinu RRC=NRO (přičemž R není vodík); jedná se o \"N\"-oxidy iminů. Nitrony mají 1,3-dipolární molekuly a díky tomu se používají k provádění 1,3-dipolárních cykloadicí. Dále mohou podstoupit [3+3] cykloadice za vzniku šestičlenných cyklů i [5+2] cykloadice, při kterých se utváří sedmičlenné cykly. Nitrony by neměly být zaměňovány s nitreny.\n\nNitrony se nejčastěji připravují oxidací hydroxylaminů či kondenzací monosubstituovaných hydroxylaminů s karbonylovými sloučeninami (ketony nebo aldehydy). K oxidaci se obvykle používá oxid rtuťnatý\n\nVyužitím kondenzace karbonylových sloučenin lze omezit vedlejší reakce.\n\nU mnoha nitronů dochází k dimerizaci, které je možné zamezit použitím nadbytku nitronu nebo zvýšením teploty.\n\nJelikož jsou nitrony 1,3-dipolární látky, tak mohou podstoupit 1,3-dipolární cykloadice. Při reakci nitronu s alkenem jako dipolarofilem vzniká isoxazolidin:\n"}
{"id": "1452953", "url": "https://cs.wikipedia.org/wiki?curid=1452953", "title": "Bitva na Litavě", "text": "Bitva na Litavě\n\nBitva na Litavě se odehrála dne 15. června 1246 pod velením rakouského vévody Fridricha II. Babenberského zvaného \"Bojovný\" na straně jedné. Na straně druhé stál uherský král Béla IV. z rodu Arpádovců (vládl 1206–1270). V této bitvě rakouský vévoda padl a tím vymřela vládnoucí babenberská dynastie. \n\nBoje o příhraniční oblast kolem řeky Litavy (maďarsky \"Lajta\", německy \"Leitha\") probíhaly často. Hranice mezi územím Rakouska a Maďarska tvořená řekou se měnila během záplav a řeka sama měnila své koryto. Byla to tedy po pravdě nevýznamná středověká srážka maďarských a rakouských sil, která skončila rakouským vítězstvím. Přesto měla dalekosáhlé důsledky, protože během bojů zahynul za nevysvětlených okolností bezdětný rakouský vévoda a s ním vymřela celá babenberská dynastie. Lichinovský píše, že Fridrich II. padl v boji s Frederickem z Veglie, zvaným \"Frankopan\". Vévodovou smrtí skončila vláda dynastie Babenberků a začalo období známé jako \"Rakouské Interregnum\". \n\nBezdětný Fridrich II. padl v bitvě u Litavy a Babenberkové tak vymřeli v mužské linii. Pro tyto případy vydal 19. září 1156 císař Fridrich Barbarossa důležitý rakouský státoprávní dokument pro Jindřicha Jasomirgotta z rodu Babenberků a jeho druhou manželku Teodoru, listinu \"Privilegium minus\". Tento dokument povyšoval Rakousko z dosavadního markrabství na vévodství. Vláda v zemi byla zaručena Babenberkům a to dědičně bez ohledu na pohlaví. Bezdětný panovník mohl zemi odkázat dle svého vlastního uvážení a bez účasti šlechty. Nárok na dědictví uplatňovala jeho sestra Markéta Babenberská (1205–1266) a také jeho neteř Gertruda Babenberská (1226–1288). Vzhledem k tomu, že otec Gertrudy nebyl vévodou, byl Markétin nárok legitimnější. S Markétou se oženil o více než dvacet let mladší Přemysl Otakar II. (1233–1278). Rakouské země se staly jablkem sváru mezi Přemyslovci a Arpádovci. Přemysl své postavení uhájil a v roce 1256 se stal vévodou z Rakouska, Štýrska a Korutan. Wittelsbachové a Habsburkové v obavě z rostoucí moci českého krále uplatňovali vlastní nároky a po bitvě na Moravském poli 26. srpna 1278, ve které Přemysl Otakar II. padl, převzal vládu Rudolf I. Habsburský (1218–1291). Jeho nástupcem se stal Albrecht I. Habsburský (1255–1308).\n\nMísto, kde se bitva odehrála nelze dnes určit. Maďarský zdroj označuje místo porážky \"Sub Nova Civitate iuxta fluvium Saar\" (maďarsky Saar = Leitha čili Litava), stejně jako minnesenger Oldřich z Lichtenštejna (1200–1275). Podle očitého svědka boje lze předpokládat, že místo maďarské porážky se nacházelo poblíž Ebenfurthu nebo před ním u maďarské strany v oblasti dnešního Neufeldu.\n\n"}
{"id": "1452960", "url": "https://cs.wikipedia.org/wiki?curid=1452960", "title": "Grand Prix Monaka 2016", "text": "Grand Prix Monaka 2016\n\nGrand Prix Monaka 2016 (oficiálně Formula 1 Grand Prix de Monaco 2016) se jela na okruhu Circuit de Monaco v Monte Carlu v Monaku dne 29. května 2016. Závod byl šestým v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1452962", "url": "https://cs.wikipedia.org/wiki?curid=1452962", "title": "Peter Ondrejkovič", "text": "Peter Ondrejkovič\n\nPeter Ondrejkovič (* 24. prosince 1940) je slovenský sociolog, profesor, bývalý člen rady vlády Slovenské republiky pro prevenci kriminality a také podpředseda Protidrogového fondu. Jedním z ústředních témat jeho studií byly především sociálně patologické jevy ve společnosti, se zaměřením na postupný nárůst výskytu těchto jevů mezi mladými lidmi.\n\nPeter Ondrejkovič se narodil 24. 12. 1940 na Slovensku. V průběhu svého života působil jako pracovník s mládeží, vysokoškolský učitel, náměstek řiditele Ústavu informací a prognóz školství a mládeže pro výzkum. Podílel se na Městské policie v Bratislavě, byl jejím prvním náčelníkem. Byl členem rady slovenské vlády pro prevenci kriminality, podpředsedou Protidrogového fondu, vedl Katedru sociologické výchovy a mládeže na Pedagogické fakultě UK a byl\nProděkanem Pedagogické fakulty Univerzity Komenského v Bratislavě. Svou pedagogickou činnost začal prednáškami na Katedře vysokoškolské pedagogiky Filozofické fakulty Univerzity Komenského v Bratislavě v r. 1966. Po roce 1968 po téměř dvacetileté nucené přestávce v působení na vysokých školách z politických dúvodů pracoval na několika vysokých školách v SR i v ČR (Zlín, Olomouc, Hradec Králové).\n\nProfesor Ondrejkovič se tématu sociální patologie, jejím různým projevům ve společnosti 20. a 21. století a možností, jak s ní pracovat zaobírá ve svém více než pětisetstránkovém souhrnném díle, v němž výčet pramenů, ze kterých čerpal činilo obdivuhodných 925 děl. Nejdříve zde vymezuje obor jako takový, odlišuje ho od sociální deviace a anómie, podává výčet významných představitelů a dále se s širokým záběrem věnuje těm nejčastějším a nejproblémovějším patologickým jevům, včetně možností, jak jim předcházet a sociální práce s nimi. Dále se také věnuje možnému vývinu této problematiky a uvažuje o možných dopadech na další generace.\n\nSociální patologie je v zásadě souhrnný název pro všechny společensky nežádoucí jevy (dále jen SNJ), sankcionované formy deviantního chování a výzkum jejich vzniku a existence. Termín jako takový zavedl anglický filozof Herbert Spencer, který hledal spojitost mezi sociální a biologickou patologií, tudíž vlastně přirovnával společnost k jistému organismu. Byl tak přesvědčený o souvislosti mezi společenskými a přírodními zákony. Tento biologismus byl však zamítnut a nahrazen jinými pojmy, především sociální deviace. Francouzský sociolog Émile Durkheim viděl sociální patologii jako vědu o chování a činech, které se zásadně vymykají normám společnosti. I přes to však rozuměl těmto jevům jako nedílné součásti společnosti. Podle něj tedy nelze stavit sociální chorobu proti zdraví, protože ze zásady je těžké definovat „normalitu“ a tím pádem i její opak. Proto je třeba si uvědomit, že normalita se vždy odvíjí od sociokulturního prostředí, v jakém se pohybujeme. Skvělý příklad vidíme v odlišných normách evropské a arabské společnosti.\n\nSamotná sociální patologie je oborem mnoha vědních disciplín, a to především sociální psychologie, pedagogiky, práce, sociologie, kriminologie a právních věd. Profesor Ondrejkovič se dlouhodobě zabývá socializací a výchovou mládeže a s ní spojenou protidrogovou výchovou, jíž věnoval celou jednu knihu.\n\nPeter Ondrejkovič se zabýval problematikou sociologie výchovy, socializace mládeže, globalizací a jejího dopadu na mládež.\nVe svých studiích předkládá komplexní pohled na sociologii výchovy, jako na společensko-vědní obor, vycházející z kombinace poznatků pedagogiky a průniku zahraničních empirických výzkumů. V rámci sociologie výchovy se detailněji zabývá rovněž socializací mládeže, kterou definuje jako proces vzniku a vývoje osobnosti, podmíněný vlivy různých sociálních činitelů, ze společenského a materiálního okolí jedince. Zmiňuje také původ termínu, jeho další možné interpretace a způsoby užívání v řadách sociologů.\nV souvislosti s termínem socializace ve svých dílech předkládá také řadu socializačních teorií(teorie učení, individualizační teorie aj.). Motivací k tvorbě studií byla především absence odborných děl na dané téma na Slovensku. Většina jeho tvorby, zabývající se touto problematikou, byla určena jak pro širší slovenskou veřejnost, tak pro pedagogy, působící na všech stupních a typech škol, a studenty, aspirující na povolání pedagoga. Vzhledem k nedostatečné kvalitě obsahové stránky studií a empirických výzkumů, uskutečněných v období do 90. let na území Slovenska , je v řadě prací odkazováno převážně na výzkumy uskutečněné v zahraničí, především v sousedních zemích Slovenska.\n\nV souvislosti s dalšími ústředními tématy: Sociologie výchovy, sociálnípatologie se Ondrejkovič zabýval také mládeží, a tím, jak je ovlivňována postupnou globalizací. Dle Ondrejkoviče příčiny nárůstu kriminálních, či jiných sociálně patologických aktivit u mládeže, úzce souvisí s modernizačními procesy ve společnosti. Za těžiště problému Ondrejkovič považuje především individualizaci mládeže,úzce spojenou s již zmíněným trendem globalizace. Individualizaci přitom definuje jako proces, při kterém dochází k vzniku kontroly nad vlastním chováním a vzniku individuálního psychického života. K pochopení problémů individualizace mládeže způsobené podmínkami v moderní, globální společnosti, je třeba si nejdříve termín globalizace definovat. Jednotná definice tohoto pojmu neexistuje. Nicméně určitým konsensem, mezi jednotlivými pohledy na tento fenomén, by bylo tvrzení, že globalizace je dlouhodobý proces, prohlubování závislosti jednotlivých ekonomik a trhů a zároveň urychlující dynamiku vzájemné výměny zboží, kapitálu, osob a know-how, mezi státy a také kontinenty, zasahující do ekonomické, kulturní i politické sféry.\n\nJedním z největších problémů všech moderních společností je dezintegrace, způsobená jako vedlejší účinek procesu globalizace. Následky dezintegrace společnosti lze nalézt hned v několika rovinách. V rovině sociální struktury, se jedná o fenomén sociální nerovnosti uvnitř společnosti; v rovině institucionální zase o ubývající vůli občanů podílet se na činnosti institucí; v rovině sociální dále nedostatek emocionální podpory mladých lidí; a v rovině personální lze zmínit krizi identity a zároveň nedostatečnou a nekonsistentní výchovu v oblasti difuze hodnot.\n\nOndrejkovič dezintegraci dále dělí na dvě hlavní složky, a to sice na dezorientaci a dezorganizaci.\nK dezorientaci dochází kvůli přehnané pluralitě možností, která je však také jedním ze základních znaků individualizace. V rámci dezorientace dochází k tzv. hodnotovým konfliktům, způsobeným protichůdností hodnot a norem, které jsou v jednotlivých sociálních vrstvách a společenských skupinách různé a často neshodné. K dezorganizaci poté dochází narušením rovnováhy, mezi těmito sociálními normami, jinak označenými také jako sociální organizace. Tato disrupce brání integraci v oblasti sociálních vztahů, má za následek izolaci jednotlivce, diskontinuitu doteď běžného způsobu života a také subvenci anonymity ve způsobu života mládeže.\n\nJednou z otázek, kterými se Peter Ondrejkovič zabývá, je problematika sociologického výzkumu, jíž zasvětil několik svých děl, konkrétně Úvod do metodológie společenskovedného výskumu a Úvod do metodológie sociálnych vied, později pak Interpretácia a vedecké vysvetľovanie v spoločenskovednom výskume (Príspevok k prekonávaniu ich marginalizácie) a nakonec Vysvetlenie, porozumenie a interpretácia v spoločenskovednom výskume (prakticky rozšířená verze předchozího díla), které se v rozsáhlé míře opírá o dřívější publikace a sumarizuje autorův dosavadní výzkum na toto téma.\n\nS ohledem na tuto problematiku se Ondrejkovič snaží zdůraznit význam interpretace v rámci předně kvantitativního (odlišení od kvalitativní níže) výzkumu ve společenských vědách. Shledává, že interpretace může být klíčová v integraci dnes rozdrobeného sociálního poznání.\n\nAutor dále rozlišuje mezi pojmy vysvětlení a porozumění a pozastavuje se nad jejich vzájemnou interakcí, v důsledku čehož shledává, že se navzájem komplementují. Do obdobné analogie staví i kvantitativní a kvalitativní výzkum.\n\nDalší dílčí otázkou v rámci metodologie výzkumu, kterou ve své práci Peter Ondrejkovič rozebírá, je otázka pravdy v rámci teorie vědy. Zdůrazňuje, že pravda je zprostředkovaná interpretací.\n\n\n"}
{"id": "1452963", "url": "https://cs.wikipedia.org/wiki?curid=1452963", "title": "Gabriela de Polastron", "text": "Gabriela de Polastron\n\nYolande Martine Gabrielle de Polastron, vévodkyně de Polignac (8. září 1749 – 9. prosince 1793) byla favoritkou Marie Antoinetty, se kterou se poprvé setkala, když byla představena v paláci ve Versailles roku 1775, rok poté, co se Marie Antoinetta stala francouzskou královnou. Byla považována za jednu z velkých krásek předrevoluční francouzské společnosti, ale pro svou extravaganci a exkluzivitu si získala mnoho nepřátel.\n"}
{"id": "1452964", "url": "https://cs.wikipedia.org/wiki?curid=1452964", "title": "Jižní Chan", "text": "Jižní Chan\n\nŘíše Jižní Chan () byla v letech 917–971 jedním z jihočínských států období Pěti dynastií a deseti říší. Rozkládala se na jihu Číny, v moderních provinciích Kuang-tung a Kuang-si. Vznikla roku 917, když si Liou Jen, ovládající zmíněný region, dosud formálně uznávají svrchovanost severočínské říše Pozdní Liang, přisvojil císařský titul a svůj stát pojmenoval Velká Jüe (). Následujícího roku zemi přejmenoval na Velká Chan (), historiky je pro odlišení od jiných čínských stejnojmenných států nazýván Jižní Chan. Říše Jižní Chan trvala do roku 971, kdy podlehla invazi říše Sung.\n\nKe konci říše Tchang autorita její vlády klesala a povstání Chuang Čchaoa v letech 874–884 ještě více oslabilo moc ústředních úřadů. V následujících desetiletích regionální vojenští guvernéři \"ťie-tu-š’\" spravovali svěřená území prakticky nezávisle. Moderní provincii Kuang-tung včetně Kantonu ovládal Liou Jin, od roku 905 s titulem \"ťie-tu-š’\" vojenského kraje Čching-chaj. Roku 907 obdržel od Ču Wena, císaře říše Liang, titul knížete komandérie Ta-pcheng, roku 909 knížete z Nan-pching a následující rok knížete z Nan-chaj. Po smrti Liou Jina roku 911 převzal jeho území a úřady jeho bratr Liou Jen, který se roku 917 prohlásil císařem říše Velká Jüe. Následující rok přejmenoval stát na Velká Chan, přičemž si nárokoval původ od vládnoucího rodu říše Chan (202 př. n. l. – 220 n. l.). Ovládané země postupně vzrostly i o moderní provincii Kuang-si.\n\nLiou Jen si nárokoval i Annam (moderní severní Vietnam), ale ten kontrolovali místní vojevůdci. Roku 930 podnikl do Annamu invazi, ale už následující rok byla chanská vojska v Annamu rozdrcena místním povstáním pod vedením Duong Dinh Nghea. Liou Jen, neschopen zvládnout situaci vojensky, ji vyřešil stažením vojsk a udělením titulu \"ťie-tu-š’\" Duong Dinh Ngheovi; poté byl Annam fakticky nezávislý. Vztahy se sousedním státy Min a Čchu se pohybovaly od přátelských stvrzených sňatky mezi vládnoucími rodinami a k nepřátelství a ozbrojeným srážkám. Liou Jin a Liou Jen na ovládaném území budovali administrativu přičemž se opírali o vzdělané civilní úředníky, často emigranty ze severu Číny. Vláda Jižní Chan podporovala obchod, Kanton byl důležitým obchodním centrem a nejvýznamnějším přístavem Číny a přinášel chanské vládě velké bohatství.\n\nRoku 942 po úmrtí Liou Jena nastoupil na trůn jeho syn Liou Fen, následujícího roku zavražděný svým bratrem a nástupcem Liou Šengem. Roku 948 Liou Šeng zaútočil na Čchu a dobyl deset krajů. Roku 958 vládu převzal Liou Šengův syn Liou Čchang, které více než vláda zajímalo pití a perské krásky. Za jeho panování upadla bojeschopnost chanské armády, silný vliv na řízení státu získali císařští eunuchové.\n\nNa podzim 970 zaútočila na Jižní Chan armáda říše Sung. Sungská vojska porazila chanské oddíly v několika bitvách a do března 971 bez větších potíží zabrala celou zemi.\n\nLiou Čchang je znám jako Poslední vládce Jižní Chan (, Nan Han chou-ču).\n"}
{"id": "1452975", "url": "https://cs.wikipedia.org/wiki?curid=1452975", "title": "Bryan Houghton", "text": "Bryan Houghton\n\nBryan Houghton (1911 – 19. listopadu 1992 Viviers, Francie) byl anglický katolický kněz a spisovatel, jeden z předních představitelů britského a francouzského tradičního katolicismu. Česky vyšel jeho román \"Juditin kříž\".\n\nNarodil se v bohaté anglikánské rodině, většinu dětství strávil v jižní Francii, kde získal vícero katolických přátel, pod jejichž vlivem později konvertoval ke katolicismu.\n\nPo studiích na Oxfordu absolvoval studium bohoslovectví v Římě a 30. března 1940 byl vysvěcen na kněze. Byl farářem ve Sloughu (1940–1954) a Bury St Edmunds (1954–1969). 29. listopadu 1969 raději rezignoval z úřadu faráře a požádal o odchod do předčasného důchodu, než aby akceptoval pokoncilní liturgické reformy a začal sloužit mši Pavla VI. \n\nNa důchod se vrátil do jižní Francie, kde s povolením biskupa sloužil až do své smrti tridentskou mši a věnoval se pěstění zeleniny a psaní. Měl velmi dobré vztahy s tradicionalistickým opatstvím Sainte-Madeleine du Barroux.\n\n\n"}
{"id": "1452978", "url": "https://cs.wikipedia.org/wiki?curid=1452978", "title": "Rolls-Royce/Snecma Olympus 593", "text": "Rolls-Royce/Snecma Olympus 593\n\nRolls-Royce/Snecma Olympus 593 byl britsko-francouzský proudový motor s přídavným spalováním, který poháněl nadzvukový dopravní letoun Concorde. Zpočátku šlo o společný projekt firem Bristol Siddeley Engines Limited (BSEL) a Snecma a jako základ posloužil motor Bristol Siddeley Olympus 22R. Firma Rolls-Royce Limited získala BSEL v roce 1966 během vývoje a BSEL se stala divizí společnosti Rolls-Royce.\n\nAž do ukončení pravidelných komerčních letů Concordu byl Olympus 593 unikátní jako jediný proudový motor s přídavným spalováním, který poháněl civilní letadlo v komerčním provozu.\n\nCelková termodynamická účinnost motoru při nadzvukovém letu (supercruise) byla přibližně 43 %, což byla v té době nejvyšší hodnota zaznamenaná u jakéhokoli normálního termodynamického stroje.\n\n\n\n\n\n"}
{"id": "1452979", "url": "https://cs.wikipedia.org/wiki?curid=1452979", "title": "Rivian R1T", "text": "Rivian R1T\n\nRivian R1T je připravovaný pětimístný elektrický pick-up americké automobilky Rivian. Automobil byl představen v roce 2018 a jeho sériová výroba by měla začít v roce 2020. V podvozku se kromě baterií budou nacházet též čtyři elektromotory, přičemž každý by měl dodávat výkon až 147 kW. Dle celkového výkonu vozidla, který se dle konfigurací bude pohybovat od 300 kW do 562 kW, budou dodávány baterie o výkonu 105 kWh, 135 kWh či 180 kWh. Hmotnost prázdného vozidla je stanovena na 2 670 kg, pick-up bude moci převážet náklad o váze až 800 kg a přívěs bude moc vážit pět tun. Dojezd v nejslabší konfiguraci by měl být přes 370 km, nejsilnější verze by měla ujet přes 640 km.\n\nElektromobil by měl díky kamerám, radaru, LIDARu a senzorům umožňovat na dálnicích autonomní řízení 3. úrovně. Firma Rivian se snaží cílit především na zákazníky, kteří mají rádi dobrodružství a cestování, proto jedna z variant jejich elektrického pick-upu skrývá uvnitř vozu vysouvací kuchyňku pro kempování.\n"}
{"id": "1452985", "url": "https://cs.wikipedia.org/wiki?curid=1452985", "title": "Jadwiga Šanderová", "text": "Jadwiga Šanderová\n\nJadwiga Šanderová (* 21. dubna 1950 Praha) je česká socioložka a filozofka působící v Institutu sociologických studií UK. Zabývá se teoriemi a výzkumem sociálních nerovností.\n\nVystudovala sociologii na Filozofické fakultě Univerzity Karlovy v Praze. Po krátkém uplatění v aplikovaném výzkumu působila v Ústavu pro filosofii a sociologii ČSAV (později Sociologickém ústavu AV ČR). V roce 1992 přešla na Fakultu sociálních věd Univerzity Karlovy, kde kromě základních kursů sociologie přednáší o teoriích sociální stratifikace, které jsou hlavním předmětem jejího profesního zájmu. Od roku 2004 působila také na Fakultě humanitních studií Univerzity Pardubice. Napsala odborné publikace \"Sociální stratifikace\". \"Problém, vybrané teorie a výzkum\" (2000), \"Jak číst a psát odborný text ve společenských vědách\" (2007) a \"Sociální konstrukce nerovností pod kvalitativní lupou\" (2010). Publikovala také kratší texty v odborných časopisech a sbornících.\n\nKniha je věnovaná základním zásadám, jichž je dobré se držet při psaní odborného textu. Čtenáře seznámí se základními žánry společenskovědní odborné stati, s drobnými informačními žánry, s tím, jak se vede obrazový aparát a jak dostát pravidlům publikační etiky. Jadwiga Šanderová se snaží ukázat smysl a racionální jádro jednotlivých zásad a formulovat je spíše jako obecnější doporučení, jimiž je užitečné se řídit, než jako příkazy (jednoznačné směrnice), jež je třeba bezduše plnit.\n\nUčebnice poskytující základní informace o sociálním rozvrstvení společnosti. Pojednává o sociální struktuře, nerovnostech a stratifikaci, a o základních teoriích zabývajících se těmito pojmy. Šanderová zde také předkládá metody empirického výzkumu stratifikace.\n\nŠanderová společně s dalšími autory předkládá v této monografii výsledky tří teoreticko-metodologicky propojených výzkumů sociálních nerovností. Výzkumy se teoreticky opírají o nové trendy obecně charakterizované jako tzv. kulturní obrat ve studiu nerovností. Metodologicky navazují na kvalitativní přístupy ke zkoumání sociálních nerovností, vycházející z konstruktivismu. Publikace může sloužit jako metodologická příručka s ukázkami využití kvalitativních metod a technik ve zkoumání praktických problémů, čímž může být užitečná studentům sociologie, kulturní a sociální antropologie i veřejné a sociální politiky a práce, jakož i jejich pedagogům.\n\n"}
{"id": "1452988", "url": "https://cs.wikipedia.org/wiki?curid=1452988", "title": "Čimelice (zámek)", "text": "Čimelice (zámek)\n\nZámek Čimelice je barokní šlechtické sídlo ve stejnojmenné obci v okrese Písek v Jihočeském kraji.\n\nZámecká budova je obklopená anglickým parkem. Samotný zámek je rozvržen na trojkřídlém půdorysu s jedním nadzemním patrem, pouze střední, poněkud zasunutá část, má patra dvě. \n\nZápadním směrem od zámku vede cesta alejí spojující čimelický zámek s nedalekým zámkem v Rakovicích.\n\nV areálu dnešního parku stávala tvrz, která je součástí severní části dnešního zámku. První zmínka o tvrzi držení rodu Vrábských je z roku 1483. Bratři Hynek a Kerunk Vrábští prodali tvrz v roce 1543 Deymům ze Stříteže. Po smrti bratrů Petra a Aleše Deymů pak panství často měnilo majitele, a to až do roku 1685, kdy je v dražbě získal Jan Jindřich hrabě z Bissingenu. \n\nPo něm panství převzal jeho syn Karel Bohumil z Bissingenu, hejtman Prácheňského kraje. Tomu se ekonomicky dařilo, a v letech 1728–1730 nechal vystavět nový barokní zámek podle plánu česko-italského architekta Marcantonia Canevalleho a stará tvrz byla přeměněna na sýpku. Tuto etapu dějin zámku připomíná erb Karla Gottlieba svob. pána z Bissingenu z roku 1728 na hlavním průčelí s nápisem \n\nV roce 1767 byl zámek zasažen požárem. Při následné rekonstrukci přibyly věžičky k postranním křídlům. O 15 let později vdova po Karlu Bissingenovi, hraběnka Apolonie odkázala Čimelice svému bratrovi hraběti Prokopu Vratislavovi z Mitrovic. Ten prodal statek svému synovci hraběti Josefu Vratislavovi. Po jeho smrti v roce 1834 panství připadlo jeho manželce Gabriele rozené Desfoursové a v roce 1842 její dceři Josefíně s manželem Karlem II. ze Schwarzenbergu. V roce 1850 se správy panství ujal její syn, Karel III. ze Schwarzenbergu a jeho potomci drželi zdejší panství až do roku 1948, kdy jim byl násilně odebrán komunisty.\n\nV době socialismu v zámeckých prostorách sídlila střední průmyslová škola filmová a po roce 1989 byl zámek opět navrácen Schwarzenbergům. Ti jej za státní podpory postupně opravují.\n\n"}
{"id": "1452995", "url": "https://cs.wikipedia.org/wiki?curid=1452995", "title": "Kostel svatého Petra a Pavla (Görlitz)", "text": "Kostel svatého Petra a Pavla (Görlitz)\n\nKostel svatého Petra a Pavla ( , zkráceně \"Peterskirche\") je farním kostelem Evangelické městské obce ve Zhořelci (Görlitz), který se svou měděnou střechou a párem věží tvoří dominantu města. Tento pětilodní halový kostel je největším a nejstarším kostelem tohoto typu v Sasku a sloužil jako předloha pro některé pozdější stavby. Kostel, který se nachází nad Niským údolím, bývá označován jako \"„nejkrásnější Boží dům na Nise“\".\n\nPodle tradice, která se opírá především o svědectví \"Kosmovy kroniky\", se na místě dnešního farního kostela sv. Petra a Pavla nacházelo spáleniště, na němž Soběslav I. nechal v letech 1126–1131 spolu s jinými hrady na tehdejší česko-polské hranici vystavět hrad \"Yzcorelik\", to jest hrad na vyhořelém místě.\n\nVe starší literatuře se objevuje údaj, že pozdější románskou baziliku na tomto místě vysvětil 19. května 1225 míšeňský biskup Bruno III., což však bylo např. Richardem Jechtem zpochybněno. Jisté ale je, že dochované pozdně románské portály z předchozí stavby pocházejí z let 1225–1235. Začátek výstavby pozdně gotického halového kostela nesporně souvisel s tradovaným položením základního kamene v roce 1423. Pramen z roku 1461 uvádí: \"[...] inchoata est capella S. Georgii retro ecclesiam S. Petri.\" („započata je kaple sv. Jiří za kostelem sv. Petra“) První v tomto roce rozestavěnou částí byl tedy spodní kostel označovaný jako kaple sv. Jiří. Bezprostředně po dostavbě kaple pokračovala stavba kostelní lodi, jejíž klenbu dokončil zhořelecký stavitel Konrád Pflüger roku 1497. Dokumenty dokládající založení kostelní lodi a zahájení stavby klenby se nedochovaly, ale předpokládá se, že od roku 1461 se stavělo i zde, neboť z dokumentu je patrna poptávka po velké a vysoce kvalitní architektuře chóru. Od roku 1423 byla budována, popř. rozšířena kostelní loď, v roce 1430 byl jihovýchodní portál opatřen portréty sv. Petra a Pavla. Úprava jižní fasády nápadně připomíná styl Parléřovy huti. Nejpozději kolem roku 1450 vzniklo severní hrazení kostelní lodi. Výsledný pětilodní prostor představuje zvláštní výjimku, která je vysvětlitelná jen topografickou situací (kostel stojí na svahu). Z tohoto důvodu v této fázi ještě neproběhlo komplikované rozšíření chóru, nýbrž značné rozšíření kostelní lodi po stranách. Severní fasáda klenebního pole z let 1456–1463 je odvozena od jižní lodi chrámu sv. Petra v Budyšíně, její provedení je ale nesrovnatelně bohatší a rozmanitější. Výstavba chóru zřejmě začala teprve v roce 1461. Bývalo sice zvykem začínat církevní stavby na východě, ale ve Zhořelci to komplikovala zvláštní topografická situace. Nelze sice vyloučit, že zde existoval nějaký gotický předchůdce tohoto chóru, stávající chór se třemi apsidami a s komplexem sakristie byl však bez pochyby vybudován až po stavbě pětilodní kostelní haly. Při jeho výstavbě bylo východní klenební pole kostelní lodi zjevně integrováno do sakristie. Formy chóru, zejména lomených oken, z této doby po roce 1461 odpovídají formám míšeňského hradu Albrechtsburgu od Arnolda von Westfalen. Interiér kaple sv. Jiří se vyznačuje řadou inovací s nimiž je tu nápaditou klenbou vyřešen problém značného rozpětí střední lodi, která se nachází nad kaplí. Další zvláštností kaple sv. Jiří je řešení klenby v jejím jižním portálu. Poslední fází pozdně gotické výstavby kostela bylo zaklenutí pětilodní haly pod vedením mistra Kondráda Pflügera v letech 1490–1497. V roce 1495 poslala městská rada Pflügerovi na pomoc dva políry: Urbana Laubanische a Blasia Börera, kteří pod jeho vedením zahájili zaklenutí severní lodi. Datum ukončení závěrečných prací na klenbě kostelní lodi je známo z nápisu v jižním rohu západní fasády: \"„Urban Laubanisch und Blasius Böhrer/Polirer/neben Cunrad Pflügern/ dieser Stadt Werck-Meister/ haben Anno 1497. A. 1. 6. 0. den 14. Aug. [kamenické značky] dieses löbliche Gebäude der Kirchen SS. Petri und Pauli mit den Pfeilern und darauf stehenden Gewölben vollendet.“\" Ve stylistickém ohledu připomínají jednotlivé prvky této klenby řešení použité v lipských kostelech sv. Mikuláše a sv. Tomáše. Není ovšem sporu, že Pflügerovým dílem hornolužické stavitelské umění poprvé vykročilo z poparléřovské stavební tradice. Realizace tohoto projektu pak svědčí o hospodářské síle Zhořelce.\n\nDruhé vysvěcení míšeňským biskupem Kasparem von Schönbergem proběhlo ještě během stavby v roce 1457, tehdy bylo kostelu dáno jméno \"Sanctorum Petri et Pauli\" a oba apoštolové byli prohlášeni za jeho patrony. Součástí původního pozdně gotického vybavení bylo vedle hlavního oltáře 35 dalších menších oltářů. V roce 1525 kostel poškodil požár a musely být zřejmě provedeny obnovovací práce. Zhořelecký stavitel Wendel Roßkopf připojil k severnímu boku kostela předsíň datovanou letopočtem 1543, která se vyznačuje mísením prvků pozdní gotiky a renesance. Do městského požáru v roce 1691 pak proběhlo jen málo stavebních úprav. Teprve po kompletním zničení inventáře začala v témže roce celková obnova. Dne 7. května 1696 mohl být kostel vybavený mezitím barokním oltářem, kazatelnou, Slunečními varhanami a novými zvony znovu vysvěcen. Tehdy bylo také instalováno 38 nových oken, na něž přispěla šlechta, cechy a jednotliví měšťané. V roce 1862 začala první sbírka na stavbu dvou novogotických z části betonových věží o výšce 84 m, která byla realizována v letech 1889–1891. Roku 1893 byly firmou Türcke z Žitavy obnoveny okenní vitráže. Dne 7. května 1945 byl ustupujícím wehrmachtem odstřelen blízký staroměstský most, což následkem tlakové vlny zničilo (s jednou výjimkou) všechna skleněná okna a částečně silně poškodilo kružbu a střechu. V letech 1948–1961 byly restaurovány okenní kružby a kaple sv. Jiří. Další renovace vnějšího pláště kostela probíhala v letech 1978–1981, interiér byl restaurován v letech 1981–1992, přičemž bylo cílem dosáhnout podoby jednotlivých detailů, která by odpovídala stavu kolem roku 1500. V období let 2003–2005 se konala další obnova, při níž byly věže světle omítnuty.\n\nKostel sv. Petra a Pavla je se svou délkou 72 m, šířkou 39 m a s výškou střední lodi 24 m největším a nejvýznamnějším halovým kostelem na východě Německa. Tento pětilodní halový kostel se sedmi klenebními poli v hlavní lodi, třemi odstupňovanými apsidami a postranními loděmi různé výšky je nad svými třemi prostředními loděmi pokryt měděnou střechou, obě postranní lodi jsou potom pokryty střešními taškami. V jižní postranní lodi jsou mezi opěrnými pilíři umístěny nejrůznější kaple. Z vnějšího pohledu jsou na západě postranních lodí integrovány pozdně románské pozůstatky původní baziliky. Na západní straně je velký sochařsky zdobený portál, jehož pozdně románské formy byly v letech 1595–1596 renesančně upraveny Wendelem Roßkopfem a Melchiorem Kunzem. Uvnitř nesou štíhlé profilované pilíře bez hlavic síťovou klenbu nad postranními loděmi a klenbu s hvězdicovými formami v prostřední lodi. Severní postranní loď se z části vyznačuje bohatě zdobenými okny s kružbou typu „rybí měchýř“, která se podobá oknům v jižní lodi chrámu sv. Petra v Budyšíně. Zbylá užší okna jsou vybavena jednoduššími formami kružby s motivy křížového oblouku. V západní části vnějších postranních lodí jsou klenební nástavce podepřeny konzolovými hlavicemi. Jihozápadní předsíň je pozdně gotickým mistrovským dílem následovníků Petra Parléře, které se skládá z pravoúhlého prostoru propojeného s třístranným baldachýnem. Po stranách portálu jsou figurami zaplněné niky a vlys s konzolovými hlavicemi.\nKaple svatého Jiří označovaná také jako spodní kostel nebo krypta datovaná do let 1461–1465 je trojlodní, přičemž střední loď je vloženou řadou osmibokých sloupů rozdělena na dvoulodí. V provedení této architektury se objevuje řada hříček a neobvyklých motivů. Několikanásobně projmuté náběhy klenebních žeber jsou natolik neobvyklé, že mají téměř charakter signatury. Od roku 1525 byla kaple nevyužívaná, během rekonstrukce roku 1734 byla opatřena kazatelnou a oltářem. Po té se prosadil zvyk sloužit zde každoroční bohoslužbu na den svatého Jiří. V roce 2018 se zde konaly evangelické bohoslužby v polském jazyce a setkání ekumenického společenství Taizé.\n\nHlavní oltář byl vystavěn v roce 1695 z pískovce a leštěného štukového mramoru. Jeho autorem je drážďanský dvorní sochař, řezbář a architekt George Heermann (1640–1700). Architektonická sestava se skládá z podstavce s postranními průchody, zakřiveného trojdílného hlavního patra se sloupy, pilíři a štítem a konečně z vysokého nástavce s trojúhelníkovým štítem s předsazenou střední částí, který je bohatě figurativně ozdoben. V hlavním patře oltáře jsou znázorněny nástroje Kristova utrpení, v postranních volutách podstavce jsou figury andělů; nad hlavní římsou jsou evangelisté, závěr nástavce pak tvoří zobrazení křesťanských ctností. Oltářní obraz ukazuje Nanebevstoupení Páně, jehož transfigurace se opírá o Raffaela, na predelle je znázorněno ukládání Krista do hrobu. Železná mříž pochází z roku 1698.\n\nKazatelna je datována do roku 1693. Je z pískovce s bohatou vegetativní ornamentikou v bílé a zlaté barvě. Konstrukce je podpírána figurou anděla, na korpusu kazatelny jsou znázorněni evangelisté. Na dřevěném poklopu jsou apoštolové a proroci.\n\nRadní lavice pod emporou z roku 1695 je zdobena alegorickými figurami hojnosti a spravedlnosti a radními erby. Ve východním závěru postranní lodi stojí tři honosné dřevěné zpovědnice. Zpovědnice ve vnější severní postranní lodi vytvořil v roce 1717 hornolužický řezbář a kameník Caspar Gottlob von Rodewitz (1679–1721). Obě zpovědnice v severních a jižních apsidách pocházejí z doby kolem roku 1694.\nSoučástí vnitřního vybavení kostela je řada epitafů. Nejvelkolepější epitaf se nachází v severní lodi. Pro městského písaře Christiana Mollera von Mollerstein († 1714) byl pravděpodobně proveden podle návrhu Caspara Gottloba von Rodewitz z alabastru, mramoru a pískovce saským sochařem Johannem Matthäusem Oberschallem (1688–1755). Další epitafy pro městského písaře Gottfrieda Gerlacha († 1737) z roku 1741 a pro Svobodného pána Rudolpha Ferdinanda Silwera von Silwerstein s velmi bohatým rámováním lze nalézt rovněž v severní lodi.\n\nU oltářních pilířů je pomník pro duchovního Christopha Seiferta († 1702), jenž byl hlavním farářem v době obnovy po požáru roku 1691, s anděly a listovím. Tamtéž je i pomník pro Christiane Luisu von Gersdorf († 1779) z roku 1783. Na stěnách sakristie jsou portréty zdejších pastorů z 16. až 19. století.\n\nKřestní kaple pod západním klenebním polem vnější postranní lodi je ohraničena bohatě zdobenou kovanou mříží od Hanse Mantlera z roku 1617. Jedinou okenní vitráží z roku 1893, kterou nezničil odstřel staroměstského mostu na konci druhé světové války, zobrazuje dvanáctiletého Ježíše v chrámu.\n\nTakzvané „Sluneční varhany“ vznikly v souvislosti s obnovou kostela po velkém požáru v roce 1691, který zničil veškerý pozdně gotický inventář včetně původních varhan. Pozoruhodný je zvláště jejich prospekt, který v letech 1697–1703 ozdobil sochař a architekt Johann Conrad Buchau (1682–1703) plastickými reliéfy 16 sluncí, pročež je tento nástroj označován jako „Sluneční varhany“. Jedná se při tom o obličeje stylizovaných sluncí, z nichž kolem dokola vycházejí malé píšťaly na způsob „slunečních paprsků“. Čtyři z těchto sluncí jsou němá, dvanáct z nich při hraní zní. Jsou totiž součástí tzv. sluneční mixtury jednoho z rejstříků varhan, kde tvoří 12dílnou pedálovou mixturu. Stavitelem původních varhan dokončených v roce 1703 byl Eugenio Casparini (původně \"Johann Eugen Caspar\"; 1623–1706), jenž se v tomto oboru vyučil v Itálii. Historické Caspariniho varhany se však nedochovaly, již v letech 1827–1828 byly přestavěny Josephem Schinkem a Carlem Ferdinandem Buckowem, ještě jednou potom v letech 1845–1928 Friedrichem Nikolausem Jahnem. V roce 1894 postavila varhanářská firma \"Schlag & Söhne\" ve starém Caspariniho prospektu nové varhany. Ty ovšem byly v letech 1926–1928 nahrazeny novým nástrojem firmy W. Sauer Orgelbau Frankfurt. Od roku 1997 je zde nový nástroj švýcarské firmy Mathis Orgelbau AG. Má 88 zvukových rejstříků (6219 píšťal) na čtyřech manuálech a jednom pedálu.\n\n\nKostel sv. Petra a Pavla má čtyři zvony, z nichž dva historické zvony jsou pozůstatkem původního vybavení zvonice. Ze současných zvonů se 2–4 nachází v části stavby mezi oběma věžemi. Velký zvon je ve stejné úrovni na severní věži. Zvonice v jižní věži je prázdná. Menší zvony visí na ocelové konstrukci, zvon 1 na konstrukci dřevěné. Někdejší velký zvon „Marie“ byl v roce 1696 odlit zvonařem Hannibalem Brorsem a do roku 1917 patřil k největším historickým zvonům v Německu. Se svým tónem d° byl ve své době rovněž nejhlouběji znějícím německým zvonem. Teprve s odlitím Císařského zvonu (\"Kaiserglocke\") v Kolíně nad Rýnem byl tón „Marie“ o půltón překonán. S váhou asi 11800 kg a průměrem 246 cm byla jeho hmotnost, ne však tón předstihnut erfurtským zvonem „Gloriosa“. Tento cenný zvon byl roku 1917 z věže sňat a roztaven pro válečné účely. V kostele je k vidění sádrový model 1:1, který zprostředkovává alespoň optickou představu o rozměrech legendární „Marie“. Ze zvonařské dílny Hannibala Brorse se zachoval další velký zvon s tónem fis°, který je však prasklý.\n\nMísto faráře v kostele sv. Petra a Pavla patřilo k prestižním i lukrativním a zastávaly ho nejednou významné osoby, např. v roce 1357 notář Karla IV. Mikuláš z Kremže či Jan z Kyttlitz, potomní biskup v Lebus a Míšni.\n\nV roce 1702 vstoupil do služeb kostela hudební skladatel a hudebník Christian Ludwig Boxberg (1670–1729) jako zdejší varhaník. Boxberg byl známý především svými kantátami a operou \"Sardanapalus\" (1698). Roku 1704 publikoval svůj popis Slunečních varhan, které postavil Eugenio Casparini.\n\nV říjnu roku 1989 byl kostel sv. Petra a Pavla jako první v Görlitz otevřen pro tzv. mírové modlitby, které zde předznamenaly konec politického systému NDR.\n\n"}
{"id": "1452998", "url": "https://cs.wikipedia.org/wiki?curid=1452998", "title": "Donald Treiman", "text": "Donald Treiman\n\nDonald J. Treiman (* 13. října 1940 St. Louis Missouri) je americký sociolog, který působí jako vědecký pracovník na Kalifornské univerzitě v Los Angeles (UCLA).\n\nStudium sociologie započal na Reed College, kde v roce 1962 úspěšně zakončil bakalářské studium. Magisterský program absolvoval na Chicagské univerzitě, na které následně navázal doktorandským studiem. V této době se věnoval především tématu sociální mobility a stratifikace, které v průběhu let i nadále rozvíjel v rámci své vědecké činnosti. V roce 1967 završil studia titulem Ph.D.\n\nJiž během svého studia se aktivně podílel na činnosti výzkumného institutu působícího v rámci Chicagské university (National Opinion Research Center). Nabyté praxe výzkumného pracovníka využil i během působení v NIAS, ústavu Královské nizozemské akademie věd a umění, kde se věnují pokročilému výzkumu v oblasti humanitních a společenských věd. Zde se angažoval ve dvou projektech. Prvním byla spolupráce s nizozemským sociologem Harrym Ganzeboomem. Předmětem této spolupráce se stalo téma utváření postavení jedince ve společnosti, především pak porovnání těchto procesů v jednotlivých zemích. K dnešnímu dni bylo nashromážděno na pět set průzkumů z více než padesáti zemí. Druhý projekt byl zaměřen na vliv pádu komunistického režimu na stratifikační systémy jednotlivých států. Ke svému výzkumu využil data týkající se šesti zemí bývalého Sovětského bloku. V závěru své práce diskutuje, kdo z pádu komunistického režimu profitoval a kdo byl naopak touto transformací těžce zasažen. Zároveň však připomíná, že na tuto otázku nelze najít jednoznačnou odpověď. Současně se věnoval i dalším projektům. Mezi nejvýznamnější patří rozsáhlé výzkumy v jižní Africe (1991-94), východní Evropě (1993-94) a Číně (1996), kde se taktéž zabýval aspekty sociální mobility a nerovnosti.\n\nV červenci roku 2009 se Donald Treiman rozhodl ukončit svoji pedagogickou kariéru a plně se věnovat vědecké činnosti. V současné době pracuje na dvou stěžejních tématech. Stále pokračuje ve výzkumu postavení jedince ve společnosti zmíněné v kapitole „Výzkum a kariéra“. Nadále se soustředí i na výzkum vnitřní migrace v Číně (především její dopady na blahobyt společnosti), který započal v roce 2008 se svým kolegou, doktorem Williamem Masonem.\n\n\nQuantitative Data Analysis: Doing Social Research To Test Ideas je zatím poslední a nejznámější knihou vydanou Donaldem Treimanem. Publikována byla 9. ledna 2009 ve spolupráci s vydavatelstvím Jossey-Bass. Kniha je napsána v angličtině a zatím nebyla přeložena do jiného jazyka. Pro lepší představu, o čem je tato kniha si zde uvedeme překlad jejího názvu, který zní Analýza kvantitativních dat: provádění sociálního výzkumu k testování nápadů.\n\nDílo je úvodem k analýze kvantitativních dat, zaměřuje se však i na klíčové problémy, se kterými se setkávají noví pracovníci, kteří s kvantitativními daty pracují a nejsou si jisti, který postup mají použít a jak mohou interpretovat výsledky své práce.\n\nCelkový počet kapitol je šestnáct, přičemž v každé z nich můžeme najít ilustrativní příklady a soubory cvičení, které mají ověřit, zda jsme látce porozuměli.\n\nKniha je napsaná především pro studenty postgraduálního studia společenských věd a veřejného zdraví. Dílo také využijí zkušení výzkumníci, kteří potřebují snadno dostupnou příručku kvantitativních metod.\n\n"}
{"id": "1453000", "url": "https://cs.wikipedia.org/wiki?curid=1453000", "title": "Varennes-en-Argonne", "text": "Varennes-en-Argonne\n\nVarennes-en-Argonne nebo jen Varennes je obec v departmentu Meuse v Grand Est na severovýchodě Francie. Žije zde obyvatel.\n\nVarennes-en-Argonne leží na řece Aire severovýchodně od Sainte-Menehould, poblíž města Verdun.\n\nV červnu roku 1791 se Ludvík XVI. pokusil o útěk k hranici Rakouského Nizozemí v dnešní Belgii. Avšak ve Varennes byl i se svou rodinou zadržen místním poštmistrem, kterého na uprchlíky upozornila zpráva z nedalekého Sainte-Menehould, kde strávili předchozí noc. Královská rodina se vrátila do Tuilerií v ponižujícím zajetí. V roce 1793 byli Ludvík XVI. a Marie Antoinetta popraveni.\n"}
{"id": "1453003", "url": "https://cs.wikipedia.org/wiki?curid=1453003", "title": "Contribució a la gramàtica de la llengua catalana", "text": "Contribució a la gramàtica de la llengua catalana\n\nContribució a la gramàtica de la llengua catalana (1898; česky: \"Příspěvek ke gramatice katalánského jazyka\") je druhá gramatika, kterou napsal Pompeu Fabra, a jeho první publikovaná v katalánštině. Napsal ji mezi lety 1892 a 1895, kdy prohlubil své znalosti lingvistiky a díky kampani \"La Reforma Lingüística\" (Lingvistická reforma) časopisu L'Avenç dosáhl uznání jako inovativní gramatik. Hlavní rozdíl mezi touto gramatikou a \"Ensayo de gramática del catalán moderno\" (1891, česky: Esej o gramatice moderní katalánštiny) je aplikace vědecké metodologie – komparativní lingvistiky – školy převládající v Evropě té doby.\n"}
{"id": "1453015", "url": "https://cs.wikipedia.org/wiki?curid=1453015", "title": "Boulevard Bourdon", "text": "Boulevard Bourdon\n\nBoulevard Bourdon je bulvár v Paříži. Nachází se ve 4. obvodu. Nese jméno Ferdinanda Pierra Agatha Bourdona (1773–1805), plukovníka 11. dragounského pluku, který zahynul 2. prosince 1805 při bitvě u Slavkova.\n\nBulvár vede podél západního břehu Bassin de l'Arsenal od \"Boulevardu Morland\" a končí na křižovatce s \"Place de la Bastille\" a \"Boulevardu Henri-IV\". Ulice je jednosměrná s provozem od \"Place de la Bastille\" směrem k Seině.\n\nBoulevard Bourdon byl zřízen v roce 1806 na místě cesty, která vedla podél bývalých městských hradeb.\n\n\n"}
{"id": "1453017", "url": "https://cs.wikipedia.org/wiki?curid=1453017", "title": "Frozen Crown", "text": "Frozen Crown\n\nFrozen Crown je italská powermetalová hudební skupina založená v roce 2017 ve městě Milán. Debutové album \"The Fallen King\" vydala začátkem dalšího roku prostřednictvím společnosti Scarlet Records. Na zpěvu se podílí zpěvačka Giada Etro a kytarista Federico Mondelli.\n\nHudebně se členové kapely inspirovali u skupin jako jsou Sonata Arctica, Nightwish či Orden Ogan. V jinak powermetalové hudbě jde ale najít též prvky death metalu, třeba užití growlingu. Texty jsou psané převážně v metaforách a dle Etro by i přes jejich pompézní názvy a témata měly sedět do každodenního života.\n\n\n"}
{"id": "1453018", "url": "https://cs.wikipedia.org/wiki?curid=1453018", "title": "Tomáš Katrňák", "text": "Tomáš Katrňák\n\nTomáš Katrňák (* 18. října 1973) je český sociolog a pedagog, vedoucí katedry sociologie na Fakultě sociálních studií na Masarykova univerzita Masarykově univerzitě v Brně. Je členem ISA (International Sociological Association).\nJe autorem a spoluautorem mnoha odborných knih, přispívá do sociologických časopisů a také vystupuje na mezinárodních konferencích. Soustředí se předně na problematiku sociální nerovnosti a třídní analýzy.\n\nV roce 1999 úspěšně dokončil magisterské studium oboru sociologie na Fakultě sociálních studií v Brně. Na téže fakultě v roce 2002 získal doktorát, v roce 2009 docenturu a v roce 2019 profesuru.\nNa katedře sociologie působil nejprve jako odborný asistent, od roku 2009 jako docent. Od roku 2018 se stal vedoucím katedry. Na Fakultě sociálních studií v Brně se také stal aktivním členem několika akademických orgánů (Oborová rada - program sociologie, Školitelé PhD - obor sociologie, Kolegium děkana). V minulosti působil také jako proděkan pro zahraniční spolupráci.\n\nOd roku 2000 přednáší na mezinárodních konferencích. Mnohokrát prezentoval v rámci ISA a na Masarykově univerzitě v Brně. Byl pozván také na univerzitu v Mannheimu, kde přednášel na téma \"Trends in Social Fluidity between 1989 and 2009 in the Czech Republic\".\n\nTomáš Katrňák je k roku 2018 autorem nebo spoluautorem celkem 6 knih a 84 odborných publikací. Jedním z témat, který se věnuje je třídní analýza, konkrétně rozdíly mezi společenskými vrstvami a důvody pro vznik těchto nerovností. Věnuje se také sociální nerovnosti (především v České republice) a aspektům, které ji ovlivňují, ať už se jedná o vzdělání samotné, vzdělání rodičů nebo finanční zázemí.\n\nDalší problematikou, kterou se zabývá jsou partnerské vztahy, především mezi mladými lidmi. Je spoluautorem knihy na toto téma „Na prahu dospělosti“, článku „Preference výběru partnera: Liší se rozvedení a svobodní ve sňatkových a partnerských preferencích?“, také přispěl do knihy „Lze předpovědět, jaký bude náš budoucí manželský partner?“.\n\n\n"}
{"id": "1453019", "url": "https://cs.wikipedia.org/wiki?curid=1453019", "title": "Mezaliance", "text": "Mezaliance\n\nMezaliance (též mesaliance; z fr. \"mésalliance\", složeno z més, to z lat. minus = méně, alliance = svazek) je uzavření nerovnorodého manželského svazku. Jedná se buďto o manželství osoby stavu šlechtického s osobou stavu občanského, nebo o sňatek vyššího a nižšího šlechtice. Nejznámějším případem v českém prostředí je svazek Františka Ferdinanda d'Este a jeho manželky Žofie Chotkové.\nMezalianční svazek byl nepřijatelný zejména pro vysokou šlechtu, jelikož ohrožoval její dlouholetou exkluzivitu. Uzavření takového sňatku mohlo vést v krajních případech až ke ztrátě společenského postavení vyššího šlechtice. Pro manželství byla v evropských šlechtických rodech jasně stanovená pravidla, která měla rodům často zajišťovat „udržení nebo získání jistých území, majetek, politickou moc a řadu privilegií a zároveň snahou stabilizovat striktně vymezené hranice mezi stavy i mezi hierarchicky uspořádanými společenskými vrstvami uvnitř stavu urozených“.\n\nAž do konce 18. století v prostředí české a moravské šlechty k mezaliančním svazkům prakticky nedocházelo. S příchodem průmyslové revoluce a nástupem tak zvaných novodobých industriálních společností začalo být velmi náročné pro šlechtické rody najít si navzájem rodově rovné protějšky. Poprvé v historii nebyly nejbohatší šlechtici, nýbrž obchodníci, továrníci a podnikatelé. Zajištění potřebného věna pro dcery nebylo proto snadné. Navíc platilo, že muž šlechtí ženu. Pokud si žena ze šlechtického rodu vzala měšťana, o svůj titul přišla.\n\nV novodobé společnosti jsou sňatky uvnitř šlechtických rodů uzavírány již méně, stále však bývá z důvodů prestiže výběr partnera vědomě omezen na určité sociální prostředí nebo vrstvu. Porušení tohoto pravidla může přinést ztrátu společenské pozice a jistých výhod a někdy vede až k ostrakizaci partnera, v některých případech obou manželů.\nDěti z takového manželství bývají vylučovány práv a předností, vyhrazených jen potomkům rodičů po meči i po přeslici do jistého pokolení šlechtických úřadů. Problém pro šlechtický rod přicházel hlavně při mezalianci prvorozených synů. Ti mohli přijít o fideikomis, neboli svěřenectví.\nNejvýraznějším příkladem z českých zemí je sňatek Františka Ferdinanda d'Este, následníka rakousko-uherského trůnu, s Žofií Chotkovou v roce 1900. Arcivévoda musel zažádat o souhlas císaře Františka Josefa I. (mimochodem svého strýce), neboť v rakouském císařství platila na základě Císařského rakouského rodinného řádu z roku 1839 podmínka rovnorodosti. Žofie sice pocházela ze šlechtického rodu, rodokmen Chotků ale nebyl pro následníka trůnu dostačující. Císař sňatek i přes počáteční nesouhlas patrně ze strategických důvodů (zajištění nástupce na trůn) povolil, Ferdinand se však musel vzdát práv, poct a titulů nejen pro manželku, ale také pro své potomky.\n\nDalší proslulou mezaliancí je manželství britského monarchy Eduarda VIII. s dvakrát rozvedenou Wallis Simpsonovou. Sňatek vyvolal ústavní krizi a Eduard pod nátlakem britského premiéra Stanleye Baldwina abdikoval, čímž se stal jediným panovníkem Commonwealthu, který tak dobrovolně učinil. Za mezalianci považujeme i manželské svazky britského prince Charlese a Camilly Parker-Bowlesové nebo monackého knížete Rainiera III. a americké herečky Grace Kellyové.\nV literatuře byly mezalianční vztahy často výchozím bodem nebo tématem. V Písní o Nibelunzích je Brunhildou domnělý rozdíl ve společenském postavení mezi Siegfriedem a Kriemhildou základem pro smrtelné spory.\n\nMezaliance byly tématizovány také v Molièrových komediích nebo v románech Theodora Fontana. V městské tragédii Úklady a láska (Kabale und Liebe) od Friedricha Schillera z roku 1784 například vyhrožuje šlechtický prezident vyděděním, pokud by si jeho syn vzal za ženu městskou Luisu Miller.\n\nKomedie G. B. Shawa „Mesaliance“ a dílo Wernera Schwaba „Mesalliance, aber wir ficken uns prächtig“ z roku 1992 také pracuje s příklady tohoto nerovného svazku.\n\n"}
{"id": "1453020", "url": "https://cs.wikipedia.org/wiki?curid=1453020", "title": "Mohni", "text": "Mohni\n\nMohni (švédsky: \"Ekholm\") je estonský ostrov ve Finském zálivu v Baltském moři. Nachází se asi 4,5 km na sever od vesnice Viinistu v obci Kuusalu v okrese Harjumaa.\n\nRozloha činí 62,5 ha, jeho délka činí 2,3 km a šířka 250 metrů. Území ostrova je protáhlé v severojížním směru, délka pobřeží činí asi 6 km.\n\nNa ostrově v roce 2011 žili dva obyvatelé.\n\nNa ostrově se nachází:\n"}
{"id": "1453026", "url": "https://cs.wikipedia.org/wiki?curid=1453026", "title": "Szarvas", "text": "Szarvas\n\nSzarvas (, znamená \"jelen\") je město v jihovýchodním Maďarsku v župě Békés, asi 44 km severozápadně od jejího hlavního města Békéscsaby. Je správním městem stejnojmenného okresu. V roce 2018 zde žilo 15 565 obyvatel, z nichž podle statistik z roku 2001 tvoří 89 % Maďaři, 8 % Slováci, 2 % Romové a 1 % jiné národnosti (Němci, Rumuni, Slovinci).\n\nMěsto leží na silnicích 44, 443, 4401, 4404, 4631 a 4641. Poblíže má být v budoucnosti vystavěna dálnice M44, která by měla začít u vesnice Tiszakürt a končit v Békéscsabě.\n\nSousedními městy jsou Gyomaendrőd, Kondoros, Kunszentmárton, Mezőtúr a Szentes.\n"}
{"id": "1453031", "url": "https://cs.wikipedia.org/wiki?curid=1453031", "title": "Mystérium kapitálu", "text": "Mystérium kapitálu\n\nMystérium kapitálu s podtitulem \"Proč kapitalismus triumfuje na Západě a selhává všude jinde na světě\" je jedno ze zásadních ekonomických a politologických děl, jehož autorem je peruánský ekonom Hernando de Soto (* 2. června 1941). Dílo vyšlo v roce 2000 a bylo přeloženo do více než dvaceti jazyků. Dílo zachycuje a srovnává ekonomickou situaci v západních zemích se zeměmi rozvojovými a postsocialistickými. Autor v díle hledá odpovědi na pět mystérií kapitálu, které způsobují zásadní rozdíly mezi těmito zeměmi.\n\nHlavním tématem knihy je špatné využívání majetku jednotlivci v rozvojových a postkomunistických zemí a proč tak nemohou generovat kapitál. Autor se zamýšlí nad situací na přelomu tisíciletí, ohlíží se za nedávnou minulostí po pádu železné opony, kdy postkomunistické země otevřely trh, ale i tak se jim ve většině případů nepodařilo zbohatnout a proč jsou zvýhodněny historicky bohaté země jako například Švýcarsko.\n\nAutor se pomocí svých „pěti mystérií“ snaží objasnit fenomén mrtvého kapitálu, tedy trhu, který se těmto zemím nedaří aktivovat a správně ho využívat k vlastnímu rozvoji (z anotace). Přichází s následujícími tezemi.\n\nCharitativní organizace zdůrazňují utrpení a bezmoc chudých. Nikdo však nezdokumentoval schopnost chudých hromadit aktiva. Tyto sumy jsou dle de Sotových výzkumů obrovské, ale většinu z nich tvoří mrtvý kapitál.\n\nKapitál je tématem, který fascinoval myslitele posledních tří století. Marx řekl, že je nutno vydat se za hranice fyziky, abychom se dotkli „slepice, která snáší zlatá vejce“. Adam Smith se domníval, že je nutno postavit jakousi vzdušnou železnici, abychom jí dosáhli. Nikdo nám však neřekl, kde se tato slepice skrývá, tedy jak je kapitál vytvářen a jak je spojen s penězi.\n\nPokud je na světě tolik mrtvého kapitálu a v rukou tolika chudých lidí, proč se vlády nepokusily využít tohoto potenciálního bohatství? Jednoduše proto, že důkazy, které potřebovaly, jsou jim známy jen posledních čtyřicet let, kdy miliardy lidí po celém světě přešly od života v malých sídlech k životu ve velkých. Toto stěhování do měst vedlo k překotné dělbě práce a v chudších zemích vyvolalo obrovskou průmyslově-komerční revoluci, která však proběhla prakticky bez povšimnutí.\n\nTo, co se odehrává v mnoha zemích třetího světa a postkomunistických zemích proběhlo již dříve v Evropě a Severní Americe. Bohužel jsme natolik zaujati neúspěchem tolika národů provést úspěšný přechod ke kapitalismu, že jsme zapomněli, jak toho úspěšné kapitalistické národy dosáhly.\n\nOd devatenáctého století kopírovaly národy západní zákony, aby svým občanům poskytly institucionální rámec pro získávání bohatství. Pokračují v tom i dnes, a to očividně nefunguje. Většina občanů stále nemůže využít zákonů k přeměně svých úspor na kapitál. Proč je to tak a co je zapotřebí k tomu, aby zákon fungoval, zůstává záhadou.\n\nHlavní tezí de Sotovy práce je, že žádný stát nemůže mít silnou tržní ekonomiku, pokud se nebude náležitě podílet na budování informační struktury, která by zaznamenávala vlastnictví a další hospodářské údaje. Neevidovaná ekonomická aktivita vytváří množství drobných podnikatelů, kteří však nedisponují zákonně uznaným vlastnictvím, kvůli čemuž mohou jen obtížně získávat půjčky nebo rozšiřovat či prodávat své podniky. Nemohou řešit spory týkající se jejich podnikání soudní cestou, protože nedisponují již zmíněným uzákoněným vlastnictvím. Nedostatek informací o příjmech také komplikuje vládě vybírání daní a přispívání k veřejnému blahobytu. Příčinou chudoby tedy dle něj není v kultuře či náboženství, ale nedostatečné formalizaci vlastnictví a nepochopení kapitálu jako prostředku pro vytváření nadhodnoty.\n\nKniha má však také své kritiky. Například dle Roberta Skidelskyho z \"The New York Times\" de Soto:\n\n\n"}
{"id": "1453033", "url": "https://cs.wikipedia.org/wiki?curid=1453033", "title": "Boulevard Henri-IV", "text": "Boulevard Henri-IV\n\nBoulevard Henri-IV je bulvár v Paříži, který se nachází ve 4. obvodu. Je pojmenován po francouzském králi Jindřichu IV.\n\nBulvár začíná na východním cípu ostrova sv. Ludvíka na nábřeží \"Quai de Béthune\", pokračuje přes pont de Sully na pravý břeh Seiny a končí na křižovatce s \"Place de la Bastille\" a \"Boulevardu Bourdon\". Ulice je jednosměrná s provozem od nábřeží směrem k \"Place de la Bastille\". Jízdní pruh v protisměru je vyhrazen autobusům, taxi a cyklistům.\n\nBulvár vznikl v rámci Haussmanových přestaveb Paříže.\n\n\n"}
{"id": "1453037", "url": "https://cs.wikipedia.org/wiki?curid=1453037", "title": "Salome Zurabišviliová", "text": "Salome Zurabišviliová\n\nSalome Zurabišviliová (nepřechýleně \"Zurabišvili\"; * 18. března 1952, Paříž, Francie) je gruzínská politička a francouzská diplomatka, od prosince 2018 prezidentka Gruzie. V letech 2004 až 2005 byla ministryní zahraničních věcí Gruzie. Je první ženou v úřadu prezidenta Gruzie.\n\nVe volbách 2018 byla zvolena prezidentkou Gruzie a mandát jí započal inaugurací dne 16. prosince 2018.\n\nV červnu 2019, když v Tbilisi během návštěvy ruských poslanců vypukly protivládní a protiruské demonstrace, Zurabišviliová označila Rusko za „nepřítele a okupanta“ a naznačila, že stojí za rozpoutáním protestů. „Pátá kolona, kterou řídí, může být nebezpečnější než otevřená agrese,“ uvedla.\n"}
{"id": "1453040", "url": "https://cs.wikipedia.org/wiki?curid=1453040", "title": "Římskokatolická farnost Olomouc – Nová Ulice", "text": "Římskokatolická farnost Olomouc – Nová Ulice\n\nŘímskokatolická farnost Olomouc – Nová Ulice je jedno z územních společenství římských katolíků s farním kostelem Panny Marie Pomocnice v olomouckém děkanátu olomoucké arcidiecéze.\n\nJeště před vznikem současné Nové Ulice se vně západních hradeb Olomouce nacházelo na dnešním katastrálním území Olomouc-město několik předměstí, která v polovině 18. století musela ustoupit stavbě olomoucké pevnosti. Šlo o \"Zelenou ulici\" (vzniklo zkomolením německého názvu \"Greinergasse\", tedy Plačtivé ulice, která směřovala na předměstský hřbitov), \"Střední ulici\", od níž odbočoval \"Gošikl\", \"Litovelskou ulici\" a \"Vozovku\", souhrnně někdy nazývané Střední předměstí a patřící do farnosti u kostela sv. Mořice. \n\nVzhledem k tomu, že se tato osídlení nacházela před městskými hradbami, trpěla za vojenských vpádů, např. Švédové je za třicetileté války prakticky zničili. Podobně poničena byla i po úspěšném pruském obléhání Olomouce a proto bylo roku 1758 rozhodnuto o tom, že všechny zbylé zdejší domy budou až do vzdálenosti 800 metrů od hradeb zbořeny. Tehdejší 4 tisíce obyvatel se musely přesunout západněji, čímž vznikly dvě nové osady, Zelená Ulice a Nová Střední Ulice.\n\nObě dohromady vytvářely na jinak rozsáhlém území od Slavonína až po Lazce jednu katastrální obec, která stále patřila Olomouci. V roce 1768 zde byla postavena vlastní škola a v letech 1774–1780 kostel Panny Marie Pomocnice se hřbitovem a s lokálií. \nK prosinci 2018 spravuje farnost jako administrátor excurrendo R. D. Mgr. František Hanáček\nFarnost se pravidelně zapojuje do akce Tříkrálová sbírka. V roce 2018 dosáhl výtěžek sbírky 33 500 korun.\n\n"}
{"id": "1453043", "url": "https://cs.wikipedia.org/wiki?curid=1453043", "title": "Nový Hloubětín", "text": "Nový Hloubětín\n\nNový Hloubětín je lokalita v katastrálním území Hloubětín na Praze 14. Vznikl na sever od původního jádra obce, to znamená Starého Hloubětína.\n\nNový Hloubětín leží mezi ulicí Poděbradskou a železniční tratí Praha–Turnov (070). Na jih od Poděbradské se rozprostírá Starý Hloubětín, na sever se nad tratí nachází Bažantnice. Podle této definice je součástí Nového Hloubětína i sídliště Hloubětín z let 1961–1965 od architekta Miloslava Hudce, Josefa Poláka a Karla Štefce. Sídliště Hloubětín je však samostatný celek a nachází se i na jižní straně Poděbradské, proto existuje ještě užší vymezení.\n\nZápadní hranici tvoří ulice Kbelská, za ní se už nachází Praha 9, kde dominuje Vozovna Hloubětín. Lokalitu v této části připomíná autobusová i tramvajová zastávka \"Nový Hloubětín\". Severní hranici tvoří zeleň u ulice Kolbenova. Východní hranici měla tvořit ulice Zálužská, ale fakticky dnes Nový Hloubětín ohraničuje ulice Nehvizdská. Východním směrem leží sídliště Hloubětín. Na jihu tvoří hranici mezi Starým a Novým Hloubětínem ulice Poděbradská.\n\nDomy byly stavěny především v meziválečném období, nicméně některé budovy v jižní části jsou z prvních desetiletí 20. století. Přirozeným centrem lokality je bývalé náměstí V Novém Hloubětíně. V době nacistické okupace se lokalita německy nazývala \"Neutiefenbach\".\n\nV Novém Hloubětíně jsou čtyři druhy zástavby. Nejstarší je bloková zástavba přízemních a jednopatrových domů, některé z nich mají zajímavé fasády ve stylu secese, např. v ulici Konzumní a Pod Turnovskou tratí. Na ně navázaly rodinné domy se zahradami z 20. a 30. let 20. století v okolí náměstí V Novém Hloubětíně, které jsou podstatou lokality. V 60. letech 20. století sem zasáhla výstavba sídliště Hloubětín, např. v ulici Zelenečská a Sadská. Vývoj završil pětipodlažní bytový dům z let 2007–2008 v ulici Nehvizdská. V Novém Hloubětíně bývalo také kino \"Cíl\".\n\n"}
{"id": "1453047", "url": "https://cs.wikipedia.org/wiki?curid=1453047", "title": "Street Corner Society", "text": "Street Corner Society\n\nStreet Corner Society (pod původním titulem Street Corner Society: The Social Structure of an Italian Slum) je etnografická kniha W. F. Whytea vydaná v roce 1943. Jakožto autorova první kniha zprvu nevyvolala příliš velkou pozornost, ale s druhým vydáním v roce 1955 se z ní stal bestseller a z autora průkopník v účastněném pozorování společnosti.\n\nVe 30. letech 20. století studoval W.F. Whyte na Harwardské univerzitě a v rámci stipendia žil na severním konci Bostonu. Tato část města byla známá jako Cornerville a jednalo se o slum, v kterém žili výhradně italští přistěhovalci.\n\nAutor se zabývá popisem fungováni společnosti v Cornerville a tvrdí, že dle letmého pohledu se tato společnost může zdát krajně chaotická, avšak při důkladnějším zkoumání lze vypozorovat důmyslný systém, který ovládá život společnosti. Dle autora se tato společnost dělí na „Velké a Malé hráče“.\nV první části jsou rozebírány role „Malých hráčů“ a jejich spolků ve společnosti. Tyto druhy organizací se dále dělí na \"„Corner Boys“\"a \"„College Boys“\"(nebo také pouliční gangy a vysokoškolské spolky). Propojení mezi skupinami je křehké, jelikož se řídí jinými pravidly a mají rozdílné cíle.\n\nCharakteristickým rysem fungování pouličních gangů je pravidlo tzv. reciproké povinnosti, kdy je očekáváno od příslušníků, že pomohou tomu, kdo je v nouzi, a naopak on pomůže ostatním, nastane-li příležitost. Toto pravidlo se striktně váže na vůdce gangu a postupně jeho platnost upadá s hierarchií organizace, tudíž vůdce si nemůže dovolit vynechat příležitost pomoci svým následovníkům, ale od níže postaveného příslušníka není vždy očekáváno, že toto pravidlo dodrží.\n\nPouliční gangy se výhradně formují okolo jedné osobnosti zvolené jako jejich vůdce, který rozhoduje o zájmech a dalších aktivitách gangu. Přímo pod vůdcem se nacházejí jeho nejbližší přátelé, kteří spravují menší skupiny níže postavených příslušníků tvořených převážně z přátel z dětství.\n\nV tomto složení lze rozlišit dvě skupiny dle pozice, a to na \"„vůdce“\"a \"„příslušníky“,\"které jsou navzájem nezaměnitelné a posun v hierarchii gangu je omezen pouze na pohyb uvnitř těchto skupin. Ilustrací tohoto jevu může být gang jménem\"„Norton Street boys“,\"ve kterém se hierarchie odvíjela od schopnosti hraní kuželek. Gang byl při hraní rozdělen na tyto dvě skupiny, a když hrozilo, že by příslušník mohl zahrát lepší výsledek než vůdce, pak mu \"„bylo třeba ukázat jeho místo“\"jak říká Doc.\n\nNa rozdíl od gangů se vedení spolku vybíralo hlasováním prezidenta, který pak určuje další pozice vedení. Cílem spolků bylo zlepšení jejich sociálního postavení a zajištění reputace pro spolek. Jednotlivý příslušníci nejsou vázáni stejnými reciprokými povinnostmi jako u pouličního gangu, ale spíše se musí zavázat ke zlepšování reputace spolku. Kvůli nízkému překrytí sociálních kruhů mezi spolky a gangy docházelo k jejich propojení jen zřídka, a to pouze v případě, že vůdce gangu mohl zlepšit reputaci spolku, a nebo se příslušník spolku rozhodl trávit čas s přáteli z pouličního gangu.\n\nV druhé části knihy se autor zabývá organizovanými spolky různých gangů a jejich vazbami na složky státu: policii a politiky.\n\nTato kapitola popisuje vše, co se vzestupu, struktur a postupů organizovaných gangů z, jak východní části Bostonu, tak z Cornerville týká. Autor začíná historií zločineckých aktivit. Líčí, jak první opravdu prosperující zločinecké organizace v Bostonu fungovali a bohatli v éře prohibice, kdy alkohol produkovali, nebo pašovali z jiných zemí. Jako první začal tvořit pořádnou organizaci muž známý jako \"„the Boss“\", který postupně vytlačoval menší dealery a budoval úspěšně svou organizaci. S koncem prohibice nastaly problémy. Nejdřív smrt „\"šéfa“\" a jeho nenahrazení důstojným následovníkem, který by dokázal gangy kompetentně koordinovat. Poté samozřejmě najít jiný způsob příjmu. Nakonec se pozornost těchto gangů obrátila směrem ke gamblerství. Následně autor popisuje změnu stylu zločinců v Bostonu za pomoci paralely dvou figur tamního podsvětí. Mario Serrechia, nezkrotitelný rebel, který si dokázal všechny své spory s ostatními vyřešit osobně, a muž známy jako T. S. Ten na rozdíl od Maria měl smysl pro byznys a kladl důraz na klidné fungování jeho operací. Tento první typ zločinců byl postupem času nahrazen tím druhým.\n\nNásleduje popis fungování a organizace gamblerství, hlavně oblíbených \"„numbers“\". Hierarchie dealerů byla naprosto důležitá pro správné fungování. Neméně klíčové byly samozřejmě ty správné vztahy s policií. Tyto zločinecké organizace platili většinu policistů, aby se koukali jiným směrem. Platili jim jinak podle hodností. Čím důležitější policista, tím dostával více peněz od gangsterů.\n\nNa závěr této kapitoly je nám vysvětlena samotná role sázení v životech pracující třídy obyvatel Bostonu. Sázela velká většina přistěhovalců, dávali malé částky na sázení prakticky každý den. Proto v očích pracujícího lidu povětšinou nebyli tito zločinci viděni jako nemorální příživníci společnosti.\n\nTuto kapitolu autor věnuje vzniku a vývoji událostí v klubu Cornerville Social and Athletic. Do hloubky se zabývá hlavně mocenským sporem o získání vlivu klubu mezi dvěma zajímavými postavami, Tony Cataldem a Carlem Tedescem.\n\nSamotný klub původně vzniknul spojením dvou malých místních gangů, „\"Barbershop gang“\" a\"„Lunchroom boys“.\"Carlo do tohoto spolku odmítal vstoupit kvůli nerovným právům pro členy, ovšem po neúspěšném fungování klubu, byla pravidla změněna a Carlo se tak mohl stát členem.\n\nKlub měl postupem času hned několik krizí a málem dokonce zanikl. Největší spor nastal při místních volbách. Tony Cataldo kvůli svým intrikám klub tehdy rozdělil a rozhádal. To se Carlovi nelíbilo a snažil se získat kontrolu klubu na úkor Tonyho. To se mu nakonec taky podařilo. Autor vysvětluje, jak to bylo:\n\n\"„Tony měl kontakty na důležité osoby, ale chyběl mu bližší vztah s obyčejnými lidmi. Také to byl jeho byznys, kvůli kterému ovlivňoval členy klubu i když nikdo kromě něj z toho nic neměl. Carlo měl na druhou stranu nadstandartní vztahy s pouličním gangem, ale ne do vyšších pater. To si Carlo uvědomoval, přesto nechtěl dopustit, aby byli pouze Tonyho pěšáci.“\"\n\nPoslední kapitola shrnuje vznik struktury gangů a vztahy mezi nimi, které začínají již v mladém věku. Popisuje chování lidí ve skupině, vazbu členů určitého gangu a vzájemnou spolupráci, nebo také jejich tradice či aktivity. Zároveň autor klade důraz na roli vedoucího skupiny, jak se ostatní členi odlišně chovají v jeho přítomnosti, jakým způsobem je volen a jaké má pravomoci. Poté rozebírá postavení určitých členů gangu a v čem jsou unikátní. Celý text je provázán vyjádřeními různých lidí z odlišných spolků a dalšími příběhy událostí ze 40. let U.S.A. Poslední podkapitola rozebírá problémy v Cornerville, jak je společnost neorganizovaná z důvodu výskytu gangů a jak Italská menšina ovlivňuje poměry ve městě.\n"}
{"id": "1453051", "url": "https://cs.wikipedia.org/wiki?curid=1453051", "title": "Seniorita", "text": "Seniorita\n\nSeniorita je pojem označující stav, kdy je osoba nebo skupina lidí nadřazena jiné osobě nebo skupině, a to buď na základě vyššího věku, nebo delší doby strávené na určité pozici. Seniorita je běžně přítomna ve společenských vztazích, například mezi rodiči a dětmi, sourozenci, různými věkovými skupinami nebo mezi zaměstnanci a jejich nadřízenými.\n\nV rámci systému seniority jsou vyšší pravomoce často přisuzovány osobám, které strávily delší dobu vykonáváním určité funkce. Pokud osoba zastává vyšší pozici kratší dobu než jeho podřízený, lze vztáhnout koncept seniority na oba dva.\n\nV některých vojenských strukturách platí, že pokud mají dvě osoby stejnou hodnost, platí rozkaz té, která ji zastává déle. Například kapitán povýšený před pěti lety může dávat rozkazy kapitánovi povýšenému teprve před dvěma lety. Tento typ seniority se v angličtině označuje „\"seniority in grade\"“.\n\nSeniorita v politice Spojených států je nepsaně definována počtem let strávených v určité skupině. Například k lednu 2015 byl jako nejvíce nadřazený člen Sněmovny reprezentantů chápán John Conyers z Michiganu, který v té době zastával úřad nepřetržitě po dobu 50 let. Avšak seniorita v jiném slova smyslu může také odkazovat na politickou moc získanou ve vládě Spojených států.\n\nSeniorita může být vnímána jak pozitivně, tak negativně. Například na mnoho zvolených zástupců může být nahlíženo tak, že si drží své pozice jen díky mnohaletému angažmá ve svých funkcích, což může ukazovat na voličskou stagnaci a na výhody obhajování úřadu. Na druhou stranu ale může doba strávená ve vícekrát obhájené pozici naznačovat schopnost dané osoby zavděčit se voličům a přinést jim svou senioritou výhody.\n\nVe společnostech s odbory mohou zaměstnanci s více odpracovanými roky využívat více pracovních privilegií.\n\nPříklady:\n\nSeniorita má také vliv na tzv. \"bumping rights\", což je přemisťování zaměstnanců v případě, že se nějaká pozice uvolní. V takovýchto případech mají větší šanci získat lepší pozici zaměstnanci s více odpracovanými roky.\n\nNěkteří tradiční zaměstnavatelé, zpravidla menší podniky, vyznávají „\"last in, first out\"“ (poslední dovnitř, první ven; LIFO) perspektivu, což znamená, že zaměstnanci, kteří v organizaci pracovali nejdéle, mají právo zůstat. Naproti tomu se jiní zaměstnavatelé řídí „\"first in, first out\"“ (první dovnitř, první ven; FIFO) pohledem, nazývaným jinak též „inverzní seniorita“, což představuje „svěží začátek“ pro firmu, protože zajišťuje neustálé střídání pracovních pozic.\n\nSeniorita s sebou přináší několik pozitivních faktorů. Jednotlivci mohou být přitahováni k určité oblasti nebo povolání s vědomím, že mohou dosáhnout seniority. Pokud by byla seniorita zrušena, velké množství lépe placených zaměstnanců by bylo propuštěno už jen proto, že vydělají více peněz než jejich vrstevníci. Seniorita efektivně pomáhá lidem, kteří chtějí zůstat v jedné organizaci a pracovat na „maratónské“ kariéře. Jedním z cílů seniority je udržení zaměstnanců, což zajišťuje, že si organizace uchovává znalosti, erudované zaměstnance a vnitřní strukturu, ve které se mohou nováčci snadno zorientovat. Je důležité zajistit, aby zaměstnanci chtěli v práci zůstat a byli si jisti svou pozicí.\n\nAčkoli zásada seniority funguje dobře při ochraně dlouhodobých zaměstnanců, v některých případech může také selhat. Zaprvé, místa zajištěná senioritou odsouvají stranou některé z nejpřitažlivějších perspektiv zaměstnanců. Jednotlivci se stávají méně motivováni k tomu, aby vstoupili do oblasti, která neodráží úroveň jejich snahy v zaměstnání. Zadruhé, jistota práce často podporuje průměrnost. Zaměstnanci s vědomím, že jejich místo na pracovišti je zajištěno, budou přirozeně méně motivováni zlepšit svůj pracovní výkon, protože již nemusí považovat zlepšení za nezbytnost. A konečně také, systém, který odměňuje jednotlivce za jejich pracovní dobu, nepodporuje profesní růst. Jsou-li si lidé vědomi, že musí dosáhnout určité doby strávené v zaměstnání, aby získali v podniku jistou pozici, nebudou dál profesně růst, jakmile dosáhnou svého cíle.\n\nPiloti v komerčním letectví, pracující kariérně, mají výhody přidělovány podle doby strávené v zaměstnání (seniority). To je obecně známo jako „pilotní seznam seniority“ (\"pilot seniority list\"). Tyto výsady mohou souviset s úrovní příjmů, letových tras, typů letadel a pracovních harmonogramů. Seniorita je nejdůležitějším faktorem, když se rozhoduje o tom, kteří piloti budou povýšeni k řízení větších a složitějších typů letadel nebo jmenováni do vyšších hodností.\n\nStrojvedoucí mají také seznam seniority, ten ale souvisí s pracovním rozvrhem. Mladší strojvedoucí často fungují jako záložní pracovníci, například slouží jako náhrada v případě, že se u kolegy vyskytnou např. zdravotní potíže nebo má zpoždění.\n\n"}
{"id": "1453052", "url": "https://cs.wikipedia.org/wiki?curid=1453052", "title": "Jiří Večerník", "text": "Jiří Večerník\n\nJiří Večerník (* 22. března 1941, Jičín) je český ekonom a sociolog. Specializuje se na ekonomickou sociologii, je odborníkem především v oblastech trhu práce, ekonomické nerovnosti a sociální politiky, překládá texty z polštiny a ruštiny. Věnuje se publikování odborné literatury, jeho nejnovější kniha se jmenuje „Jací jsme rovnostáři? Výdělky, příjmy a situace domácností v Česku v porovnání s Evropou.” Jeho publikace a články jsou často citovány v českých ekonomických periodikách.\nPo úspěšném složení maturity na gymnáziu v Semilech se rozhodl pro studium na Vysoké škole ekonomické v Praze, obor finance a úvěr. Inženýrský titul získal v roce 1963. V letech 1966–67 studoval na pařížské Sorbonně a vědecký titul CSc. obhájil na Ústavu sociálně politických věd UK roku 1969.\n\nIhned po zisku inženýrského titulu začal nakrátko pracovat jako analytik ve Státní bance československé. Po absolvování povinné vojenské služby byl od roku 1965 interním aspirantem na Ústavu marxismu-leninismu pro vysoké školy UK. V roce 1969 přešel do Sociologického ústavu ČSAV, kde působil jako člen Machoninova týmu pro výzkum sociální stratifikace a mobility, v němž se orientoval na analýzu diferenciace příjmů a životní úrovně obyvatelstva.\n\nV sociologii byl samoukem, výrazně jej však ovlivnil pobyt v Paříži. Obrat v roce 1968 zhatil jeho širší záměry teoretické, jenž dokumentoval v četných recenzích a sporadicky i ve studiích, a nadále se věnoval především empirickým analýzám.\n\nPo zrušení Sociologického ústavu ČSAV byl přijat do Ústavu pro filosofii a sociologii ČSAV (1970) a postupně pracoval ve všech jeho odděleních. Jako odborník na sociální statistiku, který se současně příliš „nezkompromitoval“ v 60. letech, nemusel opustit vědecké struktury, jeho publikační možnosti byly nicméně omezené hlavně na empiricky založené studie v časopisech Demografie, Syntéza, Životné prostredie, Sociológia, Politická ekonomie a posléze i v Sociologickém časopise. Jeho první samostatná monografie Problémy sociologie spotřeby (1971) mohla vyjít jen s doložkou, že práce má „diskusní charakter“, neboť neodpovídala marxistickým hlediskům. Spolu s Jiřím Linhartem a Františkem Charvátem publikoval v 70. letech empirické studie o sociální struktuře v Československu s uměřenými režimními úlitbami, jeho teoretická práce Třídy a vrstvy v buržoazní sociologii (spolupodepsaná F. Charvátem) je nesena snahou zprostředkovat západní teorie pod obvyklým pláštěm kritiky západních přístupů.\n\nV roce 1990 patřil mezi klíčové obnovitele Sociologického ústavu AV ČR, v ústavu vedl tým a následně oddělení pro ekonomickou sociologii, zároveň stážoval na prestižních zahraničních pracovištích (Národní ústav demografických studií v Paříži, Centrum populačních studií v Lucemburku, Evropský univerzitní institut ve Florencii, Ústav humanitních studií a Ústav pokročilých studií ve Vídni). V roce 1996 se stal docentem Masarykovy univerzity v Brně. V letech 1991–93 byl šéfredaktorem Sociologického časopisu, 2002–09 vedl Czech Sociological Review. Od 80. let Večerník úzce spolupracoval s Petrem Matějů v oblasti výzkumu sociální stratifikace (aspekty ekonomické nerovnosti), v letech 1990–98 realizoval výzkumnou řadu Ekonomická očekávání a postoje, spolu s P. Matějů vedl velký kolektiv projektu Sociální trendy, který připravil mimo jiné Zprávu o vývoji české společnosti a založil Sociologický datový archiv. Od roku 1991 většinu studií i monografií publikoval v angličtině, v zahraničních a domácích ekonomických a sociologických časopisech. Hlavním tématem jeho výzkumu se staly otázky spojené s ekonomickou transformací (příjmové nerovnosti, problematika chudoby, absence střední třídy, ekonomické hodnoty ad.). Byť jeho přístup byl převážně empirický, vždy zahrnoval úsilí o postižení systémových změn na pomezí institucí, politik a hodnot, nejúplněji ve stati Transformační procesy v socioekonomické perspektivě (1997), jejíž teze rozpracovával i v dalších studiích.\n\nPočátkem 90. let založil a vedl Nadaci pro výzkum sociální transformace START, která ve spolupráci s dalšími zeměmi Visegrádu a vídeňským Ústavem humanitních studií (IWM) publikovala řadu výzkumných studií věnujících se transformačním změnám a souvisejícím politikám. Zařadil se mezi nejznámější a nejcitovanější české sociology a ekonomy, jako jeden z mála českých sociologů se přitom trvale věnoval také otázce validity empirických dat a srovnávání a propojování dat z různých šetření do žánru „sociálních zpráv“ pokrývajících široké spektrum problémů spojených s ekonomickou transformací. Knižně publikoval monografii Trhy a lidé (1996, v upravené verzi česky 1998). V návaznosti na tuto knihu a jím editovanou „zprávu o společnosti“ z roku 1998 publikoval knihu Česká společnost v prvním desetiletí 21. století (2009). V dalších studiích přechází k mezinárodním komparacím, zejména zemí středovýchodní Evropy.\n\nVečerník dlouhodobě spolupracuje s řadou mezinárodních akademických institucí a také s OECD, ILO, Světovou bankou, WIDER, od roku 1999 je hodnotitelem výzkumných programů Evropské unie a v letech 2004–2007 byl národním expertem pro sociální začleňování Evropské komise. V roce 2002 obdržel hodnost rytíře Řádu akademických palem, udělovanou vládou Francouzské republiky. V domácím prostředí hojně, hlavně v minulosti, publikoval články zabývající se především tématy, jako jsou příjmová nerovnost v České republice a její socioekonomické příčiny. (Lidové noviny, Mladá fronta Dnes, Hospodářské noviny, Ekonom, Respekt, Reflex).\n\n"}
{"id": "1453053", "url": "https://cs.wikipedia.org/wiki?curid=1453053", "title": "Ondřej z Brna (kapucín)", "text": "Ondřej z Brna (kapucín)\n\nOndřej z Brna ( – 1694), latinsky Andreas Brunensis nebo Andreas de Bruna, byl moravský kapucín. Podle svého řeholního přídomku mohl pocházet z Brna nebo jeho okolí. Obláčku, jíž vstoupil do kapucínského řádu, však složil někde v Rakousku. Řeholní sliby složil 27. února 1654 v dolnorakouské Kremži. V letech 1679-1682, 1684-1687 a potřetí 1690-1693 působil jako provinciál česko-moravské kapucínské provincie. V letech 1688 nechal bratr Ondřej rozšířit komplex brněnského kapucínského kláštera o novou budovu, v níž se nacházely dílny řeholníků nebo knihovna. Kapucín Ondřej z Brna zemřel 15. prosince 1694 v Brně a pravděpodobně byl pohřben v kapucínské kryptě pod kostelem Nalezení sv. Kříže.\n\n \n"}
{"id": "1453054", "url": "https://cs.wikipedia.org/wiki?curid=1453054", "title": "Zkaženej kocour", "text": "Zkaženej kocour\n\nZkaženej kocour (v originále \"Kötü Kedi Şerafettin\") je turecký animovaný film z roku 2016, který natočil Mehmet Kurtuluş a Ayşe Ünal volně na motivy stejnojmenného komiksu Bülent Üstüna. Premiéru v tureckých kinech měl 5. února 2016. Byl promítán mimo soutěž na Filmovém festivalu v Annecy v roce 2016.\n\n"}
{"id": "1453060", "url": "https://cs.wikipedia.org/wiki?curid=1453060", "title": "Západočeský krajský přebor 1966/67", "text": "Západočeský krajský přebor 1966/67\n\nV soubojích Západočeského krajského přeboru 1966/67 (jedna ze skupin 4. nejvyšší fotbalové soutěže) se utkalo 14 týmů dvoukolovým systémem podzim – jaro. Tento ročník skončil v červnu 1967. \n\nZdroj: \n\nPoznámky:\n"}
{"id": "1453070", "url": "https://cs.wikipedia.org/wiki?curid=1453070", "title": "Jindřich Reitmeyer", "text": "Jindřich Reitmeyer\n\nJindřich Reitmeyer (8. prosince 1924, Praha – 19. ledna 1993) byl československý hokejový útočník. V civilním životě byl primářem tuberkulozní léčebny v Novém Smokovci.\n\nReprezentoval Československo 24. února 1946 v utkání se Švédskem v Praze. Gól v utkání nedal. Na klubové úrovni hrál za ŠK Bratislava/Sokol NV Bratislava a HC Tatry Poprad.\n\n"}
{"id": "1453072", "url": "https://cs.wikipedia.org/wiki?curid=1453072", "title": "Sociální gerontologie", "text": "Sociální gerontologie\n\nSociální gerontologie je multidisciplinární oblast, která se specializuje na studium nebo práci se seniory. Zabývá se jak jednotlivci, tak skupinami starých lidí, jejich postavením ve společnosti, jejich vztahem k ní, otázkami jejich společenské integrace, aktivitami osobními a společenskými. Zkoumá také pohled společnosti na starší lidi.\n\nSociální gerontologové mohou mít vzdělání v oblasti sociální práce, ošetřovatelství, psychologie, sociologie, demografie, veřejného zdraví nebo jiných sociálních vědních oborů a jsou zodpovědní za vzdělávání, výzkum a podporu starších lidí. Vzhledem k tomu, že v tématech spojených s životností a prodlužování délky života je třeba přesně stanovit čísla, může se tato vědní disciplína překrývat s demografií.\n\nExistuje několik teorií o stárnutí, které sledují proces stárnutí osob středního věku ve společnosti, a také způsoby a rozdíly, jakými si tento proces vykládají muži a ženy. \n\nTeorie aktivit byla vypracována a zpracována Cavanem, Havighurstem a Albrechtem. Podle této teorie závisí postoj starších dospělých k sobě samému na sociálních interakcích. Aby si lidé v pozdějším věku mohli zachovávat pozitivní přístup k životu, musí být nahrazeny jejich ztracené životní role. Příklady ztracených rolí zahrnují odchod ze zaměstnání nebo ztrátu manžela.\n\nAktivita je vhodnější než nečinnost, protože usnadňuje prospěch důchodců na více úrovních. Z důvodu zlepšení zdravotního stavu starší generace je nyní teorie o aktivním stáří přijímána pozitivněji, než když byla poprvé navržena Havighurstem před téměř šesti desetiletími. Teorie aktivit je použitelná pro stabilní, postindustriální společnost, která svým starším členům nabízí mnoho příležitostí pro smysluplnou účast. Slabinou této teorie ovšem může být fakt, že někteří stárnoucí lidé nemohou udržovat aktivní životní styl kvůli zdravotním omezením, nedostatečnému příjmu nebo nedostatku motivace. Mnoho seniorů také nemá dostatek finančních prostředků k udržení aktivní role ve společnosti. Na druhé straně mohou ale někteří starší nerespektovat svá omezení, které stárnutí přináší, a pokračovat tak v aktivitách, které představují nebezpečí pro ně samotné i pro ostatní. Příkladem je jízda v noci s nízkou zrakovou ostrostí nebo údržba domu ve výškách i přes zdravotní potíže.\n\nTeorie odpojení byla vypracována Cummingem a Henrym. Starší lidé si podle ní od společnosti udržují odstup, příkladem může být opuštění pracovní pozice a jejich odchod do důchodu. Klíčový předpoklad této teorie spočívá v tom, že starší lidé se stále více soustředí na sebe, což vede k vyšší morální údržbě, než kdyby se snažili si udržet společenské zapojení. Tato teorie je často kritizována, že starší lidé, kteří zůstávají vázáni na společnost, se pokročilému věku přizpůsobují jen velmi obtížně. \n\nPostupné odpojení od společnosti pomáhá udržovat sociální rovnováhu a u starších osob, které jsou osvobozeny od společenských rolí, podporuje sebereflexi. To zajišťuje přesun znalostí, kapitálu a moci od starší generace k mladší. Společnost tak může po smrti starších členů i nadále fungovat.\n\nTeorie kontinuity normálního stárnutí říká, že starší dospělí obvykle budou udržovat stejné aktivity, chování a vztahy, jako tomu bylo v předchozích letech života. Podle této teorie se starší dospělí snaží zachovat tuto kontinuitu životního stylu úpravou strategií, které jsou spojeny s jejich minulými zkušenostmi.\n\nDo té míry, v níž změna vychází z minulosti a má na ní určité vazby, je změna součástí kontinuity. V důsledku jejich vlastního vnímání a tlaku ze strany společnosti jsou jednotlivci, kteří se přizpůsobují přirozenému stárnutí, náchylní a motivováni k vnitřní psychické kontinuitě, stejně tak i k vnější kontinuitě sociálního chování.\n\nTeorie kontinuity považuje vnitřní i vnější kontinuitu za ráznou adaptivní strategii, která je podporována jak preferencemi jednotlivce, tak souhlasem společnosti. Zároveň spočívá v obecných adaptivních principech, od kterých lze očekávat, že přirozeně stárnoucí lidé budou vysvětlovat, jak tyto principy fungují, a specifikovat obecné oblasti života, k nimž by se tyto principy mohly vztahovat. Právě proto má tato teorie obrovský potenciál jako obecná teorie adaptace na stárnutí jednotlivců. \n\nPodle této teorie jsou senioři ve společnosti ekonomicky i mocensky znevýhodněni, protože nemají přístup na pracovní trh. Dochází tak ke stratifikaci mezi věkovými kohortami v důsledku nerovného rozdělení zdrojů (např. bohatství, síla a výsady) v celém životním cyklu. \n\nV této teorii, která pramení z výzkumu Verna L. Bengtson a Katherine R. Allen z roku 1993 (The Life Course Perspective), se stárnutí objevuje od narození až do smrti v pravidelně se opakujících fázích života. Stárnutí představuje sociální, psychologické a biologické procesy. Zkušenosti během stárnutí jsou formovány pokoleními a dobovými vlivy.\n\nV postindustriálních společnostech se musí zvážit důsledky deinstitucializace životního cyklu a postupného mizení věkem daných norem. Dramatickým snížením úmrtnosti, nemocnosti a plodnosti v posledních desetiletích vyvstala možnost nového uspořádání životního cyklu, a tak se vykonávání různých vzdělávacích, pracovních, rodinných a volnočasových aktivit přestalo spojovat jen výhradně s mládím. Zpochybňuje se tradiční fázování životního cyklu, fáze se mění, starší lidé stále častěji zakládají nové rodiny, jsou sexuálně aktivní, sportují do vysokého věku, dosahují kariéry. V důsledku tohoto se budou muset teorie věku přehodnotit. \n\nPodle této teorie, která byla vyvinuta začátkem 60. let 20. století Derekem Priceem a Robertem Mertonem a zpracována několika výzkumníky, jako je Dale Dannefer, mají nerovnosti tendenci stát se výraznější během procesu stárnutí. Paradigma této teorie lze vyjádřit slovy: \"bohatí se stávají bohatšími a chudí chudšími\". Výhody a nevýhody v počátečních fázích života mají hluboký účinek po celou dobu života, avšak výhody a nevýhody ve středním dospělém věku mají přímý vliv na ekonomický a zdravotní stav v pozdějším životě.\n"}
{"id": "1453073", "url": "https://cs.wikipedia.org/wiki?curid=1453073", "title": "Indexikalita", "text": "Indexikalita\n\nIndexikalita (z lat. index = ukazatel, návěští, rejstřík) je termín fenomenologické sociologie, kterým se označuje ontologický předpoklad, že všechny projevy společenského života, např. jazyk, činnost, interakce atd., mají tzv. indexikální charakter, tzn. že jejich význam je možno uchopit výhradně v daném situačním kontextu.<ref name=\"Sociologická encyklopedie/Indexikalita\"></ref> Původ pojmu se váže k zakladateli pragmatismu a moderní sémiotiky Charlesi S. Peircovi (10. září 1839 – 19. duben 1914). V sociologii se pojmem zabývá především etnometodologie, za jejíhož zakladatele je považován Harold Garfinkel (29. říjen 1917 – 21. duben 2011).\n\nPodle indexikálního předpokladu si lze větu vyložit jen v souvislosti se situací, ve které byla pronesena. Indexikalita pracuje s ,příležitostnými výrazy“ (indexikálními výrazy – ,indexical expressions“), kterým nelze porozumět, pokud předem nevíme něco o souvislostech, jež se týkají situace, kontextu, nějakého předchozího vývoje nebo vztahu mezi člověkem, který hovoří a člověkem, jenž poslouchá (příkladem může být přátelství, soupeření atp.). Indexikální výrazy, jejich smysly a významy jsou tedy situačně vázány a nemohou být pochopeny bez znalostních předpokladů. V mezilidských rozhovorech, které jsou plné těchto nejasných a indexikálních výrazů, však nepůsobí tyto neurčitosti vážnější problémy a společnost je považuje za přijatelné.\nIndexikální výrazy popisují předměty z pohledu jejich určitých a jedinečných vlastností, proto jsou vždy navázány na kontext. Na rozdíl od tzv. objektivních výrazů, které jsou používány především ve vědě a líčí obecné vlastnosti objektů. Předmět je tedy vnímán bez jakýchkoliv souvislostí. Někteří etnometodologové na základě této skutečnosti usuzují, že objektivní rysy sociálních faktů jsou objektivní jen proto, že jsou vyjádřeny v neindexikálních pojmech. Pojetí indexikality bylo později zobecněno i mimo oblast řečnických vyjádření. \nS pojmem indexikalita je úzce spjat pojem reflexivita, který se v etnometodologii používá k vyjádření specifických vlastností popisů společenských situací. \n\nIndexikalitou se ve svém díle zabýval americký vědec, matematik a logik Charles Sanders Peirce. Je považován za zakladatele moderní sémiotiky, čili filosofické vědy o znakových systémech.\nS pojmem index se setkáváme v jeho rozdělení znaků na základě toho, jak souvisí s objektem, jehož představu vyvolávají. Dalšími typy souvislostí mezi znakem a objektem jsou ikona a symbol.\n\n\nPojem indexikality se váže zejména k etnometodologii, jejímž zakladatelem je Harold Garfinkel. Garfinkel se ve své etnometodologii studuje metody, jež lidé užívají při každodenním porozumění sociálnímu životu, indexikalita patří mezi hlavní koncepce tohoto směru.\nIndexikalita je základní podmínkou komunikace, vyjadřuje možnost pochopit význam projevu společenského života (např. jazyka, činnosti, interakce …) pouze v určitém situačním kontextu. Garfinkel pojmem indexikalita nazývá automatickým předpokladem, že nám bude rozuměno, jelikož předpokládáme shodu významů. Vyjadřuje tedy skutečnost, že smysl slov vyplývá z jejich vztahu k ostatním slovům a z kontextu, v němž jsou užita. K pochopení sdělení je rovněž nutno znát souvislost se situací, ve které vznikla.\nPodle Garfinkela je indexikalita téměř univerzální vlastností lidské komunikace a považuje ji za užitečnou, jelikož při jednání ztělesňuje naše běžné praktické vědomí.\n"}
{"id": "1453078", "url": "https://cs.wikipedia.org/wiki?curid=1453078", "title": "Zuzana Kusá", "text": "Zuzana Kusá\n\nZuzana Kusá (* 17. dubna 1957) je slovenská socioložka, věnující se veřejnému akademickému výzkumu a výuce v oblasti sociologie. V současnosti působí v Sociologickém akademickém ústavu věd v Bratislavě.\n\nRoku 1976 započala Zuzana Kusá studium sociologie na Filozofické fakultě Univerzity Komenského v Bratislavě. V roce 1980 univerzitní studium zakončila získáním magisterského titulu a následně pokračovala v doktorandském odboru všeobecné sociologie, který roku 1982 úspěšně dokončila. O pět let později se rozhodla na univerzitní půdu opět vrátit jako interní aspirantka v Ústavu filosofie a sociologie Slovenské akademie věd v Bratislavě, kde ji za disertační práci „\"Biografický prístup v sociológii\"“ v roce 1990 byl udělen titul kandidáta věd.\n\nBěhem studia Univerzity Komenského v letech 1983 až 1985 absolvovala Zuzana Kusá stáž jako asistentka při veřejných výzkumech na Oddělení sociologie venkova v Ústavu filosofe a sociologie Slovenské akademie věd v Bratislavě. Po ukončení studia zde začala v letech 1991 až 1992 působit jako samostatná výzkumná pracovnice. Od roku 1992 působí na Institutu sociologie Slovenské akademie věd. Věnuje se zejména kvalitativnímu výzkumu, vedení vědeckých projektů a sociální politice. Současně organizuje množství vědeckých seminářů a konferencí, analyzuje a vyjadřuje se k sociální legislativě a účastní se veřejných vědeckých debat. V současné době se zabývá tématy vzdělávání, chudoby a sociálního vyloučení. Mimo jiné působí i jako univerzitní lektorka a vedoucí univerzitních přednášek. \n\n\nJako spoluautorka se Kusá podílela na tvorbě monografie \"Politická zmena v spoločenskej rozprave, Veda Bratislava\" (1997), dále působila jako editorka několika sborníků a autorka studií publikovaných zejména v časopise \"Sociológia\" a v domácích a zahraničních sbornících, včetně:\n\n\n\"Škola nie je pre všetkých\" (2017)\n\nKniha se opírá o etnografické pozorování v třídách a rozhovory se žáky, učiteli i rodiči. Autorka poukazuje na problémy škol přecházejících na formu tzv. inkluzního vzdělávání, jejíž specifikem je přijímání a podpora každého dítěte.\n\n\"Za ostrou hranicou\" (2018)\n\nDílo pojednává o hranici zájmu a vnímavosti vůči potřebám druhých.\n"}
{"id": "1453082", "url": "https://cs.wikipedia.org/wiki?curid=1453082", "title": "Vajcechovskij", "text": "Vajcechovskij\n\nPříjmení Vajcechovskij/Vajcechovská (:Вайцеховский/Вайцеховская) nosí více různých osobností:\n\n"}
{"id": "1453083", "url": "https://cs.wikipedia.org/wiki?curid=1453083", "title": "Coil system", "text": "Coil system\n\nCoil system (z americké angličtiny lze přeložit jako kořistění (kořistnický systém), rabování, korytaření; sociologové pojem většinou nepřekládají) je takové pojetí politiky, při kterém jsou vítězové voleb považování za „kořistníky“, tedy že je pro ně předmětná výhra prostředkem k obohacení. Jedná se v tomto případě o jednotlivce, politické strany a jejich sympatizanty, jako jsou organizace, odbory atp.\n\nSamotný politický boj a volby s ním spojené jsou pojímány jako obchodní transakce, „obchodníci“ využívají práci s veřejností – reklamu, také public relations neboli „vztahy s veřejností“, což je název pro techniky a prostředky, pomocí kterých instituce nebo obchodní společnost staví a udržuje vztahy se svým okolím a s veřejností, zkoumá postoje a názory této společnosti a snaží se je ovlivňovat.\n\nPo dosažení moci, která je indikátorem ke změně nebo obměně důležitých řídících pozic, ale i těch běžných, se objevuje narůstající prosazování rodinných klanů v politice a rovněž v hospodářských strukturách. Tento způsob uplatňování a rozšiřování vlivu jedince na společnost pomocí prosazování příbuzných a oblíbenců do lukrativních a společensky vlivných pozic a rolí se nazývá nepotismus. Jde tedy o speciální typ personální politiky, jejímž účelem je přeměna společnosti, politického vlivu, ekonomických výhod a priviIegií v „rodinné bohatství“. Dalším smyslem nepotismu je i snazší kontrola politických, sociálních a ekonomických procesů pomocí příbuzenského vztahu, větší šance při upevňování moci a podmanění nových sfér vlivu s touto oporou nebo rozložení moci na rozlehlejší okruh jedinců spojených rodinnými či jinými pouty. Politika je pak ovládána tzv. „bossy“, kteří ještě před vítězstvím ve volbách domlouvají obsazení vlivných politických a hospodářských pozic. Obvyklým prvkem této politiky jsou protekce, korupce a likvidace „nepohodlných“ osob, neúplatných politiků, odborářů nebo objektivních novinářů atd.\n\nCoil systém se vyvinul ze staršího systému tzv. patronáže. Jde o poměrně starý koncept, objevující se již u Maxe Webera jako patronáž úřadu. Max Weber popisuje patronáž jako systém, ve kterém jsou důležité úřady po volbách svěřeny do rukou sympatizantů vítězného kandidáta, respektive strany. Dosazení kandidáti obvykle nemusí mít pro samotný výkon konkrétní funkce jiné předpoklady než to, že vítězné straně nebo kandidátovi prokázali dobré služby. Tento jev bývá poměrně často zmiňován ve spojitosti s korupcí, nicméně patronáž nemusí automaticky znamenat korupční či klientelistickou machinaci. Pozice může být jedincem obsazena z různých důvodů, nejen z důvodu kupování si loajality daného jednotlivce. Může to být z důvodu například, aby kontroloval dodržování politické struktury, definici politických cílů, nebo aby plnil funkci „informátora“.\n\nVe Spojených státech tvoří boj s coil systémem velkou součást národních tradic, například pro westerny i díla tzv. nezávislé sociální žurnalistiky je tento střet ústředním dějem. V Evropě tento jev lze najít také snadno. Dle Jana Mertla se už prvky coil systému objevovaly v činnosti politických stran v období předmnichovské republiky. Dnes je možné je nalézt zvláště v rozvojových zemích. Nicméně jeho části pronikají v různé šíři do politiky všech západních zemí, i do tzv. zemí postkomunistických. Coil systém může být prosazován na úrovni instituce, podniku nebo jakékoliv jiné organizace.\n\n"}
{"id": "1453086", "url": "https://cs.wikipedia.org/wiki?curid=1453086", "title": "Otto Nyholm Larsen", "text": "Otto Nyholm Larsen\n\nOtto Nyholm Larsen (23. ledna 1922 Seattle – 20. května 2007) byl americký sociolog. Ve svém rodném městě působil jako profesor na Washingtonské univerzitě.\n\nOtto Nyholm Larsen se narodil do rodiny dánských imigrantů. Otec Lars Christian Larsen se narodil v Jutlandu (pevninská část Dánska). Měl dva sourozence, bratra a sestru. Do USA emigroval na přelomu 18. a 19. století. (Jeho sourozenci také časem emigrovali do USA.) Přiletěl do Bostonu a odtud se dostal do Omahy. V Omaze se mohl začít naplno věnovat obchodu s koberci a skříněmi. Matka Sigrid Marie Knudsen pocházela z Fynu (druhý největší ostrov Dánska). Do Omahy přišla jako velmi malé dítě se svou početnou rodinou. (Dle Otty N. Larsena měla pravděpodobně 15 sourozenců.) Její otec pracoval jako topič v ocelárně. Pocházeli z chudých poměrů a žili v chudém a převážně černošském ghettu v Omaze. Rodiče Otto Larsena se pravděpodobně seznámili skrze aktivity spojené s církví, otec následně začal studovat na Grand View University v Des Moines v Iowě a po studiích se stal vysvěceným pastorem. \n\nPo první světové válce pracovali oba rodiče v dánském sirotčinci v Tyler ve státě Minnesota. Tou dobou se narodil i Otto N. Larsen. Celá rodina se přestěhovala do Junction City, kde přečkali i druhou světovou válku. Během dospívání se Otto setkával se spoustou dalších přistěhovalců z Dánska. Navštěvoval veřejnou školu a během léta také dánskou školu, což ho přivedlo do spojení s dalšími dánskými komunitami. Navštěvoval Grand View College. Dánská kultura na něj měla velký vliv, naučil se jazyk, písně, příběhy, tance a spoustu dalšího. Později se stal profesorem na Kodaňské univerzitě, což byla jeho historicky první návštěva této země. V roce 1947 se vrátil z druhé světové války do Seattlu, kam se jeho lidé přestěhovali během války. Rozhodl se zde začít navštěvovat Washingtonskou univerzitu.\n\nSeznámil se s Grettou Paterson, které se později stala jeho manželkou. Také oba její rodiče pocházeli z Dánska. Měli spolu čtyři děti.\n\nLarsen rozsáhle studoval incidenty masové hysterie, jako například \"Seattle Windshield pitting Epidemic\" (Epidemie čelních skel v Seattlu). Toto vedlo k jeho jmenování Lyndonem B. Johnsonem předsedou Prezidentské komise k obscénnostem a pornografii. 13. května 1970 se stal jedním z prvních lidí, kteří byli trefení koláčem jako forma politického protestu, což provedl Thomas Forcade během veřejného slyšení komise. Komise doporučovala sexuální výchovu a neshledala pornografii a obscénnost závažnými sociálními problémy, protože neshledali žádné důkazy, že by takové materiály mohly jednotlivcům škodit. Tudíž dospěli k závěru, že soudobá politika a zákony více problému vytvoří než vyřeší. Johnsonův nástupce Richard Nixon však společně se Senátem závěry komise odmítli.\n\n\"Oregon Danish Colony: Ethnic Assimilation in Junction City, 1902-1952\", spoluautorem byl Gerald Rasmussen a vydána byla nakladatelstvím Danish Amer Heritage Society v roku 1998 v angličtině. Kniha byla ovlivněna autorovým dětstvím a jeho dánskými kořeny. Jeho rodiče se, když mu byl jeden rok, přestěhovali do Junction City a zde také Otto N. Larsen vyrůstal.\n\n\"Diffusion and belief in a collective delusion\" je kniha vydaná v roce 1964 nakladatelstvím American sociological review. Spoluautorem téhle studie je profesor sociologie Nahum Medalia z Georgia Institute of Technology (poté byl taky profesorem sociologie na Harvardově univerzitě). Studie se zaobírá a také dopodrobna vysvětluje takzvaný \"Seattle windshield pitting epidemic\" (lze přeložit jako Epidemie čelních skel v Seattlu), fenomén, který se odehrál v roce 1954 v USA. Tento fenomén se dosud považuje za učebnicový příklad masové deziluze.\n\nV březnu roku 1954 se v městečku Bellingham začaly objevovat jamky a dírky na čelních sklech. Místní začali klást vinu vandalům, ale když se takzvaná epidemie rozšířila dál, až do Seattlu a následně po státech Washington, Illinois, Kentucky, Ohio, Kalifornie, Oregon, Wisconsin a Michigan, případ se rychle medializoval a rozšířila se masová hysterie. Příčiny začala vyšetřovat i vláda. Existuje několik teorií o tom, kdo byl zodpovědný za škodu:\n\nStudie dokazuje, že po prvním uveřejnení případu poškozených skel ve městě Bellingham (80 km od Seattlu) v médiích se počet nahlášených poškození okamžitě zvýšil na 3 000 nahlášených případů během necelého měsíce. Podle autorů je to jasný příklad davové paniky a deziluze.\n\nKniha \"Milestones and Millstones\" pojednává o tom, zda a hlavně jak by měla Národní vědecká nadace (ang. \"National science foundation\", dále jen NSF) podporovat společenské vědy, jaké množství dotací je vyčleněno pro různé disciplíny a také ukazuje na postoj politiků ke krokům NSF. Otto. N. Larsen údaje zobrazil na čtyřech pramenech, které vždy obsahovaly rozpočtové figury. „Perceived scientific need“ (uvědomění si/ pochopení vědeckých potřeb), tak je definováno množství peněz vyčleněných pro společenskovědní disciplíny v prezidentově rozpočtu. „Actual political power“ (skutečná politická síla) je dána podílem peněz (které vytvořil Kongres), k těm, které požaduje prezident. Čím větší je tento podíl, tím větší politickou moc to dává. „Prospective societal import“ (možný společenský dopad) je celkové množství peněz, které byly použity na podporu vědeckých disciplín. A nakonec „comparative scientific status“ (relativní vědecké postavení) je poměr celkových dotací věnovaných společensko-vědním disciplínám. Kniha podává užitečný popis toho, jak se změnil osud společenských věd a jejich postavení v NSF v průběhu 46 let, které zobrazuje v dekádách.\n\nThe Mass Media, Violence, Pornography, Censorship, Organization, Social Science, The Ultramultiversity (rok vydání 1994). Kniha zachycuje snahu využít masová média k analýze závažných sociálních, vzdělávacích a vědeckých problémů a předávání těchto informací širšímu publiku. Otto N. Larsen na základě výzkumů odpovídá otázky na větší výzvu spočívající v propojování výsledků výzkumů do možných strategií a činů ve čtyřech hlavních polích: dopad masových médií a kontrola jimi, problémy vystupování v profesionálních organizacích, snaha získat věděckou legitimaci pro sociální a behaviorální vědu a zlepšení výuky a studia na univerzitách. Tento spis zaznamenává obsah třiceti tří rozhovorů během čtyřiceti let mezi roky 1952 a 1993.\n"}
{"id": "1453091", "url": "https://cs.wikipedia.org/wiki?curid=1453091", "title": "Wenlock", "text": "Wenlock\n\nWenlock (někdy nazývaný také Wenlockium) je v geologii stupeň siluru. Započal před přibližně 433,4 miliony let a skončil před asi 427,4 miliony let. Jeho podložím je llandover, nadložím ludlow.\nPojmenování vzniklo podle skalního výchozu \"Wenlock Edge\" u městečka Much Wenlock ve středoanglickém hrabství Shropshire. Stanovil je roku 1839 skotský geolog a paleontolog Roderick Murchison.\n\nSérie začíná nezřetelnou hranicí k llandoveru, určenou vymřením konodontů druhu \"Pterospathodus amorphognathoides\". Jako světový stratotyp této hranice byl určen Mezinárodní komisí pro stratigrafii při IUGS odkryv u \"Dob's Linn\", poblíž města Moffat ve Skotsku. Konec série je rovněž nezřetelný. Jako světový stratotyp této hranice byl určen Mezinárodní komisí pro stratigrafii při IUGS výchoz, který se nachází v Bach Hughely, hrabství Shropshire, Anglie.\n\nVe středočeském siluru tvoří wenlock svrchní část liteňských vrstev, kde jsou graptolitocé zóny \"Cyrtograptus insectus, Cyrtograptus centrifugus, Cyrtograptus murchisoni, Monograptus firmus, Monograptus riccartonensis, Pristiograptus dubius, Cyrtograptus rigidus, Monograptus flexilis, Cyrtograptus ramosus, Cyrtograptus perneri, Cyrtograptus radians a Monograptus testis.\"\n\nSérie Wenlock se dále dělí na dva geologické stupně\n\n\nV období wenlock došlo ke srážce kontinentů Laurentia, Baltica a Avalonia. Následkem toho nastalo Kaledonské vrásnění.\n\n\n\n"}
{"id": "1453097", "url": "https://cs.wikipedia.org/wiki?curid=1453097", "title": "Krystalizace statusu", "text": "Krystalizace statusu\n\nPojem krystalizace statusu (status – latinsky, znamená stav, postavení, krystalizace – obecně vytváření struktury) se v sociologii užívá k vyjádření procesu dosahování konzistentního sociálního statusu, tedy situace, kdy má člověk, vykonávající jisté povolání, ve společnosti určité postavení a tomu i odpovídající platové ohodnocení či podíl na moci. Krystalizaci statusu můžeme vyjádřit stupni, kdy jako nejvyšší stupeň krystalizace statusu můžeme uvést např. kasty. Kastovní systém ovšem také není ideální. Naopak nízký stupeň krystalizace statusu můžeme najít u povolání učitele či vědce, kteří mají sice vysoké vzdělání i prestiž, ale neoplývají vysokým příjmem ani podílem na moci. Nejlepší model míry krystalizace je tam, kde si jsou jedinci jistí výší svého sociálního statusu, ale zároveň je to příliš nedělí od zbytku společnosti.\n\nKoncept krystalizace statusu představil v roce 1954 americký sociolog Gerhard Lenski. Ten dělil sociální status na vykrystalizovaný, tedy konzistentní, kdy si postavení v různých dimenzích navzájem odpovídají a nevykrystalizovaný, tedy takový, kdy u jedince dochází k nerovnosti v strukturovatelných oblastech sociálního života, např. v oblasti příjmu, vzdělání, podílu na moci a prestiže povolání.\n\nPo únoru 1948 došlo ke změnám ve společnosti a ve vnímání sociálních statusů. Lepší postavení měli dělnické profese, naproti tomu upadly elity. Vzhledem ke svému kritickému postoji ke společnosti byla sociologie jako věda zakázána v roce 1950. V 60. letech ale vzrostla potřeba zjistit aktuální stav společnosti kvůli předpovědi jejího dalšího vývoje. Co do tematického rozsahu i statistického vzorku rozsáhlý výzkum provedl tým sociologů pod vedením Pavla Machonina. Pavel Machonin se tak stal autorem klíčové publikace Československá společnost z roku 1969. Od 90. let se tématu věnují dvě hlavní skupiny autorů. První reprezentuje Milan Tuček, který spolupracoval právě s Pavlem Machoninem. Druhou skupinu zastupuje Petr Matějů, který vedl vlastní výzkum. Spolupracoval například Martinem Kreidlem nebo Klárou Vlachovou. Obě autorské skupiny se vzájemně doplňují, výsledky jejich výzkumů nejsou protichůdné.\n\nObdobí transformace představují 90. léta. Po sametové revoluci v roce 1989. Společnost, která byla v předrevoluční době uměle zbavena své přirozené stratifikace, se měla vracet do stavu, který je jí přirozenější. Zpevňoval se vztah příjmu s ostatními proměnnými a rostla tak statusová konzistence, jejíž tendence pokračovala i v tomto tisíciletí. Mezi ekonomicky aktivními jedinci je třetina lidí s konzistentním kulturním a materiálním statusem. Převaha kulturního statusu nad materiálním se v roce 1993 objevovala u 62 % společnosti, v roce 1999 u 53 % a v roce 2006 u 56 % lidí. Křivku opisovala i převaha materiálního statusu nad kulturním, který byl v prvním zmíněném roce na 9 %, v druhém na 15 % a v posledním na 10 %. Statusová inkonzistence vedla v 90. letech k volbě levicových stran. Pravicové strany volili jedinci se specifickou inkonzistencí statusu – vyšší odborní zaměstnanci a podnikatelé se středoškolským vzděláním a vysokými příjmy.\n\nPodle sociologa Petra Matějů bude vzájemný vliv základních složek sociálního statusu (vzdělání, zaměstnání a příjem) s časem narůstat. K dosažení lepšího zaměstnání a tím pádem lepšího příjmu bude třeba vyššího vzdělání. V české společnosti tento jev vědci pozorovali už v devadesátých letech. Další důležitou složkou, kterou uvádí, je subjektivní sebezařazení. U lidí s nízkým vzděláním, ale vysokým příjmem nelze přesně odhadnout jejich vnímání svého statusu. Záleží čemu jedinec přikládá větší důležitost. Naproti tomu u lidí s vysokou úrovní třech zmíněných složek je pravděpodobné úzké spojení s vlastním sebezařazením. Na základě předpokládaného růstu vzájemného vlivu tzv. objektivních složek se předpokládá i zúžení vazeb mezi nimi a subjektivním zařazením.\n\n\n"}
{"id": "1453103", "url": "https://cs.wikipedia.org/wiki?curid=1453103", "title": "Analyzátor programu", "text": "Analyzátor programu\n\nAnalyzátor programu je zařízení sestrojené Paulem F. Lazarsfeldem a Frankem Stantonem v zimě na přelomu let 1937/38 pro účely výzkumu pod záštitou Princeton Radio Research Project. Poprvé byl v literatuře zmíněn ve dvou článcích P. Lazarsfelda v Journal for Applied Psychology z roku 1940. Analyzátor byl sestrojen modifikací polygrafu, ve výzkumu byl používán jako prostředek zachycení názoru posluchačů na rádiový program. Často byl využíván při výzkumu přímo radiovými stanicemi, např. CBS. Princeton Radio Research Project byl zaměřen na zkoumání rádia, které se v té době začínalo projevovat jako vznikající vlivný hromadně sdělovací prostředek. Vliv rádia byl porovnáván s vlivem tištěných novin, v rámci projektu byly zkoumámy různé druhy rádiových programů, od hudby po zpravodajské relace.\n\nAnalyzátor programu byl konkrétně používán při zjišťování názorů posluchačů na specifické programy. Studie se skládaly ze dvou částí, kvantitativní a kvalitativní. Kvantitativní část byla zprostředkována pomocí analyzátoru, kvalitativní pak pomocí detailně promyšlených dotazníků. Tato metoda byla vyvinuta za spolupráce P. Lazarsfelda s R. K. Mertonem. Díky kombinaci kvantitativního a kvalitativního výzkumu byli vědci schopni do detailu zachytit reakce posluchačů na rádiový program a následně jejich hodnocení vysvětlit.\n\nAnalyzátor se podobal polygrafu, skládal se z neustále se posouvajícího papíru, na nějž deset párů per neustále zakreslovalo reakce posluchačů, jedenáctý pár na okraji papíru zachycoval čas v minutách a sekundách. Posluchači měli k dispozici dvojici tlačítek, zelené a červené. Po zmáčknutí každé tlačítko vyslalo elektrický signál jednomu z per, které se následně vychýlilo z rovné čáry, kterou kreslilo pokud posluchač reagoval neutrálně, čímž byla zaznamenána reakce posluchače.\n\nPosluchači byli během poslechu programu usazeni v místnosti s analyzátorem, každý z nich ovládal dvě tlačítka. Před začátkem výzkumu byli poučeni o tom, jak mají analyzátor používat, načež jim byl přehráván rádiový program. Stisknutí zeleného tlačítka znamenalo pozitivní reakci na program, stisknutí červeného reakci negativní. Pera byla barevně rozdělena na červené (pozitivní reakce) a černé (negativní reakce). Posluchačům bylo řečeno, aby tlačítko drželi stisknuté po celou dobu trvání reakce, dokud na vysílaný program nezměnili názor. Neutrální reakce byla vyjádřena uvolněním obou tlačítek. Ihned po skončení programu posluchači dodatečně v rozhovoru s výzkumníkem hodnotili, co se jim na programu líbilo nebo nelíbilo. Jednotlivé programy pak byly rozděleny na kratší časové intervaly dlouhé řádově několik desítek vteřin. Výsledky testu byly graficky zpracovány jako dva histogramy sdílející horizontální osu, která znázorňovala jednotlivé časové úseky. Součet všech pozitivních reakcí na daný časový úsek programu mířil směrem vzhůru od osy, negativní reakce směrem dolu.\n\nPoužití analyzátoru pro takovýto výzkum mělo své výhody i nevýhody. Výhodou bylo zaměření na posluchačovo přímé hodnocení programu, jednou z nevýhod byla například mnohoznačnost hodnocení stisknutím tlačítek. Posluchači, kterým se program celkově líbil, měli tendenci stisknutím zeleného tlačítka pouze zvýraznit části, které se jim líbily nejvíce, naopak posluchači celkově s programem nespokojení stisknutím červeného tlačítka označovali pouze nejhorší pasáže.\n\nVe druhé části výzkumu pak posluchači vysvětlovali, proč na jednotlivé části reagovali pozitivně či negativně. Teoreticky tedy mohla být vysvětlena každá část výsledné křivky poměru pozitivních a negativních reakcí. Rádiové stanice tedy mohli přesně určit, které části programů změnit a které ponechat. Další analýzu umožňovalo rozdělení posluchačů na skupiny podle různých demografických kategorií, podle pohlaví, věku, ale i místa bydliště nebo socioekonomického postavení. Výsledky výzkumu byly v podstatě jednotlivé profily posluchačů, sestávající se z kvantitativních dat získaných pomocí analyzátoru programu vysvětlených kvalitativními výsledky výzkumu dotazníky a interview R. K. Mertona. Výsledky výzkumu umožňovaly stanicím vylepšovat programy, zároveň také dali poprvé světu představu o tom, co a proč lidé v rádiu poslouchají.\n\n"}
{"id": "1453106", "url": "https://cs.wikipedia.org/wiki?curid=1453106", "title": "Underlife", "text": "Underlife\n\nPojem underlife poprvé použil americký sociolog kanadského původu Erving Goffman. Vyskytuje se v sociálních institucích, které podléhají určitému řádu a pravidlům jakou jsou věznice, koncentrační tábory nebo také nemocnice a školy. Jedná se o neoficiální život zejména chovanců v podobných zařízeních, s cílem dosáhnout určitých výhod. Tento život se neřídí oficiálními pravidly instituce a probíhá utajeně vedle oficiálního života instituce, nebo s ním může být i propojen. Chovanec nebo zaměstnanec, který si již dostatečně zvykl na zavedený řád a chod instituce je schopen použít oficiálně neschválené prostředky k obcházení pravidel instituce, zejména oficiálních požadavků na to, co by měl dělat nebo vlastnit. K těmto jevům může docházet za pomoci personálu nebo bez jeho vědomí. Tohoto sekundárního přizpůsobení využívají chovanci zejména k získání určitých benefitů, které jim zlepšují jejich podmínky v institutu. Underlife může mít buď rozvratný charakter, kdy se osoba snaží změnit svojí roli v rámci struktury instituce, a nebo v opačném případě, kdy se osoba snaží do své role zapadnou, aniž by ji radikálně měnil. \n\nErving Goffman popisuje undelife na případu psychiatrické nemocnice, kde působil jako asistent. Podle Ervinga Goffmana underlife slouží pacientům k vytvoření lepších podmínek v rámci instituce jako je sehnání cigaret, novin a oblečení, nebo jiných komodit. Ze samotného systému nemocnice mohou profitovat pacienti, kteří jsou běžnou společností odmítáni. Goffman uvádí příklad homosexuálů, kteří mají výhody plynoucí ze společných pánských ložnic, nebo černošské pacienty, kteří se dostávají do styku s bělošskými doktory a sestrami. Benefity může pacient získat oficiální prací, kdy se například dostane do části nemocnice, kam normálně nemá přístup. Výhod ale pacient může dosáhnout i neoficiální prací pro některého ze zaměstnanců, kteří pacienty využívají na mytí aut nebo k úklidu domu. Underlife tedy není vytvářen pouze pacienty, ale můžou se na něm podílet i zaměstnanci. Pacienti se také snaží vylepšit si své postavení v rámci instituce, které jim umožňuje větší svobodu, zvláštní zacházení nebo omezení dozoru od zaměstnanců. Důležitými místy pro underlife jsou jídelny, kuřárny, a prostory, kde tráví svůj volný čas. I přesto, že underlife existuje ve skupině, nejedná se o kolektivní spolupráci, ale o kolektivní tajemstvím. \n\nPod underlife spadá také pojem digital underlife, který popsal Derek N. Mueller v článku Digital Underlife in the Networked Writing Classroom. Pojem digital underlife má význam neoficiální a vnitřní pravidla instituce porušující komunikace pomocí bezdrátových elektronických zařízení v čase, kdy je personálem instituce vyžadována pozornost. Týká se zejména studentů ve škole, ale vztahuje se i na podobný druh komunikace například během porad či konferencí. Mueller se snaží k fenoménu přistupovat pozitivně a nabádá zejména vyučující, aby se o online komunikaci studentů zajímali, o problému s nimi hovořili a snažili se s nimi ve znalostech o možnostech podobných zařízení držet krok.\n"}
{"id": "1453109", "url": "https://cs.wikipedia.org/wiki?curid=1453109", "title": "Kdoulová", "text": "Kdoulová\n\nKdoulová je krátká ulice v lokalitě Za Horou v katastrálním území Hloubětín na Praze 9, která je na obou koncích slepá. Protíná ji ulice Pokorného. Má přibližný západovýchodní průběh a je rovnolehlá s hlavní komunikační tepnou této oblasti - ulicí Českobrodskou.\n\nNazvána je podle kdoule, plodu kdouloně obecné (latinsky \"Cydonia oblonga\"), což je dvouděložná rostlina z čeledi růžovitých. Keř nebo strom, který může vyrůst až do výšky 8 metrů, plodí kulovité až podlouhlé malvice žluté barvy podobné jablkům. Název ulice patří do velké skupiny hloubětínských ulic pojmenovaných podle stromů a jejich plodů. Do stejné skupiny patří např. Švestková, Mandloňová nebo Smrková.\n\nUlice vznikla v roce 1975 a tehdy byla pojmenována jako \"Za Horou\". Tím poukazovala na svou polohu Za Horou, kde ve 20. letech 20. století vznikla nouzová kolonie. Současný název má od roku 1995.\n\nZástavba, kterou tvoří rodinné domy se zahradami, je pouze na severní straně. Na jižní straně je zeleň. Ulice nemá ve východním úseku chodník.\n\n"}
{"id": "1453112", "url": "https://cs.wikipedia.org/wiki?curid=1453112", "title": "Vilém Sýkora", "text": "Vilém Sýkora\n\nVilém Sýkora (15. srpna 1873 Chrudim – 15. března 1942 Osvětim) byl chrudimský advokát, mecenáš, starosta Chrudimi v letech 1923–1927 a funkcionář Sokola.\n\nPo maturitě na chrudimském gymnáziu v roce 1891 a absolvování právnické fakulty v Praze pracoval v otcově advokátní kanceláři a od otcovy smrti až do ledna 1940 tuto advokátní kancelář vedl. Zároveň byl ve 20. a 30. letech minulého století předsedou výboru a místopředsedou ředitelství chrudimské spořitelny, místopředsedou chrudimského cukrovaru, členem správní rady choltického cukrovaru a firmy Graf v Praze. Byl významným funkcionářem Sokola: starostou chrudimské jednoty, 1. náměstkem župního starosty, náhradníkem výboru České obce sokolské a členem jejího rozhodčího soudu. \n\nJeho jméno je také spojováno s charitativní činností a je připomínán jako významný mecenáš: ve své závěti pamatoval na své nejchudší spoluobčany, jimž odkázal 250 tisíc korun, chudým žákům základních i středních škol pak 100 tisíc korun, 200 tisíc korun věnoval na stavbu městských lázní a 50 tisíci korunami přispěl na chrudimské divadlo.\n\nŽivotní dráha JUDr. Sýkory se uzavřela v koncentračním táboře v Osvětimi dne 15. března 1942 poté, co byl jako sokolský funkcionář 8. října 1941 zatčen gestapem.\n\nPřed deportací do Osvětimi byl od 5.12.1941 do 14.1.1942 vězněn v terezínské Malé pevnosti.\n\nJeho bratr prof. Oldřich Sýkora postavil Kotěrovu vilu v Chrudimi.\n"}
{"id": "1453115", "url": "https://cs.wikipedia.org/wiki?curid=1453115", "title": "Vlažní a váhaví", "text": "Vlažní a váhaví\n\nVlažní a váhaví je kniha české bioložky, socioložky a enviromentalistky Hany Librové vydaná v roce 2003. Vyšla s podtitulem \"Kapitoly o ekologickém luxusu\" a je svým způsobem pokračováním knihy \"Pestří a zelení – Kapitoly o dobrovolné skromnosti\" z roku 1994, v níž po úvodu k problematice alternativních a přírodě příznivějších způsobech života autorka popisovala několik rodin, které se k němu v různé míře a různými způsoby uchýlily.\n\nVe \"Vlažných a váhavých\" se autorka po deseti letech vrátila zpět ke své koncepci „dobrovolné skromnosti“ a dále zkoumá, jak se tento jev vyvíjí. Vrátila se k původním rodinám, které byly součásti jejího výzkumu v \"Pestrých a zelených\". Sleduje, jak se dnes vyrovnávají se životem v moderní společnosti s potřebou žít blízko přírody a neubližovat jí.\n\nKniha má osm kapitol:\n\n\nHana Librová začíná knihu úvahou nad svou předchozí knihou, \"Pestří a zelení\", na kterou reagovali její čtenáři. Autorka se tedy rozhodla napsat jakési volné pokračování právě této knihy, kde se zabývá spíše environmentálně a ekologicky příznivými životními styly skupin. Tématem, které provází celou knihu je otázka toho, jak je možné změnit životní styl a zanechat za sebou tedy menší ekonomickou stopu. Toto snažení se může projevovat například solárními ohřevy či úspornými sprchami, dále se objevuje také takzvaná ekologická architektura, tedy stavby, které jsou umístěny vhodně vzhledem ke světovým stranám. Dalším způsobem může být ovšem také například kupování produktů šetřící životní prostředí, ať už jde o biopotraviny nebo květiny kupované z domácího trhu.\n\nDále se autorka věnuje tomu, jak jazyk a slova mohou ovlivnit to, jak běžný člověk chápe tyto složité otázky. Věnuje se nejdříve kritikům, a později i zastáncům slov jako je luxus, konzumerismus a plýtvání. Zvláštní kategorií je slovo blahobyt, které má sice své kritiky, nevyskytuje se ale žádná opozice. Pode autorky je to proto, že tento pojem je již v naší moderní společnosti brán jako jakési automatické právo člověka.\n\nLuxusem je podle Librové například poezie či hudba, nesmíme ale opomenout ani hmotnou část luxusu, tedy například dějiny výtvarných umění, jak je můžeme vidět třeba v muzeích. Tento pojem se ovšem ale mění v historickém hledisku, tedy podle toho, v jaké době se o luxusu bavíme. Dnes by jistě luxusem bylo něco jiného než ve středověku. Autorka se dostává také k definici podtitulu, tedy onoho ekologického luxusu. Ta zní: „Ekologický luxus je ekologicky příznivé chování, které uvědoměle zmenšuje ekologickou stopu, v různé míře je schopno sebeomezení a vztahuje se k nemateriálním, kulturou oceňovaným hodnotám. Ekologický luxus označuje spíše prvky či segmenty chování než celý životní způsob.“\n\nV další kapitole se autorka vyjadřuje k názoru mnoha ekologů, že ideální způsob života je jednoduchý život, prostý, přičemž konzumní společnost je složitá. Symbolem toho má být vlastnění velkého množství věcí. Librová s tímto pojmem ovšem nesouhlasí a namítá, že při návštěvě oněch pestrých z knihy \"Pestří a zelení\" objevila skutečnost, že tito lidé vlastní mnoho věcí. Důležitý je ovšem jejich původ. Jsou většinou darované nebo zděděné, pokud jsou koupené tak z druhé ruky. Ovšem výjimkou v tomto přesvědčení je cestování, které praktikuje mnoho ekologických aktivistů, ač například lety letadlem jsou environmentálně náročné.\n\nTématem další části knihy je čas, se kterým je spojena naše uspěchaná doba. Je zde popsáno, jak se v průběhu dějin mění pojetí vnímání času, zde se hovoří o takzvaném sociálním času. Librová zde uvádí, že zrychlení společnosti přicházelo postupně, začalo s vynálezem ohně a dodnes se stále děje, v souvislosti s technologiemi.\n\nDále se zaměřuje na onen ekologický luxus v praxi, zmiňuje, jak je sama nazývá, „zelené“ komunity a vzpomíná i na výsledky své předešlé knihy, tedy \"Pestří a zelení\". Ti se v průběhu devadesátých let na čas vzdali svého života a odešli na venkov, kde si sami pěstovali jídlo a věnovali se spíše řemeslům a rodině. Autorka se také zmiňuje o takzvaných „holandských doktorech“, tedy lidech z vyšší příjmové kategorie v Nizozemí, kteří vědomě snižovali spotřebu. Na ty se zaměřili sociologové právě v Holandsku v průběhu devadesátých let minulého století. Navzdory jejich vyšším příjmům bylo zjištěno, že asi u poloviny těchto domácností byla celková spotřeba nižší, než je průměr. Někteří byli na počátku snižování spotřeby, jiní ale ani například nepoužívali auta, bydleli záměrně v malých bytech.\n\nV knize se Librová věnuje také ekologicky příznivému užívání domova, se kterým souvisí stravování. Zde se autorka více do hloubky věnuje například vegetariánství a veganství. Čím dál více lidi se podle uvedených dat přiklání právě k tomuto způsobu života kvůli environmentálním důvodům. Ovšem jak již bylo zmíněno, toto zdůvodnění není tak prosté, jak se zdá. Totiž například sezónní ovoce je dostupné v průběhu celého roku, stává se tedy také konzumním.\n\nDobrým příkladem environmentálně příznivého chování je například zahrádkaření. Z jednoho hlediska snižuje „industrializované zelinářství a ovocnářství“, z dalšího díky trávení času na zahrádce snižuje čas, který tráví například nakupováním. Právě tato praktika byla v době vydání knihy velmi rozšířená například ve Francii. Dalším ekonomicky příznivým chování, které je v knize zmíněno je, již také zmíněné, zdržování užívání aut, to může být nahrazeno hromadnou dopravou nebo například kolem. Při výzkumech bylo pro lidi důležité hlavně to, jak vzdálené bylo jejich pracoviště od jejich domova a také to, jak dostupná a drahá byla hromadná doprava v místě jejich bydliště. Autorka zde uvádí příklad Německa, ve kterém byl proveden průzkum s pozitivními výsledky. Ale ani v České republice nebyly výsledky špatné.\n\nV knize se Librová také věnuje k občanům, kterým říká „pestří“, tedy k účastníkům její první knihy. Navrací se k patnácti rodinám a zamýšlí se nad tím, jak se jejich život změnil. První ze změn byla například zaměstnanost žen, které byly v roce 1992 všechny v domácnosti, nyní ale byly zaměstnané, některé z nich také vystudovaly dálkově vysokou školu. Změnila se u nich také finanční situace, i když třeba ne výrazně, a to díky tomu, že se naučili lépe hospodařit.\n\nV poslední části knihy se autorka zabývá například tím, které faktory jsou pro tento způsob života významné. Je to za prvé těkavost, což je životní postoj, který způsobuje soustředění se na dočasnost lidského života a neuvědomuje si vzdálenou budoucnost. Druhým je individualismus, který může být pro životní prostředí jak pozitivní, tak negativní. Dále se autorka zamýšlí nad tím, co by se stalo, kdyby se environmentalismus rozšířil i do nižších vrstev. Podle názoru autorky by tento způsob života vyšší třída opustila a snažila by se najít jiný způsob toho, jak se odlišit. Na konci knihy Hana Librová přináší kapitolu s názvem \"Stručná úvaha o oběti, líheň vlažných a váhavých\".\n\n"}
{"id": "1453116", "url": "https://cs.wikipedia.org/wiki?curid=1453116", "title": "Adiaforizace", "text": "Adiaforizace\n\nAdiaforizace (z řec. \"adiaforon\", neutrální, nerozlišený, lhostejný) je podle Zygmunta Baumana „\"snaha o vyjmutí co nejrozsáhlejších oblastí společenského života z dopadu mravních norem\".“ Je to tedy proces, během něhož se některé kategorie lidských činností stávají eticky lhostejné, takže v postmoderní společnosti mohou být dokonce i mezilidské vztahy vyňaty z morálních hodnocení. Termín byl poprvé použit právě Zygmuntem Baumanem v roce 1990 během přednášky v přímořském městečku Amalfi, kde přebíral cenu za nejlepší evropskou sociologickou knihu roku 1989, jíž se stalo jeho dílo \"Modernity and the Holocaust\". Dle stoického a kanonického církevního diskurzu, ze kterého byl tento pojem vypůjčen, označuje \"adiaforon\" vše neutrální v rámci tohoto diskurzu a \"adiaforizace\" je proces, v němž se věci za mravně neutrální prohlašují. Bauman tento pojem používá v rámci etické problematiky.\n\nV rámci mezilidských vztahů je tento pojem tedy vymezen jako olupování těchto vztahů o jejich morální význam a smysl. Tyto vztahy již nejsou nijak morálně hodnoceny a jsou brány v podstatě jako morálně lhostejné. V tomto momentu jsou hlavním předmětem vztahu pouze určité aspekty partnera, které jsou například zajímavé i užitečné. Pouze vztahy, kde jsou oba partneři bráni jako celek se vzájemnou odpovědností, odráží určitou morálku. Adiaforizace je poháněna jak byrokracií, kdy mezilidské vztahy chladnou a omezují se, tak jako v moderním světě obchodu, na oblast vztahů v rámci smlouvy či formálních závazků. Dalším z hnacích motorů adiaforizace je také městský život, ve kterém se objevuje tzv. „dívání se bez vidění“. Městský život je morálně slabý, neboť dává lidem možnost zakoušet například prožitky bez nějakého morálního uvědomění. Za určitých okolností jsou tedy určité formy jednání osvobozeny od mravního hodnocení, jsou brány jako eticky lhostejné. Adiaforizace značí pokusy o separaci mravních zásad v životě společnosti, a to kompletně za různorodých podmínek.\n\nLze přijmout jako fakt, že vznikla na podkladě utrpení a trápení obyvatelstva během válečných období. K adiaforizaci mohlo docházet, když si určité území podrobila nepřátelská strana. Typický příklad této formy jednání se objevoval během Holokaustu, kdy například dozorci v koncentračních táborech lpěli na lhostejném plnění rozkazů bez jakéhokoliv morálního posouzení. Jednání v rámci disciplíny a loajality stálo nad morálními závazky. Dobro a zlo se žádným způsobem nevymezovalo.\n\nAdiaforizace je také spojována s technologickým pokrokem například v rámci „vojenského zabíjení“. Příkladem, který použil Günther Anders po Nagasaki, může být odpovědnost operátora, který mačká tlačítko. „Když mačkáš tlačítko, neskřípeš zuby… Tlačítko je pouhé tlačítko“, poznamenal. Takové tlačítko může být zmáčknuto na ovladači, ale také například při bombardování. Všechny tyto činnosti jsou vykonány v podstatě stejným způsobem či rutinou, tím samým operátorem, kterému na tom může záležet či nikoli. Ve výsledku je povinen uposlechnout rozkazů a není nijak mravně hodnocen, protože pouze koná svou práci. Dnes je takovou typickou technologickou vymožeností, která zbavuje operátora viny, dron. Operátor sedí nejspíše někde v centrále, kde mačká již zmíněná tlačítka a díky vzdálenosti za to tedy v podstatě neodpovídá a není nijak postihnout mravní vinou. Pokud nastane chyba je to pouze porucha, nikoli hřích či prohřešek.\n"}
{"id": "1453117", "url": "https://cs.wikipedia.org/wiki?curid=1453117", "title": "Kvalifikace na Mistrovství Evropy ve fotbale 2020", "text": "Kvalifikace na Mistrovství Evropy ve fotbale 2020\n\nKvalifikace na Mistrovství Evropy ve fotbale 2020 je probíhající fotbalová soutěž, která začala v březnu 2019 a skončí v březnu 2020. Kvalifikace se účastní 55 týmů členských zemí UEFA, přičemž do závěrečné soutěže ME 2020 postoupí 24 týmů. Přímo z kvalifikace postupuje 20 týmů, další 4 týmy vzejdou z baráže, která je spojena s výsledky reprezentací v Lize národů UEFA 2018/19. Poprvé od roku 1976 není žádný účastník automaticky kvalifikován jako tým hostitelské země. Poprvé se kvalifikace účastní tým Kosova.\nLosování pro rozdělení do kvalifikačních skupin proběhlo 2. prosince 2018 v Convention Centre Dublin v Dublinu. \n\nUEFA před touto kvalifikací změnila pravidlo o žlutých kartách - dosud hráč nesměl nastoupit do jednoho utkání po dvou obdržených žlutých kartách, nyní tomu tak bude až po třech žlutých kartách.\n\nPoprvé od roku 1976 se nekvalifikuje žádná reprezentace automaticky na závěrečný turnaj a kvalifikace se tak účastní všech 55 týmů členských zemí UEFA. Protože se zápasy odehrají ve 12 různých zemích, může se stát, že se některý ze zápasů odehraje v zemi, která se závěrečného turnaje nezúčastní.\n\nV roce 2018 UEFA zavedla novou soutěž, Ligu národů UEFA. Výsledek v ročníku 2018/19 umožní reprezentačním týmům získat místo na závěrečném turnaji, i když si nevybojují přímý postup z kvalifikačních skupin. Vzhledem k formátu baráže je zajištěno, že se na EURO 2020 objeví alespoň jeden tým z každé výkonnostní skupiny Ligy národů.\n\n55 týmů bylo rozlosováno do deseti skupin. V 5 skupinách hraje šest týmů, v 5 skupinách hraje pět týmů. Ve skupinách se utká každý s každým doma a venku. Vítězové skupin a týmy na druhých místech postoupí přímo na závěrečný turnaj ME 2020. \nPokud budou mít dva nebo více týmů po skončení kvalifikačních zápasů stejný počet bodů, rozhodují o pořadí následující kritéria:\n\nPokud bude mít po použití 1. až 4. kritéria dva nebo více týmů stále stejné pořadí, rozhodnou tato kritéria:\n\nO zbývajících 4 místech se poprvé nebude rozhodovat formou zápasů doma-venku mezi týmy na třetích místech po kvalifikačních skupinách, ale místo toho se vybere 16 týmů na základě výsledků v Lize národů. Z každé výkonnostní ligy v Lize národů (Liga A, Liga B, Liga C, Liga D) budou vybrány 4 týmy a tyto spolu sehrají play-off o jedno místo na závěrečném turnaji. Celkem se tak odehrají 4 play-off o 4 zbývající volná místa.\n\nVítězové skupin Ligy národů jsou automaticky zařazeni do play-off ve své výkonnostní Lize. Pokud si vítěz skupiny v Lize národů zajistí přímý postup z kvalifikační skupiny na EURO 2020, pak bude do play-off zařazen další tým podle umístění v dané výkonnostní Lize.\n\nPokud v dané výkonnostní Lize nebude po kvalifikačních skupinách zbývat dostatečný počet nekvalifikovaných týmů pro sehrání play-off, pak se účast v play-off přesune na další týmy dle celkového žebříčku Ligy národů. Vítězové skupin v Lize národů mají zajištěno, že se nesetkají s týmy z vyšší výkonnostní Ligy.\n\nKaždé play-off se bude skládat ze dvou semifinále, hraných na jeden zápas. Nejlépe postavený tým přivítá čtvrtý tým; druhý tým bude hostit zápas s třetím týmem. Hostitel finále se rozhodne losem.\n\n\n\n\nTýmy, které se na závěrečný turnaj neprobojují z kvalifikačních skupin, mají stále šanci se na něj dostat přes baráž ve formě play-off. Pro každou výkonnostní Ligu v Lize národů UEFA je vyhrazeno jedno místo na závěrečném turnaji EURO 2020. \n\nPlay-off sehrají 4 týmy v každé výkonnostní skupině, které nepostoupily přímo na závěrečný turnaj. Nejdříve se místa přidělují vítězům skupin v Lize národů, pak dalším dle žebříčku uvnitř výkonnostních skupin a následně týmům dle celkového žebříčku.\n\nLos proběhl po skončení kvalifikačních skupin. Odehrál se 22. listopadu 2019 v Nyonu, ve Švýcarsku.\n\nUEFA ještě před losem nastínila obecné principy, kterými se měl los řídit a výjimky pro vybrané situace. \n\nPo kvalifikačních skupinách byl sestaven žebříček, ze kterého vyplynulo 16 týmů pro baráž. Postupně se přiřazovaly týmy do play-off skupin, od Ligy D po Ligu A.\n\nLos se týkal těchto týmů (seřazené dle pořadí žebříčku Ligy národů):\n\nJednotlivé play-off skupiny po losu vypadají takto:\n\nProtože v této skupině jsou dva týmy, které budou hostit zápasy Mistrovství Evropy, budou rozřazeny takto:\n\nVítěz tohoto play-off bude hrát Mistrovství Evropy ve skupině E.\n\nVítěz tohoto play-off bude hrát Mistrovství Evropy ve skupině D.\n\nV závislosti na vítězném týmu z play-off skupiny A bude vítěz této skupiny přiřazen takto:\n\n"}
{"id": "1453121", "url": "https://cs.wikipedia.org/wiki?curid=1453121", "title": "Studium společnosti náčelnického a státního typu", "text": "Studium společnosti náčelnického a státního typu\n\nStudiem společnosti náčelnického a státního typu se zabývá politická antropologie založená v 19. století. Základy této disciplíny položili Lewis H. Morgan a sir Henry Maine. Na ně navazovali další autoři jako např. Elman Service, který rozdělil společnost na základě sociálního vývoje do čtyř typů:\n\n\nNáčelnické útvary jsou založené na příbuzenských vztazích, jejichž základy byly položené již u vzniku kmenů. Tento útvar je seskupením více kmenů, vesnic nebo komunit, v jejichž čele je buď náčelník nebo rada starších (tedy vybraní jedinci z vládnoucích rodin). Funkce vůdce pak mohla být dědičná nebo přidělená.\n\nV útvaru byly obvykle dvě sociální skupiny (někdy i více) – elita a běžný příslušník. Role jedince se mohla změnit např. svatbou, kdy se jedinec mohl stát příbuzným vládnoucí vrstvy. Tento útvar byl menší, vládla v něm pouze jedna skupina, jíž byly podřízeny skupiny menší.\n\nBrzy na to se vyvinuly i úplné náčelnické útvary. V nich vládl jeden silný jednoduchý útvar, jemuž byly podřízeny ostatní útvary. Začala se zde uplatňovat první politická hierarchie – členové vyšší společnosti se zabývali vedením skupiny a různými rituály (i náboženskými, náčelník totiž zároveň plnil také úlohu kněze). Tyto úlohy nemohly vykonávat nižší vrstvy. Ty se povětšinou věnovaly řemeslné a zemědělské výrobě. Postavení silnějšího útvaru v rámci celku zabezpečovalo velké množství darů od podřízených útvarů. Vládnoucí vrstvy menších útvarů opět vybírali dary od nižších vrstev svých komunit. Čas od času zase vyšší vrstvy rozdaly symbolické množství jídla a různých věcí vrstvám nižším.\n\nRané státy vznikaly na základě komplexních útvarů, ale na rozdíl od nich se ve státech pozice jedince měnila na základě jeho schopností a často i vojenské síly (odvíjelo se od velikosti družiny). Rozdíly mezi jednotlivými vrstvami se více vymezovaly – vládce se více věnoval řízení státu (první zákony) a expanzi, náboženskou úlohu přebírali kněží. Vládcovu moc kromě jiného zajišťovala vojenská družina (bojovníci). Postupně se rozvíjel i obchod s okolními státy, a tím vznikla nová vrstva – obchodníci. Ti do určité míry spolupracovali s řemeslníky a rolníky. S expanzivní politikou vznikla nová nejnižší vrstva otroků. Byli to povětšinou obyvatelé podrobených útvarů, kmenů nebo komunit. V raných státech zároveň končí funkce darů, postupně jsou nahrazeny daněmi.\n"}
{"id": "1453125", "url": "https://cs.wikipedia.org/wiki?curid=1453125", "title": "Maják Mohni", "text": "Maják Mohni\n\nMaják Mohni (estonsky: \"Mohni tuletorn\") je estonský maják na pobřeží ostrova Mohni ve Finském zálivu v Baltském moři.\n\nMaják se nachází v Národním parku Lahemaa a je ve správě Námořního úřadu Estonska. Registrační číslo Estonského úřadu námořní dopravy (Veeteede Amet, EVA) je 100.\n\nMaják je kulturní památkou Estonska od 25. listopadu 1997 zapsaný v seznamu památek pod číslem 9487.\n\nPrvní maják na ostrově Mohni byl dřevěný, postavený v roce 1806. V roce 1852 byl na jeho místě postaven cihlový 20 m vysoký maják. Po několika letech se ukázalo, že cihly nejsou kvalitní a působením drsného podnebí i častých silných větrů v této části Finského zálivu podléhají zkáze. Maják byl opravován v roce 1871, zvýšen o sedm metrů a obložen novou vrstvou cihel. Lucerna byla vyrobena v lotyšské továrně v Liepāja, optické zařízení bylo dodáno firmou Chance Brothers & Co v Anglii. Původních 16 lamp bylo nahrazeno Fresnelovou čočkou druhého stupně. Po druhé světové válce bylo poškozené zdivo omítnuto betonovou maltou. Po zapsání majáku do seznamu kulturních památek Estonska v roce 1998 byla betonová omítka odstraněna.\n\nMaják byl v roce 1996 napojen na elektrickou energii ze solárních panelů a větrného generátoru. Výměny světelného zdroje probíhaly v roce 2007 (LED), 2011 a 2016.\n\nVálcová věž o průměru 7,5 m, ukončená stupňovitou římsou, galerií a lucernou. Maják je z červených neomítaných cihel. Ve čtyřpatrové věži jsou v každém patře okna segmentově zaklenutá se šambránami. Vstupní portál má segmentové zakončení. Galerie má litinové zábradlí. Lucerna je 2,1 m vysoká o průměru 3,5 m, spodní základnu tvoří litinový válec na němž je prosklená část zakončená červenou kopulí s větrnou korouhví.\n\nSoučástí majáku jsou obytný dům, sauna, stavby technického a hospodářského zázemí postavené v období 1841–1917. Tento komplex je také v seznamu kulturních památek Estonska.\n\nObytná (rezidenční, kolem roku 1871) budova je nízká přízemní neomítaná stavba s korunovou římsou a valbovou střechou, postavená na ploše 282 m. Budova pro služebnictvo (kolem roku 1871) je zelená dřevěná přízemní stavba na kamenné podezdívce. V průčelí vstupní přístavek, okenní strana dvouosá. Budova technického zázemí je nízká přízemní stavba z červeného režného cihlového zdiva s valbovou střechou. V technické budově je instalován generátor. Hospodářská budova – sklep postavený kolem roku 1871 je pokryt drny, vstup ve zděném průčelí. Hospodářská budova – sklad paliva, postavený kolem roku 1880, je přízemní kamenná stavba s korunní římsou, zastřešená sedlovou střechou. Vstup a okna zdobená červenými cihlami (šambrány). Sauna z roku 1881 je nízká přízemní budova na půdorysu L. Studna (18.–19. století) má betonové skruže, je krytá dřevěnou stavbou (boudou) se sedlovou střechou, uvnitř je rumpál.\n\nzdroj\n\n\noznačení\n\n\n\n<noinclude>\n"}
{"id": "1453130", "url": "https://cs.wikipedia.org/wiki?curid=1453130", "title": "Rivian R1S", "text": "Rivian R1S\n\nRivian R1S je připravované sedmimístné elektrické SUV americké automobilky Rivian. Do produkce by měl jít v roce 2021, tedy několik měsíců po zahájení sériové výroby pick-upu Rivian R1T. Stejně jako R1T, i R1S bude mít na podvozku umístěné veškeré těžké komponenty, jako jsou čtyři elektromotory, baterie, brzdová soustava či chladicí systém. Stejné budou i kapacity baterií v jednotlivých verzí, ty budou dosahovat 105 kWh, 135 kWh a 180 kWh. Pro dvě první verze bude možnost zvolit sedmimístnou konfiguraci vozu. Dojezd je oproti R1T oznámen mírně vyšší, přibližně o 16 km; 384 km, 496 km a 656 km.\n\n"}
{"id": "1453133", "url": "https://cs.wikipedia.org/wiki?curid=1453133", "title": "Volba pro Kladno", "text": "Volba pro Kladno\n\nVolba pro Kladno (zkratka VpK), je komunální politické uskupení ve Statutárním městě Kladně, které bylo zapsáno do rejstříku 20. dubna 2010. 1. předsedou grémia strany Volby pro Kladno je od 31. května 2010 bývalý kladenský hokejový útočník, později starosta a dvakrát primátor (2002–2004,2014-2018) Milan Volf, který do roku 2010 působil v ODS.\n\nMotto strany je: „Kladeňáci Kladnu. Kladno Kladeňákům.“\n\nOpoziční strana s šesti mandáty ve třicetitříčlenném zastupitelstvu města. \n\nVítězství ve volbách, deset mandátů, primátor města Milan Volf, 1. náměstek primátora Přemysl Mužík. Byla vytvořená internetová stránka „prokladno.cz“, která mapuje a prezentuje voličům investice, rekonstrukce, sportovní a kulturní akce které byly zásluhou VpK v Kladně v letech 2014–2018 realizovány.\n\nVe volbách do zastupitelstev obcí v Kladně zvítězila strana VpK v čele s tehdejším primátorem Milanem Volfem. Vítěze voleb však vyšachovala opoziční koalice složená z ODS, Kladeňáků, ANO a SPD. Po ustanovujícím zasedání zastupitelstva podruhé vystřídal Milana Volfa ve funkci primátora města Kladna Dan Jiránek z ODS.\n\n"}
{"id": "1453137", "url": "https://cs.wikipedia.org/wiki?curid=1453137", "title": "Depok", "text": "Depok\n\nDepok () je město v provincii Západní Jáva v akronymu Jabotabek v Indonésii. Má rozlohu 200 29 km. Podle sčítání lidu v roce 2014 mělo město 1 869 681 obyvatel s hustotou 8 746 osob/km. Většina obyvatel Depoku věří v islámskou víru (s výjimkou potomků původní zakládající rodiny)\n\nDepok slovo je zkratka z výrazu \"De Eerste Protestantse Organisatie van Christenen\" (, ). V Depoku se říká, že slovo \"depok\" pochází ze sundánského jazyka což znamená poustevna nebo bydliště jednoho žijícího člověka v ústraní.\n\n18. května 1696 koupil bývalý důstojník VOC Cornelis Chastelein pozemek o rozloze 12,44 km, což je 6,2% plochy dnešního (2018) Depoku. Kromě kultivace oblasti s průmyslovými rostlinami za pomoci místních obyvatel byl Chastelein aktivní jako misionář, který kázal křesťanství indickým obyvatelům města. Za tímto účelem zřídil místní shromáždění s názvem \"De Eerste Protestante Organisatie van Christenen\" (DEPOC).\n\nPřed svou smrtí napsal Chastelein (28. června 1714) závěť, která osvobodila otroky Depoku. V roce 1714 se 12 otrokářských rodin stalo pronajímateli a osvobodily muže, ženy a děti. Osvobození otroci jsou také označováni jako Mardijkeri, odvozeno od indonéského slova Merdeka znamenájící svobodu.\n\n\nDepok má rostoucí eklektickou sbírku obchodních center a tradičních trhů. Nákupní střediska a obchody v Dopoku: Mall Depok, Depok Plaza a SixtyOne Building a Depok ITC. Depok má mnoho místních restaurací a několik mezinárodních řetězců jako jsou A&W, Burger King, CFC, KFC, McDonald's, Pizza Hut, Starbucks, a Dunkin Donuts.\n\nTradiční Depokské trhy (\"markets\"): Depok Baru, Depok Lama, Kemiri, PAL, Agung, Musi a Majapahit.\n\nV Depoku se nachází několik soukromých jazykových škol: EF English First, International Language Programs (ILP), Lembaga Indonesia Amerika (LIA), The British Institute (TBI), Lembaga Pendidikan Amerika Indonesia (LPIA) a několik dalších menších jazykových škol.\n\nDepok je domovským městem fotbalového týmu Persikad Depok a Depok United FC, který v současné době (2018) hraje v indonéské Lize 2.\n\nDepok je partnerské město s:\n\n"}
{"id": "1453143", "url": "https://cs.wikipedia.org/wiki?curid=1453143", "title": "Reforma katalánského pravopisu", "text": "Reforma katalánského pravopisu\n\nReforma pravopisu je typ jazykového plánování, který má za cíl výrazně změnit pravopis určitého jazyka. Obvykle se zakládá na adaptaci pravopisu na mluvenou podobu jazyka, která se vyvinula rychleji, nebo, v případě, že neexistují společná pravidla pravopisu, na jejich standardizaci. Hledá a uplatňuje pravidelné tvary slovní zásoby a gramatiky a zjednodušuje tak proces jejich učení. Zároveň poskytuje nakladatelstvím standardizovanou formu jazyka a snižuje počet nejasností.\n\nNa začátku dvacátých let dvacátého století zřídil Institut d'Estudis Catalans (zkráceně IEC, česky: Institut katalánských studií)  výbor věnující se nastavení pravidel, která by ukončila chaos a anarchii v katalánském pravopisu. Tato reforma pravopisu, jako téměř každá, odstartovala debatu mezi jejími zastánci a odpůrci. Když v roce 1913 Institut katalánských studií vydal \"Normes ortogràfiques \"(česky: \"Pravidla pravopisu\"), byla kvůli vlně kritiky ze strany například básníka Marià Aguiló i Fustera a lingvisty Pompeu Fabra i Pocha založena nová Acadèmia de la Llengua Catalana (česky: Akademie katalánského jazyka), která se proti reformě ohrazovala. V roce 2013, na sté výročí této reformy, Isidor Marí Mayans, prezident filologické sekce Institutu katalánských studií, uvedl následující: \"i když si to často plně neuvědomujeme, dosažení shody v tom, jak má vypadat nová norma, je historicky nanejvýš významné, neboť otevřela dveře dalším snahám o docílení jednotné podoby jazyka. V roce 1918 tak vznikla gramatika a roku 1932 slovník.\"\n\nV současné době pomáhá Termcat uživatelům katalánštiny začlenit neologismy do normalizačního procesu. Jedná se například o zachování cizí podoby slova \"whisky, \"přejmutí slova \"pàrquing \"nebo jeho změnu na \"aparcament \"nebo nahrazení cizího slova\" hard disk\" formou \"čistou\" (\"disc dur)\".\n\nPoté, co Institut katalánských studií publikoval \"Normes ortogràfiques\" (1913), a po přípravné práci Pompeu Fabra i Pocha, následovalo několik menších reforem.\n\n\n\"Ortografia (Pravopis)\" byl schválen na plenárním zasedání IEC dne 25. října 2016.\nJedna z nejkomentovanějších novinek bylo odstranění větší části diakritických znamének tak, že seznam slov s diakritickým přízvukem byla snížena na patnáct. Také byla odstraněna diakritická znaménka u slov složených a jejich derivátů. Ortografia catalana (Katalánský pravopis) můžete najít na webových stránkách Institutu katalánských studií, odkud je možné jej také stáhnout.  Tištěné vydání vyšlo v roce 2017. Nová pravidla nabudou trvalou platnost po uplynutí čtyřleté aklimatizační lhůty, důležité zejména v oblasti vzdělávání a vydavatelské činnosti, neboť ty odpovídají za to, změny efektivně rozšířit do povědomí veřejnosti.\n\n\n"}
{"id": "1453144", "url": "https://cs.wikipedia.org/wiki?curid=1453144", "title": "Vyšší islámská šarí‘atsko-teologická škola", "text": "Vyšší islámská šarí‘atsko-teologická škola\n\nVyšší islámská šarí‘atsko-teologická škola (bosensky \"Viša islamska šeri(j)atsko-teološka škola\", zkratka VIŠT) v Sarajevu byla mezi lety 1935 a 1945 přední islámské učiliště v Bosně a Hercegovině. Ve své činnosti navázala na rozpuštěnou Šarí‘atskou soudní školu.\n\nMinisterstvo školství Království Jugoslávie již roku 1935 rozhodlo o zřízení vyšší islámské školy na úrovni fakulty v Sarajevu, resp. o postupné transformaci stávající Šarí‘atské soudní školy. O stejné dříve usilovali sami její pedagogové i představitelé Islámského společenství, byť prvotní záměr vybudovat plnohodnoutnou vysokou školu se z více důvodů nezdařil. Nové školské zařízení, definované jako vyšší škola, bylo otevřeno téhož roku (samostatná výuka formálně začala o dva roky později) jako čtyřletá Vyšší islámská šarí‘atsko-teologická škola.\n\nV této škole přednášeli přední pedagogové islámské právní vědy, teologie a historie, mezi nimi dr. Miloš Bajić, dr. Abduselam Belagija, Salih Safvet Bašić, Ahmed-efendija Burek, dr. Hamdija Ćemerlić, Mehmed Ali-efendija Ćerimović, Muhammed Emin-efendija Dizdar, Mehmed-efendija Handžić, Šaban-efendija Hodžić, Besim-efendija Korkut, dr. Hazim Muftić, Osman-efendija Omerhodžić, dr. Behaija Salihagić, dr. Alija Silajdžić, dr. Šaćir Sikirić a Muhammed-efendija Tufo.\n\nProvedená reforma vzdělávacích institucí vedla k tomu, v Sarajevu se vyprofilovaly dvě střední školy s islámskými předměty, a to teologická Gazi Husrev-begova medresa a Šarí‘atské gymnázium, na které poté navazovala Šarí‘atská soudní škola, resp. Vyšší islámská šarí‘atsko-teologická škola. Podmínkou přijetí na VIŠT bylo zpravidla dokončení uvedené medresy nebo gymnázia. V letech 1935–1944 na vyšší škole studovalo 103 studentů, z toho získalo diplom 38. VIŠT přerušila svou činnost během války roku 1944 a po skončení konfliktu ji už neobnovila. Budova školy byla dána do správy Muzea města Sarajeva, načež se do ní roku 1993 nastěhovala Fakulta islámských věd. \n\nVedle toho byla roku 1926 na Právnické fakultě Univerzity v Bělehradě založena Katedra šarí‘atského práva (\"Katedra za šerijatsko pravo\"), kterou od roku 1931 vedl dr. Mehmed Begović, první doktor islámského práva v Jugoslávii, a Katedra orientální filologie (\"Seminar za orijentalnu filologiju\") na Filozofické fakultě pod vedením dr. Fehima Bajraktareviće. Roku 1940 přibyla Katedra šarí‘atského práva na Univerzitě v Záhřebu (od 1938 pokusy o její ustavení, úspěch až po zřízení Chorvatské bánoviny), kterou do jejího uzavření roku 1941 vedl dr. Mehmed Alajbegović, během války aktivní kolaborant ustašovského režimu. \n\nRoku 1977 pak byla na podnět Islámského společenství v Sarajevu otevřena Islámská teologická fakulta (\"Islamski teološki fakultet u Sarajevu\"), roku 1992 přejmenovaná na Fakultu islámských věd (\"Fakultet islamskih nauka\", FIN). FIN se roku 2004 stal přidruženou, nato roku 2016 řádnou součástí Univerzity v Sarajevu.\n\n\n\n\n"}
{"id": "1453145", "url": "https://cs.wikipedia.org/wiki?curid=1453145", "title": "Jawa 50/551 Jawetta", "text": "Jawa 50/551 Jawetta\n\nJawa 50/551 Jawetta je moped s jednoválcovým dvoudobým motorem zdvihového objemu 50 cm³ uloženým naležato, vyráběný od roku 1958 do roku 1962 (verze Sport od roku 1960).\n\n\n\n\n\n\n\n"}
{"id": "1453148", "url": "https://cs.wikipedia.org/wiki?curid=1453148", "title": "Individuální psychologie", "text": "Individuální psychologie\n\nIndividuální psychologie je jedním z psychologických směrů, které patří do oblasti hlubinné psychologie. Jejím zakladatelem je rakouský psychiatr a psycholog Alfred Adler.\n\nAdler byl nejdříve spolupracovníkem Sigmunda Freuda, ale když v roku 1911 vypracoval vlastní koncepci individuální psychologie, odklonil se od Freudovy psychoanalýzy. Největší rozdíl je v hlavním motivu lidského jednání, za který Freud považoval sexuální pud, dle Adlera jím je tzv. pud sebeuplatnění. V individuální psychologii je motivací chování člověka jeho budoucnost, kdežto v psychoanalýze je to minulost. Tvrdí proto, že si vytváříme fiktivní cíle, které vychází z našeho subjektivního vnímání světa. Je tomu tak, protože člověk přirozeně touží po tom stát se lepším člověkem. Dalším rozdílem je pojem mysli. V psychoanalýze je představený ledovec, kde větší část ledovce (nevědomí) je skrytá pod hladinou a menší (vědomí) je “nahoře”, světu viditelné, naopak u individuální psychologie je pojem mysli reprezentován stromem s malými kořeny (nevědomí), ale bujným porostem nad zemí (vědomí).\n\nAdler byl jeden z prvních psychologů, jenž začal brát člověka jako sociálního jedince a jako jeden celek (individuum).\n\nHlavními tématy, kterými se individuální psychologie zabývá jsou účelovost lidského chování, pocit spolupatřičnosti, komplex méněcennosti a nadřazenosti. Také se zabývá sourozeneckými vztahy a psychologií snů.\n\nPodle prvního principu Adlerovy psychologie je každý člověk nedělitelná jednota, individualita, která funguje jako ucelená bytost. Názvem individuální psychologie se Adler snažil vyjádřit protiklad k sociální psychologii, která člověka rozdělovala na různé oblasti oddělené rozmanitými překážkami. Stoupenci Adlerovy psychologie označují svou psychologii jako holistickou. Právě holismus je tedy prvním principem Adlerovy teorie.\n\nDruhým principem Adlerovy individuální psychologie je účelovost lidského chování. Chování člověka můžeme dle Adlerovy teorie pochopit pouze tehdy, pokud porozumíme jeho cílům, kterými je jedinec charakterizován a determinován. Ovšem tyto cíle nemusí být vědomé a vědomě záměrné.\n\nTřetím principem, a principem posledním, je cíl spolupatřičnosti. Tato potřeba je pro všechny lidi potřebou základní. Cit spolupatřičnosti je stimulován kooperací, důvěrou, respektováním jedince, nebo uvědoměním si, že všichni jsme si rovnocenní. Adler uznává vliv dětství, ale nepovažuje jej za determinující. Dětství je sice ideálním obdobím na plný rozvoj citu spolupatřičnosti, avšak tento cit se dle Adlera může rozvíjet v každém věku. Cit spolupatřičnosti je nejzákladnějším procesem, kterým může jedinec naplnit svůj lidský potenciál. Tento princip pomáhá dodávat odvahu, povzbuzuje člověka zkoušet nové věci, pobízí ho ke spolupráci s lidmi a pomáhá nevzdávat se a překonávat překážky.\n\nZnačný důraz ve svém díle klade Adler na komplex méněcennosti. Argument je postaven na příkladu dítěte s „méněcennými orgány“, které má pro svou slabost, v porovnání s ostatními dětmi, větší tendenci k potlačování společenského citu. Stejným způsobem u všech dětí – které jsou ve srovnání se světem dospělých méněcenné a nemohly by bez jejich péče obstát – již od raného dětství vzniká tento komplex. Zmíněná úvaha vede k závěru, že tato skutečnost je nevyhnutelná, avšak ovlivnitelná výchovou, což také ukazuje jeho názor na determinaci jedince v dětství.\n\nPo uvážení tohoto výchozího bodu dochází Adler ke druhému pojmu, a to ke komplexu nadřazenosti. O tuto nadřazenost jedinec usiluje ve snaze kompenzovat druhý, již zmíněný komplex, a dochází pak k jevu, kdy se tyto komplexy vyskytují společně. Tuto snahu považuje za hybnou sílu ke každému výkonu, což pak spolu s pocity nejistoty a nedokonalosti pomáhá k vytvoření životního cíle.\n\nAdleriáni zastávají názor, že sourozenecké pozice mají výrazný vliv na chování jedince. Tvrdí, že každé dítě, pocházející z té samé rodiny, má rozdílné postavení a vyrůstá v odlišné situaci.\n\nPrvorozené dítě dostává ze začátku svého života nadměrnou pozornost, což se však po narození jeho sourozenců zásadním způsobem změní. Tato skutečnost vede často k citovému utrpení nejstaršího dítěte, přičemž ho tento pocit může provázet až do dospělosti. Od prvorozeného dítěte se také očekává, že bude ve srovnání se svými sourozenci to nejrozumnější a nejsilnější dítě, kterému rodiče dávají najevo svou největší důvěru.\n\nPro druhé, nebo prostřední dítě je typické, že se snaží vyrovnat svému staršímu sourozenci a chce za každou cenu uspět. Proto má tendenci svým rodičům, či jiným autoritám, odporovat a vzdorovat.\n\nDle Adlerovy teorie je nejmladší dítě většinou to, kterému se dostává největší pozornosti. Z toho důvodu bývá rozmazlené, nesamostatné (vyžaduje od rodičů největší pomoc) a také to u něho může vést k narušení schopnosti se přizpůsobit.\n\nPodle Adlera je smyslem snů jednak pochopení situace, ve které se člověk v danou chvíli nachází, zadruhé pak samotná příprava na budoucnost. Sen je bezprostředně propojený s každodenním životem člověka, a pokud je správně interpretovaný, ztrácí svou záhadnost. Adlerova teorie také tvrdí, že pokud někdo trpí nepřítomností snů, znamená to, že svoje sny už dokonale pochopil, a tak pro něho ztrácejí význam.\n\n"}
{"id": "1453151", "url": "https://cs.wikipedia.org/wiki?curid=1453151", "title": "Juventas", "text": "Juventas\n\nJuventas „mladost“, též Juventus, je římská bohyně, která byla strážkyní \"iuvenes\" – mladých mužů. Bděla nad \"virilis\" („mužností, vitalitou“) římského státu a zajišťovala jeho vojenskou moc reprezentovanou mladými válečníky a růst a zachování Říma jako takového. Iuvenes věnovali minci její svatyni, když poprvé oblékli \"togu virilis\" – oděv dospělých mužů.\n\nJejí nejstarší kultovní místo mezi řadou svatyň zasvěcených dalším božstvům se nacházelo na Kapitolu, kde na přelomu 7. a 6. století př. n. l. král Tarquinius Priscus započal stavbu chrámu Jupitera Optima Maxima. Podle tradice ona a Terminus odmítli odstranění svých svatyň, a proto musely být začleněny do nové stavby. Tím tato dvě božstva zajistila Římu věčné mládí a pevné hranice. Juventina \"aedicula\" se tak stala součástí Minerviny \"celly\".\n\nRoku 218 př. n. l. jí bylo na příkaz sybilských knih vystrojeno \"lectisternium\" a poblíž Herkulova chrámu pronesli \"supplicatio\". To napovídá o jejím ztotožnění s řeckou Hebe, olympskou manželkou Herakla. Samostatný chrám této bohyně – \"Aedes Iuventas\" – byl přislíben konzulem Markem Liviem Salinatorem při bitvě Bitvě nad Metaurem roku 207 př. n. l.,stavba počala roku 204 př. n. l. a nakonec byl chrám vysvěcen roku 193 př. n. l.. Na počest bohyně se poté slavily 19. prosince hry \"ludi Iuvantatis\". Roku 16 př. n. l. chrám vyhořel a nakonec byl obnoven Augustem, který tím usiloval o symbolické omlazení Římské říše. Vytvořil také titul \"principes iuventutis\" „první mezi mladými“, kterým obdařil své vnuky Gaia Caesara a Lucia Caesara. Chrám ležel nedaleko Circa Maxima a Summanova chrámu, tedy nejspíše na Aventinu.\n\nGeorges Dumézil vysvětluje podání o zachování svatyň Juventas a Termina v chrámu Jupitera Optima Maxima tím, že se jedná o Jupiterova pomocná božstva. Juventas je podle jeho názoru \nbohyní chránící základní a zárodečnou část společnosti – \"iuvenes\", analogickou védskému Arjamanovi, perskému Airjamanovi a zarathuštrickému Sraošovi, zatímco Termina vykládá jako druhé pomocné božstvo ručící za spravedlivé rozdělování bohatství, především nemovitého.\n"}
{"id": "1453152", "url": "https://cs.wikipedia.org/wiki?curid=1453152", "title": "Hipolit z Pruska", "text": "Hipolit z Pruska\n\nHipolit z Pruska ( – 1501), též Hypolit z Pruska latinsky Ypolitum de Prussia byl německý františkán působící v českém františkánském vikariátě. V roce 1472 pobýval v později zaniklém klášteře sv. Barbory v Opavě. Zde tehdy dokončil opisování knihy manuálu pro kněze \"Communiloquium\" od františkánského teologa 13. století Jana z Walesu. Knihu si zřejmě psal pro svou potřebu a nosíval ji s sebou na svá působiště. Nakonec totiž skončila v olomoucké františkánské knihovně. V Olomouci totiž bratr Hipolit z Pruska v roce 1501 zemřel.\n"}
{"id": "1453154", "url": "https://cs.wikipedia.org/wiki?curid=1453154", "title": "David Moberg Karlsson", "text": "David Moberg Karlsson\n\nDavid Moberg Karlsson (* 20. března 1994, Mariestad, Švédsko) je švédský fotbalový útočník hrající za tým AC Sparta Praha.\n\nMoberg Karlsson debutoval za IFK Mariestad, hrající 5. švédskou ligu, už ve 14 letech. Po dobrých výkonech v týmu i v juniorské reprezentaci podepsal dorosteneckou smlouvu v IFK Göteborg, v týmu, jehož je fanouškem.\n\nBěhem sezony 2011 se začal připravovat s A-týmem Göteborgu a odehrál i své první ligové utkání, a to proti AIK. Díky jeho dobrým výkonům mu byla v květnu 2012 nabídnuta profesionální smlouva na 5 let. Na začátku sezony 2013 poprvé v lize skóroval, když vstřelil gól IF.\n\nV červnu 2013 podepsal smlouvu se Sunderlandem, hrajícím anglickou Premier League. Přestoupil za 1,9 milionu eur. Za Sunderland poprvé skóroval 24. července 2013 proti Tottenhamu v utkání Premier League Asia Trophy. Soutěžní debut odehrál v EFL Cupu proti MK Dons. Měl ale jisté neshody s trenérem, který mu neustále říkal, že je ten nejhorší fotbalista.\nV lednu 2014 Moberg Karlsson odešel na půlroční hostování do skotského Kilmarnocku.\n\nV srpnu 2014 podepsal čtyřletou smlouvu v dánském Nordsjællandu.\n\nV červnu 2016 podepsal smlouvu na tři a půl roku ve švédském Norrköpingu. V listopadu 2018 se Moberg Karlsson měl dohodnout na přestupu do pražské Sparty.\n\nMoberg Karlsson přestoupil do Sparty 10. prosince 2018. Podepsal smlouvu na 3,5 roku. Poprvé za Spartu nastoupil 12. ledna v přátelském utkání proti Energii Cottbus. Do prvního utkání proti Bohemians nezasáhl kvůli drobnému svalovému zranění, ligový debut tak odehrál až 18. února proti Dukle a v zápase byl oceněn jako hráč utkání. Ve 22. kole, hraném 24. února proti Baníku, si připsal nejprve asistenci a v 57. minutě proměnil přímý kop a připsal si tak první gól za Spartu.\n\nKarlssonovi nevyšel vstup do sezony dobře, v prvním utkání sezony proti Slovácku byl pro špatný výkon střídán už ve 37. minutě a na několik kol vypadl ze sestavy Sparty. Do sestavy se vrátil 8. srpna v prvním utkání 3. předkola Evropské ligy proti Trabzonsporu, když v 87. minutě vystřídal Trávníka. Poté odehrál jeden poločas zápasu s Mladou Boleslaví a závěrečných 20 minut zápasu s Libercem. O měsíc později nastoupil do základní sestavy v pohárovém utkání s Jihlavou. Na konci září odehrál 86 minut za třetiligový „B“ tým, o týden později si za „B“ tým připsal první gól. Na konci října se Karlsson po dvou měsících objevil v základní sestavě prvoligového utkání (proti Bohemians Praha 1905). Role náhradníka a hráče třetiligového „B“ týmu se Karlssonovi příliš nelíbila, v rozhovoru pro švédský deník Aftonbladet připustil odchod ze Sparty. Karlssonova situace se změnila poté, co Sparta propustila trenéra Václava Jílka, který mu nedával příliš prostoru, jelikož nový trenér Sparty Václav Kotal Karlssona začal nasazovat do základní sestavy. Karlsson se ve druhém zápase pod trenérem Kotalem gólově prosadil, když v 53. minutě utkání proti Fastavu Zlín využil přihrávku Tetteha.\n\nReprezentační debut Moberg Karlsson odehrál 8. ledna 2017 proti Pobřeží slonoviny, když odehrál závěrečných 28 minut. O týden později byl v základní sestavě přátelského utkání se Slovenskem, v utkání vstřelil gól a na dva góly přihrál.\n\nKarlssonův otec hrál převážně florbal, byl švédským mistrem. Na nižší úrovni hrál i fotbal. Od 5 let Karlsson pravidelně sleduje zápasy Arsenalu.\n"}
{"id": "1453157", "url": "https://cs.wikipedia.org/wiki?curid=1453157", "title": "Brikcí z Vratislavi", "text": "Brikcí z Vratislavi\n\nBrikcí z Vratislavi, též Brikcí z Wroclawi, latinsky Briccius de Wratislavia byl písař a slezský františkán působící v českém františkánském vikariátě v druhé polovině 15. století. V listopadu 1481 pobýval v kladském konventu. Tehdy zde dokončil psaní malého cestovního misálu (liber viaticus). Malý svazek o výšce jen 16 centimetrů byl určen pro snadné přenášení na cestách a je psán na levnějším papíru typickou františkánskou kvadratickou notací a v duchu františkánské chudoby je jeho výzdoba omezena na jednu malovanou iniciálku na počátku mešního kánonu. Misál snad nejprve přímo používal jeho písař – bratr Brikcí, později skončil v olomoucké františkánské knihovně.\n"}
{"id": "1453166", "url": "https://cs.wikipedia.org/wiki?curid=1453166", "title": "Michal Konečný", "text": "Michal Konečný\n\nMichal Konečný (* 1982 Brno) je český historik umění, památkář a pedagog. \n\nPracuje jako kurátor sbírkových fondů moravských hradů a zámků, je autorem článků a publikací o českých dějinách, umění, architektuře, hradech, zámcích, rodech, místech, editoval několik publikací věnovaných umění a hradům a zámkům. Je spoluautorem průvodců po Brně \"Brno nacistické\", \"Brno stalinistické\", \"Brno účtující\", \"Brno okupované\".\n\nMichal Konečný se narodil v Brně, po absolvování Vyšší odborné školy a Střední odborné školy informačních a knihovnických služeb v Brně vystudoval historii a dějiny umění na Filozofické fakultě Masarykovy univerzity v Brně. Pracuje v Národním památkovém ústavu, v současné době je kurátorem sbírkových fondů moravských hradů a zámků.\n\nNapsal několik článků o architektuře, o českých dějinách, umění, zámcích, o známých rodech. Je spoluautorem či autorem publikací o hradech a zámcích, významných místech a městech, editorem. Učí na Fakultě stavební Vysokého učení technického v Brně.\n\nByl kurátorem projektu a kulturní akce Rok pánů z Kunštátu, jenž byl součástí projektu Po stopách šlechtických rodů, hlavním organizátorem byl Národní památkový ústav a cílem projektu bylo připomenout historický odkaz významných šlechtických rodů.\n\nMichal Konečný organizoval komentované procházky Brnem zaměřené na různá témata, např. na aristokratickou kulturu a životní styl spojený s vínem v Brně v období renesance a baroka, na Brno v době nacismu. V rámci festivalu Meeting Brno za podpory statutárního města Brna, Jihomoravského kraje a Česko-německého fondu budoucnosti se zapojil do projektu Brněnské historické stezky, který se skládal ze tří částí a měl připomenout opomíjená fakta z historie města. Spolupracoval s Kateřinou Šedou na publikaci \"BRNOX – průvodce brněnským Bronxem\".\n\nByl průvodcem pětidílného dokumentárního cyklu brněnského studia České televize \"Kaple – duše rodů\".\n\nJe spoluzakladatelem Spolku přátel Josefa Jambora.\n\n\n"}
{"id": "1453168", "url": "https://cs.wikipedia.org/wiki?curid=1453168", "title": "Hajdúnánás", "text": "Hajdúnánás\n\nHajdúnánás [hajdúnánáš] () je město ve východním Maďarsku v župě Hajdú-Bihar, těsně u hranic župy Szabolcs-Szatmár-Bereg. Nachází se asi 26 km jihozápadně od Nyíregyházy a je správním městem stejnojmenného okresu. V roce 2018 zde žilo 16 828 obyvatel. Podle údajů z roku 2001 zde bylo 99 % obyvatel maďarské a 1 % jiných (především romské) národností.\n\nHlavní ulice ve městě (Árpád utca, Magyar utca, Attila utca, Baross utca, Honfoglalás utca) jsou stejně jako např. u města Hajdúböszörmény stavěny do kruhového půdorysu, proto se lidem, kteří město neznají, může velice snadno stát, že zabloudí a budou město obcházet pořád dokola.\n\n"}
{"id": "1453169", "url": "https://cs.wikipedia.org/wiki?curid=1453169", "title": "Walter Junior (motor)", "text": "Walter Junior (motor)\n\nWalter Junior byl československý vzduchem chlazený čtyřválcový řadový letecký motor zkonstruovaný začátkem 30. let 20. století. Byl to první invertní motor vyvinutý Akciovou společností Walter, továrnou na automobily a letecké motory. Jeho licenční výroba probíhala také v polském státním podniku Państwowe Zakłady Inżynierii (nyní filiálka firmy Ursus - výrobce traktorů) v Czechowicích (nyní součást Varšavy) a ve Španělsku firmou Ateliers Elizalde SA Barcelona.\n\nPočátkem 30. let 20. století se zájem konstruktérů sportovních a cvičných letadel soustřeďoval na invertní řadové vzduchem chlazené motory nižších výkonových kategorií. Proti hvězdicovým motorům odpovídajícího výkonu měly invertní motory nespornou výhodu v aerodynamicky výhodnější kapotáži do draku letounu. Továrna Walter se koncem 20. let pustila do konstrukce a stavby takových pohonných jednotek. Prvním z nich byl v roce 1932 Walter Junior 4-I. Světovou premiéru si tento nový motor odbyl na mezinárodní letecké výstavě v Athénách v dubnu 1932. Motor byl označen za senzační novinku výstavy.\n\nWalter Junior se sice objevil u několika typů sportovních a cvičných letounů, ale výrazněji se v Československu nerozšířil. Mimo jisté technické nedokonalosti přišel ještě v době nevyhraněných názorů většiny konstruktérů na potřebu takového typu motoru. Více byl (díky licenční výrobě) používán v polských a španělských letounech.\n\nV závěru roku 1933 byla představena varianta Walter Junior-Major. Oproti základní verzi Juniora měla zvýšený výkon na 120 k, což bylo umožněno zvětšeným vývrtem ze 115 na 118 mm (a tím zvětšeným objemem válců na 6 124 cm), mírně zvýšenou kompresí z 5,2 na 5,4:1 a lehce zvýšenými, nominálními otáčkami z 2000 na 2100 ot/min.\n\nWalter Junior 4 byl licenčně vyráběn v Polsku jako PZInż. Junior. Celkem bylo v Polsku v letech 1934-1939 vyrobeno přes 600 motorů tohoto typu.\n\nTento motor se stal základním typem dlouhé řady invertních čtyřválců Walter - Mikron, Minor a Major, z nichž vyšly i motory M132 a M332, které se vyrábí i v 21. století v Leteckých opravnách Malešice (LOM PRAHA s. p.). Dalším výrobcem je PARMA-TECHNIK, s.r.o. se sídlem v Luhačovicích, který vyrábí Walter Mikron ve verzi Mikron III.\n\nBohatě žebrované hlavy válců byly vyrobeny z hliníkové slitiny a k válcům byly připevněny dlouhými, houževnatými šrouby až do motorové skříně. Dosedací plochy byly chráněny metaloplastickým těsněním. Pouzdra svíček, ventilová sedla i vedení ventilových stopek byla vyrobena z bronzu. Písty z hliníkové slitiny se dvěma těsnícími a jedním stíracím kroužkem měly volné čepy jak v ojnici, tak v pístu. Ojnice profilu H byly z duralových výkovků. Hlavní, 4 × zalomený hřídel motoru z oceli Poldi-Victrix-Special byl uložen u každého zalomení na pánvích vylitých ložiskovým kovem. \n\nDvoudílná motorová skříň byla odlita ze slitiny hliníku. Spodek skříně nesl válce a uložení zalomeného hřídele. Vačkový hřídel z chromniklové oceli s cementovanými a kalenými vačkami byl poháněn ozubenými koly s čelním ozubením. Náhon zapalovacích magnetů Scintilla nebo Bosch obstarávalo šroubové soukolí na zádi motoru, kde byly umístěny i pomocné náhony. Jeden z magnetů měl odtrhovací spojku, čímž se usnadnilo startování motoru. Spouštění motoru se mohlo realizovat buď ručním roztáčením klikou \"Eclipse hand-tourning\" a spouštěcím magnetem. \n\nPřívod palivové směsi k válcům byl řešen trubkou, která na straně horizontálního karburátoru Zénith (nebo Claudel) byla přichycena přírubou a směs uvnitř trubky byla nahřívána výfukovými plyny. Motor byl chlazen vzduchem, který byl rozváděn od sběrače přes plechové přepážky k jednotlivým válcům. Mazání motoru bylo cirkulační, tlakové se suchou skříní.\n\nV československých letounech byl motor Walter Junior uplatněn na letounech Praga BH-111, na letounu firmy vzniklé na počátku 30.let v Chocni (Beneš-Mráz Be-150 Beta-Junior) a na již několikáté modifikaci staršího sportovního letounu Aero A-34 Kos (A-34J resp. A-34W). Ze zahraničních aplikací je nutné zmínit španělské cvičné letouny González Gil-Pazó GP-1 (silnější varianta motoru Junior-Major byla použita u varianty tohoto letounu označené GP-4), Hispano-Suiza E-34 a Adaro Chirta, již několikátou modifikaci italského sportovního letounu Breda Ba.15 a rakouský kurýrní Hopfner HS-10/32. Anglický letoun De Havilland DH-80A Puss Moth provozovala s motorem Junior zlínská společnost Baťa (OK-ATG). Samostatnou kapitolu tvoří polské letouny RWD-5, RWD-8 a RWD-10. Na nich byl ve valné většině použit licenční motor z továrny Walter, který se v Polsku vyráběl pod označením PZInż. Junior. \n\nV létě 1932 se pilot Jan Anderle na starším letounu Breda Ba.15S (tovární letoun firmy Walter) s upraveným motorem Walter Junior (výkon zvýšen na 88 kW (120 k) - tento motor byl od roku 1933 použit pro variantu Walter Junior-Major) zúčastnil Mezinárodního závodu turistických letadel Evropou (Challenge 1932). Mezi letci z Československa byl druhý, ale v celkovém pořadí obsadil až 19. místo, což nelze považovat za úspěch.\n\nV září 1935 se dva starší stroje Praga BH-111 (1932) nově vybavené silnějšími motory Walter Junior-Major zúčastnily I. ročníku závodu turistických letounů Raduno del Littorio v Itálii. Změna motoru (původně de Havilland Gipsy III) byla provedena i proto, že letoun pak lépe vyhovoval propozicím soutěže. Soutěž dokončilo 59 letounů z celkem 77 startujících. Letoun s imatrikulací OK-BEH byl vyslan na tuto soutěž Aeroklubem RČs. a s posádkou mjr. Josef Kalla - nadp. Jaroslav Polma obsadil 5. místo a druhý letoun (OK-BAH) vyslaný moravsko-slezským aeroklubem s posádkou ing. Polák - ing. Jílek obsadil 27. místo.\n\n\nÚdaje pro Walter Junior 4-I podle\n\n\n\n\n\n"}
{"id": "1453170", "url": "https://cs.wikipedia.org/wiki?curid=1453170", "title": "Pomník primátora Jana Podlipného", "text": "Pomník primátora Jana Podlipného\n\nPomník Jana Podlipného je umístěn na Elsnicově náměstí v Praze-Libni. Pomník byl odhalen v roce 1935.\n\nJUDr. Jan Podlipný, český vlastenec, starosta České obce sokolské a starosta hlavního města Prahy od roku 1897 do roku 1900, zemřel v roce 1914. Krátce po jeho úmrtí byl v Libni založen Spolek pro zbudování pomníku JUDr. Janu Podlipnému. Až v roce 1931 spolek obdržel od rady hl. města Prahy povolení umístit pomník v blízkosti Libeňského zámku. Na realizaci nejvíce přispěly finanční ústavy a sokolské župy. Vypracování bylo svěřeno akademickému sochaři Jaroslavu Brůhovi a architektovi J. Bloudkovi. Práce na bronzové soše v nadživotní velikosti a vysokém podstavci byly dokončeny v roce 1935 a v témže roce byl pomník odhalen.\n"}
{"id": "1453171", "url": "https://cs.wikipedia.org/wiki?curid=1453171", "title": "Letov Š-12", "text": "Letov Š-12\n\nLetov Š-12 byl československý jednomístný hornoplošný stíhací letoun vyrobený továrnou Letov. Jeho konstruktérem byl Alois Šmolík, který jím navázal na svůj předchozí prototyp Š-3. Š-12 užíval stejný trup jako dvouplošný typ Š-4 nad nímž bylo na vzpěrách neseno nově zkonstruované křídlo, a poprvé vzlétl v roce 1924. Československé letectvo převzalo jediný vyrobený prototyp, ale sériová výroba nebyla objednána.\n\nÚdaje podle\n"}
{"id": "1453173", "url": "https://cs.wikipedia.org/wiki?curid=1453173", "title": "Boomerang (televizní stanice)", "text": "Boomerang (televizní stanice)\n\nBoomerang je americký televizní kanál, vlastněný společností Turner Broadcasting System z mediální skupiny WarnerMedia. Stanice vysílá především animované pořady. V České republice zatím vysílá v angličtině.\n\n"}
{"id": "1453176", "url": "https://cs.wikipedia.org/wiki?curid=1453176", "title": "Wakanda", "text": "Wakanda\n\nWakanda je fiktivní království několika kmenů ze světa Marvel Comics. Je domovskou zemí marvelovského hrdiny – Black Panthera. Dle popisu z komiksu leží v subsaharské Africe v jihovýchodní Nigérii. Je proslulá svými pokročilými technologiemi díky vesmírnému prvku – vibraniu. Dnes je králem T'Challa.\nMarvel Comics se inspiroval od indiánského kmene Siouxů, kteří uctívají boha Wakanda (též \"Wacoinda, Wakandas\") a fiktivním africkým kmenem \"Kamba\" z románu The Man-Eater od Edgara Rice Borroughse. \n\nKdysi spadl do této oblasti meteorit z vesmíru, který byl z prvku – vibrania. Kmeny bojovaly o toto údolí a nakonec vyhráli Pantheři, kteří se stali králi. Dnes jím je T'Challa, který zdědil trůn po svém otci T'Chakovi.\n"}
{"id": "1453177", "url": "https://cs.wikipedia.org/wiki?curid=1453177", "title": "Praga BH-44", "text": "Praga BH-44\n\nPraga BH-44 (vojenským označením E-44) byl prototyp československého stíhacího dvouplošníku z počátku 30. let 20. století. Vznikly jen dva kusy, a do sériové výroby byl vybrán konkurenční typ Avia B-34.\n\nV roce 1932 vstoupilo letecké oddělení společnosti Praga do soutěže na konstrukci nové stíhačky pro československé vojenské letectvo se svým projektem BH-44, který soutěžil s návrhy firem Avia (B-34) a Letov (Š-231). BH-44 byl dvouplošník smíšené konstrukce s dřevěnými křídly s jednokomorovým systémem vzpěr a trupem z ocelových trubek potaženým plátnem. Pevný podvozek ostruhového typu měl polosamonosné nohy a kapotovaná kola. Pohonnou jednotku představoval kapalinou chlazený dvanáctiválcový vidlicový motor Praga ESV. \nPrvní vzlet prototypu proběhl 19. července 1932. Výkony byly nepřesvědčivé, protože motor v běžné letové výšce podával výkon pouze 500 k (367 kW) namísto výrobcem udávaných 750 k (500 kW), a se stoupající výškou jeho výkon dál klesal. \n\nPrvní prototyp havaroval v průběhu porovnávacích zkoušek 27. října 1933, přičemž zahynul zkušební pilot nadporučík Touš, kterému se nepodařilo vyjít z ploché vývrtky.\n\nDruhý prototyp (někdy označovaný BH-144), vybavený přeplňovaným motorem Praga ESVK o výkonu 650 k (478 kW), vzlétl v dubnu 1934, ale výkony zůstaly nadále zklamáním.\n\nPrototyp byl poté vybaven britským motorem Rolls-Royce Kestrel VII o výkonu 478 kW, s nímž poprvé vzlétl 30. října 1934. V této podobě byl letoun dále zkoušen, ale importovaný motor Kestrel měl problémy s chodem na standardní lihobenzínovou směs československého vojenského letectva BiBoLi, které jej proto odmítlo a dalo přednost Avii B-34.\n\nProjekty dalších zvažovaných variant, BH-244 s motorem Gnome-Rhône 14K a BH-344 s motorem Hispano-Suiza 12Ybrs, nebyly realizovány.\n\nÚdaje podle\n\n\n\n"}
{"id": "1453191", "url": "https://cs.wikipedia.org/wiki?curid=1453191", "title": "Oxepan", "text": "Oxepan\n\nOxepan je kyslíkatá heterocyklická sloučenina se šesti uhlíkovými a jedním kyslíkovým atomem v cyklu.\n\nZa přítomnosti kationtových spouštěčů jako je například (CH)OSbCl jej lze polymerizovat za vzniku krystalického produktu s teplotou tání 56 až 58 °C.\n"}
{"id": "1453192", "url": "https://cs.wikipedia.org/wiki?curid=1453192", "title": "Gunderamova obrana", "text": "Gunderamova obrana\n\nGunderamova obrana je zřídka hrané šachové zahájení začínající těmito tahy:\n\nJejí jméno vzniklo podle šachisty Gerharda Gunderama. Gunderamova obrana je kategorizována v ECO kódem C40. Používá se málokdy a především méně zkušenými šachisty. Obecně není považována za příliš pružné zahájení, protože dáma hned na začátku zablokuje černého střelce. Nicméně na druhou stranu nabízí možnost rychle vytvořit velkou rošádu.\nSeznam šachových zahájení\n"}
{"id": "1453194", "url": "https://cs.wikipedia.org/wiki?curid=1453194", "title": "Malý technický průkaz", "text": "Malý technický průkaz\n\nMalý technický průkaz (oficiálně \"osvědčení o registraci vozidla\") je lidové označení pro dokument, který uvádí základní informace o vozidle a jeho vlastníku. Označení \"malý\" ho odlišuje od velkého technického průkazu. V České republice se jedná o malou kartičku zatavenou v plastové průhledné fólii. Tato kartička je oboustranně potištěna, obsahuje ochranné prvky. Na lícové straně je označení vozidla a údaje o vlastníkovi, na rubové straně je další specifikace dotčeného vozidla.\n"}
{"id": "1453197", "url": "https://cs.wikipedia.org/wiki?curid=1453197", "title": "Česká archivní společnost", "text": "Česká archivní společnost\n\nČeská archivní společnost (zkráceně ČAS) je dobrovolné sdružení archivářů a dalších pracovníků archivů včetně bývalých zaměstnanců. Spolek dále sdružuje vědecké pracovníky vysokých škol a posluchače v oborech archivnictví a pomocných věd historických jakož i další zájemce z prostředí odborné i laické veřejnosti. ČAS je členem Mezinárodní archivní rady.\n\nČeská archivní společnost byla založena na ustavující valné hromadě, která se sešla 4. května 1990. O rok později se konala 1. řádná valná hromada ČAS,\nod té doby se valná hromada hromada koná každoročně.\n\nČeská archivní společnost vznikla na podporu odborných aktivit a zájmů archivářů. ČAS proto napomáhá upevňovat kontakty a vzájemnou spolupráce archivářů nejen v Česku, ale i s kolegy ze zahraničí.\n\nČAS spoluorganizuje každé dva roky celostátní archivní konferenci. Pro zájemce rovněž pořádá přednášky či semináře a od roku 1998 každoročně odbornou, zpravidla třídenní archivní exkurzi. Rovněž se podílí na přípravě a propagaci Mezinárodního dne archivů. Od roku 1998 organizuje Studentskou vědeckou soutěž ČAS o Cenu univ. prof. PhDr. Sáši Duškové, DrSc., ve které jsou oceňovány studentské vědecké práce v oboru archivnictví, pomocných věd historických a dějin správy. Od roku 2002 vydává Česká archivní společnost ročenku, ve které shrnuje odborné a společenské aktivity v oblasti českého archivnictví.\n\nŘádným členem se může stát jakákoliv fyzická osoba. Kolektivní členství je určeno právnickým osobám se sídlem v České republice (kromě archivů). Čestné členství je určeno pro fyzickou osobu a je schvalováno valnou hromadou. Jako čestní členové byli přijati např. kardinál Miloslav Vlk, Karel Čáslavský, prof. Zdeňka Hledíková aj.\n\nNejvyšším orgánem České archivní společnosti je valná hromada, která se koná každoročně. V době mezi valnými hromadami řídí činnost společnosti 13členný výbor volený na tři roky. Ke kontrole účetnictví společnosti je pro stejné období volena revizní komise.\n\nPři České archivní společnosti jsou ustaveny rovněž dvě regionální pobočky a pět studentských sekcí. Ještědská pobočka vznikla v roce 2006, Brněnská pobočka se ustavila roku 2016. Studentské sekce působí na univerzitách v Brně, Českých Budějovicích, Hradci Králové, Olomouci a Praze.\n\n\n"}
{"id": "1453200", "url": "https://cs.wikipedia.org/wiki?curid=1453200", "title": "Kaprolakton", "text": "Kaprolakton\n\nKaprolakton (přesněji ε-kaprolakton, jelikož existují též α-, β- γ- a δ-kaprolakton) je lakton odvozený od kyseliny kapronové. Byl používán na výrobu kaprolaktamu.\n\nKaprolakton se průmyslově vyrábí Baeyerovou–Villigerovou oxidací cyklohexanonu pomocí kyseliny peroctové.\n\nPoužívá se na výrobu speciálních polymerů, například polykaprolaktonu, který z něj vzniká polymerací s otevřením kruhu. Dalším polymerem vyrávěným z kaprolaktonu je polyglekapron, jenž se využívá v chirurgii jako šicí materiál.\n\nKaprolakton sloužil jako výchozí látka při výrobě kaprolaktamu. Kaprolakton reaguje za zvýšené teploty s amoniakem a přitom vzniká příslušný laktam:\n\nKarbonylací kaprolaktonu a následnou hydrolýzou se získává kyselina pimelová. Laktonový kruh lze snadno otevřít pomocí nukleofilů, jako jsou alkoholy nebo voda, za vzniku polylaktonů nebo kyseliny 6-hydroxyadipové.\n"}
{"id": "1453206", "url": "https://cs.wikipedia.org/wiki?curid=1453206", "title": "Bandar Lampung", "text": "Bandar Lampung\n\nBandar Lampung je hlavní a největší město indonéské provincie Lampung. Nachází se na jihu Sumatry. Bandar Lampung je třetí největší město na ostrově po Medanu a Palembangu. Město bylo původně nazýváno Tanjungkarang-Telukbetung, kvůli sjednocení dvou hlavních osad v Lampungu. Jako brána Sumatry je Bandar Lampung kulturně rozmanité město.\n\nRozloha tohoto města je asi 118,5 km² s počtem obyvatel 881,801 (podle sčítání lidu v roce 2010); nejnovější odhad obyvatelstva (pro rok 2015) činí 1 166 761.\n\nBandar Lampung vlastní letiště Radin Inten II (TKG) v sousední oblasti Jižní Lampung. Do letiště je možné přijet městskou veřejnou dopravou, například autobusem a minibusem.\nBandar Lampung má několik alternativ klasické silniční dopravy. Nejoblíbenější je minibus nazvaný angkot, zkratka od Angkutan Kota (doslovně přeloženo jako městská doprava). Angkoty jezdí po celém městě, provozují je soukromníci (poměrně levně). V současné době (2018) jezdí anagkoty na trasách Tanjung Karang - Garuntang, Tanjung Karang - Teluk Betung, Tanjung Karang - Rajabasa, Tanjung Karang - Sukarame, Tanjung Karang - Langkapura a mnoho dalších méně významných tras.\n\nDopravní kancelář Bandarlampung oznámila, že v říjnu 2011 bude v Sukarame sloužit na dvou ze sedmi plánovaných tras autobusem Rapid Transit - komplexu Rajabasa-Sukaraja a Sukaraja-Korpri.\n\nStanice Tanjung Karang v Bandaru Lampungu je konečná stanice železniční dopravy z Palembangu, ačkoli železniční trať pokračuje až do přístavu Panjang a Tarahan.\n\nV roce 2009 měli obyvatelé města Bandar Lampung míru gramotnosti 94,3%, která se od roku 2005 mírně zvýšila z 93,5%.\n\nV Bandar Lampungu je několik významných vysokých škol a univerzit, například TSMP Negeri 2 Bandar Lampung, SMP Negeri 1 Bandar Lampung, SMA Negeri 9 Bandar Lampung (známá jako Smalan), SMA Negeri 1 Bandar Lampung SMA Al-Kautsar Bandar Lampung (soukromá), SMA Fransiskus Bandar Lampung (soukromá), SMA Xaverius Pahoman (katolická soukromá škola, místně známá jako Xavepa), Lampung University, Muhammadiyah University of Lampung (známá jako UML: Universitas Muhammadiyah Lampung) a Malahayati univerzita (soukromá). V březnu 2011 měla škola Unila 70 866 absolventů.\n\nMěsto Bandar Lampung je partnerské (tzv. dražební) město s těmito zahraničními městy:\n\n\n"}
{"id": "1453207", "url": "https://cs.wikipedia.org/wiki?curid=1453207", "title": "Listopad 2018", "text": "Listopad 2018\n\n\n\n\n\n\n\n"}
{"id": "1453208", "url": "https://cs.wikipedia.org/wiki?curid=1453208", "title": "Maják Laidunina", "text": "Maják Laidunina\n\nMaják Laidunina (estonsky: \"Laidunina tuletorn\") byl postaven v roce 1904 na ostrově Saaremaa v blízkosti Kahtla v obci Laimjala okrese Saaremaa v Estonsku. Nefunkční maják je od 7. března 2005 zapsán v seznamu kulturních památek Estonska pod číslem 27283.\n\nBrzy po stavbě majáku se zjistilo, že stojí na nevhodném místě, a v roce 1916 bylo jeho zařízení přeneseno na nový dřevěný maják Kübassaare na poloostrově Kübassaare. Maják uvedli znovu do provozu v období 1920–1924 a do roku 2004 se nacházel v seznamu navigačních značek jako navigační bod.\n\nMaják o výšce 26 metrů je zakončen obloučkovou římsou, galerií a lucernou. Přízemní kamenné patro má půdorys ve tvaru šestiúhelníku. Z tohoto patra se zvedá válcová věž z červených neomítaných cihel. Vchod je zakončen klenbou, ve dvou patrech jsou sdružená okna zdobená kamennou šambránou a parapetní římsou. Za architekta stavby je považován vojenský inženýr Alexandr Jaronit.\n\nMaják byl osazen Fresnelovou čočkou třetího řádu ve výšce 27 m n. m. s dosvitem 11 námořních mil. Součástí majáku byl areál, který se skládal z budov obytných, technických a hospodářských, dále ze sauny, studny a sklepa.\n\nzdroj\n\n\noznačení\n\n\n<noinclude>\n"}
{"id": "1453210", "url": "https://cs.wikipedia.org/wiki?curid=1453210", "title": "Oleg Logvin", "text": "Oleg Logvin\n\nOleg Nikolajevič Logvin (Олег Николаевич Логвин, * 23. května 1959 Barysaŭ) je bývalý sovětský reprezentant v silniční cyklistice běloruské národnosti, člen klubu Pracovní zálohy Minsk. Byl členem vítězného kvarteta v časovce družstev na Letních olympijských hrách 1980 v Moskvě, na mistrovství světa v silniční cyklistice získal se sovětským družstvem stříbrnou medaili v roce 1981 a bronzovou v roce 1982, na druhém místě skončil také na mistrovství světa juniorů v silniční cyklistice 1977. Jako jednotlivec vyhrál závod Łomża-Kaunas 1978 a nizozemskou Olympia's Tour 1980, byl druhý na Gran Premio della Liberazione 1981, Milk Race 1982 a na mistrovství SSSR v silničním závodě s hromadným startem 1984. Byl jedním z jezdců vítězného sovětského týmu na Závodě míru v letech 1981 a 1984, kdy obsadil v klasifikaci jednotlivců třinácté, resp. čtyřiadvacáté místo. V roce 1985 ukončil kariéru a vystudoval trestní právo na vysoké škole ministerstva vnitra, v roce 1989 se vrátil k závodění a přijal angažmá v profesionální stáji Alfa Lum. Jeho největším úspěchem mezi profesionály bylo vítězství v jednorázovém závodě Porto-Lisabon v roce 1992. Byl mu udělen Odznak cti a čestné občanství města Borisova.\n\n"}
{"id": "1453213", "url": "https://cs.wikipedia.org/wiki?curid=1453213", "title": "Socha svatého Františka Xaverského (Krupka)", "text": "Socha svatého Františka Xaverského (Krupka)\n\nSocha svatého Františka Xaverského je barokní socha sv. Františka Xaverského v Krupce u Teplic v Ústeckém kraji. Socha stojí v Husitské ulici od roku 1717. Připomíná morovou epidemii z roku 1680, při které ve městě zemřelo 327 lidí, tedy asi třetina tehdejších obyvatel. Jezuitskému misionáři obyvatelé přisoudili hlavní zásluhu na potlačení epidemie. Socha je jedním ze symbolů Krupky.\n\n21. června 2016 se při opravě vozovky v Husitské ulici rozjel nedostatečně zajištěný nákladní automobil a kromě zaparkované dodávky poničil i sochu, její podstavec a umělecké kovové zábradlí. Škoda byla odhadnuta na 1,5 milionu.\n\n3. prosince 2018, kdy má podle církevního kalendáře svatý František Xaverský svátek, se uskutečnilo znovuodhalení barokního díla po zrestaurování. To provedl Radomil Šolc z Bylochova na Litoměřicku. Mříže opravila firma Houska a Douda z Buštěhradu. Většina škody (1,4 milionu) by měla být uhrazená z pojistného plnění společnosti Strabag, která tehdy vozovku opravovala.\n\n"}
{"id": "1453215", "url": "https://cs.wikipedia.org/wiki?curid=1453215", "title": "Robespierre (rozcestník)", "text": "Robespierre (rozcestník)\n\nRobespierre může být: \n\n\n"}
{"id": "1453216", "url": "https://cs.wikipedia.org/wiki?curid=1453216", "title": "Filip Ludvík", "text": "Filip Ludvík\n\nFilip Ludvík, vévoda z Anjou (30. srpna 1730 – 7. dubna 1733) byl francouzský princ a druhý syn francouzského krále Ludvíka XV. a Marie Leszczyńské. Od narození mu náležel titul vévody z Anjou.\n\nFilip se narodil 30. srpna 1730 v paláci ve Versailles jako druhý syn a zároveň páté dítě Ludvíka XV. a Marie Leszczyńské. Jako syn krále zastával hodnost \"fils de France\" („syn Francie“), jež ho opravňovala užívat titul \"Královská Výsost.\" Během svého krátkého života byl třetím nejdůležitějším mužem francouzského dvora, po svém otci Ludvíkovi XV. a starším bratrovi Ludvíkovi, dauphinovi Francie.\n\nFilip byl od narození nositelem titulu vévoda z Anjou; ten byl před tím udělen jeho otci, který ho užíval od svého narození roku 1710 až do nastoupení na trůn v roce 1715.\n\nFilip vyrůstal ve Versailles spolu se svým bratrem dauphinem a jejich sestrami Luisou Alžbětou (Madame Royale, pozdější vévodkyní z Parmy) a Henriette (Madame Seconde). Ve svém krátkém životě viděl Filip v březnu 1732 narození mladší sestry Madame Adélaïde a v únoru 1733 smrt starší sestry Marie Luisy (Madame Troisiéme) zapříčiněnou nachlazením.\n\nProtože byl často nemocný, přimíchávaly mu vychovatelky do jídla zeminu z hrobu svatého Medarda, což mu přivodilo smrt. Filip zemřel ve Versailles 7. dubna 1733 ve věku dvou let na selhání orgánů. Pohřben byl v královské bazilice Saint Denis mimo Paříž.\n"}
{"id": "1453217", "url": "https://cs.wikipedia.org/wiki?curid=1453217", "title": "Sibuyan", "text": "Sibuyan\n\nSibuyan je ostrov v Sibuyanském moři, který patří k provincii Romblon ve filipínském regionu MIMAROPA. Má rozlohu 445 km² a žije na něm okolo šedesáti tisíc obyvatel, převážně z domorodého etnika May-as. Administrativně je rozdělen na obce Cajidiocan, Magdiwang a San Fernando.\n\nOstrov má tvar půlměsíce dlouhého 29 km. Je hornatý, nejvyšším vrcholem je Guiting-Guiting (2058 m), jehož okolí bylo vyhlášeno národním parkem. Na pobřeží se nacházejí mangrovy, vnitrozemí je porostlé převážně dvojkřídláčovým lesem. Díky dlouhé izolaci se na ostrově vyskytuje množství endemitů, jako je např. láčkovka \"Nepenthes sibuyanensis\", což mu vyneslo přezdívku „asijské Galapágy“.\n\nNa ostrově se nacházejí ložiska niklu, proti jehož těžbě bojuje organizace \"Sibuyanons Against Mining\".\n\nDne 21. června 2008 u pobřeží ostrova ztroskotala dopravní loď MV Princess of the Stars, tragédie si vyžádala okolo osmi set obětí.\n\n"}
{"id": "1453218", "url": "https://cs.wikipedia.org/wiki?curid=1453218", "title": "Evropský mechanismus směnných kurzů", "text": "Evropský mechanismus směnných kurzů\n\nEvropský mechanismus směnných kurzů ( \"European Exchange Rate Mechanism\", zkratka \"ERM\") byl systém představený Evropským hospodářským společenstvím (EHS) 13. 3. 1979 jako součást evropského měnového systému (EMS), který měl za cíl udržet stabilitu evropských měn a zároveň redukovat proměnlivost hodnot daných měn. Tyto kroky měly být předpokladem pro vznik Evropské měnové unie a pro přestavení návrhu jednotné měny (eura), k čemuž došlo 1. 1. 1999.\n\nPo osvojení eura v 11 členských zemí Evropy se politika EU zaměřila na propojování měn zemí EU mimo eurozónu. Cílem bylo zvýšit stabilitu daných měn a zavést tak stabilní mechanismus, který do eurozóny přiláká nové členy. Tento mechanismus je známý jako ERM II, který nahradil ERM.\n\nZemě zapojené do ERM II musí kurzy svých měn udržovat v povoleném maximálním fluktuačním pásmu ± 15 % (výjimkou je Dánsko, pro které je stanoveno užší fluktuační pásmo ± 2,25 %). Nesmí dojít k devalvaci centrální parity, ale revalvace je přípustná. Jednou z podmínek pro přijetí do eurozóny je nutné alespoň dvouleté setrvání v ERM II za výše uvedených podmínek.\n\nNyní je v ERM II jedna národní měna, kterou je dánská koruna. V následujících letech se očekává, že do ERM II vstoupí další členské státy. ERM II prošlo již 8 států eurozóny. ERM byl hlavní součástí Evropského měnového systému, který odstartoval v březnu 1979 a 1. 1. 1999 byl nahrazen eurozónou.\n\nZákladní šířka fluktuačního pásma byla původně stanovena na ± 2, 25 %. Pro některé země byla udělena výjimka širšího rozpětí a to ± 6 % (nejprve pro Itálii, pak také pro Velkou Británii, Španělsko a Portugalsko). Funkcí hranic tohoto pásma byla role intervenčních bodů, které ukládaly povinnost centrálním bankám k automatickým a neomezeným intervencím. Intervence i uvnitř pásma však byly obvyklé. Existovaly zde tzv. indikátory divergence, které dávaly včasná varování, která upozorňovala na nadměrné odchylování kurzu od centrální parity.\n\nSoubor úvěrových nástrojů byl k dispozici pro plynulé fungování intervenčního mechanismu ERM. Funkcí těchto úvěrových nástrojů bylo sloužit tak, aby ta centrální banka, která nedosahuje potřebnou výší vlastních devizových prostředků, si mohla vypůjčit potřebnou likviditu od partnerské centrální banky. Evropský fond pro měnovou spolupráci hrál přitom roli koordinátora.\n\nRozšíření fluktuačních pásem na ± 15 % si vynutily měnové turbulence v letech 1992–1993. Což bylo doprovázeno spekulačními tlaky o kurzech členských měn ERM. Tato rozšířená pásma ERM fungovala až do vzniku eurozóny. Ve výsledku byla účast v tomto systému vyhodnocena jako jedno z maastrichtských konvergenčních kritérií. Poté přišel systém ERM II (nahrazoval systém ERM), který upravoval kurzové otázky mezi členskými a nečlenskými státy eurozóny.\nZákladní podmínkou pro vstup do eurozóny, je nutné splnit konvergenční, tzv. maastrichtská kritéria. Tato kritéria jsou uvedena v čl. č. 140/1 Smlouvy o fungování EU a v Protokolu č. 13 o kritériích konvergence a Protokolu č. 12 o postupu při nadměrném schodku.\n\nČlenský stát dlouhodobě vykazuje cenovou stabilitu, průměrnou míru inflace. Míra inflace nesmí překročit 1, 5 procentních bodů inflace nanejvýš tří členských států, které dosáhly nejlepších výsledků cenové stability. Harmonizovaný index spotřebitelských cen (HICP) je indikátorem této inflace.\n\na) kritérium veřejného deficitu – schodek v HDP nesmí překročit 3 %, deficit se vztahuje k ústřední vládě včetně regionálních a místních úřadů a fondů sociálního zabezpečení (kromě komerčních operací, které jsou definovány v Evropském systému makroekonomických účtů)\n\nb) kritérium veřejného dluhu – poměr veřejného dluhu nesmí překročit ve vztahu k HDP 60 %, veřejným dluhem je míněn hrubý úhrn dluhů v nominálních hodnotách na konci roku, konsolidovaných uvnitř a mezi jednotlivými odvětvími státního sektoru\n\nČlenský stát dodržoval rozpětí, které je stanoveno mechanismem směnných kurzů Evropského měnového systému (bez přílišného napětí v posledních dvou letech). Stát by neměl z vlastní iniciativy devalvovat směnné kurzy domácí měny vůči kterémukoliv jinému členského státu EU.\n\nV průběhu jednoho roku šetření by členský stát neměl překročit nominální úrokovou sazbu více, než o 2 procentní body úrokovou sazbu členských států, které dosáhly nejlepších výsledků v oblasti cenové stability. Na základě výnosů státních dluhopisů nebo cenných papírů se zjišťuje úroková sazba.\n\nČlenské země a tedy i jejich měny měly stanovenu centrální paritu vůči ECU. Pomocí těchto parit byly vyčíslovány centrální parity pro dvoustranné kurzy členských měn, uspořádané následně do paritní mřížky.\n\nPro plynulé fungování intervenčního mechanismu ERM byl k dispozici soubor úvěrových nástrojů. Tyto pohotové úvěrové zdroje měly sloužit k tomu, aby ta centrální banka, která nedisponovala dostatečnou výší vlastních devizových prostředků, si mohla vypůjčit potřebnou likviditu od partnerské centrální banky. Důležitou koordinační roli přitom sehrával Evropský fond pro měnovou spolupráci.\n\nBritský ministr financí Denis Healey se obával, že z ERM bude profitovat hlavně německá ekonomika, což po 2. světové válce nechtěl dopustit. Proto se Británie do ERM v roce v 1979 nezapojila, k jejímu připojení došlo až v roce 1990.\n\nEurozóna byla založena prvními 11 členskými státy 1. 1. 1999. První rozšíření eurozóny se týkalo Řecka a nastalo 1. 1. 2001. Rok na to vstoupilo euro fyzicky do oběhu. Další rozšíření se týkalo státu, které do EU vstoupily v roce 2004 a následně se staly součástí eurozóny 1. 1. V následujících letech: Slovinsko (2007), Kypr (2008), Malta (2008), Slovensko (2009), Estonsko (2011), Lotyšsko (2014) a Litva (2015). Na základě podpisu Maastrichtské smlouvy z roku 1992 jsou všichni členové EU povinni osvojit si euro na základě podmínek daných ve vstupních smlouvách. Nicméně až po splnění ekonomických konvergenčních kritérii, mohou být státy přijaty do eurozóny.\n\n"}
{"id": "1453221", "url": "https://cs.wikipedia.org/wiki?curid=1453221", "title": "Paul Adler", "text": "Paul Adler\n\nPaul Adler (4. dubna 1878, Praha – 8. června 1946, Zbraslav, dnes součást Prahy) byl pražský německy píšící spisovatel a překladatel židovského původu.\n\nPocházel z rodiny zámožného pražského židovského obchodníka. V letech 1896–1900 studoval práva, filozofii a logiku na Pražské německé univerzitě, seznámil se s myšlenkami na duchovní obnovu judaismu Martina Bubera a připojil se k sionistické studentské skupině kolem Huga Bergmanna, ke které patřil například také Max Brod. Roku 1901 získal titul doktora práv a krátce působil jako soudní praktikant ve Vídni, roku 1902 odešel do Paříže a v letech 1903–1910 žil v Itálii. Zde se roku 1908 ve Florencii seznámil se svou budoucí manželkou Annou Kühnovou (žil s ní od roku 1910 a roku 1925 s ní v Praze uzavřel sňatek).\n\nOd roku 1912 žil v umělecké kolonii v Hellerau u Drážďan a začal publikovat prózu a poezii. Během 1. světové války se stal stoupencem pacifismu, přiklonil se k levicovému hnutí a od roku 1917 byl členem Nezávislé sociálně demokratické strany Německa (\"Unabhängige Sozialdemokratische Partei Deutschlands\"). Ve 20. letech přispíval jako umělecký a divadelní kritik do pražského listu \"Die Prager Presse\". Roku 1933 uprchl před nacisty do Československa, kde se vedle žurnalistiky (psal také eseje a recenze pro časopisy \"Literarische Welt\", \"Querschnitt\" a \"Bühne\") zabýval japonskou literaturou a překlady především z francouzské literatury. Od roku 1939 se skrýval na Zbraslavi, byl postižen mozkovou mrtvicí, ochrnul na polovinu těla a roku 1946 na následky dalšího záchvatu zemřel. Je pochován na Novém židovském hřbitově na Olšanech.\n\nV počátcích své literární tvorby byl tvůrcem novoromantické lyriky. Svými prózami z let 1914-1916, ve kterých lze najít mnohé motivy shodné s dílem Franze Kafky, se stal jedním z představitelů literárního expresionismu a předchůdcem surrealismu. V jeho díle se navzájem propojují motivy z legend, mýtů, pohádek, bible a talmudu. \n\n"}
{"id": "1453224", "url": "https://cs.wikipedia.org/wiki?curid=1453224", "title": "Matvěj Matvějevič Gedenštrom", "text": "Matvěj Matvějevič Gedenštrom\n\nMatvěj Matvějevič Gedenštrom (kolem roku 1780 – 20. září 1845 Tomsk) byl ruský polární badatel a objevitel.\n\nRuští lovci a obchodníci objevili během svých výprav, které pořádali v závěru 18. století, první dva z Novosibirských ostrovů, a sice ostrov Kotělnyj a Faddějevskij. Na přelomu 18. a 19. století, roku 1800, vyrazil polárník Jakov Sannikov na pouť z asijské pevniny na Sloupový ostrov a následně o pět let později (1805) na Faddějův ostrov.\n\nKdyž hrabě Rumjancev vysílal Matvěje Matvějeviče Gedenštroma na výpravu s úkolem probádat polární moře a nalézt případná nová území, zařadil Gedenštrom do své družiny i Sannikova. Sannikov během zimy na přelomu let 1808 a 1809 přešel na ostrov Kotělnyj a strávil zde následující léto. Zjara roku 1810 se opětovně vypravil na Novosibiřské ostrovy. Když je přešel severním směrem, uviděl v mlžném oparu obrysy rozsáhlé pevniny. Teploty se tu pohybují obvykle na úrovni -32,9 °C, nicméně Sannikov chtěl neznámé místo probádat, a proto se vydal na cestu, během níž ale narazil na volné moře a to mu jeho plán zhatilo. Neznámou oblast pozoroval pak ještě z Faddějevského ostrova, kam se roku 1811 vypravil, a také z Kotělného ostrova. Sannikov se na vyhlídnuté místo nikdy nedostal. A nepovedlo se to ani dalším cestovatelům během následujících více než sta let. Až letecké snímkování a námořní průzkumy, které probíhaly v letech 1937 a 1938, definitivně vyloučily existenci země zahlédnuté Jakovem Sannikovem. Ten zřejmě viděl pouze velký ledovec, ovšem existují i výklady, že mohl skutečně spatřit pevninu, která pak ale zmizela pod mořskou hladinou podobně jako některé jiné z východosibiřských ostrovů.\n\nGedenštrom na lyžích vyrazil od řeky Leny směrem k ústí řeky Jany do moře. Během své cesty během let 1808 a 1809 překonal Ljachovův i Faddějského ostrov. Když nastalo léto roku 1809 vyrazil na další cestu po pobřeží, a to od ústí Jany až do míst, kde se do moře vlévá Indigirka. Putoval ještě dál a přes Novosibiřské ostrovy dorazil až k nezamrzlému moři. Od něj vyrazil jižním směrem, až narazil na ústí Kolymy. Od ní na podzim 1809 vyšel na cestu zpět k Indigirce.\n\nRoku 1812 se pak následně vydal do Irkutska a roku 1819 pak následně do Petrohradu. Zde ze svých cest vydal sepsané knihy, v nichž popisuje svoji plavbu po ledovém oceánu (vydáno roku 1822), o putování po mořském pobřeží mezi ústím Jany až k Baranovově mysu (vydáno roku 1823) a roku 1830 vydal též publikaci nazvanou \"Sibiřské zápisky\". Účastníkem Gedenštromových výprav byl také zeměměřič Pjotr Pšenicyn, jenž zpracoval mapu zachycující Novosibiřské ostrovy.\n"}
{"id": "1453225", "url": "https://cs.wikipedia.org/wiki?curid=1453225", "title": "Patrik Saudek", "text": "Patrik Saudek\n\nPatrik Saudek (* 24. listopadu 1968 Praha) je český malíř a kreslíř, syn komiksového kreslíře Káji Saudka a Jolany Saudkové.\n\nVe své tvorbě se zaměřuje na ženskou figuru, přírodu, scenérii měst. Jeho práce je ovlivněna díly Guida Crepaxe, Gustava Klimta či Alfonse Muchy.\n\n"}
{"id": "1453226", "url": "https://cs.wikipedia.org/wiki?curid=1453226", "title": "Muzeum dopravy (Drážďany)", "text": "Muzeum dopravy (Drážďany)\n\nMuzeum dopravy (Dresdener Verkehrsmuseum) je technicky orientované muzeum v Drážďanech. Muzeum je umístěno do budovy bývalé kočárovny. Návštěvníci si mohou prohlédnout 5 stálých expozic (silniční, železniční, lodní, letecká doprava a modelová železnice). Nachází se v centru Drážďan na Auguststraße. Do muzea se vchází z náměstí Jüdenhof.\n\nMuzeum bylo založeno roku 1952 při vysoké škole dopravní jako jedno z prvních muzeí v NDR. Roku 1954 byla započata rekonstrukce budovy muzea (Johanneum). První expozice byla otevřena roku 1956 k 750. výročí Drážďan. Expozice nesla název \"120 Jahre sächsiche Verkehrsgeschichte\" (120 let saské dopravní historie). Od roku 1958 v muzeu vedle výstav existují stálé expozice. Při založení svobodného státu Sasko roku 1990 dostalo muzeum status zemského muzea. Od roku 2006 je v majetku města Drážďany.\n\nExpozice se věnuje vývoji silniční dopravy od primitivních přes motocykly k automobilům NDR. Obsahuje i exponáty starých bicyklů.\n\nExpozice se zabývá historií saské i německé železnice do roku 1993. K vidění je expozice o první dálkové železnici Lipsko-Drážďany, nejstarší dochovaná německá lokomotiva Muldenthal, salonní vůz saského dvora či svého času nejvýkonnější motor na světě.\n\nTato expozice se věnuje říční dopravě, řekám, zaoceánským plavbám, Saské paroplavební společnosti, rybářství a východoněmecké námořní dopravě.\n\nExpozice ukazuje přehled balonové a letecké vzduchoplavby a motorové létání. Obzvlášť se zabývá východoněmeckým leteckým průmyslem\n\nJedná se o počítačově řízenou modelovou železnici velikosti 0, patřící k mezinárodně nejhodnotnějším dílům. Celkem je zde umístěno 785 metrů kolejnic, 99 výhybek a 5 nádraží.\n"}
{"id": "1453229", "url": "https://cs.wikipedia.org/wiki?curid=1453229", "title": "Avenue", "text": "Avenue\n\nAvenue [avəˈnyː] (francouzsky z latinského \"advenire\", „přijet“) nebo (anglicky) ['ævənjuː] je označení široké ulice, často osázené stromořadím.\n\nVýznam slova „avenue“ se postupně měnil. Původně ve francouzštině znamenalo „příjezd“, pak v 16. století „příjezdová cesta“, v 17. století „alej“ a konečně v 19. století „široká ulice ve městě“. Jedná se o podstatné jméno ženského rodu vzniklé z příčestí minulého od zastaralého „avenir“ (přijít), což se odráží i ve španělsko-portugalském výrazu „avenida“.\n\nFrancouzští architekti a inženýři Grillon, Callou a Jacoubet představili v červnu 1848 v souvislosti s událostmi únorové revoluce z roku 1848 v Paříži koncepci ulice, po níž by se vojáci mohli po městě přesunovat rychleji a ve velkém počtu. Dne 8. srpna 1848 byla tato koncepce předána ministrovi vnitra. Až když se v červnu 1853 Georges-Eugène Haussmann stal pařížským prefektem, začal důsledně vytvářet široké a přímočaré ulice, aby zjednodušil neuspořádanou středověkou uliční síť a usnadnil cestu k budovaným železničním stanicím. Prioritou bylo zkrácení dopravních tras. Rychlá přeprava vojska v případě povstání byla cílem druhotným.\n\nNejznámější z pařížských ulic se stala \"Avenue des Champs-Élysées\". Vznikla už v roce 1616, kdy zde Marie Medicejská nechala vysázet jilmové a lipové aleje. Poté ulici rozšířil zahradní architekt André Le Nôtre. Nynější jméno tato avenue o délce 1910 m a šířce 70 m získala až 2. března 1864.\n\nJednou z prvních a současně nejširších avenue byla \"Avenue Foch\" (dříve \"Avenue de l'Impératrice\") spojující \"Place de l'Étoile\" a Bois de Boulogne. Tuto ulici o šířce 120 m otevřeli 31. března 1854. Vyhláškou z 3. května 1854 následovala \"Avenue de l'Opéra\" (původně \"Avenue Napoléon\"). Po ní přišly další ulice téhož typu. Avenue spolu s bulváry vytvořily uliční strukturu Paříže a její městský charakter.\n\n\n"}
{"id": "1453230", "url": "https://cs.wikipedia.org/wiki?curid=1453230", "title": "Oskar Sýkora (právník)", "text": "Oskar Sýkora (právník)\n\nOskar Sýkora (23. březen 1900 Chrudim – 2. červenec 1979 Halifax) byl advokát v Náchodě a poslanec Zemského národního výboru.\n\nJako advokát působil v Náchodě. Byl činný v mnoha oblastech veřejného života, především v čs. straně národně socialistické, za kterou byl 1946 zvolen poslancem českého Zemského národního výboru. V letech 1931-32 nechal se svou ženou Marií postavit na základě projektu architekta Oldřicha Lisky funkcionalistickou rodinnou vilu v Alšově ulici čp. 952 v Náchodě.\n\nByl též aktivní tenista a sportovní funkcionář.\n\nS manželkou a synem Oskarem (1929–2018) byl nucen utéci v roce 1948 z Československa, aby se vyhnul politické perzekuci. V Kanadě se zapojil do krajanské činnosti. \n\nByl ženatý s Marií Sýkorovou roz. Slavíkovou, dcerou náchodského advokáta JUDr. Josefa Slavíka, v jehož advokátní kanceláři na Kamenici začínal jako koncipient. Později se stal v advokátní kanceláři partnerem a po odchodu JUDr. Slavíka do penze ji převzal a vedl až do své nucené emigrace v roce 1948. Syn Oskar Sýkora (1929 – 2018) byl česko-kanadský vědec a vysokoškolský pedagog v oboru stomatologie. \n\nJeho příbuzný JUDr. Vilém Sýkora byl chrudimským advokátem, starostou (1923-1927) a významným funkcionářem Sokola, který byl jako sokolský funkcionář zatčen gestapem a poté zavražděn v koncentračním táboře v Osvětimi.\n\nJeho otec prof. Oldřich Sýkora nechal postavil Kotěrovu vilu v Chrudimi.\n\nByl členem Rady svobodného Československa, členem Společnosti pro vědy a umění v Kanadě. Předsedal montrealské skupině Československého Národního sdružení. V Montrealu a později v Halifaxu psal publikace a přednášel.\n\nZa Sýkorova pobytu v Československu vyšlo:\n\n\n\n"}
{"id": "1453231", "url": "https://cs.wikipedia.org/wiki?curid=1453231", "title": "Klaus Schütz", "text": "Klaus Schütz\n\nKlaus Schütz (17. září 1926 Heidelberg – 29. listopadu 2012 Berlín) byl německý politik.\n\nPocházel z rodiny právníka, která se v roce 1936, přistěhovala do Berlína, kde absolvoval Paulsenovo gymnázium. Za druhé světové války byl v Itálii těžce raněn a jeho pravá ruka zůstala do konce života nepohyblivá. Po válce vystudoval na Humboldtově univerzitě germanistiku a historii a na Harvardu politologii. Angažoval se v levicovém studentském hnutí, zpočátku jako trockista, pak vstoupil do SPD, kde se stal blízkým spolupracovníkem Willyho Brandta. Od roku 1954 byl členem západoberlínského Senátu, od roku 1957 poslancem Bundestagu a od roku 1966 působil na Auswärtiges Amt. V říjnu 1967 byl po zabití Benno Ohnesorga donucen Heinrich Albertz odstoupit z úřadu vládnoucího starosty Západního Berlína a Schütz se stal jeho nástupcem. V letech 1967–1968 byl také předsedou Spolkové rady a v letech 1968–1977 vedl berlínskou organizaci SPD. K hlavním událostem jeho funkčního období patřily protesty krajní levice okolo organizace Sozialistischer Deutscher Studentenbund a uzavření Dohody čtyř velmocí o Berlíně v roce 1971. V roce 1975 SPD prohrála volby, Schütz se však díky koalici s FPD udržel ve funkci do 2. května 1977, kdy rezignoval v důsledku korupční aféry. V letech 1977 až 1981 zastával funkci velvyslance SRN v Izraeli, pak stál v čele stanice Deutsche Welle a Německého červeného kříže. Byl mu udělen Záslužný řád Spolkové republiky Německo a čestný doktorát Haifské univerzity. Zemřel ve věku 86 let v důsledku pneumonie. \n\n"}
{"id": "1453232", "url": "https://cs.wikipedia.org/wiki?curid=1453232", "title": "The Boswell Sisters", "text": "The Boswell Sisters\n\nThe Boswell Sisters, bylo americké jazzové vokální trio. Projevovalo se komplikovanými harmoniemi a rytmickými experimenty. Ovlivnily také vokální umělce takové jako Ella Fitzgerald a The Andrews Sisters. Trio tvořily sestry:\n\nMartha hrála na piano, Connee na čelo, saxofon a trombon a Helvetia na housle, kytaru a benžo.\n\n1931 \n\n\"When I Take My Sugar to Tea\"  6\n\n\"Roll On, Mississippi, Roll On\"  7\n\n\"I Found a Million Dollar Baby\"  3\n\n\"It's the Girl\"  9\n\n\"(With You on My Mind I Find) I Can't Write the Words\"  20\n\n\"Gems from George White's Scandals\"  3\n\n\"An Evening in Caroline\"  12\n\n1932\n\n\"Was That the Human Thing to Do?\"  7\n\n\"Stop the Sun, Stop the Moon (My Man's Gone)\"   14\n\n\"Between the Devil and the Deep Blue Sea\"   13\n\n1934\n\"Coffee in the Morning (Kisses in the Night)\"   13\n\n\"You Oughta Be in Pictures (My Star of Stars)\"   17\n\n\"Rock and Roll\"  7\n\n1935\n\"The Object of My Affection\"   1\n\n\"Dinah\"  3\n\n\"Alexander's Ragtime Band\"  9\n\n\"St. Louis Blues\"  15\n\n\"Cheek to Cheek\"  10\n\n1936\n\"I'm Gonna Sit Right Down and Write Myself a Letter\"  3\n\n1938\n\"Alexander's Ragtime Band\" (reedice)  4\n\n\n"}
{"id": "1453234", "url": "https://cs.wikipedia.org/wiki?curid=1453234", "title": "Turistická značená trasa 3129", "text": "Turistická značená trasa 3129\n\nMnoho let vedla tato trasa pouze od autobusové konečné Na Beránku kolem letiště Točná k Hálkovu pomníku. Nově vyznačený úsek od Branického mostu přes les v Hodkovičkách do Modřanské rokle o délce 4,9 km a dále k modřanské otočce Na Beránku byl slavnostně otevřen ve středu 27. července 2016. KČT původně zamýšlel vést trasu jinudy, avšak narazil na problémy s majiteli pozemků. Proto trasa nakonec vede výhradně přes pozemky, které patří hlavnímu městu, převážně lesy a lesoparky. Úsek od TIM Modřany, Na Beránku k Hálkovu pomníku byl původně číslován jako trasa 3037. \n\nTrasa začíná v Malé Chuchli u rozcestníku v ulici Zbraslavská nedaleko zastávky MHD.\nVede podchodem pod ulicí Strakonická a přes Branický most překoná řeku Vltavu. Za nádražím v Braníku přejde železniční trať č. 210 z Prahy do Vraného nad Vltavou a vystoupá do Hodkoviček. Odtud sejde k Zátišskému potoku a východním směrem dojde do Lhotky. Odtud vede jižně na zalesněný vrch Kamýk a dále východně k Přírodní památce V hrobech. Zde se stočí na jih k Meteorologické věži Libuš a dál do Přírodního parku Modřanská rokle – Cholupice. Roklí podél Modřanského potoka dojde k odbočce k sídlišti Baba III, které projde a vystoupá na Cholupický vrch. Přejde Cholupický potok a zalesněným územím dojde až k letišti Točná. Po okraji lesa a poté přes louky vede cesta až do obce Točná, kde se stočí na západ a podél potoka sejde až do Břežanského údolí, kde opustí hlavní město Prahu. Údolím cesta vede až k odbočce, kde spolu s modrou turistickou značenou trasou vystoupá k pomníku Vítězslava Hálka. \n\n\nCesta začíná poblíž zastávky MHD Malá Chuchle, vede kolem nádraží Praha-Braník a kolem zastávek MHD Jitřní, Sídliště Lhotka, Lhotecký les, Observatoř Libuš, Na Beránku a Točná. Ulicí Břežanské údolí lze dojít na nádraží Praha-Zbraslav nebo do centra Zbraslavi na zastávku MHD.\n\n\n"}
{"id": "1453235", "url": "https://cs.wikipedia.org/wiki?curid=1453235", "title": "Biotelemetrie", "text": "Biotelemetrie\n\nBiotelemetrie (též medicínská telemetrie) zahrnuje využívání telemetrie v biologii, medicině a dalších oblastech zdravotní péče k monitorování na dálku různých životních funkcí sledovaných osob, obvykle pacientů.\n\nBěžné je sledování osob pomocí internetu nebo mobilních komunikačních systémů, např.: \n\nTypické komponenty jsou:\n\nJedno z prvních využití biotelemetrických systémů bylo sledování zvířecích i lidských pasažerů na kosmických družicích.\nTakové sledování pokračuje v dalších kosmických programech.\n\nPásmo radiofrekvencí je poněkud přeplněno. Pro biotelemetrii lze používat mj. pásma společná pro zařízení Bluetooth a IEEE 802.11.\n\nDokument zahrnuje veličiny a jednotky pro fyziologické nebo biologické charakteristiky nebo\ncharakteristiky chování, které mohou poskytnout vstup nebo výstup k biotelemetrické identifikaci nebo ověření\nsystémů (systémy rozeznávání), včetně všech známých detekcí nebo bezpečnostních prahů.\nZahrnuje také veličiny a jednotky týkající se jevů vyvolaných na osobách použitím biotelemetrických zařízení\n\n\n"}
{"id": "1453239", "url": "https://cs.wikipedia.org/wiki?curid=1453239", "title": "Vratiklas", "text": "Vratiklas\n\nVratiklas (\"Stachytarpheta\") je rod rostlin z čeledi sporýšovité. Jsou to byliny, polokeře a keře se vstřícnými jednoduchými listy a květy různých barev v klasovitých květenstvích zajímavého vzhledu. Květy jsou opylovány zejména motýly, u některých druhů i kolibříky. Plody jsou suché, rozpadavé na dva oříšky. Rod zahrnuje asi 133 druhů. Pochází z tropické a subtropické Ameriky, jeden druh se vyskytuje v subsaharské Africe. Centrum druhové diverzity je ve východní Brazílii. Některé druhy se rozšířily jako plevel i na jiných kontinentech. Některé druhy mají význam v medicíně nebo se pěstují jako okrasné rostliny.\n\nVratiklasy jsou byliny, polokeře (byliny s dřevnatějící lodyhou) až keře s jednoduchými, vstřícnými, na okraji vroubkovanými nebo zubatými listy. Květy jsou přisedlé nebo zanořené v hlavní ose květenství, uspořádané ve zkráceném nebo prodlouženém vrcholovém klasu. Kalich je trubkovitý, zakončený 2 až 5 laloky, vytrvalý. Koruna je nejčastěji modrá nebo purpurová, řidčeji bílá, růžová, fialová, červená až téměř černá, talířovitá až nálevkovitá, s rovnou nebo zahnutou korunní trubkou. Andreceum je složeno ze 2 fertilních tyčinek a 2 sterilních staminodií. Tyčinky jsou přirostlé v polovině korunní trubky. Čnělka je vytrvalá a nese hlavatou bliznu. Plod je suchý, obalený vytrvalým kalichem, za zralosti rozpadavý na 2 oříšky.<ref name=\"fl-cost-18/3\"></ref>\n\nRod vratiklas zahrnuje asi 133 druhů. Pochází z tropické a subtropické Ameriky, kde je široce rozšířen od Floridy a Alabamy až po severní Argentinu a na Karibských ostrovech. Centrum druhové diverzity je v severovýchodní a jihovýchodní Brazílii. V celé Brazílii roste 79 druhů, z toho 73 endemických. Většina brazilských druhů jsou stenoendemity, soustředěné do států Goiás, Minas Gerais a Bahia v oblasti pohoří Serra do Espinhaço. Sekundární centrum je v Mexiku, kde roste 22 druhů, z toho 14 endemických. Největší areál, zahrnující v podstatě celou tropickou Ameriku, má druh \"Stachytarpheta cayennesis\". Některé plevelné druhy (\"S. cayennesis\", \"S. jamaicensis\", \"S. indica\", \"S. urticifolia\") se široce rozšířily i na jiných kontinentech, zejména v subsaharské Africe, Asii, Austrálii, Madagaskaru a Tichomoří.\nJediným druhem, který se vyskytuje mimo Ameriku a je přitom považován za původní, je \"Stachytarpheta indica\", někdy udávaný pod názvem \"Stachytarpheta marginata\". Je široce rozšířen v subsaharské Africe a blízce příbuzný s americkým druhem \"Stachytarpheta angustifolia\". V této souvislosti se uvažuje o dálkovém přenosu z Ameriky do Afriky v dávnější minulosti.\n\nHlavními opylovači vratiklasů jsou denní motýli, u řady druhů zejména z čeledi soumračníkovití. \"Stachytarpheta mutabilis\" je opylován motýly a včelou \"Amegilla sapiens\". Květy brazilského druhu \"Stachytarpheta glabra\" opyluje kolibřík ametystouchý (\"Colibri serrirostris\"). Kolibříci opylují i některé další druhy.\nNektar \"Stachytarpheta jamaicensis\" obsahuje asi 28 % cukrů s převahou sacharózy a malé množství bílkovin včetně 5 esenciálních aminokyselin, které jsou zásadní ve výživě motýlů.\nVratiklasy jsou živnými rostlinami babočkovitého motýla \"Agraulis vanillae\" a některých druhů rodu \"Junonia\", dále lišajů \"Acherontia lachesis\" a \"Coelonia fulvinotata\" a některých můr.\n\nVratiklasy často obsahují kyanogenní glykosidy.\n\nRod \"Stachytarpheta\" je v rámci čeledi \"Verbenaceae\" řazen do tribu \"Duranteae\". Nejblíže příbuznými rody jsou podle výsledků molekulárních studií rody \"Bouchea\" a \"Chascanum\". Rod \"Bouchea\" je vzhledově značně podobný, odlišuje se zejména tím, že všechny 4 tyčinky v květu jsou fertilní.\n\n\"Stachytarpheta jamaicensis\" a v menší míře i jiné druhy rodu jsou v řadě jihoamerických zemí používány jako tonikum, stimulans a k léčení celé řady chorob včetně malárie a jiných horečnatých onemocnění a také úplavice.\nNěkteré druhy jsou pěstovány jako okrasné rostliny. Nejčastěji se pěstuje \"Stachytarpheta jamaicensis\" a \"S. mutabilis\". Poměrně snadno se kříží. Množí se samovýsevem a v klimaticky příhodných oblastech se mohou stát plevelnými rostlinami.\n\n"}
{"id": "1453241", "url": "https://cs.wikipedia.org/wiki?curid=1453241", "title": "Robert Cvek", "text": "Robert Cvek\n\nRobert Cvek (* 6. ledna 1979 Krnov) je český šachista a šachový trenér. Titul mezinárodního mistra získal roku 1999 a titul mezinárodního velmistra roku 2007. Jeho otcem a prvním učitelem šachu byl lékař a šachista Dušan Cvek. Jeho bratrem je biochemik, publicista a filosof Boris Cvek.\n\nRobert Cvek je jedním z hlavních tvůrců videí na YouTube kanálu \"Robert a Petr šachy\".\n"}
{"id": "1453249", "url": "https://cs.wikipedia.org/wiki?curid=1453249", "title": "Turistická značená trasa 6006", "text": "Turistická značená trasa 6006\n\nTrasa zčásti vede souběžně s naučnými stezkami Barrandovské skály a Chuchelský háj. Po bývalé Zbraslavské silnici podél skal a železniční trati č. 171 dojde do Malé Chuchle, kde podejde Branický most. Projde kolem bývalých lázní, nadejde železniční tunel, projde kolem kapličky s Mariánským pramenem a vystoupá do Chuchelského háje. Zalesněným vrchem vede kolem Zookoutku, poté kolem hřbitova a kostela, kde je výhled na Prahu. Pak sestoupá do ulice Pod Akáty, kterou se dostane na náměstí ve Velké Chuchli.\n\n\nTrasa začíná u stanice tramvají v Hlubočepích, vede poblíž zastávky MHD v Malé Chuchli a končí u zastávky MHD ve Velké Chuchli.\n\n\n"}
{"id": "1453250", "url": "https://cs.wikipedia.org/wiki?curid=1453250", "title": "Paul Hamm", "text": "Paul Hamm\n\nPaul Elbert Hamm (* 24. září 1982 Washburn, Wisconsin) je bývalý americký gymnasta. Jako první Američan v historii se stal mistrem světa a olympijským vítězem ve víceboji jednotlivců. Jeho těsné vítězství nad jihokorejským reprezentantem Jang Te-jongem na olympiádě 2004 však bylo předmětem diskusí, protože mu k němu pomohla chyba rozhodčích.\n\nHamm je také trojnásobným mistrem USA ve víceboji. V roce 2004 získal cenu pro nejlepšího amerického amatérského sportovce James E. Sullivan Award. Kariéru ukončil v roce 2008 a vystudoval Ohio State University.\n\nGymnastice se závodně věnovali také jeho starší sestra Betsy Hammová a dvojče Morgan Hamm, s nímž společně získali na LOH 2004 stříbrnou medaili v soutěži družstev. Spolu také účinkovali v japonské televizní soutěži \"Ninja faktor\".\n\n"}
{"id": "1453255", "url": "https://cs.wikipedia.org/wiki?curid=1453255", "title": "Richard Jecht", "text": "Richard Jecht\n\nRichard Jecht (4. září 1858 Bornstedt u Eislebenu – 25. července 1945 Loschwitz, Drážďany) byl německý historik, filolog, archivář a gymnaziální pedagog, který byl editorem šestisvazkového díla \"Codex diplomaticus Lusatiae superioris\" věnovaného historické diplomatice Horní Lužice a autorem dodnes uznávaných monografií a studií o dějinách Zhořelce (Görlitz).\n\nRichard Christian Philipp Jecht se narodil 4. září 1858 v sasko-anhaltském Bornstedtu u Eislebenu v kraji zvaném Mansfeldsko. Jeho otec byl vysoce postavený důlní a správní úředník. Od roku 1877 studoval Jecht klasickou filologii, germanistiku a historii na Univerzitě Martina Luthera v Halle, kde v roce 1881 získal doktorát z filozofie. V roce 1882 absolvoval státní zkoušky a v letech 1882–1883 byl profesorem na gymnáziu v Gubenu. Od roku 1883 pak působil jako profesor na gymnáziu ve Zhořelci (Görlitz). Po problémech se sluchem, kdy téměř ohluchl na jedno ucho, se svého učitelského povolání musel vzdát. V roce 1888 se stal stálým sekretářem Hornolužické společnosti věd (\"Oberlausitzische Gesellschaft der Wissenschaften e.V.\") a vydavatelem jejího časopisu \"Neue Lausitzische Magazin\". Roku 1889 se oženil s Clarou, roz. Heinius (1864–1926), s níž měl čtyři děti. Od roku 1909 byl čestným členem Dolnolužické společnosti pro antropologii a klasickou filologii a arćheologii (\"Niederlausitzer Gesellschaft für Anthropologie und Altertumskunde\"). Jecht obýval druhé patro tzv. \"Barockhausu\" ve zhořelecké ulici Neißstraße 30, jenž je dodnes sídlem Hornolužické společnosti věd. Jako sekretář a hlavní motor společnosti tu po celý život mohl bydlet, aniž by musel platit nájemné.\n\nVedle svých aktivit v Hornolužické společnosti věd převzal Jecht vedení Zhořeleckého radního archivu a v roce 1909 publikoval v díle \"Quellen zur Geschichte der Stadt Görlitz bis 1600\" přehled všech středověkých pramenů tohoto archivu. Ještě předtím několik článků o zhořeleckých městských knihách. S vydáním pramenné studie o husitských válkách v Horní Lužici \"Urkunden des Oberlausitzer Hussitenkrieges\" a studie o zhořeleckých účetních knihách před rokem 1419 \"Die ältesten Görlitzer Ratsrechnungen bis 1419\" v rámci edice Codex diplomaticus Lusatiae superioris učinil tyto historické prameny přístupnými pro širokou veřejnost. Později následovaly další svazky edice a studie k jednotlivým pramenům. Jecht rozvíjel rozsáhlou publikační činnost věnovanou dějinám Zhořelce a Horní Lužice, jejímž vrcholem jsou díla \"Allgemeine Geschichte der Stadt Görlitz im Mittelalter\", \"Topographie der Stadt Görlitz\" a \"Geschichte des Oberlausitzer Hussitenkrieges\". Publikoval rovněž disertaci svého syna Waltera, který padl v první světové válce. V roce 1933 obdržel čestné občanství Zhořelce. Univerzita ve Vratislavi (\"Breslau\") ho jmenovala čestným senátorem.\n\nRichard Jecht patřil k osobám, které zhořelecká radnice nechala na jaře roku 1945 evakuovat před blížící se Rudou armádou. Tehdy se odebral do domu své snachy v Bad Schandau. Zemřel o několik měsíců později 25. července 1945 na následky cévní mozkové příhody v drážďanské čtvrti Loschwitz krátce po té, co se sem na konci války vrátila rodina jeho syna. Pohřben je na městském hřbitově ve Zhořelci (Görlitz).\n\nJecht se po celý život zajímal také o rodné Mansfeldsko. Jeho zásluhou byl ve slovníku \"Wörterbuch der Mansfelder Mundart\" zachycen mansfeldský dialekt a jeho regionální varianty. Vytvořil také gramatické dílo \"Grammatik der Mansfelder Mundart\", které však dosud nebylo publikováno.\n\nNa počest Richarda Jechta byla v dubnu 2013 pojmenována zrekonstruovaná budova Hornolužické společnosti věd, tzv. \"Barockhaus\", oficiálním názvem \"Richard-Jecht-Haus\".\n\n\n\n\n\n"}
{"id": "1453264", "url": "https://cs.wikipedia.org/wiki?curid=1453264", "title": "Ekonomická renta", "text": "Ekonomická renta\n\nV ekonomii se pojem ekonomická renta používá pro označení platby pro vlastníka produkčního faktoru neboli vstupu, která převyšuje náklady na vstup faktoru do produkce. V klasické ekonomii se tento termín používá pro výnos za majetky, které nejsou vyprodukované (typicky půda) a za vstupy ve formě určitého privilegia oproti ostatním (typicky patenty nebo určitá forma exkluzivity).\n\nEkonomická renta na trhu výrobních faktorů představuje část celkového výdělku určitého vstupu, která není nutná k udržení výrobního faktoru v použití. Převyšuje tak transferový výdělek. V klasické ekonomii se termín také používá k označení jakéhokoli výdělku z nevyprodukovaných vstupů, např. půda nebo patenty. Ekonomická renta je přebytek nad transferovým výdělkem \n\nTransferový výdělek je výše výdělku, které by určitý vstup mohl dosáhnout při svém nejvýhodnějším alternativním využití. Představuje tedy částku, které musí vstup dosáhnout, aby mohl přesunout, neboli transferoval, svou službu do alternativního způsobu použití. Je to tak alternativní náklad daného vstupu. \n\nTypický příklad je u mzdy. Když člověk X vydělává 25 000 Kč měsíčně a stačilo by mu 20 000 Kč měsíčně, pak musí nabízená mzda v jiném zaměstnání činit 20 000 Kč, aby člověk X změnil své zaměstnání, za předpokladu, že nemá osobní preferenci místa. 20 000 Kč je tedy transferový výdělek a ekonomická renta činí 5000 Kč (25 000–20 000).\n\nPodíl transferového výdělku a ekonomické renty ovlivňuje elasticita nabídky vstupu. Obecně platí, že ekonomická renta klesá s rostoucí elasticitou nabídky. Tento podíl znázorňuje graf 13-2a. Zvláštním případem je pak absolutně elastická a absolutně neelastická nabídka. V případě absolutní elasticity nabídky je celkový výdělek tvořen pouze transferovým výdělkem a neexistuje ekonomická renta (viz. Graf 13-2b). V tomto případě jakékoli snížení ceny vstupu sníží jeho nabízené množství. Změnu rovnovážného množství určuje změna poptávky.\nV opačném případě, tedy v případě absolutně neelastické nabídky neexistuje transferový výdělek a veškerý výdělek je tedy tvořen ekonomickou rentou, jak je vidět v grafu 13-2c. Tato renta se označuje jako čistá ekonomická renta. V tomto případě nemá vstup žádné alternativní využití. Hodnota tohoto vstupu v nejlepším alternativním použití je nulová, protože alternativní náklady jsou nulové. Nabídka určitého faktoru je fixní, bez ohledu na jeho cenu, která nemá žádný vliv na nabízené množství.\n\n"}
{"id": "1453265", "url": "https://cs.wikipedia.org/wiki?curid=1453265", "title": "Straubing (zámek)", "text": "Straubing (zámek)\n\nStraubing (počeštěně Štrubina) je zámek v bavorském města Straubing v Německu.\n\nNejstarší vévodské sídlo ve městě stálo pravděpodobně od roku 1255 na severozápadním okraji města. Stavba zámku na dnešním místě byla započata roku 1356 vévodou Albrechtem I. Od roku 1373 do 1393 byla budována ve východním křídlu zámecká kaple sv. Sigismunda. Po vymření straubingské rodové linie roku 1425 padl zámek do rukou vévodství. Roku 1739 dostal zámek barokní fasádu. Za první a druhé světové války byl zámek využíván jako kasárna. V 90. letech 20. století byly provedeny nejdůležitější renovační práce. Roku 2017 byla ukončena rekonstrukce interiérů.\n"}
{"id": "1453269", "url": "https://cs.wikipedia.org/wiki?curid=1453269", "title": "Lajat", "text": "Lajat\n\nLajat [\"ladžat\"] (také Leja, al-Lajat) je rozsáhlé lávové pole o rozloze asi 900 km² v jižní Sýrii, asi 50 km jižně od Damašku.\n\nVyvýšená sopečná plošina s průměrnou výškou 600-700 m n. m. a s četnými vyhaslými sopkami (nejvyšší vrchol dosahuje výšky 1159 m n. m.) hraničí na západě s plošinou Hauran, na jihu s úpatím vrchoviny Džabal ad-Durúz. Oblast je chudá na vodu, která se musí zachytávat v cisternách, přesto je místy v údolích i obdělávaná půda.\n\nLajat, hebrejský Argób nebo starověká řecká Trachonitis, zmiňovaná v Lukášově evangeliu (), byl řídce osídlen už v předhistorických dobách, zejména arabskými kmeny. Římané přes něj vybudovali silnici a na více než 20 místech se zachovaly stopy římských osad. V byzantské době (od 3. do 6. století) Lajat velmi rozkvetl. Vzniklo množství vesnic s kostely, lázněmi a kolonádami. Později byla oblast prakticky opuštěna a znovu osídlena až ve 13. století uprchlíky za Sýrie za mongolské invaze. V té době patrně vznikl i současný arabský název Lajat, což znamená azyl, útočiště. Ještě v 16. století zde byla řada zemědělských vesnic, ale v 17. století tu už jen místní beduini pásli stáda. Současní obyvatelé jsou ve střední a východní části převážně Drúzové, při západní hranici muslimští Arabové a křesťanští Melchité.\n\n"}
{"id": "1453274", "url": "https://cs.wikipedia.org/wiki?curid=1453274", "title": "Sopwith Snail", "text": "Sopwith Snail\n\nSopwith 8F.1 Snail byl prototyp britského jednomístného stíhacího letounu vzniklý v době první světové války. Typ nebyl úspěšný kvůli nespolehlivé pohonné jednotce a jeho vývoj byl opuštěn.\n\nTyp 8F.1 Snail byl navržen Herbertem Smithem u Sopwith Aviation Company v odpověď na požadavky specifikací A.1(a) Air Board (odbor dodávek letadel) na lehký stíhací letoun s novým stabilním nerotačním hvězdicovým motorem Wasp společnosti A.B.C. Smith navrhl malý dvouplošník s jednokomorovým systémem mezikřídelních vzpěr poháněný tímto novým sedmiválcem. Dne 31. října 1917 byly objednány čtyři prototypy konvenční konstrukce kombinující dřevěnou kostru s plátěným potahem, ale již v listopadu byla objednávka revidována aby zahrnovala další dva kusy s trupem řešeným jako skořepinová konstrukce z překližky. Podle kontraktu obdržely první čtyři stroje s konvenčními příhradovými trupy sériová čísla C4284-C4287, dodatečně přiobjednané skořepinové pak C4288 a C4289. Prototypy C4284 a C4288 se začaly stavět současně.\n\nPrvní prototyp sériového čísla \"C4284\" s konvenčně konstruovaným trupem poprvé vzlétl 4. dubna dubnu 1918. Jeho křídla měla mírné negativní stupnění (cca 5 palců, ~ 12,7 cm), s kokpitem umístěným pod velkým výřezem v baldachýnu horního křídla, poskytujícím pilotovi výhled vpřed. Výzbroj se skládala ze dvou synchronizovaných kulometů Vickers v bocích trupu a jednoho kulometu Lewis vpravo nad horním křídlem. Mezitím již byly rozestavěny další objednané kusy a dokončoval se i první skořepinový Snail. \n\n27. dubna byl zalétán druhý prototyp sériového čísla \"C4288\", s trupem skořepinové konstrukce. Kromě konstrukce trupu se lišil i uspořádáním křídel, které byly konstrukčně a rozměrově identické s prvním prototypem, ale u druhého prototypu byly instalovány s 22 palci (~ 55,9 cm) pozitivního stupnění, takže kokpit byl za odtokovou hranou horního křídla. Nosné trupové vzpěry byly rovněž odlišné, baldachýn horního křídla již neměl střední výřez, ale pouze obvyklý v odtokové hraně.\n\nOba prototypy byly začátkem května odeslány ke zkouškám do Martlesham Heath. Ačkoliv výkony byly dobré, a typ dosahoval mírně vyšší rychlosti a stoupavosti než Sopwith Camel, jeho ovládání bylo obtížné, zejména při nízkých rychlostech, a podobně jako u dalších letounů stavěných podle specifikací A.1(a) se objevily potíže se spolehlivostí motoru Wasp, jehož produkce byla v říjnu 1918 zastavena. Zkoušky obou prototypů ještě nějaký čas pokračovaly, rozestavěné části z již nedokončených daších Snailů byly použity jako náhradní díly. Oba dokončené prototypy byly v listopadu 1919 rozštípány na palivové dříví.\n\nÚdaje podle\n\n\n"}
{"id": "1453276", "url": "https://cs.wikipedia.org/wiki?curid=1453276", "title": "Jupiterův chrám", "text": "Jupiterův chrám\n\nJupiterův chrám je zasvěcen římskému bohu Jupiterovi a nachází se (nebo se v minulosti nacházel) v těchto lokalitách:\n\n"}
{"id": "1453277", "url": "https://cs.wikipedia.org/wiki?curid=1453277", "title": "Treska skvrnitá", "text": "Treska skvrnitá\n\nTreska skvrnitá (\"Melanogrammus aeglefinus\"), známá také jako \"haddock\" nebo \"pikša\", je mořská ryba z čeledi treskovitých. Obývá severní část Atlantiku a Barentsovo moře, jižní hranicí rozšíření je Biskajský záliv a mys Hatteras.\n\nMá tělo proudnicového tvaru, dorůstá délky mezi třiceti a sedmdesáti centimetry, rekordní úlovek měřil 94 cm a vážil 11 kg. Na hřbetě je zbarvená dohněda, boky jsou šedostříbrné a břicho bílé. Charakteristickým znakem je oválná tmavá skvrna nad každou prsní ploutví, zvaná „otisk ďáblova prstu“, která jí dala vědecký název \"melanogrammus\" (řecky „černé znamení“). Ústa jsou poměrně malá, s krátkými vousky.\n\nŽije ve vodách o teplotě do 10 °C a sestupuje do hloubky okolo 300 metrů. Je demersálním druhem, který migruje na značné vzdálenosti. Doba tření trvá od ledna do června, mladé samice kladou desítky tisíc jiker, zatímco staré až tři miliony. Pohlavní dospělosti dosahuje ve čtyřech až pěti letech. V mládí se živí krilem, dospělí jedinci loví menší ryby jako je sleď obecný, šprot obecný, huňáček severní nebo treska Esmarkova, jejich potravu tvoří také různí měkkýši a ostnokožci. Hlavním predátorem je keporkak, tresky jsou také napadány různými parazity, jako je např. \"Lernaeocera branchialis\".\n\nPatří k nejvýznamnějším evropským lovným rybám, v roce 1999 činil celkový úlovek 249 317 tun. Je využívána především v britské kuchyni, kde tvoří součást specialit jako kedgeree nebo cullen skink, je také obvyklým druhem, z něhož se připravují fish and chips. Uzená treska je lokální specialitou skotského města Arbroath. V důsledku nadměrného rybolovu se populace tresky skvrnité ve volné přírodě snižuje, experimentuje se proto s jejím chovem v akvakultuře.\n\n"}
{"id": "1453279", "url": "https://cs.wikipedia.org/wiki?curid=1453279", "title": "Tipsport liga 2019", "text": "Tipsport liga 2019\n\nZimní Tipsport liga 2019 bude již 22. ročníkem fotbalového turnaje a proběhne v Česku, na Slovensku a na Maltě v období od 5. do 21. ledna 2019. Zúčastní se ho 16 týmů (+ 2 pozvaní hosté), které jsou rozděleny do 4 skupin po 4 týmech. Vítěz základní části pak postoupí do finálového turnaje, kde se utká s obhájcem FC Zbrojovka Brno a 2 pozvanými hosty (FK Mladá Boleslav a ŠK Slovan Bratislava). Finálový turnaj zahrnuje 4 zápasy.\n\nTurnaj se hrál na 5 stadionech v 5 hostitelských městech.\n\nVšechny časy zápasů jsou uvedeny ve středoevropském čase (SELČ +1).\n\nPoznámka: \"Kluby FC Baník Ostrava, FK Jablonec a FC Hradec Králové již dopředu avizovali, že pokud základní část vyhrají, na finálový turnaj se nepřihlásí, protože mají naplánovaná svá zahraniční soustředění.\"\n\n"}
{"id": "1453281", "url": "https://cs.wikipedia.org/wiki?curid=1453281", "title": "Hümaşah Sultan (dcera Şehzade Mehmeda)", "text": "Hümaşah Sultan (dcera Şehzade Mehmeda)\n\nHümaşah Sultan (cca 1540 nebo 1544 - cca 1592 nebo 1593) byla osmanská princezna, dcera Şehzade Mehmeda. Byla vnučkou sultána Sulejmana I. a jeho legální manželky Hürrem Sultan.\n\nNarodila se v roce 1540 nebo 1544 v Manise, kde její otec sloužil jako guvernér provincie. Hümaşah, někdy zmiňována jen jako \"Hüma\", byla jeho jediným dítětem. Po otcově smrti v roce 1543 byla poslána do Istanbulu, kde byla svěřena do péče své babičky Hürrem Sultan. \n\nStejně jako její sestřenice Ayşe Hümaşah Sultan, byla velmi oblíbená u svého dědečka, kterému často psala dopisy. Historikem \"M. Çağatay Uluçayem\" je považována za jednu z nejvíce vlivných žen v době vlády Sulejmana I. Nejspíše tomu bylo proto, že její otec, princ Mehmed, byl Sulejmanovým oblíbeným synem. \n\nByla to právě ona, kdo v roce 1563 věnoval svému bratranci \"Şehzade Muradovi\" (pozdějšímu sultánovi Muradovi III.) konkubínu, z které se pak stala známá Safiye Sultan. \n\nHümaşah byla provdána celkem třikrát:\n\n\nZemřela v Istanbulu buď v roce 1582 nebo mezi léty 1592-93 z neznámých důvodů. Byla pohřbena spolu se svým otcem a strýcem Cihangirem v princovské mešitě. \n"}
{"id": "1453287", "url": "https://cs.wikipedia.org/wiki?curid=1453287", "title": "A-GPS", "text": "A-GPS\n\nA-GPS (někdy také aGPS, zkratka Assisted GPS nebo Augmented GPS, tj. \"asistovaná GPS\" nebo \"rozšířená GPS\") je metoda běžně používaná zejména v mobilních telefonech pro rychlejší určení polohy než pomocí samotného systému GPS.\n\nZatímco obyčejné navigaci systému GPS spoléhající jen na data poskytovaná umělými družicemi systému GPS trvá příjem informací o efemeridech těchto družic touto cestou až 12,5 minuty, mobilní telefon je získá datovou komunikací se systémem základnových stanic daleko rychleji.\n\nDalším krokem pro ještě rychlejší a spolehlivější zjištění pozice mohou být hybridní poziční systémy, které v obydlených oblastech umí kombinovat data z GPS (jak přímo z družic, tak získaná přes A-GPS ze základnových stanic) s informacemi například o dostupných přístupových bodech bezdrátové sítě (tzv. WiPS) nebo s postupem zjišťování pozice mobilu na základě informací ohledně dostupných základnových stanic.\n"}
{"id": "1453295", "url": "https://cs.wikipedia.org/wiki?curid=1453295", "title": "Hiddensee", "text": "Hiddensee\n\nHiddensee je ostrov v Baltském moři u pobřeží Německa, ke kterému patří. Leží západně od Rujány a tvoří s několika menšími ostrovy samostatnou obec Insel Hiddensee v rámci zemského okresu Přední Pomořansko – Rujána. Od severu k jihu má délku 16,8 km, od západu k východu má šířku až 3,7 km. Celková plocha je přibližně 19 čtverečních kilometrů a nejvyšším bodem je Bakenberg 72,5 metru nad mořem ležící v nejsevernější části ostrova. Žije zde přibližně přes tisíc obyvatel. Ostrov je významný jako turistický a rekreační cíl.\n"}
{"id": "1453301", "url": "https://cs.wikipedia.org/wiki?curid=1453301", "title": "Jiří Lechtýnský", "text": "Jiří Lechtýnský\n\nJiří Lechtýnský (* 25. listopadu 1947) je český šachista. Titul mezinárodního velmistra získal roku 1982. Třikrát úspěšně reprezentoval Československo na šachových olympiádách (1974, 1980 a 1986). \n\n"}
{"id": "1453303", "url": "https://cs.wikipedia.org/wiki?curid=1453303", "title": "Sonic Visualiser", "text": "Sonic Visualiser\n\nSonic Visualiser je program na prohlížení a rozbor obsahu hudebních zvukových souborů. Je to svobodný software šířený pod obecnou veřejnou licencí GNU pro operační systémy Windows, macOS a Linux, který se používá ke znázornění, rozboru a opatření zvukových souborů poznámkami. Program je užitečný při hudební a také při vědecké práci, a je pozoruhodný svojí schopností použít vysoce specializované přídavné moduly třetích stran ve formátu přídavného modulu Vamp. Vyvíjí jej Středisko pro digitální hudbu při Univerzitě královny Marie v Londýně.\n\n\n\n"}
{"id": "1453307", "url": "https://cs.wikipedia.org/wiki?curid=1453307", "title": "Restrukturalizace", "text": "Restrukturalizace\n\n\"Restrukturalizace podniku (společnosti) je proces, jehož principem je optimalizace chodu firmy a tím dosažení vyšších zisků za využití nástrojů zjištění stávajícího stavu, návrhu řešení, testování a následné implementace navrženého řešení.\"\n\nPodnik se dostane do nějakých problémů, kdy není schopen splácet svoje pohledávky. Restrukturalizace je změna/ozdravení podniku tak, aby byl dlouhodobě životaschopný. Tzn. generuje zisk, je schopen plnit svoje závazky a je schopen investovat do vývoje, do zaměstnanců, tak aby nebyl dlouhodobě ohrožený, má produkt o který je zájem. Restrukturalizace je termín pro korporátního managementu pro reorganizaci právní struktury, vlastnické struktury a nebo jiných částí podniku za účelem zvýšení ziskovosti, nebo změny pro konkrétní potřeby podniku. Jiné důvody pro restrukturaluzaci můžou zahrnovat: změnu ve vlastnické struktuře, rozdělení podniku, nebo jako odpověď na krizi a nebo výraznou změnu v podniku jakožto: krach, přemístění a nebo výkup společnosti. Restrukturalizace může být také brána jakožto restrukturalizace korporátní, dluhová a nebo finanční. Vedoucí zapojení do restrukturalizace častokrát najímají finanční a právní poradce k asistenci při transakčních detailech a jednání. Tyto kroky může udělat nový CEO, který je najat speciálně k provedení těžkých a kontroverzních rozhodnutí, které jsou nutné k zachránění a nebo přemístění podniku. Většinou toto zahrnuje finanční dluh, prodávání částí firem investorům, reorganizace a nebo redukce operací podniku.\n\nZákladní princip restrukturalizace je zero-sum game. Strategická restrukturalizace redukuje finanční ztráty, zároveň zmenšuje napětí mezi dluhem a držiteli akcií a usnadňuje pohotové řešení nouzové situace. Restrukturalizace firemního dluhu je reorganizace nevyřízených závazků. Většinou je tento mechanismus využíván podniky, které jsou v potížích se splácením dluhů. V procesu restrukturalizace úvěrové závazky jsou natahovány na delší časovou periodu s menšími platbami. Tento systém dává společnosti možnost, aby bylo schopna vyhovět všem nárokům ohledně dluhů. Jakožto část procesu tak někteří věřitelé mohou odsouhlasit výměnu dluhu za nějakou část kapitálu. Je to založeno na principu, že restrukturalizační možnosti dostupné společnostem v časových a transparenčních možnostech ujdou dlouhou cestu k zajištění jejich životaschopnosti, která je ohrožena vnitřními a vnějšími faktory. Tento proces se snaží vyřešit potíže, kterým čelí korporátní sektor a snaží se udělat firmu znovu životaschopnou. Hlavní princip restrukturalizace byl rozložit prodej a využít tento majetek a „přežít“ přes aktuální cyklus.\n\nExistují dva způsoby řešení insolvence. Formální a neformální řešení.\nFormálně (Insolvence)\nFirma se dostane do úpadku. Insolvenční řešení má dva druhy reorganizace nebo konkurz. Formální proces je nejistý, zdlouhavý a finančně náročný.\nPodnik je životaschopný, management má dispoziční oprávnění a připraví se reorganizační plán, o kterém věřitelé hlasují, jestli se plán odsouhlasí či nikoliv.\nPříklad reorganizačního plánu: Firma splatí svoje závazky v průběhu 3 let, danými způsoby a věřitelé dostanou 20 % svých pohledávek. Podnik přežívá a nezaniká. Insolvenční správce jen dozoruje.\nŘízená likvidace.\nKonec konkurzu je zánik firmy/zánik IČO. Insolvenční správce má veškeré dispoziční oprávnění a nakládá s majetkem. Věřitelský výbor, soud.\nZa předpoklady změny byznysu, změní se i dluhy. Dluhy lze měnit formálně i neformálně. Neformálně – mění se splatnost. Formálně – mění se odpis toho dluhu.\nNeformálním řešení se rozumí dohoda s bankou.\nBanka stanoví časové období, během kterého se musí splatit dluhy, domluvit postup jakým se podnik bude ubírat. Často také dochází ke změně ve vedení firmy. Dochází ke zlepšení provozu, hledají se noví investoři a započíná fáze obnovy funkce podniku.\n· Změna organizační struktur\n· Změna korporátní\n· Rozprodávání non-core aktiv (non-core aktiva neboli “nesouvisející” aktiva či aktiva z vedlejších činností: firma vyrábějící motory si koupí sjezdovku, kostel nebo golfové hřiště apod.)\n· Splácení pohledávek – lze prodat pohledávku rychle někomu jinému, poté ji „dlužník“ zaplatí už tomu dalšímu\n· Rozprodání zásob nebo jejich snížení -> vzniká pohledávka -> prodání pohledávek -> cash = cash conversion cycle – co nejrychleji, s minimem peněz co nejvíce\n· Obrátka, cash-pulling (spojení kapitálu sesterských či mateřských firem v jeden obnos, se kterým se dále nakládá)\n\nHrozící úpadek\nJe zde možnost, že firma v budoucnu nebude schopna splácet. V tuto chvíli by se mělo zahájit insolvenční řízení, aby se předešlo nežádoucím důsledkům.\n\nFirma/dlužník se nachází v úpadku, pokud má více věřitelů, dále závazky delší než 30 dnů po splatnosti a tyto závazky není schopen splácet. Dlužník není schopen splácet, pokud zastavil platby podstatné části svých peněžitých závazků, nebo je neplní po delší dobu než 3 měsíce. (Zákon č. 182/2006 Sb., o úpadku a způsobech jeho řešení)\n\nPasiva musí překračovat hodnotu aktiv\n\nPlatební neschopnost\nPodnik není schopný splácet svoje závazky. Nejčastěji má firma více třicetidenních závazku nebo jeden závazek na devadesát dní. Pokud má firma více než jeden nesplacený devadesátidenní závazek, znamená úpadek. Pokud se firma dostane do úpadku, měla by ihned podat insolvenční návrh na zahájení insolvenčního řízení. Návrh by měl obsahovat způsoby řešení úpadku.\nRestrukturalizace je vázána na počet úvěrů, které se nesplácí. Systémový problém nastává při 10 % a více. Neschopnost splácet je vázaná na ekonomický vývoj.\nK volbě způsobu a rozsahu restrukturalizace podnik přistupuje podle toho v jaké aktuální fázi se nachází.\nPodnik prosperuje a hledá cesty jak se dále rozvíjet. Restrukturalizace má v tomto případě za cíl rozkrýt třecí místa stávajícího procesu, teoretickou přípravu nového, a praktickou implementaci\nSpolečnost je ve stagnaci, nebo poklesu (prodejů, zisku, produkce...). Restrukturalizace má v této fázi za cíl pomocí analýz nalézt problémová a nerentabilní místa a optimalizovat celkový provoz tak, aby došlo k návratu k profitabilitě.\nSpolečnost je na hranici zániku. Zde se nabízí dva účely restrukturalizace. Prvním je maximalizace hodnoty společnosti před jejím zánikem, druhým potom snaha minimalizovat dobu a rozsah dotací vlastníků, nutných k udržení provozu společnosti. Tedy co nejdříve dostat společnost do profitabilního statusu.\nV současné době (2014) není vnímání českých podnikatelů příliš nakloněno využívání restrukturalizace k optimalizaci profitability. Česká podnikatelská veřejnost ji obecně vnímá spíše jako krizový nástroj. Na českém trhu již delší dobu fungují poradenské a konzultantské společnosti, které se touto problematikou zabývají a přes které je možné profesionálně vedenou restrukturalizaci řešit. Z nejvýznamnějších např. PwC ( prakticky největší hráč na poli restrukturalizace ), LCG 360° CONSULTING, KPMG, Ernst & Young.\n\n98 firem = 100 %\nVe 48% byl vlastník firmy v jejím vedení a v 52% byl podnik vlastněn fondem a nebo nadnárodní korporací. V 74% se restrukturalizace povedla a v 26% podnik zanikl. V případě zachráněných se z 50% volila insolvence a z 50% se to řešilo neformálně. Záchrana firmy se povedla z 35% díky insolvenci, z 29% díky rychlosti jednání a z 28% díky vstupu investora.\nSAZKA – konkurz, sazka aréna – akcie věřitelům;\nTatra – neformální řešení, nový vlastník, ozdravení firmy, nová spolupráce;\nPSJ – insolvence\nČeské podniky: 2-3 miliardy\nV ČR: úroveň nesplacených pohledávek momentálně 3-4 %, v době krize 8-9 %,\nSrbsko: 40 %, Chorvatsko: 30 %, Slovinsko: 25 %\n\n"}
{"id": "1453309", "url": "https://cs.wikipedia.org/wiki?curid=1453309", "title": "Houselník", "text": "Houselník\n\nHouselník (\"Citharexylum\") je rod rostlin z čeledi sporýšovité. Jsou to keře a stromy s jednoduchými, většinou vstřícnými listy a bílými nebo žlutými květy v klasovitých, často převislých květenstvích. Plodem je peckovice. Rod zahrnuje asi 130 druhů a je rozšířen v Americe od jihu USA po Argentinu.\n\nNěkteré druhy mají význam v medicíně nebo jsou v tropech a subtropech vysazovány jako okrasné dřeviny. Tvrdé dřevo \"Citharexylum spinosum\" je tradičně používáno k výrobě hudebních nástrojů.\n\nHouselníky jsou nearomatické stromy a keře s převážně čtyřhrannými větévkami. Některé druhy mají úžlabní trny, jiné jsou beztrnné. Listy jsou opadavé, jednoduché, téměř či zcela vstřícné nebo výjimečně střídavé či přeslenité, celokrajné nebo na okraji zubaté. Květy jsou drobné, přisedlé nebo krátce stopkaté, uspořádané ve vrcholových či úžlabních, vzpřímených nebo převislých klasovitých květenstvích. Kalich je zvonkovitý, na vrcholu uťatý nebo pětilaločnatý, za plodu vytrvalý. Koruna je bílá nebo žlutá, talířovitá, lehce dvoustranně souměrná, s laločnatým lemem a přímou korunní trubkou. Tyčinky jsou 4 nebo řidčeji 5, zpravidla přirostlé nad polovinou korunní trubky.\nSemeník je srostlý ze 2 plodolistů a zpravidla obsahuje 4 nedokonale oddělené komůrky se 4 vajíčky. Čnělka nese slabě dvojlaločnou nebo hlavatou bliznu. Plodem je peckovice s dužnatým mezokarpem, obsahující zpravidla 2 pecičky. Plody jsou podepřené vytrvalým číškovitým kalichem.\n\nRod houselník zahrnuje asi 130 druhů. Je přirozeně rozšířen v Americe od jihu USA po Argentinu a Uruguay a na Karibských ostrovech.\nV USA se vyskytují celkem 3 druhy. Druhy \"Citharexylum brachyanthum\" a \"Citharexylum berlandieri\" rostou v Texasu (a Mexiku), \"Citharexylum spinosum\" zasahuje na jižní Floridu.\nDruh \"Citharexylum punctatum\" roste ve vysokých polohách jihoamerických And jako součást polylepisového lesa.\n\nV nížinných tropických deštných lesích rostou houselníky zejména v sekundární vegetaci. Tyto druhy mívají stromovitý vzrůst, velké listy a převislá květenství. Naproti tomu druhy, které rostou ve vyšších horských polohách And, mají keřovitý až nízce stromovitý vzrůst, kožovité listy (často s ostrými zuby při vrcholu) a málo četná, nepřevislá květenství, někdy redukovaná na jediný květ.\n\nKvěty houselníků jsou opylovány motýly (zejm. lišaji) a jiným hmyzem, kolibříky nebo i netopýry.\nNěkteré druhy (např. \"Citharexylum myrianthum\") jsou funkčně dvoudomé, ačkoliv mají v květech plnohodnotně vyvinutá obě pohlaví.\n\nHouselníky jsou živnými rostlinami babočkovitého motýla \"Catonephele numilia\" a některých druhů můr z čeledí vzpřímenkovití a zavíječovití. V Asii se na nich živí i housenky lišajů \"Psilogramma jordana\" a \"Acherontia styx\".\n\nRod \"Citharexylum\" je v rámci čeledi \"Verbenaceae\" řazen do tribu \"Citharexyleae\". Nejblíže příbuzné rody jsou \"Baillonia\" a \"Rehdera\", řazené do stejného tribu a rozšířené rovněž v tropické Americe.\n\nDruh \"Citharexylum spinosum\" je v tropických a subtropických zemích pěstován jako okrasná dřevina. Daří se mu zejména v blízkosti mořských pobřeží. Je to opadavý strom, který se v podzimních měsících barví do oranžových odstínů a poté opadává. Poskytuje tak v tropech iluzi podzimu. Pěstují se i jiné druhy.\nDřevo \"Citharexylum spinosum\" je tradičně používáno k výrobě hudebních nástrojů, včetně houslí a kytar.\nJádrové dřevo je světle hnědé až červené, velmi tvrdé, pevné a těžké, s jemnou strukturou. Slouží také k výrobě dveří a oken. Je odolné vůči termitům a hnilobě. Vyrábí se z něj kvalitní dřevěné uhlí.\n\nNěkteré druhy mají význam v domorodé medicíně. Listy \"Citharexylum caudatum\" slouží jako antidotum při hadím uštknutí a k zastavení krvácení. \"Citharexylum flexuosum\" má antimalarické účinky,\n\"Citharexylum quadrangulare\" působí proti schistosomóze. Odvar z listů \"Citharexylum spinosum\" se používá proti střevním parazitům, odvar z kůry při nachlazení. Plody tohoto druhu jsou jedlé, lidé je však konzumují jen zřídka.\n\n"}
{"id": "1453313", "url": "https://cs.wikipedia.org/wiki?curid=1453313", "title": "John Cornyn", "text": "John Cornyn\n\nJohn Cornyn (* 2. února 1952 Houston, Texas) je americký politik za Republikánskou stranu, od voleb v roce 2002 senátor Senátu Spojených států amerických.\n\nZískal v roce 1977 titul J.D. (doktora práv) na St. Mary's University School of Law v San Antoniu a pak v roce 1995 titul LL.M. na University of Virginia. Od roku 1985 do roku 1991 pracoval jako okresní soudce a od ledna 1991 do 1997 jako soudce Nejvyššího soudu Texasu, kam byl zvolen za Republikánskou stranu. Následně v roce 1998 zvítězil ve volbách do funkce generálního prokurátora Texasu, když se ziskem 54 % hlasů porazil Jima Mattoxe.\n\nV roce 2002 poprvé uspěl ve volbách do Senátu Spojených států amerických, když se ziskem 55,3 % hlasů porazil Rona Kirka. V roce 2008 funkci obhájil se ziskem 54,8 % hlasů proti Ricku Noriegovi a v roce 2014 obhájil se ziskem 61,8 % hlasů proti Davidu Alameelovi.\n\nJe ženatý a s manželkou mají dvě dcery.\n"}
{"id": "1453316", "url": "https://cs.wikipedia.org/wiki?curid=1453316", "title": "Wouter Crabeth II", "text": "Wouter Crabeth II\n\nWouter Pietersz. Crabeth II. (1594 – 18. června 1644) byl malíř nizozemského zlatého věku malířství 17. století.\n\nWouter Crabeth se narodil v roce 1594 v nizozemském městě Gouda jako syn spisovatele a politika Pietera Woutersze. Crabetha. Byl pojmenován po svém dědečkovi, Wouter Crabethovi I., který byl slavným tvůrcem vitráží a také malířem. Crabeth se učil u Cornelise Ketela, (18. března 1548 – 8. srpna 1616), strýce Cornelise Ketela mladšího. Je možné, že studoval také u Abrahama Bloemaerta v Utrechtu. V roce 1613 Crabeth uskutečnil tzv. \"Grand Tour\", tedy Velkou cestu. Cesta do Florencie a Říma byla považována za nezbytnou pro dokončení klasického vzdělání vlámského umělce, jak psal Karel van Mander ve své publikaci \"Het schilder-boeck\" (\"Malířská kniha\") z roku 1604. V roce 1615 byl Crabeth v Paříži a v následujícím roce v Aix-en-Provence. Poté cestoval do znovu do Itálie, kde studoval místní mistrovská díla a pracoval v různých malířských školách a dílnách. V roce 1619 za pobytu v Římě, se stal členem skupiny Bentvueghels. Setkal se zde s dalšími malíři, jako jsou Cornelius van Poelenburgh, Bartholomeus Breenbergh, Wybrand de Geest a Leonard Bramer. Podle zvyku dostal přezdívku: jeho přezdívka v Bentvueghels byla \"De Almanack\" (\"Almanach\"). \n\nCrabeth je zobrazen na anonymní kresbě z roku 1620. Kresba je uložena v muzeu Boijmans Van Beuningen v Rotterdamu. Crabeth byl tehdy znám jako \"Wouter van der Gou\" (tj. Wouter z Goudy). V roce 1626 se vrátil do Goudy jako \"schutter\" (voják). V roce 1628 se oženil s dcerou starosty Adrianou Gerritsdr Vroesenovou. V tomto roce se jeho otec stal starostou a Crabeth byl jmenován kapitánem \"Schutterij\", což byla dobrovolná městská stráž či občanská milice ve středověkém a raném Nizozemsku. Úkolem schutterií bylo chránit město před útokem a jednat v případě vzpoury nebo požáru. V této funkci zůstal až do své smrti v roce 1644. V roce 1629 se zúčastnil obléhání 's-Hertogenbosche, známé také jako obléhání Bois-Le-Duc. Obléhání bylo součástí dlouho trvající anglo-španělské války. \n\nPředtím obdržel objednávku od vikáře Petruse Purmerenta na dva oltářní obrazy pro katolický kostel Saint-Jean-Baptiste a náboženskou komunitu zvanou \"Catharinagasthuis\". Tyto dva obrazy jsou v současné době v muzeu Het Catharina Gasthuis v Goudě a Rijksmuseum v Amsterdamu. Dvě díla – \"Nanebevzetí Panny Marie\" (\"Ten-Hemelopneming van Maria\") a \"Nevěřící Tomáš\" (\"Ongelovige Thomas\") – ukazují silný italský vliv a jsou stylisticky blízké stylu Caravaggio. V letech 1631 a 1641 Crabeth namaloval další dva oltářní obrazy pro kostel Saint-Jean-Baptiste, které jsou také v muzeu Het Catharina Gasthuis. Crabeth nemaloval jen oltářní obrazy, zobrazoval často pastýře a hráče karet. I tato díla jsou stylově blízké dílu Caravaggia. Tyto výjevy byly většinou namalovány po jeho návratu do Goudy. Z jeho prací se zachovalo jen málo. Wouter Crabeth byl následován jeho studenty Janem Ariensem Duifem, Dirk de Vrije, Janem Govertszem Verbijlem, Janem Verzijlem a Aertem Van Waesem. Crabeth byl nejvýznamnějším umělcem ve města Gouda.\n\n\n"}
{"id": "1453323", "url": "https://cs.wikipedia.org/wiki?curid=1453323", "title": "Cvek", "text": "Cvek\n\nPříjmení Cvek má více nositelů:\n\n"}
{"id": "1453325", "url": "https://cs.wikipedia.org/wiki?curid=1453325", "title": "Lužní potok (přítok Rokytnice)", "text": "Lužní potok (přítok Rokytnice)\n\nLužní potok je menší tok ve Smrčinách v okrese Cheb v Karlovarském kraji, levostranný přítok Rokytnice. Po celou délku toku protéká potok přírodním parkem Smrčiny.\n\nDélka toku měří 8,5 km. Plocha povodí činí 14,80 km².\n\nPotok pramení v nadmořské výšce 665 metrů pod severními svahy Štítarského vrchu (716 m), západně od zaniklé obce Štítary. Severním směrem protéká neobydlenou lesnatou krajinou, přibírá zleva i zprava několik drobných nepojmenovaných potoků. U vesnice Pastviny, místní části města Hranice, přitéká na okraj území stejnojmenné národní přírodní památky. Po dalších asi 650 m doteče k Česko-německé státní hranici. Dále již pokračuje tok po hranici přírodní památky a v délce 5,19 km tvoří státní hranici. Přibližně 1,5 km západně od Trojmezí se vlévá do Rokytnice jako její levostranný přítok.\n"}
{"id": "1453327", "url": "https://cs.wikipedia.org/wiki?curid=1453327", "title": "Tresoria", "text": "Tresoria\n\nTresoria byla česká firma vyrábějící trezory. Založena byla v roce 1879 v Praze, zanikla znárodněním v roce 1948. Výrobní areál firmy v Jinonicích a její budovy Na Hutmance 347/2 jsou dodnes zachovány těsně u železničního přejezdu v sousedství bývalého areálu Waltrovky a jsou ukázkou kultivované průmyslové architektury počátku 20. století. V 30. letech 20. století Tresoria změnila sídlo (Václavské nám. 3 Praha - Nové Město), reprezentační prodejna byla v Havelské ulici 29 (Praha - Staré Město), ale výrobní provozy zůstaly v Jinonicích.\nSpolečnost byla založena roku 1879, jako vůbec první továrna ohnivzdorných pokladen v Čechách a nesla název svého zakladatele A. Kauble s.r.o., Smíchov. Po úmrtí majitele v roce 1882, byla společnost převzata a přejmenována na Tresoria s.r.o., Jinonice u Prahy. Později změnila vlastnictví na akciovou společnost. Po 1. světové válce došlo ke všeobecnému rozmachu tak, že se Tresoria rozhodla společnost zakcionovat, a začala se stavbou továrny v Jinonicích (Jinonice jsou připojeny k Praze v roce 1922 jako Praha XVII., Jinonice). O její výstavbu se zasloužil Vítězslav Kumpera. Byla vybavena na tu dobu nejmodernějšími stroji a zařízením, což jí dopomohlo k vedoucímu postavení v oboru.\n\nReprezentační prodejna Tresorie byla na Starém Městě v Havelské 496/29. Průčelí domu i dnes doplňuje praporová žerď s iniciálou K umístěnou v ozubeném kole. Označuje majitele domu ing. Antonína a JUDr. Vítězslava Kumperovi. Forma žerdě charakterizuje zaměření rodiny, která je významně spjata s leteckou a automobilovou továrnou Walter. Dům má původní výklad s chromovanými rámy a logem firmy Tresoria. Tresorii vlastnil Vítězslav Kumpera st. (1876 - 1952), který se stal majitelem počátkem 20. století. Mimo aktivit v Tresorii byl významným akcionářem (1919), předsedou správní rady (1926) a později prezidentem společnosti J. Walter a spol.(1928), významným akcionářem elektrotechnické firmy Pála a spol., továrna elektrických článků a baterií PALABA ve Slaném (později Bateria Slaný), členem představenstva banky Union a také byl činný v Autodopravní akciové společnosti Praha. Byl předsedou Ligy československých motoristů, vedoucím činovníkem Aero-Clubu, Česko-švédské společnosti, hlavního stanu Červeného kříže a byl vyznamenán švédským králem. Majetek rodiny Kumperovy (Kumpera) byl konfiskován dle Dekretu presidenta republiky ze dne 25. října 1945 o konfiskaci nepřátelského majetku a Fondech národní obnovy č.108/1945 Sb.\n\nPancéřové schránky, ocelopancéřované pokladny, ohnivzdorné skříně, ocelový kancelářský nábytek, regály, trezory do zdi, nedobytné kazety, ale především stavba bankovních trezorů. To byla doména výjimečné společnosti Tresoria. Nezapomínala ani na drobnější střádaly, pro ně vyráběla tzv. střádanky (Čs. patent č. 21319). Střádanka byla malou vkusně provedenou domácí pokladničkou, kterou peněžní ústav věnoval každému, kdo složil určitou částku (počátkem 20. století to byly 3 koruny). Klíče vlastnil peněžní ústav (banka, spořitelna, záložna), aby střadatel doma pokladnu neotvíral.\nNejvětší doménou firmy Tresoria byla stavba klasických ocelopancéřovaných trezorů a pokladen, ale nejvíce se společnost zabývala stavbou bankovních trezorů. Vedoucí místo ve stavbě trezorů pro banky zajistila firmě Tresoria patentovaná žaluziová armatura trezorových stěn z betonu (Čs. patent č. 15182). Tuto armaturu vynalezl ing. J. Bertl, profesor vysokého učení technického v Praze. Tresoria testovala své výrobky nejen ve svých laboratořích ale nechávala provádět testy ve výzkumném ústavu technickém při vysokém učení v Praze a Brně. Díky tomu se stala jednou ze dvou českých firem, které byly schopny se svým systémem uspět při stavbách bankovních trezorů. Vysokou bezpečnost a výjimečnost systémů a výrobků Tresorie dokládá nespočet bank a peněžních ústavů v celém Československu. V roce 1926 dodala například armaturu pro státovkový trezor nově vzniklé Národní banky Československé (ČNB) v Praze . V druhé polovině 20. let vyhrála Tresorianěkolik výběroýché řízení do dodávku a výstavbu \"žaluziových\" trezorů s pancéřovanými stěnami z betonu, např. Poštovní úřad šekový v Praze na Václavském náměstí (hmotnost trezoru 1 500 tun, největší trezor té doby), Živnostenská banka v Praze, Městská spořitelna Pražská, Městská spořitelna na Královských Vinohradech, Městská spořitelna v Brně-Králově Poli, v Kralupech nad Vltavou a spořitelna velnv Lounech.\n\nTresoria byla \"patentově\" čilá. V dokumentech Úřadu průmyslového vlastnictví jsou i patenty na Zařízení k uložení a vyrovnávání zrcadel, na Samočinnou klapku a na Způsob odstraňování prachu z horkých plynů. \n\nV letech 1936-1938 dodala Tresoria pro budované československé opevnění Ministerstvu národní obrany (Ředitelství opevňovacích prací) např. speciální heslové zámky. Jimi byly chráněny kabelové objekty pevností proti neoprávněnému vniknutí. Byly jištěny ve vstupu ocelolitinovým kabelovým poklopem, na kterém byl ozub, který samotný měl bránit vyražení poklopu, a heslovým zámkem firmy Tresoria (uchyceným na 4 šroubech), který měl přes milion kombinací. Při výstavbě pěchotních srubů K-S 14 \"U Cihelny\" v kladské kotlině (Králická pevnostní oblast) byla rovněž dodavatelsky účastna Tresoria. Vyrobila a montovala filtroventilaci v pěchotních srubech 3. a zároveň 1. podúseku. Zadávací částka pro oba podúseky ze dne 4. května 1937 zněla na 498 879,30 Kč. Vlastní montáž byla zahájena 30. června 1937. Vojenský pevnostní objekt pěchotní srub K-S 5 \"U potoka\" v Králické pevnostní oblasti byl postaven v roce 1936 v rámci výstavby linie pohraničních pevností. Stejně jako okolní objekty K-S 2 až K-S 9 byl v rámci samostatného stavebního podúseku III/1 Červený potok budován pracovníky civilní firmy Ing. Karel Skorkovský z Prahy za spolupráce dalších civilních firem. I zde vnitřní zařízení - filtroventilaci instalovala firma Tresoria. Vysoké tempo výstavby dokazuje i příklad filtroventilačních prací, které byly svěřeny firmě Tresoria 4.5.1937 a která je měla v celém úseku provést do 80 dní. Tresoria se účastnila i na výstavbě dělostřelecké tvrze Bouda, kam v létě 1938 dodala veškeré dveře.\n\nV roce 1948 dle Zákona č. 114/1948 Sb. a dle Vyhlášky ministra průmyslu ze dne 27. června 1948 o znárodnění podniků byla \"Tresoria\", továrna pokladen, akciová společnost, se sídlem v Praze II, Václavské nám. 3 znárodněna. Krátce potom objekt v Jinonicích vlastnila společnost Kovona Lysá nad Labem (1948-1950), která zde měla závod 06 Jinonice. Do podniku Kovona (původně Vichr a spol., a.s., továrna na kovové zboží a nábytek Praha, závod Lysá nad Labem), bylo znárodněním začleněno několik významných závodů v oboru kovového nábytku a příbuzné výroby, mezi nimi i Tresoria. Kovona po roce 1950 převedla výrobu z pobočného závodu Jinonice do závodu v Lysé n.L. Tento závod zrušïla a objekt se dostal od roku 1951 do vlastnictví n.p. Motorlet, který zde měl provoz prototypové výroby. Od areálu vlastní továrny byl areál bývalé Tresorie vzdálen jen asi 200 m, přes železniční přejezd tratě č. 122. Kupodivu se v Motorletu zaužíval termín \"jdu do Kovony\", nikoli \"jdu do Trezorky\". V roce 1998 odprodal Motorlet (tehdy již WALTER, a.s.) tovární objekt Na Hutmance 2 společnosti HVM Plasma, která zde sídlí dosud. Základní budova je opravena, byly přistavěny další budovy a celý areál slouží nadále strojírenské výrobě (technologie povlakování metodami PVD a PACVD).\n\nPo společnosti Tresoria a.s. se jmenuje nedaleká ulice U Trezorky, která byla takto pojmenována resp. vznikla až v 21. století při výstavbě rezidence Waltrovka.\n\n\n"}
{"id": "1453329", "url": "https://cs.wikipedia.org/wiki?curid=1453329", "title": "Ilse DeLange", "text": "Ilse DeLange\n\nIlse Annoeska de Lange, vystupující jako Ilse DeLange (* 13. května 1977 Almelo), je nizozemská country zpěvačka a písničkářka. \n\nSe svojí kapelou The Common Linnets obsadila druhé místo na Eurovision Song Contest 2014 v Kodani. Známá je také coby porotkyně televizní soutěže The Voice of Holland.\n\nIlse DeLange se narodila v Almelu. Od dětství vystupovala v mnoha hudebních soutěžích. Prvotní zkušenosti s vystupováním na playback (mimo jiné imitace kabaretního umělce Toona Hermanse) zanedlouho vystřídaly talentové programy po celém Nizozemsku, díky nimž se Ilse dostala i k vystupování v televizi. Seznámila se s kytaristou Joopem van Lieflandem, s nímž začala spolupracovat a který ji seznámil se světem country hudby.\nV roce 1994 se dostala do širšího povědomí díky vystoupení na několika country festivalech. Povšimli si jí zástupci vydavatelství Warner Music, teprve o několik let později se jí však podařilo zajistit si nahrávací smlouvu. Posléze začala také vystupovat s kapelou Cash on Delivery, spolupracovala rovněž s krátce existující skupinou Wij na singlu „De oorlog meegemaakt“.\n\nV jednadvaceti letech Ilse odjela do amerického Nashvillu, celosvětového střediska country hudby, aby se známým producentem Barrym Beckettem nahrála debutové album \"World of Hurt\". Během prvního půl roku po vydání se v Nizozemsku prodalo přes sto tisíc kusů, a počin získal pět platinových desek. První singl „I’m Not So Tough“ zpěvačka představila v populárním pořadu Paula de Leeuwa. Píseň se také v červnu 1998 stala její první nahrávkou v nizozemské hitparádě.\nNa prestižních Edison Music Awards 1999 získala své první ocenění za zpěvačku roku. Tou se v rámci tohoto předávání cen stala v průběhu své kariéry ještě čtyřikrát, v roce 2001 byla navíc vyhlášena i nejlepším nizozemským interpretem. \n\nNa úspěšný debut Ilse navázala koncertním albem \"Dear John\" nahraným během festivalu Marlboro Flashbacks, v rámci něhož vystupovala s písněmi Johna Hiatta. Následně se vrátila do Nashvillu, aby pracovala na druhé studiové nahrávce. V říjnu 2000 vyšel singl „Livin‘ on Love“ coby předzvěst stejnojmenného nového alba, které se dostalo do prodeje o měsíc později a na němž se DeLange více přiblížila k pop-rocku. Navzdory platinovému ocenění album nezopakovalo úspěch svého předchůdce.\nNásledujícím cílem managementu zpěvačky byla kariéra ve Spojených státech. Přestože zde mělo dojít k vydání obou studiových desek, ani jedna se nesetkala s pozitivním přijetím u vydavatelů, a zpěvačka se rozhodla soustředit se na domácí kariéru. V roce 2001 uspořádala turné po Nizozemsku, to však musela na několik týdnů přerušit kvůli potížím s hlasivkami. Tentýž rok vystoupila na festivalu Parkpop.\n\nTřetí studiové album \"Clean Up\" z roku 2003, vyznačující se autobiografickými texty (DeLange se autorsky podílela na všech písních), se pět týdnů udrželo prvním místě nizozemského žebříčku. Navzdory tomu byl vydán jediný singl „No Reason to Be Shy“. Část výtěžku z prodeje desky zpěvačka věnovala organizaci War Child, a rovněž vystoupila na souvisejícím charitativním koncertě Friends for War Child. Závěrem roku vydala výběrové album největších hitů \"Here I Am/1998-2003\", za které byla oceněna zlatou deskou.\nVšeobecný pokles prodeje alb v novém tisíciletí vedl vydavatelství Warner k vypovězení smlouvy všem nizozemským umělcům v roce 2004 a zaměření se na interprety ze Spojených států. Tato strategie se dotkla i DeLange, která se tak ocitla bez zastoupení. S italským zpěvákem Zuccherem Fornaciarim nazpívala singl „Blue“, následně uspořádala nové turné po Nizozemsku.\n\nDalší počin \"The Great Escape\" vyšel v červnu 2006 již u Universal Music. Se zpěvačkou na něm spolupracoval americký producent a klávesista Patrick Leonard. Album okamžitě po vydání obsadilo první příčku nizozemské hitparády, kterou si udrželo sedm týdnů. Již po dvou měsících bylo navíc oceněno platinovou deskou, a následně se zařadilo mezi nejprodávanější domácí alba v roce 2006. V Rotterdamu zpěvačka vystoupila s DJ Arminem van Buurenem, který zremixoval pilotní singl desky.\nV dubnu 2007 DeLange představila svůj repertoár ve vyprodané amsterdamské Heineken Music Hall. Nahrávka z koncertu vyšla coby nové živé album \"Live\".\nPrvní část následujícího roku Ilse strávila přípravou desky \"Incredible\" ve švédském Göteborgu. Objevil se na ní jednak nový singl „So Incredible“, který jako vůbec první z repertoáru zpěvačky obsadil první místo nizozemské singlové hitparády, a jednak titulní píseň k filmu Bruidsvlucht nazvaná „Miracle“.\nŠesté studiové a desáté celkové album \"Next to Me\" vzniklo opět v Nashvillu. Obsahovalo pouze osm písní a na prvním místě hitparády strávilo dva týdny. Se skladatelem Matthewem Wilderem začala DeLange následně pracovala na počinu, který se měl méně podobat její předchozí tvorbě, zato však s větším potenciálem získat jí pozornost amerických posluchačů. Koncem roku 2011 vyšel první singl „DoLuv2LuvU“. Přípravy alba byly ovšem přerušeny po náhlém úmrtí zpěvaččina otce. Nakonec se DeLange rozhodla připravený materiál zcela smést ze stolu a nahrát album bližší jejímu zavedenému stylu. Výsledkem tohoto rozhodnutí byla v září 2012 deska \"Eye of the Hurricane\".\nV druhé polovině roku 2013 Ilse zasedla v porotě čtvrté řady pěvecké soutěže The Voice of Holland vedle zpěváků Marca Borsata a Trijntje Oosterhuis a rappera Aliho B. O rok později se do soutěže ve stejné roli vrátila. Od roku 2016 se rovněž objevuje mezi mentory v dětské odnoži soutěže The Voice Kids.\n\nV listopadu 2013 byla Ilse spolu se zpěvákem Waylonem zvolena veřejnoprávní televizí AVROTROS coby zástupce Nizozemska na Eurovizi 2014 v Kodani. Pod společným názvem The Common Linnets vystoupili se soutěžní písní „Calm After the Storm“, na níž se Ilse autorsky podílela. K účasti ji podnítil úspěch zpěvačky Anouk v předešlém ročníku. Ten měl mimo jiné zásadní vliv na změnu vnímání soutěže nejen nizozemskou veřejností, ale také veřejnoprávním vysílatelem, který se rozhodl do soutěže pravidelně nominovat zavedené a populární umělce a také jim nechat volnou ruku při výběru soutěžní skladby.\n\nNavzdory skromným počátečním odhadům začalo Nizozemsko v posledních týdnech před soutěží stoupat v žebříčcích sázkových kanceláří. Po úspěšném postupu ze semifinálového kola Ilse s Waylonem vystoupili 10. května 2014 ve finále před bezmála dvěma sty miliony televizních diváků. Ve společném hlasování diváků a porot Nizozemsko obsadilo druhé místo za rakouskou zástupkyní Conchitou Wurst. Píseň „Calm After the Storm“ se s 238 body (včetně nejvyšších dvanáctibodových ohodnocení z Estonska, Islandu, Lotyšska, Litvy, Maďarska, Německa, Norska a Polska) stala nejvýše umístěným soutěžním počinem z Nizozemska od roku 1975. Finále u televizních obrazovek v přímém přenosu sledovalo pět milionů Nizozemců.\nVyjma prvního místa v hitparádách Nizozemska, Vlámska a Islandu si singl dobře vedl také v dalších evropských žebříčcích včetně nejlepší desítky v Německu, Švýcarsku, Rakousku, Dánsku, Španělsku a Spojeném království. Den před finálovým kolem bylo rovněž vydáno album „The Common Linnets“, které DeLange produkovala. Autorsky se na něm kromě ní a Waylona podíleli také JB Meijers, Rob Crosby, Matthew Crosby, a Jake Etheridge, kteří se stali pevnou součástí kapely. \nIlse DeLange s The Common Linnets nadále vystupovala a vydala druhé album \"II\". Waylon se s kapelou po soutěži rozešel, sám se na Eurovizi vrátil o čtyři roky později. \n\nBěhem roku 2017 uváděla Ilse na televizi AVROTROS vlastní pořad Ilse's veranda, do něhož si zvala další známé countryové umělce. Následně se potřetí vrátila do role televizní porotkyně, tentokrát v seniorské verzi The Voice pro účastníky starší šedesáti let. Po šesti letech vydala sólové studiové album nazvané jednoduše \"Ilse DeLange\", a rovněž ztvárnila částečně autobiografickou roli mentorky v hudební soutěži Ilse de Witt v americkém seriálu Nashville.\n\nIlse DeLange žije v Gooi nedaleko Hilversumu s bubeníkem Bartem Vergoossenen, který rovněž působí v její kapele. \n\n\n"}
{"id": "1453340", "url": "https://cs.wikipedia.org/wiki?curid=1453340", "title": "Jean-Frederic Phelippeauxe de Maurepas", "text": "Jean-Frederic Phelippeauxe de Maurepas\n\nJean-Frédéric Phélypeaux hrabě z Maurepas (9. července 1701 – 21. listopadu 1781) byl francouzský státník a hrabě z Maurepas.\n\nNarodil se ve Versailles do rodiny správní šlechty. Jeho otcem byl Jérôme Phélypeaux, státní tajemník pro námořnictví a královskou domácnost. Pod vedením svého otce a děděčka byl Jean-Frédéric od dětství vycvičován k tomu, aby se stal státním sekretářem krále Francie. Jean-Frédéric měl právo na pozici státního sekretáře, jelikož jeho otec Jérôme koupil tento úřad s právem dědictví. Roku 1718 ve věku 17 let se stal ministrem královské domácnosti a hrabětem z Maurepas pod opatrovnictvím svého bratrance La Vrillière. Krátce po tom, co se oženil s dcerou svého bratrance. O pět let později 16. srpna začal plnit své povinnosti ministra námořnictva Ludvíka XV., mezi které patřilo spravování námořnictva, kolonií a námořního obchodu. V roce 1738 byl povýšen do státního zastupitelství a s několika dalšími ministry pomáhal králi při schvalování důležitých rozhodnutí. Po smrti svého opatrovníka pokračoval Jean ve své administrativní kariéře a byl ministrem námořnictva do 23. dubna 1749, kdy byl odvolán.\n\nZkušený ve vojenství a námořní strategii rozhodl se hrabě Maurepas obnovit ztracenou prestiž Francie coby námořní velmoci. Jedním ze způsobů, jak chtěl napravit francouzskou reputaci, bylo zaměřit se na obranu rozlehlých francouzských kolinií v Novém Světě, zejména v letech 1730 až 1740. Jeho obranné plány byly podpořeny informacemi o britských námořních manévrech, seznamech lodí připlouvajících do Severní Ameriky a detailních plánech lodních konstrukcí. Jean-Frédéric získal tyto informace tím, že spravoval zpravodajskou službu, která byla považována za jednu z nejúčinnějších v Evropě. To bylo možné jen díky výraznému zvýšení prostředků, které se mu podařilo získat pro francouzské námořnictvo. Během své kariéry zastával funkci komorníka královské domácnosti, ministra námořnictva a ředitele tajných služeb. \n\nV roce 1749 byl hrabě Maurepas odstraněn z úřadu převratem vedeným vévodou z Richelieu, který tak ukončil období jeho obrovských úspěchů. Byl vyhoštěn z Paříže za epigram proti Madame de Pompadour a odešel do Bourges a následně do Pontchartrain. Roku 1774 byl Ludvíkem XVI. jmenován státním ministrem a hlavním poradcem krále. Obě funkce zastával až do roku 1781.\n\nČtyři svazky jeho pamětí (Memoires de Maurepas), údajně shromážděné jeho tajemníkem, obsahují informace o severoamerických koloniích, pádu Louisbourgu, obchodu v Karibiku, cenzuře knih a tehdejší administrativě. Zaznamenal také mnoho informací o námořních záležitostech, včetně plavebních instrukcí a vedení války na moři. Sbírka pamětí je nyní v držení Cornellovy university.\n\nBylo podle něj pojmenováno jezero Maurepas v Louisianě v USA.\n"}
{"id": "1453342", "url": "https://cs.wikipedia.org/wiki?curid=1453342", "title": "Obock", "text": "Obock\n\nObock ( أوبوك, \"Hayyú\") je přístavní město v Džibutsku se obyvateli, z nichž většinu tvoří Afarové. Leží na pobřeží Tadžúrského zálivu v severovýchodní části země a je hlavním městem stejnojmenného regionu. Město má horké a suché podnebí a je obklopeno pouští, nedaleko leží pohoří Mabla a souostroví Sawabi (\"Sedm bratrů\"). Nacházejí se zde termální prameny, hlavním zdrojem obživy domorodců je rybolov. Turistickou atrakcí je muzeum v domě, kde bydlel při svém africkém pobytu Arthur Rimbaud.\n\nMěsto bylo součástí Adalského sultanátu, v roce 1862 je zakoupili Francouzi. Význam zdejšího přístavu vzrostl po dokončení Suezského průplavu a v roce 1884 byl Obock vyhlášen francouzskou kolonií, která vydávala také vlastní poštovní známky, jež patří ke sběratelským raritám. V roce 1896 byl začleněn do Francouzského Somálska a od roku 1977 patří nezávislému Džibutsku. Džibutská vláda zde poskytla Číňanům pozemky na vybudování první čínské vojenské základny na africkém kontinentu. Ve městě se také nachází tábor pro válečné utečence z Jemenu.\n"}
{"id": "1453343", "url": "https://cs.wikipedia.org/wiki?curid=1453343", "title": "Denisa Saková", "text": "Denisa Saková\n\nDenisa Saková (* 17. dubna 1976, Nitra) je slovenská politička, v současnosti ministryně vnitra ve vládě Petera Pellegriniho.\n\nV roce 1994 absolvovala Gymnázium Eugena Gudernu v Nitře. V letech 1994 až 1999 vystudovala obor finanční správa, peněžnictví na Národohospodářské fakultě Ekonomické univerzity v Bratislavě. V letech 1999 až 2006 vystudovala na stejné fakultě doktorandský obor pojišťovnictví\n\nBěhem studia začala roku 1998 pracovat ve společnosti DELTA E.S., a.s. jako konzultantka. V letech 2001 až 2003 pracovala pro Cap Gemini Ernst & Young v Bratislavě a Berlíně. V letech 2003 až 2007 pracovala pro E.ON IT Slovakia, s.r.o. jako ředitelka divize aplikací. Firma DELTA E.S. je podle portálu Aktuality.sk „\"pod názvem Ness známá jako jeden z nejproblémovějších dodavatelů ve státním IT, podílela se například na zpožděných projektech jako eHealth, nebo na elektronických službách katastru\"“.\n\nV letech 2007 až 2010 pracovala na ministerstvu vnitra jako generální ředitelka sekce informatiky, telekomunikací a bezpečnosti. V letech 2011 až 2012 opět pracovala pro E.ON IT Slovakia. V roce 2012 se vrátila na ministerstvo jako vedoucí služebního úřadu. Během prvního působení na ministerstvu bylo jejím hlavním úkolem připravit Slovensko na schengenský informační systém. Vznikla podezření, že provize za zakázky byly vypláceny ministru vnitra Robertu Kaliňákovi a Jánovi Počiatkovi. Během druhého působení se věnovala reformě veřejné správy ESO.\nV parlamentních volbách roku 2016 byla zvolená poslankyní NR SR. Získala 2 668 preferenčních hlasů a z 29. místa kandidátky byla zvolená na 29. místě. Ve volbách nebyla členkou strany SMER-SD. Po volbách se nestala poslankyní, ale byla jmenována státní tajemnicí ministerstva vnitra. Celkově na ministerstvu působila 10 let a „\"v podstatě kopírovala Kaliňákovo působení a tedy všechny tři Ficovy vlády.\"“ Vláda ji z postu odvolala k 25. dubnu 2018, před jmenováním Sakové do funkce ministryně byl řízením resortu dočasně pověřen premiér Peter Pellegrini.\n\nPrezident SR Andrej Kiska Sakovou jmenoval 26. dubna 2018. Stalo se tak navzdory Kiskovým výhradám; podle Ústavy prezident musí ministry na návrh předsedy vlády jmenovat. Jmenování Sakové kritizovala i opozice a organizátoři protivládních demonstrací. Je označována za Kaliňákovu „\"pravou ruku\"“. Podle deníku SME je Saková „\"V zákulisí... považovaná za pravou ruku Roberta Kaliňáka\"“.\n\n"}
{"id": "1453344", "url": "https://cs.wikipedia.org/wiki?curid=1453344", "title": "LaVerne Sophia Andrews", "text": "LaVerne Sophia Andrews\n\nLaVerne Sophia Andrews (6. července 1911, Minneapolis, Minnesota – 8. května 1967, Brentwood, Kalifornie) byla nejstarší z populárního vokálního tria The Andrews Sisters.\n\nLaVerne Sophia Andrews se narodila 6. července 1911 v Minneapolis jako nejstarší dcera řeckého imigranta Petera Andrease a Američanky norského původu Olgy Bergliot Pedersdatter Sollie.\nByla rusovláskou s velkým smyslem pro humor a dokonalým citem pro módu.\nJako mladá žena doprovázela na piáno němé filmy.\n\nV roce 1948 se LaVerne provdala za Lou Rogerse, který byl trumpetistou v orchestru Vica Schoena. Byli spolu až do LaVerniny smrti v roce 1967. Jejich manželství bylo bezdětné.\n\nLaVerne zemřela 8. května 1967 v Brentwoodu, Kalifornie, na rakovinu ve věku 55 let. Je pohřbena v Forest Lawn Memorial Park (Glendale).\n\n"}
{"id": "1453345", "url": "https://cs.wikipedia.org/wiki?curid=1453345", "title": "Lomakin", "text": "Lomakin\n\nPříjmení Lomakin (, v ženské podobě ) nosí více osob:\n\n"}
{"id": "1453348", "url": "https://cs.wikipedia.org/wiki?curid=1453348", "title": "Sociologie těla", "text": "Sociologie těla\n\nSociologie těla je obor, jehož předmětem je vzájemná závislost mezi tělem a sociálním životem - dívá se na tělo z pohledu sociologického, tedy ve vztahu ke společnosti, potažmo člověku. Zaobírá se tím, jak naše tělo podléhá různým sociálním vlivům a vykládá ho nejen jako pouhý fyzický předmět, ale také jednotku reagující na množství faktorů, jež vychází ze zvyků a norem společnosti. Jedná se o poměrně mladou disciplínu. Mezi základní předměty zájmu této disciplíny patří např. vnímání vlastního těla, stárnutí, dopad techniky na tělo, a další.\n\nLidské tělo se dá vnímat různými způsoby kvůli rozdílným příčinám. Mezi základní příčiny patří psychické, sociální a biologické faktory.\n\n\nČlověk může mít na své tělo pozitivní, ale i negativní názor. Negativní vztah k tělu může v krajní situaci vést k poruchám příjmu potravy. V případě nemocí způsobených sociologickými vlivy rozlišujeme mentální anorexii a mentální bulimii. Jedná se o onemocnění, která mohou mít za následek i smrt. Poruchy příjmu potravy postihují nejvíce ženy, konkrétně dívky ve věku 13-16 let. V tomto věku prochází lidské tělo prudkými změnami a s nimi i nejistota a tlak okolí na lidské tělo. Mezi příznaky poruch příjmu potravy patří odmítání jídla, narušené vnímání vlastního těla, strach z nadváhy, popírání závažnosti onemocnění, náladovost, amenorea. V Evropě trpí těmito poruchami 1 z 200 dívek, z nichž 10-15% na následky zemře.\n\nIdeál krásy lidského těla se v průběhu historie několikrát výrazně změnil. V současnosti je udáván módními značkami a reklamou, která nás bezprostředně obklopuje, a má tak větší vliv na jedince. Vzhledem k různorodé stavbě lidského těla je pro někoho nereálné dosáhnout stejného vzezření, které je určováno aktuálními trendy, což může vést k nespokojenosti a v extrémních případech k poruchám příjmu potravy - ty se v poslední době stávají čím dál častějšími. Lidé se v minulosti rozhodovali nepřijímat potravu pouze v extrémních případech (například náboženské přesvědčení). Naopak bylo považováno za nevhodné, aby člověk byl hubený, jelikož to bylo považováno za úkaz nedostatku peněz. Lidé tedy jedli hodně, aby vypadali lépe v očích případných nápadníků.\n\nStárnutí je nevyhnutelný proces, jež ale není jen otázkou zdravotnickou, ale má i společenský význam. Dříve bylo stáří považováno za zdroj moudrosti a lidé se obraceli s nejasnostmi právě ke svým nejstarším. V moderní společnosti už se vědomostem starších nepřikládá taková hodnota. Mají tedy méně významné postavení, než tomu bylo dříve. Další zásadní změnou je, že díky pokročilé medicíně stáří už nemusí nutně znamenat nevyhnutelný proces tělesného úpadku. Lidé se v průměru dožívají mnohem vyššího věku a mnoho nepříznivých aspektů lze odvrátit nebo alespoň zpomalit.\n\nPůsobení vědy a techniky ve vztahu sociologie a těla nelze opomenout. Přinášejí mnoho možností, ale současně i sporů. Přirozené jevy se staly společenskými, tzn. rozhodujeme o nich sami. Konkrétními případy jsou reprodukce s pomocí antikoncepce, těhotenství s pomocí genetické inženýrství, nebo potraty. Po staletí bylo pro ženu běžné otěhotnět během života až dvacetkrát. Tenkrát neměli po ruce žádné antikoncepční techniky. V nynější době si můžeme prakticky vybírat kdy a zda vůbec budeme mít děti. S početím souvisí následující těhotenství. Genetické inženýrství dokáže ovlivnit budoucí vývoj plodu. Dostáváme se zde na tenký led velice kontroverzního tématu. Zjistí-li se u plodu vada, budoucí rodiče mají možnosti volby zda potomka přivést na svět či ne. Touha po dokonalosti ale může dosáhnout obludných rozměrů. Touto tematikou se zabývá eugenika.\nTechnický pokrok je vidět také u porodů. Původní porodní báby jsou dnes nahrazeny odborníky (gynekology) a v průmyslové společnosti většina žen rodí v porodnici u specializovaného lékařského týmu. Nejspornější inovací, kterou moderní techniky umožňují je beze sporu potrat. Jedni ho vidí jako ekvivalenci vraždy, druzí jako prevenci před katastrofou.\n\nVe středověku bylo k tělu přistupováno dvojakým způsobem: Na jednu stranu byl význam těla ponižován a tělo bylo „trýzněno a ničeno askezí“, na druhou stranu se také objevují snahy o udržování těla v dobré formě a jeho léčení.\nNa středověké tělo bylo pohlíženo očima Hippokrata, Galéna, Aristotela a Avicenny - převažoval názor, že srdce je nejdůležitější částí těla, která vše uvádí do pohybu. Tělo bylo ve středověku děleno na tři části - na hlavu jakožto úložiště intelektu a rozumu, na trup se srdcem a na část od pohlaví až ke chodidlům.\nS nástupem renesanční medicíny se objevují názory, že myšlenky člověka a jeho pocity mohou člověka oslabit natolik, že by mohl kvůli tomuto podlehnout nemoci.\nNa přelomu 18. a 19. století dochází k výraznému nárůstu vydaných publikací určených k šíření informací o hygieně a zdraví člověka i lidského těla; v rámci těchto publikací vznikala hlavně pojednání určená prostému lidu (tzv. „dietetické příručky“ či „katechismy zdraví“; ty se také snažily o větší sociální a intelektuální vzdělání prostého lidu). K tomuto dochází, jelikož zdraví člověka bylo tehdy považováno za základní podmínku k individuálnímu štěstí, ale také ovlivňovalo jeho produktivitu, vztah k práci a k státnímu aparátu. Příručky se zabývají nejen poučením o nejčastějších chorobách tehdejší doby, ale také zmiňují témata jako například doporučená životospráva ženy před a po porodu, péče o novorozence a dítě či opatření k první pomoci a resuscitaci. Řeší se také otázka pohybového režimu a odpočinku, pro tehdejší autory pohyb představuje nezbytnou součást každodenní činnosti, není však žádoucí organismus fyzicky přepínat.\nJiž v této době se objevila idea propojenosti disciplíny těla a disciplíny mravní - hygiena, tělesná čistota a sebedisciplína tělesná byla neoddělitelná od morálky a disciplíny duševní. Převažoval také názor, že „nemoc a nemravnost pochází z jednoho zdroje“.\n\nPohled na lidské tělo jakožto na nástroj k disciplinaci člověka lze jasně pozorovat ve školském systému před i po tereziánské reformě. I přesto, že se reformy a snahy osvícenské doby snaží směřovat k ideálu, že výchova a napomínání by měly probíhat výlučně formou verbálního napomínání a poučování, ve společnosti stále přetrvává užívání rákosek, ferulí či ponižujících trestů („knihy hanby, černé známky, korunování na osla“). Podle Michela Foucaulta se v 18. století začíná růst význam „přísnějšího dohledu, kontroly a nápravy“. Vztah k lidskému tělu se proměňuje - předtím bylo tělo bráno jako „místo pro vykonávání trestů“, ale nyní se stává „objektem výcviku“.\nVe středověku nebyla sexualita uznávána, sex byl určen jen k reprodukci, od 18. století však sexualita přestává být regulována pouze církví, nýbrž stává se celospolečenskou záležitostí. I přesto, že v 19. století podléhá sexualita represím (jako například cenzura, zákazy), v této době se začínají objevovat hnutí pro osvobození tématu sexuality.\nV roce 1802 vzniká v Anglii Společnost pro potlačování neřesti a do pozornosti se dostává také sexualita mladých lidí, která byla považována za „nebezpečnou“. V zorném poli se také objevují diskuze o jiných sexualitách, toto téma je však v té době odmítáno i liberálnějšími autory. Na druhou stranu se objevují snahy o osvobození napětí okolo tohoto tématu: objevuje se literatura, která podporuje jiné druhy sexuality, informuje o dobové antikoncepci a pohlavních chorobách.\nV rámci otevřenějšího diskurzu o sexualitě se vymezují kategorie „perverzních slastí“: mezi ně patří hlavně onanie, objevují se publikace, které tuto problematiku prezentují i dětem. Ohled se však bere výhradně jen na masturbaci mužů.\nKe konci 19. století již dochází k pomalému ústupu zákazů v oblasti sexuality. Doboví profesoři a autoři (jako například Seved Ribbinga) se vyjadřují k tématům omezování porodnosti, pohlavních chorob či škodlivosti onanie. Navíc dochází k potřebě odlišné sexuální chování diagnostikovat a léčit.\nManželka byla považována za „asexuální uchovatelku života“. Od manželek bylo očekáváno pojetí pohlavního aktu jako záležitost určenou výlučně k reprodukci. Manželům byla naopak dovolena četba erotické literatury či návštěva nevěstinců, zasnoubená žena však právo na tyto aktivity neměla.\nPoprvé se bere v úvahu existence dětské sexuality. Podle přístupu k tělu jakožto k nástroji určeném pro disciplinaci se objevují názory, že dítěti by normy měly být vštěpované již od raného věku, proto počíná sexuální výchova určená pro mládež.\nV 19. století dochází k vyšší potřebě oddělování a izolaci lidí, kteří se od většinové populace odlišovaly ať už fyzickými, však nově i psychickými chorobami. K této izolaci dochází již před 19. stoletím, ale osvícenství si klade za cíl poskytnout těmto zdravotně nevyhovujícím osobám lidštější podmínky: místo nelidských kobek a cel se začínají stavět sanatoria, chorobince (např. Krameriovo sanatorium pro nervové choroby v Bubenči, Všeobecná nemocnice na Karlově či Ústav pro duševně choré v Praze). Významným byl také ústav v Bohnicích, postavený na začátku 20. století. Trendem také začínají být ústavy na venkově.\nV sanatoriích a nemocnicích pobývaly ženy a také muži: dobové medicíně se již povedlo se odprostit od předsudku psychicky labilní ženy silného stabilního muže. V daných ústavech také dochází k odborným výzkumům a úroveň péče se zlepšuje, některé kruté metody léčby jsou však užívány nadále. Nicméně pacienti jsou léčeni klidem na lůžku, ale i aktivním pohybem venku a přiměřenou prací . Léčba byla však nákladná a tyto instituce často narážely na problém jejich přeplněnosti.\n\n"}
{"id": "1453351", "url": "https://cs.wikipedia.org/wiki?curid=1453351", "title": "Buňka (rozcestník)", "text": "Buňka (rozcestník)\n\nBuňka může označovat:\n\n"}
{"id": "1453355", "url": "https://cs.wikipedia.org/wiki?curid=1453355", "title": "Peacemaking", "text": "Peacemaking\n\nPeacemaking, česky \"tvorba míru\", je praktická transformace konfliktu zaměřena na vytvoření rovnocenných mocenských vztahů dostatečně pevných na prevenci nového konfliktu. Často obsahuje vytvoření prostředků na přijetí etických rozhodnutí v komunitě nebo mezi stranami, které předtím řešili konflikt nevhodně, např. násilně. Pojem \"peacemaking\" se liší od pojmu \"peacebuilding\" - budování míru, který obvykle označuje mírové mise OSN.\n\nPeacemaking se snaží dosáhnout úplnou shodu a nové vzájemné pochopení mezi stranami a interesovanými subjekty. Jeho aplikace v kriminalistice se obvykle nazývá restorativní justice nebo transformační justice - pojem, který vytvořil kanadský teoretik a aktivista Ruth Morris. Populární příklad peacemakingu je několik typů mediace, obvykle mezi dvěma stranami, a zapojení třetí jako vyjednavače nebo mediátora.\n"}
{"id": "1453356", "url": "https://cs.wikipedia.org/wiki?curid=1453356", "title": "Stockholm International Peace Research Institute", "text": "Stockholm International Peace Research Institute\n\nStockholm International Peace Research Institute (SIPRI) je nezávislý mezinárodní institut, který věnuje se mírovému výzkumu konfliktů, kontrole zbrojení a odzbrojení. Poskytuje data, analýzy a doporučení založené na otevřených zdrojích pro politiky, výzkumníky, média a veřejnost. Byl založen roku 1966 v hlavním městě Švédska Stockholmu.\n\nVe zprávy Pensylvánské univerzity \"Global Go To Think Tanks Report\" z roku 2016 se SIPRI mezi světovými think tanky umístil na 28. místě.\n"}
{"id": "1453357", "url": "https://cs.wikipedia.org/wiki?curid=1453357", "title": "Peace Research Institute Frankfurt", "text": "Peace Research Institute Frankfurt\n\nPeace Research Institute Frankfurt (PRIF) nebo \"Mírový výzkumný institut ve Frankfurtě\" (německý název je Hessische Stiftung Friedens und Konfliktforschung - HSFK) byl založen roku 1970 v německém spolkovém státě Hesensko. Je to nejstarší a největší německý mírový institut a roku 2011 měl přibližně 70 zaměstnanců.\n\nInstitut zkoumá případy mezinárodních krizí a konfliktů, organizuje výzkum zaměřený na studium konfliktů a politiku odzbrojení. Mezi vybrané regiony výzkumu patří Balkán, Střední východ a Asie, kde zkoumá potřebné podmínky na zvýšení práva a snížení násilí. Velký důraz klade na kontrolu zbrojení, nešíření zbraní a odzbrojení.\n"}
{"id": "1453359", "url": "https://cs.wikipedia.org/wiki?curid=1453359", "title": "Hymna Jižní Osetie", "text": "Hymna Jižní Osetie\n\nHymna Jižní Osetie (osetsky: Республикæ Хуссар Ирыстоны Паддзахадон гимн, \"Respublikæ Xussar Irystony Paddzaxadon Gimn\"), také známá pod názvem prvního verše Milovaná Osetie! (Уарзон Ирыстон!, [ˈwäɾʒon iˈɾɪ̈ʃton]), byla přijata 5. května 1995. Text napsal Totraz Kokaev a hudbu zkomponoval Felix Alborov.\n\n\n"}
{"id": "1453360", "url": "https://cs.wikipedia.org/wiki?curid=1453360", "title": "Geneva International Peace Research Institute", "text": "Geneva International Peace Research Institute\n\nGeneva International Peace Research Institute (GIPRI), česky \"Ženevský mezinárodní výzkumný institut míru\" je mimovládní organizace založena v Ženevě, Švýcarsko v roce 1980. Vydává různé studie a publikace pro udržení míru.\n"}
{"id": "1453361", "url": "https://cs.wikipedia.org/wiki?curid=1453361", "title": "Edna Purviance", "text": "Edna Purviance\n\nEdna Purviance (21. října 1895 Paradise Valley, Nevada – 13. ledna 1958 Hollywood) byla americká herečka působící v období němé filmové éry. Proslavila ji zejména spolupráce s Charlie Chaplinem, když se v období mezi roky 1915 až 1923 objevila ve více než třiceti jeho filmech.\n\nNarodila se v městečku Paradise Valley v americkém státě Nevada. Jejími rodiči byli anglická imigrantka Louisa Wright Davey a americký obchodník s vínem Madison (Matt) Gates Purviance. Když jí byly tři roky, tak se rodina přestěhovala do Lovelocku, kde se její rodiče ujali provozování hotelu. V roce 1902 se rodiče rozvedli a matka se znovu provdala. V roce 1913 opustila Lovelock a usadila se v San Franciscu, kde studovala na obchodní škole.\n\nV roce 1915 pracovala jako sekretářka v San Franciscu. Charlie Chaplin ve stejné době nedaleko odtud pracoval na svém filmu \"Chaplin na námluvách\" a hledal představitelku hlavní ženské role. Jeden z jeho spolupracovníků zahlédl Ednu v kavárně a Chaplinovi ji doporučil. Ten ji pozval na konkurs, a přestože se mu zpočátku zdála na tuto komickou úlohu příliš vážná, tak ji nakonec obsadil.\n\nV letech 1915 až 1917 Edna Purviance a Charlie Chaplin udržovali kromě pracovního i milostný vztah, ale ten nikdy nevyústil v manželství. Edna se provdala až o mnoho let později, když se v roce 1938 stal jejím manželem pilot John Squire.\n\nCelkem se herečka objevila v 33 Chaplinových filmech, včetně nesmírně úspěšného snímku \"Kid\". Její poslední spoluprací s věhlasným režisérem byl film \"Dáma z Paříže\", který však nebyl příliš úspěšný a znamenal faktický konec její filmové kariéry.\n\n"}
{"id": "1453362", "url": "https://cs.wikipedia.org/wiki?curid=1453362", "title": "After: Polibek", "text": "After: Polibek\n\nAfter: Polibek je americký romantický film z roku 2019, jehož režisérkou je Jenny Gage a scénář napsaly Susan McMartin, Tamara Chestna a Jenny Gage. Film je inspirován stejnojmennou knihou Anny Todd, vydané v roce 2014. Ve filmu hrají hlavní role Josephine Langford a Hero Fiennes-Tiffin. Film měl premiéru ve Spojených státech dne 12. dubna 2019 a u nás v ČR o den dříve, 11. dubna. Dne 19. května 2019 bylo potvrzeno pokračování \"After: Přiznání\". Natáčení je naplánováno na léto 2019.\n\n\nV roce 2014 získalo studio Paramount Pictures práva na filmovou adaptaci knihy \"After\". Scenáristka Susan McMartin projekt opustila v listopadu 2017. Na úpravu scénáře byla poté najatá Tamara Chestna. Režisérkou a dohled nad scénářem měla Jenny Gage.\n\nDne 8. května 2018 bylo potvrzeno, že hlavní role si ve filmu zahrají Hero Fiennes Tiffin a Julia Goldani Telles. Dvojici si do hlavní role vybrala samotná autorka knihy Anna Todd.\n\nV červenci 2018 musela Telles projekt opustit, kvůli jinému projektu a na její místo byla najatá Josephine Langford.\n\nNatáčení probíhalo v červnu 2018 v Bostonu v Massachusetts. Kvůli odchodu Telles bylo natáčení pozastaveno. Obnoveno bylo dne 16. července 2018, kdy se natáčelo v Atlantě v Georgii. Skončilo se dne 25. srpna 2018.\n\nHlavní hrdinka jménem Tessa Youngová nastupuje na vysokou školu. Na její kolej ji doprovodí její přítel Noah a její matka. Na koleji se Tessa seznámí se Steph, a její přítelkyni Tristan. Matka Tessy chce, aby Tessa dostala jiný pokoj, protože si myslí, že Steph a Tristan na ni bodou mít špatný vliv. Další den se Tessa potká s Landonem, se kterým se začne kamarádit. Večer se jde Tessa osprchovat a vrátí z koupelny jen v ručníku na pokoj a chce se převléknout, jenže uvidí v odrazu zrcadla Hardina Scotta, který je \"bad boy\". Její kamarádka Steph jí pozve na párty, kam jde s Hardinem, Tessa ale odmítne. Další den Tessa uvidí v kavárně partu ve které je Hardin, Molly, Steph a Zed. Poté jde Tessa odpoledne po škole do školní knihovny, kam za ní přijde Steph a přemluví ji, aby s ní šla na párty. Na párty se Tessa seznámí s ,její\" partou. Někdo navrhne, aby si zahráli \"vadí, nevadí\". Hru začíná Tessa a Molly se jí ptá na její nejbláznivější místo jejího milování. Tessa odmítne odpovědět jelikož je panna, takže změní na vadí. Dostane za úkol líbačku s Hardinem, tento úkol odmítne jelikož má kluka, a odpoví, že tahle hra ji nebaví. Tessa zavolá Noahovi, který je na ní naštvaný, že je na párty. Tessa vejde do prvního volného pokoje, který je shodou okolností Hardinův. Najde zde její oblíbenou knížku \"Na větrné hůrce\". Hardin najde Tessu v jeho pokoji a snaží se jí políbit, ale Tessa odmítne a odejde. Další den při hodině angličtiny má Hardin povědět co si myslí o knížce \"Pýcha a předsudek\" s jeho názorem na knihu nesouhlasí Tessa a tak si začnou navzájem vyměňovat své rozdílné názory. Když Tessa vychází společně s Landonem ven z učebny dozví se od něj, že on a Hardin jsou nevlastní bratři, jelikož Hardinův táta, který je rektor na škole kde studují, chodí s Landonovou matkou. Tessa si jde koupit kafe do kavárny, kde potká Hardina, Hardin jí pozve na výlet a Tessa nakonec souhlasí, i když ví, že by se od Hardina měla držet dál. Hardin jí ukáže místo u rybníka, kde si spolu zaplavou a poté se i líbají. Potom jdou spolu do restaurace, kam přijde Molly a Jace. Hardin řekne Tesse, aby na něj počkala u baru. Tessa řekne Hardinovi, že plánuje říct Noahovi o jejich vztahu, ale Hardin jí řekne, že on s nikým nechodí, takže pokud se chce s Noahem rozejít, tak ať to nehází na něj. Další den Noah překvapí Tessu před školou a společně jdou spolu na táborák, kde je celá parta společně s Hardinem. Začnou hrát hru \"Suck and blow\", což je hra, kde si někdo na pusu vloží papírek a musí ho sát a předat ho dalšímu člověku, pokud papírek spadne musí se líbat. Jace schválně papírek upustí, aby mohl líbat Tessu, což Hardina naštve a začne se prát s Jacem. Když Noah a Tessa už spí, Landon zavolá Tesse jestli by mohla přijet, protože se něco stalo s Hardinem. Když Tessa přijede k Hardinovi domů, tak uvidí dům který je uvnitř celý vzhůru nohama, jelikož je Hardin naštvaný, nebo spíše zklamaný. V té chvíli si Tessa uvědomí, že jí na Hardinovi záleží, Hardin rozbije láhev od whisky, Tessa ji chce uklidit jenže se pořeže. Tessa a Hardin se poté líbají u něho v pokoji. Další den Noah, zjistí pravdu o vztahu mezi ní a Hardinem, a rozejde se s ní. Matka Tessy zjistí, že chodí s Hardinem a je neskutečně naštvaná a zklamaná, protože si myslí, že má Hardin na Tessu špatný vliv. Hardin a Tessa spolu officiálně chodí. Hardin ně najde byt a přestěhují se do něj. Společně pak jdou na svatbu Hardinova otce a Landonovy matky, kde se Tessa dozví pravdu o tom, proč Hardin nemá rád svého otce. Když se vrátí společně domů, vyspí se spolu. Další den jsou spolu ve vaně, kde Hardin napíše na Tessy záda \"Miluji tě\". Molly napíše Hardinovi SMS, že pokud neřekne Tesse pravdu, řekne jí to sama. Hardin odejde se sejít s Molly, a Jace napíše Tesse, že pokud chce vědět kde je Hardin, ať přijde k restauraci \"U slepého Boba\". Když Tessa přijde do restaurace, Molly ukáže Tesse video ze dne kdy hráli \"vadí, nevadí\". Kde Hardin řekne, že přinutí Tessu se do něj zamilovat, a po té to \"ukončí\". Tessa utíká z restaurace, Hardin běží za ní a snaží se jí to vše vysvětlit, že ji doopravdy miluje a tohle říkal ještě předtím, než ji poznal. Tessa, ale jede k její matce domů. Na hodině angličtiny profesorka Sotto, předá Tesse práci Hardina, jelikož si myslí, že ta práce je spíš pro Tessu než pro ni. Tessa uvidí fotky, na kterých je ona společně s dopisem, kde se jí Hardin za vše omlouvá. Mezitím co Tessa čte dopis, dojde k místu kde se společně s Hardinem poprvé líbali. V dopisu zazní věta: \"\"Jednou ses mě ptala koho na světě nejvíc miluju, už vím že tebe.\"\"\n\nDne 19. května 2019 prezident společnosti Voltage Pictures potvrdil natáčení sequelu podle druhé knihy Anny Todd \"After: Přiznání\". Bylo také potvrzeno, že Josephine Langford a Hero Fiennes-Tiffin si své role zopakují.\n"}
{"id": "1453363", "url": "https://cs.wikipedia.org/wiki?curid=1453363", "title": "United Nations Peacebuilding Fund", "text": "United Nations Peacebuilding Fund\n\nUnited Nations Peacebuilding Fund (PBF) je vícročný trustový fond na post-konfliktní budování míru, ktorý roku 2006 založil generální tajemník OSN na pokyn Valného shromáždění s počátečním cílem získat 250 milionů USD. \n\nFond založili po zjištění, že pro úspěšné budování míru jsou důležité finanční prostrředky. Proto se fond soustředí na základní podporu v počátečních etapách mírového procesu. Podstatné principy jeho struktury:\n"}
{"id": "1453365", "url": "https://cs.wikipedia.org/wiki?curid=1453365", "title": "Hermann Knothe", "text": "Hermann Knothe\n\nHermann Knothe (9. října 1821 Hirschfelde u Žitavy – 8. února 1903 Drážďany) byl německý historik a vysokoškolský pedagog, který se zabýval dějinami Horní Lužice.\nHermann Friedrich Knothe se narodil 8. února 1903 v obci Hirschfelde u Žitavy. Jeho otec Karl Friedrich Knothe (1793–1855) byl v Hirschfelde diakonem. Hermann Knothe v letech 1832–1840 navštěvoval žitavské gymnázium a následně na otcovo přání studoval do roku 1843 evangelickou teologii na Lipské univerzitě. Zde se stal subseniorem a po té čestným členem Lužického spolku kazatelů (\"Lausitzer Predigergesellschaft/Serbske prědarske towarstwo\"). Potom byl činný v Drážďanech jako domácí učitel, než byl v roce 1855 povolán na žitavské gymnázium. Roku 1851 publikoval svou první historickou studii věnovanou dějinám své rodné obce Hirschfelde. V roce 1861 se stal profesorem Královské kadetní školy v Drážďanech. Tím získal přístup ke knihovně Saského státního archivu, v níž našel důležité prameny pro svůj historický výzkum. V průběhu let publikoval řadu studií v časopise Hornolužické společnosti věd \"Neue Lausitzische Magazin\". V roce 1887 byl jmenován čestným členem této společnosti. Roku 1897 se stal členem Královské saské historické komise (\"Königlich sächsische historische Kommission\"). Při své historiografické práci se Knothe zaměřoval téměř výhradně na dějiny Horní Lužice do Pražského míru (1635). Tématy jeho studií jsou pak právní či správní dějiny a dějiny šlechty. Knotheho práce i dnes zaujmou bohatstvím použitých pramenů, vyznačují se však také poměrně úzkou specializací na dějiny Horní Lužice, která je Knotheho předností a zároveň jeho nedostatkem. Hermann Knothe zemřel 8. února 1903 v Drážďanech. Je zde pohřben na Starém Anenském hřbitově.\n\nNa počest Hermanna Knotheho je od roku 2007 Hornolužickou společností věd ve Zhořelci (Görlitz) udělována Cena Hermanna Knotheho za vědecké výkony v oblasti výzkumu Horní Lužice.\n"}
{"id": "1453367", "url": "https://cs.wikipedia.org/wiki?curid=1453367", "title": "Petrea", "text": "Petrea\n\nPetrea (\"Petrea\") je rod rostlin z čeledi sporýšovité. Jsou to dřeviny a liány s jednoduchými vstřícnými listy a pětičetnými květy v hroznových květenstvích. Kalich je zbarven podobně jako koruna. Plodem je peckovice podepřená vytrvalým kalichem. Rod zahrnuje 12 druhů a vyskytuje se výhradně v tropické a subtropické Americe. Centrum druhové diverzity je v Amazonii. Nejznámějším a také nejvíce rozšířeným druhem je petrea ovíjivá, která je pěstována v teplých krajích a ve sklenících botanických zahrad jako okrasná liána.\n\nPetrey jsou liány, šplhavé keře nebo stromy se vstřícnými nebo přeslenitými, jednoduchými listy. Listy bývají na omak charakteristicky smirkovitě drsné. Květy jsou pětičetné, stopkaté, pravidelné nebo lehce dvoustranně souměrné, uspořádané ve vrcholových nebo úžlabních, obvykle prodloužených a mnohokvětých hroznových květenstvích. Kalich je korunovitě zbarvený, modrý, fialový, purpurový nebo bílý, trubkovitý nebo zvonkovitý, zakončený 5 laloky delšími než trubka, s \"korunkou\" (vnitřním kalichem). Koruna ke modrá, purpurová nebo bílá, talířovitá, pravidelná, s pětilaločnatým kolovitým lemem.\nTyčinky jsou 4, přirostlé nad polovinou květní trubky. Někdy je přítomno 1 staminodium. Semeník je tvořený jediným plodolistem a obsahuje 2 komůrky, v nichž je po 1 vajíčku. Čnělka je nezřetelně dvojlaločná.\nPlodem je peckovice obsahující 1 nebo 2 semena. Plod je obklopený vytrvalým kalichem.\n\nRod petrea zahrnuje 12 druhů a je rozšířen výhradně v Americe. Areál sahá od severního Mexika a Karibských ostrovů po jižní Brazílii, Bolívii a Paraguay. Největší areál, zahrnující víceméně celý areál rozšíření rodu, má petrea ovíjivá. Je to také jediný druh, který se vyskytuje v Mexiku. Zdomácněle roste i v jiných oblastech, např. na Floridě. Centrum druhové diverzity rodu je v severní části Amazonie. a jeho zástupci rostou zejména v nížinných tropických deštných lesích.\n\nPetrea ovíjivá je v Africe živnou rostlinou martináče \"Gonimbrasia zambesina\".\nHlavními opylovači květů petrey jsou včely z tribu \"Euglossini\". Navštěvují je také čmeláci, včela medonosná a motýli. Na květech se často živí také zástupci třásnokřídlých, k opylování však významnější měrou nepřispívají. Rostliny obvykle rozkvétají hromadně velkým množstvím květů a potom ještě nějaký čas dokvétají.\n\nV některých zdrojích je uváděno, že fosilní pozůstatky rodu petrea byly nalezeny i v České republice. Taxonomické zařazení těchto fosílií, pocházejících z období raného miocénu, bylo však později přehodnoceno a byly popsány jako \"Porana macrantha\" z čeledi svlačcovité.\n\nRod \"Petrea\" je řazen spolu s příbuzným rodem \"Xolocotzia\" do tribu \"Petreeae\". Tento tribus tvoří bazální vývojovou větev celé čeledi. Rod je natolik odlišný od většiny zástupců čeledi \"Verbenaceae\", že byl v minulosti řazen i do samostatné čeledi.\n\n\nPetrea ovíjivá je v tropech pěstována jako okrasná liána. Je v kultuře již od roku 1733, kdy byla sebrána v mexickém státu Veracruz. Lokálně se pěstují i některé jiné druhy, jako je \"Petrea maynensis\", \"P. pubescens\" a \"P. rugosa\". Druhy \"Petrea pubescens\" a \"Petrea rugosa\" jsou občas v Latinské Americe vysazovány jako medonosné rostliny. Dřevo petreí je tvrdé, nemá však větší hospodářský význam. V suchém stavu rychle hoří a vytváří jen málo kouře.\n\n"}
{"id": "1453368", "url": "https://cs.wikipedia.org/wiki?curid=1453368", "title": "Římskokatolická farnost Velký Týnec", "text": "Římskokatolická farnost Velký Týnec\n\nŘímskokatolická farnost Velký Týnec je územní společenství římských katolíků v obci Velký Týnec s farním kostelem Nanebevzetí Panny Marie v děkanátu Olomouc. \n\nPrvní písemná zmínka o obci pochází z roku 1207. Od roku 1361 do poloviny 19. století byla vrchností olomoucká kapitula. Současný farní kostel byl postaven v letech 1750-1760 na místě už dvou předchozích staveb. \n\nV roce 1866 se zde narodil Leopold Prečan, olomoucký arcibiskup.\nK prosinci 2018 je farářem R. D. Mgr. Václav Haltmar.\n\nAktuální rozpis bohosužeb\n\nOd roku 2000 se farnost zapojila do akce tříkrálová sbírka, v roce 2018 se při ní vybralo 118 127 korun.\n\n"}
{"id": "1453369", "url": "https://cs.wikipedia.org/wiki?curid=1453369", "title": "Iturea", "text": "Iturea\n\nIturea byla v době kolem počátku letopočtu krajina v dnešní Sýrii, na severovýchod od Galilea|Galileje a asi 50 km západně od Damašku. Sahala od pohoří Libanon až po Antilibanon v dnešní Sýrii a jejím centrem byla Chalkis.\n\nIturejci, polokočovný kmen, většinou badatelů řazený mezi Araby, vstoupil do politických dějin koncem 2. století př. n. l., když upadla moc Seleukovců. Ovládli velkou část pozdější Sýrie a jejich moc sahala až do Galileje. Roku 105 př. n. l. vtrhl do Itureje hasmoneovský král Aristobulos I., dobyl velkou část jejího území a připojil ji - spolu s Galileou - k Hasmoneovskému království. Flavius Iosephus se zmiňuje o tom, že Aristobulos získal nejen zemi, ale také Iturejce, které symbolicky připoutal k Izraeli obřízkou.\n\nPo iturejském králi Ptolemaiovi, který panoval v letech 85-40 př. n. l., nastoupil jeho syn Lysanias a roku 23 př. n. l. se země zmocnil jakýsi náčelník jménem Zenodorus. Když o tři roky později zemřel, věnoval Augustus Itureu judskému králi Herodovi, který ji svěřil svému synu Filipovi. Roku 38 věnoval císař Caligula Itureu jakémusi Soemovi, podle Tacita “králi Iturejců”, a když roku 49 zemřel, stala se Iturea částí provincie Syrie. Iturejci pak často vstupovali do římské armády a tvořili tam zvláštní iturejské oddíly.\n\nO Itureji a Iturejcích se jednou zmiňuje Nový zákon () a řada římských autorů, nejpodrobněji Flavius Iosephus (asi 38 až 100). Podle něho pokládali Římané Iturejce za statečné válečníky a cenili si jejich lukostřelecké dovednosti. \n\n"}
{"id": "1453370", "url": "https://cs.wikipedia.org/wiki?curid=1453370", "title": "Charles Cerny", "text": "Charles Cerny\n\nKarel Černý, častěji Charles Cerny (12. srpna 1892 Praha – 1965 Paříž) byl malíř českého původu žijící ve Francii.\n\nNarodil se matce Anně Fialové (1871–??). Následující rok, po svatbě matky s továrním skladníkem Antonínem Černým (1866–??), ho otec legitimizoval. Karel Černý byl jejich jediný syn. Manželství rodičů bylo později rozvedeno.\n\nJeho učiteli malířství byli malíř a grafik Baltazar Kašpar Kutina (1853–1923) a malíř Jaroslav Šetelík (1881–1955). Vyučil se u grafické firmy Husník a Häusler. Na podnět Františka Adolfa Šuberta a Františka Xavera Harlase se věnoval i studiu malířství. Jeho prvním významným dílem, které vytvořil v devatenácti letech a upoutal jím pozornost byl obraz \"Panoráma Prahy z Riegrových sadů\".\n\nV roce 1911 odešel do Vídně. Zde studoval u malíře akvarelů Fritze von Lach (1868–1933), dále studoval v Mnichově a od roku 1913 žil v Paříži. V roce 1914 zde vystavil své první dílo na \"Salonu nezávislých (Salon des indépendants)\" a již toto první veřejné vystoupení vzbudilo pozornost. Těsně před vypuknutím války cestoval po Francii, Belgii a Holandsku.\n\nPo vypuknutí první světové války se přihlásil jako dobrovolník do francouzské armády, ale místo proti Němcům byl proti své vůli odeslán do Afriky a nasazen v cizinecké legii v Alžírsku a Maroku. (Český tisk si povšiml v červenci 1915 jeho přítomnosti v Maroku, kterou interpretoval jako osud nedobrovolného občanského zajatce přemístěného do Afriky, od května 1915 údajně nezvěstného. To je ale v rozporu s malířovými osobními vzpomínkami, podle kterých odcestoval do Afriky již jako voják.) Během dovolenky v roce 1916 se oženil s Marií (Mado) Bassinghi.\nPo onemocnění úplavicí byl zařazen do vojenské kapely a na konci války se stal jejím kapelníkem; pod jeho řízením hrála tato kapela 29. října 1918 ve Fezu českou a slovenskou hymnu a píseň \"Hej Slované\". Jeho obraz \"Panorama Fezu\" zakoupila místní městská rada pro zasedací síň.\n\nPo skončení války pravidelně vystavoval svá díla v Salonu nezávislých a Salonu francouzských umělců.\nStudoval na Julianově akademii (Académie de Julian) a na živobytí si vydělával různými povoláními (hudebník, rytec, překladatel).\n\nV roce 1952 byl oceněn titulem \"oficiální malíř námořnictva (peintre officiel de la Marine)\".\n\nDílo Karla Černého bylo rozmanité v obsahu i formě. Mezi jeho náměty patřily zejména krajiny, žánrové obrazy, portréty, akty, plakáty a ilustrace. Tvořil různými technikami – olejem, akvarelem, temperou i kresbou. Inspirací mu byly námořní náměty a náměty z jeho cest (zejména z Maroka, Nizozemska a Itálie).\n\n\n"}
{"id": "1453371", "url": "https://cs.wikipedia.org/wiki?curid=1453371", "title": "Turistická značená trasa 3063", "text": "Turistická značená trasa 3063\n\nTrasa začíná poblíž příležitostné konečné tramvají v Hlubočepích a směřuje na západ. Zpočátku vede podél mostních pilířů tramvajové trati, poté podejde památkově chráněné Hlubočepské viadukty trati 122 zvané Pražský Semmering a za viadukty pokračuje památkově chráněným železničním zářezem trati 173. Projde obcí Hlubočepy až k odbočce ke zrušenému Hlubočepskému nádraží a dál vede asfaltovou cestou zalesněným údolím podél Dalejského potoka a železniční trati k odbočce do Klukovic. Za odbočkou se vydá po ušlapané pěšině podél trati, cestou mine Červený lom a po několika menších výstupech a sestupech dojde do Holyně. Za Holyní pokračuje po rovné zpevněné cestě podél potoka a trati, mine dva lomy (Černý a Mušlovka), opustí cestu a pěšinou vystoupá zarostlou strání k národní přírodní památce Dalejský profil. V údolí pod sebou zanechá bývalou vápenku. Poté sestoupí zpět na pevnou cestu u Trunečkova mlýna. Na začátku Řeporyjí projde kolem železničního mostu, za kterým se nachází lom Požáry. Končí na zastávce MHD u kostela svatého Petra a Pavla.\n\n\nTrasa začíná u zastávky MHD Hlubočepy, vede kolem zastávek MHD Na Srpečku a Nádraží Hlubočepy, železniční zastávky Praha-Hlubočepy, železniční zastávky Praha-Holyně a končí u zastávky MHD v Řeporyjích.\n\n\n"}
{"id": "1453377", "url": "https://cs.wikipedia.org/wiki?curid=1453377", "title": "Blood &amp; Treasure", "text": "Blood &amp; Treasure\n\nBlood & Treasure je americký akční dobrodružný televizní seriál, jehož tvůrci jsou Matt Fereman a Stephen Scaia. Hlavní role hrají Matt Barr, Sofia Pernas, James Callis, Katia Winter, Michael James Shaw, Oded Fehr, Alicia Coppola a Mark Gagliardi. Seriál měl premiéru dne 21. května 2019. V rámci evropského trhu byla premiéra ohlášena na 10. červenec 2019 na italské stanici Rai 2. Dne 26. června 2019 objednala stanice CBS druhou řadu.\n\nPříběh se zaměřuje na brilantního odborníka na starožitnosti a ubohého zloděje umění, kteří se spojí, aby dopadli bezohledného teroristu. Ten financuje svoje útoky ukradeným pokladem. Jak spolu odborník a zloděj cestují po světě a hledají teroristu, ocitnou se najednou uprostřed 2000 let staré bitvy o kolébku civilizace.\n\n\n\nDne 30. listopadu 2017 bylo stanicí CBS oznámeno, že objednala celou řadu nového seriálu \"Blood & Treasure\", kterou pro stanici vytvořili Matt Federman a Stephen Scaia. První řada by se měla skládat ze třinácti dílů, které podle oznámení měli spolu s Federmanem a Scaiou produkovat Taylor Elmore, Ben Silverman, Marc Webb a Mark Vlasic. Webb se měl stát také režisérem seriálu. Jako produkční společnost seriálu byla ohlášena firma CBS Television Studios. Seriál měl premiéru dne 21. května 2019.\n\nDne 26. června 2019 objednala stanice CBS druhou řadu.\n\nNatáčení televizních scén první řady probíhalo v Montrealu a v Itálii a Maroku, které v seriálu znázorňují Afriku, Španělsko a Karibik. V Itálii se filmovalo zejména v Turíně. Natáčení druhé řady začalo v říjnu 2019.\n\n"}
{"id": "1453378", "url": "https://cs.wikipedia.org/wiki?curid=1453378", "title": "Csongrád (město)", "text": "Csongrád (město)\n\nCsongrád [\"čongrád\"] je město na jihovýchodě Maďarska ve stejnojmenné župě. Leží na pravém břehu řeky Tiszy, asi 41 km jihovýchodně od Kecskemétu a je správním městem stejnojmenného okresu. V roce 2018 zde žilo 16 027 obyvatel. Podle údajů z roku 2001 zde žilo 99 % Maďarů a 1 % jiných národností (především Romů a Němců).\n\n"}
{"id": "1453379", "url": "https://cs.wikipedia.org/wiki?curid=1453379", "title": "The Code (seriál)", "text": "The Code (seriál)\n\nThe Code je americký dramatický televizní seriál, jehož tvůrci jsou Craig Sweeny a Craig Turk. Vojenský dramatický seriál byl objednán stanicí CBS dne 11. května 2018. Premiérový díl byl odvysílán dne 9. dubna 2019. Hlavní role hrají Luke Mitchell, Dana Delany, Anna Wood, Ato Essandoh, Raffi Barsoumian a Phillipa Soo.\n\nV červenci 2019 byl seriál stanicí CBS po jedné odvysílané řadě zrušen.\n\n\nDne 2. února 2019 bylo oznámeno, že stanice CBS objednala pilotní díl nového seriálu. Scénář k dílu napsal Craig Sweeny, jenž se na něm podílel také jako výkonný producent. Pilotní epizoda byla vyrobena společnostmi CBS Television Studios a Timberman-Beverly Productions. Dne 9. února bylo ohlášeno, že epizodu bude režírovat Marc Webb.\n\nDne 11. května 2018 byla stanicí CBS objednána první řada. O pár dní později byla ohlášena premiéra seriálu, která se měla uskutečnit v tzv. midseason televizní sezóny 2018–2019. Dne 15. ledna 2019 byla premiéra pozměněna a prvotní díl byl premiérově odvysílán už 9. dubna 2019. Dne 23. července 2019 byl seriál po první řadě zrušen.\n\nPůvodně byli do hlavních rolí pilotního dílů obsazeni Dave Annable a Mira Sorvino, ale po objednání celé řady byly jejich role přeobsazeny a na jejich místo nastoupil australský herec Luke Mitchell a herečka Dana Delany.\n\n"}
{"id": "1453380", "url": "https://cs.wikipedia.org/wiki?curid=1453380", "title": "A Moment in the Reeds", "text": "A Moment in the Reeds\n\nA Moment in the Reeds je finsko-britský hraný film z roku 2017, který režíroval Mikko Mäkelä podle vlastního scénáře. Film popisuje vztah dvou mužů z odlišných kultur. Snímek měl světovou premiéru na Londýnském filmovém festivalu 6. října 2017.\n\nLeevi se na léto vrací do Finska ze svých univerzitních studií z Paříže, aby pomohl svému otci s opravou letní chaty na břehu jezera. Jeho otec Jouko opravuje dům proto, aby ho mohl výhodně prodat a peníze investovat do rozvoje své firmy. Aby práce rychleji odbíhala, najme si v agentuře nájemního dělníka. Tareq je azylant ze Sýrie, původním povoláním architekt. Tareq se ještě nenaučil finsky a Jouko neovládá dobře angličtinu. Leevi proto působí jako tlumočník. Protože se jeho otec musí vrátit do města kvůli firmě, zůstanou oba muži v domě sami. Mezi Leevim a Tareqem se rozvine krátkodobý utajený vztah.\n\n"}
{"id": "1453381", "url": "https://cs.wikipedia.org/wiki?curid=1453381", "title": "Polykaprolakton", "text": "Polykaprolakton\n\nPolykaprolakton je biologicky rozložitelný plast ze skupiny polyesterů nejčastěji používaný na výrobu polyuretanů. Polyuretanům dodává odolnost vůči vodě, organickým rozpouštědlům a chloru.\n\nTento polymer se rovněž často přidává do pryskyřic za účelem úpravy jejich vlastností jako je například průrazuvzdornost. Ke snížení ceny a zlepšení biologické rozložitelnosti jej lze smísit se škrobem; rovněž se dá použít jako plastifikátor polyvinylchloridu (PVC).\n\nPolykaprolakton se vyrábí polymerizací ε-kaprolaktonu, katalyzátorem může být mimo jiné 2-ethylhexanoát cínatý, je však známo mnoho dalších vhodných katalyzátorů.\n\nPolykaprolakton se může rozkládat prostřednictvím hydrolýzy esterových vazeb; tento rozklad může probíhat i za fyziologických teplot (například v lidském těle) a je tak možné jej použít jako biomateriál, mimo jiné na přípravu dlouhodobě voperovatelných implantátů; jeho rozklad je ale o něco pomalejší než u polylaktidu.\n\nPolykaprolakton nachází využití i u zařízení pro řízené uvolňování léčiv. Pro využití ve tkáňovém inženýrství ovšem není vhodný kvůli pomalému odbourávání, špatným mechanickým vlastnostem a nízké buněčné přilnavosti. Jeho smísením s keramickými hmotami založenými na fosforečnanu vápenatém a s bioaktivními skly byla vytvořena skupina smíšených biomateriálů, které jsou díky výrazně lepším mechanickým vlastnostem, ovladatelné rychlosti odbourávání a vyšší bioaktivitě vhodné pro kostní tkáňové inženýrství. \n\nTato látka se používá v kosmetice jako kolagenový stimulátor. Skrze stimulaci tvorby kolagenu mohou výrobky s obsahem polykaprolaktonu eliminovat znaky stárnutí kůže jako je ztráta objemu, a to s okamžitým a dlouhotrvajícím účinkem. Kaprolakton byl zkoumán jako možná kostra pro opravy tkání metodami tkáňového inženýrství. Používá se jako hydrofobní součást amfifilních syntetických kopolymerů používaných k vytváření vezikulových membrán polymerzomů.\n\nPolykaprolakton byl využit ke kapslování řady léčiv za účelem jejich kontrolovaného uvolňování a cíleného dopravení.\n\nPolykaprolakton může být rozložen bakteriemi z kmenů \"Firmicutes\" a \"Proteobacteria\". Kmen štětičkovce 26-1 může rozkládat vysokohustotní polykaprolakton, ovšem ne tak rychle jako kmen kropidláku ST-01. Druhy z rodu Clostridium jej rozkládají za anaerobních podmínek.\n\n"}
{"id": "1453383", "url": "https://cs.wikipedia.org/wiki?curid=1453383", "title": "Římskokatolická farnost Kralice na Hané", "text": "Římskokatolická farnost Kralice na Hané\n\nŘímskokatolická farnost Kralice na Hané je územní společenství římských katolíků v rámci prostějovského děkanátu Olomoucké arcidiecéze s farním kostelem Nanebevzetí Panny Marie. \n\nPrvní písemná zmínka o obci pochází z roku 1225. První zmínka o kostele je z roku 1326.\n\nOd července 2016 je administrátorem P. ThLic. Jan Pachołek, SDS.\n\n"}
{"id": "1453387", "url": "https://cs.wikipedia.org/wiki?curid=1453387", "title": "Laurent Brossoit", "text": "Laurent Brossoit\n\nLaurent Brossoit (* 23. března 1993 Port Alberni, Britská Kolumbie) je kanadský profesionální hokejový brankář hrající za klub Winnipeg Jets v severoamerické lize National Hockey League (NHL). Byl draftován týmem Calgary Flames v šestém kole, 164. celkově, při draftu v roce 2011. Před týmem Jets chytal v týmu Edmonton Oilers.\n\nBrossoit byl vybrán ve druhém kole, 26. celkově, v juniorském draftu WHL v roce 2008 týmem Edmonton Oil Kings. Sezónu 2008-09 odchytal v lize BCMML za tým Valley West Hawks a ve WHL odchytal jeden zápas.\n\nSezónu 2009-10 strávil v lize BCHL v týmu Cowichan Valley Capitals. V 21 zápasech Brossoit obdržel průměrně 3,66 gólů na zápas s úspěšností zákroků 0,901. Dva zápasy odehrál za Oil Kings i ve WHL, se statistikami 2,80 POG a úspěšností 0,944. V roce 2010 reprezentoval Tým Pacifik na světovém turnaji U-17.\n\nV jeho nováčkovské sezóně WHL v letech 2010-11 odehrál 34 zápasů za Oil Kings a zaregistroval statistky 3,32 POG a úspěšnost 0,887.\n\nVe druhé WHL sezóně, v letech 2011-12, byl Brossoit tahounem týmu a výrazně Oil Kings dopomohl k vítězství v lize. Zaznamenal rekord 42-13-5 s 3 čistými štíty v 61 zápasech, 2,47 POG a 0,914. Oil Kings dokončili základní část sezóny na vrcholku centrální divize a s pomocí Brossoita a jeho statistik (16-4, 2,04 POG a 0,933) dominovali v play off.\n\n4. dubna 2013 podepsal s Calgary Flames svůj první NHL kontrakt. Do sezóny 2012-13 však nezasáhl a za Flames do žádného zápasu nenastoupil.\n\n8. listopadu 2013 byl vyměněn do týmu Edmonton Oilers. Angažmá u Oilers začal na farmě v lize ECHL s Bakersfield Condors a odehrál také osm her v American Hockey League (AHL) s Oklahoma City Barons. Do NHL byl poprvé povolán 24. března 2014 jako záloha prvního brankáře Bena Scrivense.\n\nPrvní zápas v NHL vyhrál 21. ledna 2017 zápase proti Calgary Flames.\n\nPo pěti sezónách střídaní brankoviště Oilers a farmy Condors opustil Oilers jako volný agent po sezóně 2017-18. 1. července 2018 podepsal roční dvoucestný kontrakt s týmem Winnipeg Jets.\n"}
{"id": "1453392", "url": "https://cs.wikipedia.org/wiki?curid=1453392", "title": "Hasan Rangraz", "text": "Hasan Rangraz\n\nHasan Rangraz (* 21. března 1980 Naušáhr) je bývalý íránský zápasník – klasik.\n\nZápasení se věnoval od 10 let. Specializoval se na řecko-římský styl. V íránské mužské reprezentaci se pohyboval od roku 1999 ve váze do 54 (55) kg. V roce 2000 se kvalifikoval na olympijské hry v Sydney, kde nepostoupil ze základní skupiny přes Číňana Wang Chueje. V roce 2001 získal v řeckém Patrasu teprve druhý titul mistr světa pro Írán v zápasu řecko-římském. V roce 2004 se kvalifikoval na olympijské hry v Athénách, kde nepostoupil ze základní skupiny přes Kubánce Lázaro Rivase. Od roku 2005 se v reprezentaci neprosazoval na úkor Hamída Suriána. Sportovní kariéru ukončil v roce 2008 věnuje se trenérské práci.\n\n\n"}
{"id": "1453393", "url": "https://cs.wikipedia.org/wiki?curid=1453393", "title": "Vlčan", "text": "Vlčan\n\nVlčan, lat. Wiltzan († 795 u Bardowicku) byl slovanský kníže, který vládl na konci 8.století na území dnešního Meklenburska a rovněž v sousedícím východním Šlesvicku , jako zvolený vládce zapadoslovanského kmenového svazu Obodritů. Byl vazalem franského krále Karla Velikého.\n\nVlčan je poprvé zmíněn v roce 789 v Letopisech království Franků (Annales regni Francorum) a v Metských starších análech (Annales Mettenses priores) Je označen jako \"princes\" vůdce Obodritů. Další informace o jeho původu nejsou známy. Jeho následovníci Dražko a Slavomír jsou pravděpodobně jeho syn a bratr. \n\nS pokračujícím začleňováním Starého Saska do Franské říše se Obodrité stále více dostávají do zorného pole Franků. Už od poloviny 8.století jsou doloženy záznamy o obchodu se Slovany severovýchodně od Labe. Přibližně v roce 780 Karel Veliký založil vojenskou alianci s Vlčanem proti Sasům.\nJako přímý důsledek tohoto tažení je podřízení území poražené strany kmenového svazů Linonen, Smeldinger a Bethenzer Karlovi Velikému a získáním vlády a zabezpečení oblasti od Baltského moře až k ústí řeky Havola.\nFranské prameny pojmenovávají \"prvního mezi rovnými\" Vlčana jako krále Obodritů .\nPředpokládá se , že Vlčan byl Karlem Velikým ustanoven po úspěšném tažení proti Veletům jediným vládcem kmenového svazu Obodritů. Nicméně titul \"rex\" je použit již ve zprávě Fragmentum chesnii \n\nVlčan padl roku 795 v boji se Sasy, během kterého vedl oddíly Obodritů na cestě k Bardowicku po překročení Labe.\nPodle pramenů to byl Nordalbingirec, který zabil franského spojence, načež Karel Veliký podnikl odvetnou kampaň. \n"}
{"id": "1453400", "url": "https://cs.wikipedia.org/wiki?curid=1453400", "title": "Assekrem", "text": "Assekrem\n\nAssekrem je jednou z nejvyšších náhorních plošin v Alžírsku. Na pamětní desce na vrcholu je uvedena výška 2780 metrů nad mořem, jiné zdroje uvádí nadmořskou výšku 2804 metrů, jiné uvádí výrazně nižší nadmořskou výšku mezi 2700 až 2720 metry.\n\nNáhorní plošina zabírá plochu větší než 80 hektarů. Tahat, nejvyšší hora Alžírska, se nachází asi 12 kilometrů západněji. Asi 50 kilometrů směrem na jih se nachází město Tamanrasset, odkud vede asi 82 km dlouhá cesta na náhorní plošinu.\n\nNáhorní plošina Assekrem je často navštěvované místo, protože zde Charles de Foucauld v roce 1911 postavil poustevnu. V dopise napsal hoře: „Rozhled z vrcholu překračuje krásou všechna slova a představy. Nic nemůže popsat kouzlo tohoto lesa skalních věží a jehel, které nám leží pod nohami. Takový je to zázrak!“ \n\nNa plošině je plaketa z roku 1939 francouzského Touring Club de France s nakresleným horským panoramatem od severovýchodu přes jih až po jihozápad. Na ní uvedená nadmořská výška neodpovídá nadmořské výšce plakety, protože její umístění neodpovídá nejvyššímu bodu plošiny, který je zhruba o 100 metrů výše. Nadmořská výška plakety je mezi 2 660 až 2 680 metry nad mořem.\n"}
{"id": "1453401", "url": "https://cs.wikipedia.org/wiki?curid=1453401", "title": "Džebel Aklim", "text": "Džebel Aklim\n\nDžebel Aklim je s nadmořskou výškou 2531 metrů s velkou pravděpodobností nejvyšší hora v pohoří Antiatlas v jižním Maroku. Nejbližší vrcholy pohoří Antiatlasu u Džebel Aklim jsou v blízkosti údolí Ammeln v okolí Tafraoute Džebel Lekst a Džebel m'Korn. V Antiatlasu bylo první a zároveň poslední měření nadmořských výšek  v období francouzského protektorátu v letech 1912 až 1956.\n\nDžebel Aklim se nachází asi 25 km vzdušnou čarou východně od městečka Igherm v provincii Taroudannt v regionu Souss-Massa.\n\nJako téměř všechny kopce v Antiatlasu má Džebel  Aklim vysoce erodované skály a suťová pole. V regionu málokdy prší, v zimě může i sněžit, sníh však roztaje  ihned během několika minut nebo hodin v slunečním záření. V údolích se v ojedinělých případech vyskytují menší oázy. Okolí hory má velice řídké osídlení.\n\nVýstup a sestup na vrcholu trvá zkušeným turistům několik hodin, k hoře se lze u obce \"Tagdichte\" dostat na vzdálenost  přibližně 5 km, pak je nutné překonat výškový rozdíl 650 metrů. Na výstup na nutné si vzít sebou zásoby pitné vody.\n"}
{"id": "1453404", "url": "https://cs.wikipedia.org/wiki?curid=1453404", "title": "Turistická značená trasa 6079", "text": "Turistická značená trasa 6079\n\nTrasa začíná na tramvajové zastávce Geologická na Sídlišti Barrandov. Vede západním směrem po okraji sídliště, poté horní částí přírodního parku do obce Klukovice. Zde se stočí na sever a sejde do údolí k bývalému Horovu mlýnu. Podejde most železniční trati 173, mine soutok Dalejského a Prokopského potoka a Prokopským údolím se podél trati vydá východně k rozcestí. U rozcestí odbočí na sever, opět podejde trať a příkrou cestou vystoupá až na vrchol na plošinu s loukou. Odtud se vydá na západ, obejde výběžek se zaniklým hradištěm a východním směrem dojde do staré vsi Butovice. Zde je odbočka ke kostelu. Poté se trasa dostane na hlavní silnici a podél ní až k metru.\n\n\nTrasa začíná u stanice tramvají Geologická na Sídlišti Barrandov a končí u stanice metra-B Jinonice.\n\n\n"}
{"id": "1453405", "url": "https://cs.wikipedia.org/wiki?curid=1453405", "title": "Džebel Chélia", "text": "Džebel Chélia\n\nDžebel Chélia (arabsky جبل شيليا) je hora v pohoří Aurès, s nadmořskou výškou přibližně 2300 metrů druhá či třetí nejvyšší hora v Alžírsku (nejvyšší je Tahat v pohoří Ahaggar). Některé zdroje udávají nadmořskou výšku 2331 metrů, další zdroj 2328 metrů.\n\nNachází se ve vzdálenosti asi 70 km po silnici jihovýchodně od hlavního města stejnojmenné provincie Batna na severovýchodě Alžírska. Hora a její okolí se nachází národním parku \"Parc National de Chélia\".\n\nNa horu lze vystoupit v jakémkoliv ročním období. V zimě je pokryta sněhovou pokrývkou.\n\n"}
{"id": "1453406", "url": "https://cs.wikipedia.org/wiki?curid=1453406", "title": "Tour de Billy", "text": "Tour de Billy\n\nTour de Billy (\"věž Billy\") byla věž v Paříži, která byla součástí městských hradeb postavených za vlády Karla V. Pravděpodobně se nacházela v místě domu č. 1 na Boulevardu Bourdon.\n\nVěž spolu s hradbami nechal postavit prévôt Étienne Marcel v roce 1356 na ochranu města ze severu kvůli anglickému ohrožení po prohrané bitvě u Poitiers. Věž byla umístěna na okraji hradeb na břehu Seiny, které vedly k Bastile. Nacházela se v blízkosti skladu zbraní a střeliva, ze kterého posléze vznikla Pařížská zbrojnice.\n\nVěž byla silně poškozená požárem dne 14. července 1424. Věž byla zničena explozí uskladněného prachu v červenci 1538.\n"}
{"id": "1453408", "url": "https://cs.wikipedia.org/wiki?curid=1453408", "title": "Alí Aškání", "text": "Alí Aškání\n\nAlí Aškání (* 16. listopadu 1978 Ardabíl) je bývalý íránský zápasník – klasik.\n\nZápasení se věnoval od 12 let. Specializoval se na řecko-římský styl. V íránské mužské reprezentaci se pohyboval od roku 1998 ve váze do 58 (60) kg. V roce 2000 se kvalifikoval na olympijské hry v Sydney. Jako úřadující mistr Asie postoupil ze základní skupiny z prvního místa do čtvrtfinále, kde nestačil na jižního Korejce Kim In-sopa a obsadil 5. místo. V roce 2004 se kvalifikoval na olympijské hry v Athénách, kde nepostoupil ze čtyřčlenné základní skupiny přes Kubánce Roberto Monzóna. Olympijskou sezonu 2008 vynechal kvůli zranění a Írán tak neměl v jeho váze do 60 kg na olympijských hrách v Pekingu zastoupení. Sportovní kariéru ukončil v roce 2011. Věnuje se trenérské práci.\n\n\n"}
{"id": "1453410", "url": "https://cs.wikipedia.org/wiki?curid=1453410", "title": "Saly Ruth Ramler", "text": "Saly Ruth Ramler\n\nSaly Ruth Ramler (známá též jako Saly Ruth Struik) (10. listopadu 1894, Kolomei, Halič, Ukrajina – 26. listopadu 1993, Massachusetts, USA) byla první ženou, která na Německé univerzitě v Praze získala v roce 1919 doktorát z matematiky. Její dizertační práce z roku 1919 byla zaměřena na axiomy afinní geometrie. Byla kladně hodnocena profesory matematiky Georgem Alexandrem Pickem a Gerhardem Hermannem Waldemarem Kowalewskim. Saly Ruth Ramler se v roce 1923 vdala za holandského matematika a historika Dirka Jana Struika. V letech 1924 až 1926 cestovali po Evropě a setkávali se s mnoha předními matematiky. V roce 1926 emigrovali do USA, kde Dirk Jan Struik získal práci v Massachusetts Institute of Technology (MIT).\n\nSaly Ruth Ramler se narodila 10. listopadu 1894 v židovské rodině. Jejím otcem byl židovský obchodník v Kolomei Gerson Ramler (1863–1930) a její matkou byla Franziska Ramler (* 1860, rozená Rosenblatt) pocházející z židovské obchodnické rodiny ze Sadagury. Sally měla celkem pět starších sourozenců. Celá rodina se hlásila k židovské víře. V roce 1897 se Ramlerovi přestěhovali do Prahy na Královské vinohrady.\n\nSaly Ramler studovala nejprve v Praze na Královských Vinohradech na Německém dívčím gymnáziu, kde také 7. července 1914 (21 dní před vypuknutím první světové války) maturovala (s výborným prospěchem). Na filosofické fakultě pražské Německé univerzity následně studovala (v letech 1914 až 1918) matematiku a fyziku, ale její zájmy byly mnohem širší (moderní jazyky, historie, filozofie, sport i moderní tanec). Žádost o zahájení doktorského řízení podala Saly Ramler na Filosofické fakultě Německé univerzity 29. září 1919. Předložila doktorskou práci s názvem „Geometrische Darstellung und Einteilung der Affinitäten in der Ebene und im Raume. Dreiecks- und Tetraeder-inhalt.“ Profesoři matematiky Georg Alexander Pick a Gerhard Hermann Waldemar Kowalewski (1876–1950) ohodnotili (11. listopadu 1919, přesně rok po skončení první světové války) její práci termínem „approbiert“ (schváleno) a dali souhlas s tím, aby Saly Ramler pokračovala v již započatém doktorském řízení. Zhruba v polovině listopadu 1919 složila (s prospěchem ausgezeichnet (vynikající)) Saly Ramler dvohodinovou rigorózní zkoušku z matematiky a počátkem prosince 1919 absolvovala vedlejší rigorózní jednohodinovou zkoušku z filozofie (opět s prospěchovým hodnocením ausgezeichnet). Dva týdny před štědrým dnem roku 1919 (dne 11. prosince 1919) byla Saly Ramler promována a získala titul doktorka filozofie. Stala se tak vůbec první ženou, která na Německé univerzitě v Praze získala doktorát z matematiky. \n\nSaly Ramler složila (v letech 1920 až 1921) na Německé univerzitě v Praze zkoušku učitelské způsobilosti z předmětů matematika a fyzika. Získala tak oprávnění vyučovat na středních školách, kde byla vyučovacím jazykem němčina. Krátce pak Saly Ramler pracovala jako středoškolská profesorka matematiky a fyziky na Německém dívčím lyceu v Praze II. V červenci roku 1921 se zúčastnila tělocvičného kurzu v Německu. V září roku 1921 pak byla na kongresu Německých matematiků v Jeně. V březnu roku 1922 podnikla Saly Ramler studijní cestu do Lucemburska a v lednu 1923 pak studijní cestu do Německa. \n\nNa matematickém kongresu v Jeně se Saly Ramler poprvé setkala s holandským královským matematikem, profesorem a historikem matematiky Dirkem Janem Struikem (1894–2000). Civilní sňatek (oba snoubenci prohlásili, že jsou bez vyznání) se konal 14. července 1923 v Praze. Saly Ramler následovala svého manžela do Holandska, pak do Itálie, Německa, Francie a zpět do Holandska. V roce 1926 odcestovali manželé do USA, kde Dirk Jan Struik získal místo profesora matematiky na Massachusetts Institute of Technology (MIT). \n\nV prvních letech manželství Saly Ramler se svým manželem procestovala téměř celou Evropu. Pracovala jako historička matematiky; zkoumala pražskou pozůstalost matematika Bernarda Bolzana; spolupracovala na italském překladu Eukleidových Základů. Nakonec ale Saly Ramler vědeckou kariéru opustila a pomáhala manželovi budovat kariéru. Doprovázela ho rovněž na přednáškových pobytech a cestách po světě. Také se věnovala výchově jejich tří dcer. \n\nPadesát osm let (v roce 1977) od ukončení svých studií (rok 1919) publikovala Saly Ruth Struik německy psaný článek nazvaný „Flächengleichheit und Cavalierische Gleichheit von Dreiecken“ (Povrchová rovnost a Cavalierová rovnost trojúhelníků). Stručný obsah tohoto článku byl publikován v referativním časopisu \"Zentralblatt für Mathematik und ihre Grenzgebiete\". (Centrální žurnál matematiky a jejích hranic.) Jako svoji adresu uvedla autorka město Belmont ve státě Massachusetts v USA. Článek uveřejnila s pomocí anglického matematika švýcarského původu Paula Bernayse.\nSaly Ramler Struik zemřela dne 26. listopadu 1993 v Massachusetts ve věku 99 let.\n\nSaly Ruth Struik byla matkou tří dcer: \n\nSaly Ruth Ramler měla pět starších sourozenců, kteří se vzájemně podporovali ve studiu i ve svých obchodních aktivitách. Dlouho společně bydleli a společně si hradili své životní náklady a i jinak si vzájemně pomáhali. To se projevilo především druhé polovině třicátých let dvacátého století a neméně pak za druhé světové války.\n\nV letech 1908 až 1913 studovala Natali na Filosofické fakultě Německé univerzity v Praze. Tady v roce 1913 obhájila doktorát z filozofie a následně se stala středoškolskou profesorkou němčiny a angličtiny. Až do roku 1939 vyučovala na Německém dívčím gymnáziu v Praze na Královských Vinohradech. Na počátku roku 1939 emigrovala společně se svojí sestrou Ernestinou do USA.\n\nErnestine pracovala jako bankovní úřednice v Praze. Na počátku roku 1939 společně se svojí sestrou Natalií emigrovala do USA. Obě uměly dobře anglicky, německy a francouzsky. Navíc měly dostatečné finanční prostředky a v zámoří dobře situovanou sestru (Saly Ruth Struik).\n\nRosa zpočátku pomáhala svému otci s rodinným obchodem. Potom vedla vlastní obchod s krajkami. Následně se stala úřednicí, pracovala v soukromém ateliéru ručních prací a nakonec se opět vrátila k prodeji krajek. Ke konci roku 1938 emigrovala do Švýcarska. Svůj odchod z Československa nekoordinovala ani s Natalií ani Ernestinou, neovládala cizí jazyky a ani neměla dostatek finančních prostředků. Svůj život skončila sebevraždou (utopila se v Curyšském jezeře). \n\nV letech 1912 až 1920 studoval Filosofickou fakultu Právnické fakulty Německé univerzity v Praze, kterou dokončil v roce 1920, kdy se stal doktorem práv. Jako jediný z rodiny Ramlerů se v roce 1920 hlásil ke katolické víře. Leon byl tajemníkem firmy „Griotte podniky“, což byla akciová společnost Ludvíka Vantocha z Nymburka. Pro tuto firmu obstarával veškeré úřední záležitosti, zastupoval její obchodní zájmy v Československu i v zahraničí a reprezentoval firmu na mezinárodních veletrzích a výstavách. Ovládal právo i účetnictví a plynule slovem i písmem německý, český, francouzský, anglický a španělský jazyk.\n\nV květnu roku 1939 zažádal o vystěhovalecký pas do Velké Británie, ale zřejmě neobdržel britské vízum. V létě roku 1940 žádal o vystěhování do USA, předložil veškeré potřebné doklady a k žádosti přiložil i zvací dopis od své sestry Saly Ruth Struik. K vystěhování nedošlo. V září 1940 byl prošetřován pražskou policií pro nedodržování cizineckých předpisů. Úřady jej považovaly za polského žida. Leon byl odsouzen ke dvouměsíčnímu vězení za neoprávněné užívání občanského průkazu a za vydávání se za římského katolíka. Když byl propuštěn z vězení měl být vyhoštěn z Protektorátu Čechy a Morava, ale byl mu zabaven cestovní pas (měl jen provizorní doklad totožnosti) a navíc se musel denně hlásit na policii. Doklady potřebné k řádnému vystěhování do USA sháněl ještě koncem října 1941, ale o měsíc později (30. listopadu 1941) byl transportem H pod číslem 851 deportován do ghetta v Terezíně a 1. dubna 1942 transportem Ag pod číslem 85 odvezen do koncentračního tábora Piaski (pobočka Osvětimi), kde byl krátce po svém příjezdu zavražděn.\n\n"}
{"id": "1453413", "url": "https://cs.wikipedia.org/wiki?curid=1453413", "title": "Turistická značená trasa 1011", "text": "Turistická značená trasa 1011\n\nTrasa začíná na náměstí Omladiny ve Velké Chuchli. Odtud vede západně stoupáním k vápence, kde se potká s naučnou stezkou Barrandovské skály - Chuchelský háj. Od vápenky vystoupá pěšinou strání s lesním porostem k louce a projde kolem zahrádkářské osady do centra Slivence. Zde odbočí na sever, přejde ulici K Barrandovu a rovně se vydá do Holyně. U kapličky zabočí na severozápad a podél Holyňského potoka sejde do Dalejského údolí k železniční zastávce.\n\n\nCesta začíná u zastávky MHD Velká Chuchle, vede přes zastávky MHD K Holyni, Návětrná, Pod Mezí a Holyně a končí u železniční zastávky Praha-Holyně.\n\n\n"}
{"id": "1453414", "url": "https://cs.wikipedia.org/wiki?curid=1453414", "title": "Odpojený muž", "text": "Odpojený muž\n\nOdpojený muž: \"Jak technologie připravuje muže o mužství a co s tím\" \"(originál:  MAN DISCONNECTED: HOW TECHNOLOGY HAS SABOTAGED WHAT IT MENAS TO BE MALE, AND WHAT CAN BE DONE, 2015)\" je název knihy amerického psychologa Philipa Zimbarda a Nikity D. Coulombové. (Nikita D. Coulombová je mladá americká spisovatelka, vědkyně a umělkyně, která se mimo spolupráci se Zimbardem věnuje dlouhodobě zkoumání lidské duše skrze lidskou sexualitu a výtvarné umění.)\n\nKniha Odpojený muž reflektuje problém mužství kontra současný technologický a celospolečenský vývoj. Není to typická odborná publikace, na jejím počátku nestojí klasický psychologický výzkum, jak jej můžeme znát. \"„Inspirací nám nebyla pouze jediná událost, přicházela spíš jako slabý deštík, který se pomalu měnil v prudký přívalový liják.“ (Odpojený muž, str. 9)\". Myšlenka této knihy se tedy formovala postupně při pozorování okolního světa oběma autory. Jak v předmluvě uvádí Zimbardo, začal si všímat snižujícího se počtu mužských studentů, a Coulombová vzhledem ke svému nižšímu věku, pak pozorovala zvláštní chování svých spoluvrstevníků v interakci nejen s ženami, ale i s obecnějšími životními zlomovými událostmi jako například neochota mladých mužů do 30 let se odstěhovat z domu rodičů a postavit se na vlastní nohy (podle průzkumu Edifice Krejcárek žilo v roce 2016 v českých podmínkách až 38 % českých mužů ve věku 20 až 35 let stále se svými rodiči.)\n\nCelá kniha se dělí do 4 částí: úvod, příznaky, příčiny a řešení. Vidíme tedy, že základní myšlenka mužství je tu pro autory ztělesněna jako pacient. Jakoby oním pacientem byla sama podstata mužství. Je k ní přistupováno až s lékařskou přesností, společně hledáme pacientovu podstatu, popisujeme symptomy, stanovujeme diagnózu a její příčiny, ale také v neposlední řadě hledáme řešení. A to optimálně nejen pro samotného pacienta, ale i pro celou společnost. \n\nÚvodní slovo není obvykle krátké. Snaží se na 6 stranách předestřít to, co čtenáře čeká. Můžeme si všimnout, že někdy Zimbardo k čtenářům nepřímo promlouvá a oslovuje je. To má za následek čtenářův pocit, že to není obecná psychologicko-sociologická kniha psaná od stolu o anonymním davu, ale naopak, že je to kniha týkající se každého z nás (nebo našeho bytostného okolí). \"„Není třeba chodit nikam daleko, každý z nás zná nějakého výtečníka nebo nešťastníka, který s něčím zápolí. Možná nemá dotyčný potřebu vynikat ve škole, trpí nějakou emoční poruchou, nedokáže vyjít s ostatními lidmi, má jen málo skutečných přátel, a už vůbec ne v ženském vydání, může být členem nějaké party. Nebo už dokonce skončil ve vězení. Možná je to váš syn nebo příbuzný. A možná jsi to ty.“ (Odpojený muž, str. 11)\" Další klíčovou myšlenkou hned na úvod je konstatování, že muži nejsou v současné době schopni aktualizovat svou společenskou roli. Je tedy možné, že celá tato krize vzniká na podkladě neschopnosti dostatečně reflektovat současné proměny jednotlivých rolí, které se po dlouhých tisíci letech v posledních sto letech začaly neuvěřitelně rychle měnit. Ženy dokázaly své potřeby na změnu zformovat do emancipačního a feministického hnutí, naproti tomu muži se rozhodli čelit novým potížím a nesnázím v našem nejistém světě vyšší izolací \"„… na mnohem bezpečnějším a uspokojivějším místě, kde mají kontrolu nad výsledky své činnosti, kde neexistuje strach z odmítnutí, a kde jim jejich dovednosti přinesou uznání.“ (Odpojený muž, str. 13)\"Tedy do světa virtuálního mezi videohry a lehce dosažitelnou pornografii. V kontextu pornografie a potřeby uznání je hned v úvodu nastíněn jev závislost na vzrušení. Abychom dosáhli stejné stimulace, nebo stimulace, která nám umožňuje sebeuspokojení a uznání, je třeba hledat neustále nové podněty a materiál. Kouká-li muž na tytéž obrázky pořád dokola, vzrušivost se postupně snižuje. Klíčovou je nazývána originalita vizuálního prožitku, která ale v dlouhodobém kontextu vede ke ztrátě kontaktu s realitou a kladením vysokých názorů na opačné pohlaví, což vede k mužově rezignaci a zpětnému útěku zpět do virtuální reality.Začarovaný kruh sociální interakce.\n\nStejně jako v \"Luciferově efektu\" pracuje Zimbardo s lidským chováním jako s komplexem. Podle jeho vlastních slov je nezbytné zanalyzovat situaci ve třech krocích: „… \"zaprvé- co vnáší jedinec do tzv. behaviorálního kontextu, jaké jsou jeho dispozice; zadruhé- co konkrétní situace dokáže z daného jedince dostat, jak mu umožní projevit se a co v něm naopak potlačí; a zatřetí – jak se stávající systém rozložení sil tyto situace vytváří, zachovává nebo upravuje.“ (Odpojený muž, str.11).\"\n\nV šesti podkapitolách se snaží autor popsat současný stav na poli školství, pracovního trhu, virtuální reality či fyzických proměn vzhledu. \n\nVe školství je klíčová změna poměru mezi muži a ženami. Ženy jsou v komplexním vzdělávacím systému historicky zařazeny mnohem kratší dobu než muži, a i přesto mu početně dominují. Zimbardo se tu odkazuje k socioložce Ch. H. Sommersové, která ve své knize The War Against Boys (Válka proti chlapcům) popisuje mnohem více nevyvážeností. Podle ní dívky muže nejen početně převažují, ale také svědomitěji přistupují k domácí přípravě, více čtou a překonávají muže i v uměleckých oborech. Chlapci pak podle Sommersové častěji školu přerušují, předčasně končí a upouštějí od postupu na další úroveň.\n\nJedna z podkapitol zavádí ve spolupráci se Zimbardovými kolegy S. Brunskillovou a A. Ferrasem nový pojem \"syndrom sociální intenzity\" (\"social intensity syndrom – SIS\"). Klíčovým aspektem tohoto přístupu je heslo „Já jsem chlap, kdo je víc“, tedy silné upřednostňování ryze pánské společnosti. \"„K takovému prostředí to jedince táhne tím více, čím pevnější jsou vnitřní vazby takové skupiny, čím více se vyhraňuje vůči outsiderům a čím odmítavější je vůči těm, kteří se do daného společenství takzvaně nekvalifikovali, a tím usilovnějši se každý, komu se do užšího výběru podaří dostat, snaží svoje postavení obhájit.“ (Odpojený muž, str. 27)\". Takovéto společenství muže nabuzuje a stimuluje v nich produkci nejen mužských hormonů, ale také adrenalinu, díky kterému mají pocit, že jsou právoplatnými a uznávanými členy společnosti. Což vede k tomu, že si na toto postavení zvyknou natolik, že danou pospolitost začnou jednoznačně upřednostňovat před jakýmkoliv jiným typem kontaktů. \n\nKlíčovým tématem je již zmiňovaná virtuální realita, která úzce souvisí s pornografií a její dostupností. \"„Vzhledem k tomu, že se internet stále víc a více plní obrázky a videy s obsahem nevhodným pro děti, lze stěží vyvrátit názor, že všechno, co si dokážete představit, může existovat také ve formě pornografie. Ve skutečnosti jsme si zcela jisti, že existují kategorie porna, které sahají daleko za hranice toho, co si většina lidí vůbec dokáže představit.“ (Odpojený muž, str. 37)\" Zimbardo neodsuzuje pornografii jako paušálně špatnou věc. To, co ji vyčítá je fakt, že posouvá schopnost člověka nechat se něčím zaujmout, protože veškerá touha po poznávání nového se upíná ke sledování porna a zpracovávání vyvolaných vzruchů zaměstnává mysl, smysly, zvědavost i fantazii. To vše pak zabírá jedinci v realitě tolik času, že mu nezbývá čas ani energie na cokoliv jiného. tato deformace fantazie má pak za následek, že muži nedokáží oddělit hranou pornografii od reality, která nikdy nebude jako porno film, už jen z principu, že žena není pouze sexuální objekt a i ona má své potřeby a hranice. To pak může vést k mužově sexuálnímu zklamání a pocitu frustrace. \n\nKapitola \"Příčiny\" je řazena vzestupně, od konkrétních změn v individuálních životech, přes problémy školského systému až k environmentálním změnám. \n\nV rámci rodinných vztahů je tu popisována situace, kdy v rodině schází otec, tedy dominantní mužský prvek. To není nový poznatek, je to jen stručná rekapitulace a připomenutí důležité role ve vývoji mužské, respektive chlapecké osobnosti. Chlapci vyrůstající v rodině bez muže nebo jakéhokoliv silného mužského vzoru jsou ohrožováni nejvíce ztrátou důvěry. Důvěry v sebe sám, ve své schopnosti, ve svou odpovědnost a v neposlední řadě také důvěru v systém. Není pochyb o tom, že prapodstatou úspěšného vztahu nebo manželství je důvěra. A důvěra není klíčová jen pro navázání vztahu, ale také důvěra v sebe sama pomáhá k dosažení osobních cílů a úspěchů. Obecně platí, že  nejnezávislejší muži pochází z rodin plných lásky a důvěry, kde se naučili, že v život se má věřit, což jim umožňovalo větší odvahu k vyšším osobním cílům. \n\nPříčiny současného stavu vidí psychologie již v dříve nastíněných problémech týkajících se současného vzestupu žen a neschopnosti mužů zformulovat své vlastní potřeby, myšlenky a flexibilně na ně reagovat. Současný muž se podle Zimbarda odkazuje patriarchální mýty. Laicky řečeno, jakou roli zastával muž kdysi, musí zastávat i dnes. Nezůstává stranou ani otázka mužského ega a rozdílnost příjmů v rodině. Naráží i na zažité předsudky, že muži nepláčí a neřeší své city. Tím se pak vytváří tabuizovaná témata, která mohou zabraňovat k navázání intimity s druhým člověkem. \n\nPodkapitola „Hecknutý Maslow – nestabilní pyramida“ se odkazuje k Maslowově pyramidě základních potřeb. Tu nejníže položenou základnu pyramidy, na které stojí život každého z nás tvoří základní životní potřeby – potrava, spánek, voda a domov. Na to je navázán druhý stupeň, který vlivem posledních století byl také včleněn do základních potřeb – pocit bezpečí, zaměstnání, přístup ke zdrojům (např. peníze) a svoboda. Když jsou všechny tyto potřeby naplněny, začíná člověk uvažovat v rozmezí psychologických potřeb – pocit lásky, sounáležitosti, intimní vztahy, rodinu, vzájemná úcta, sebedůvěra a sebevědomí. Na vrcholu pyramidy je pak trojúhelník seberealizace. Když jsou naplněny všechny základní potřeby, je člověk milován a někam patří, může hledat sám sebe. S nástupem internetu a virtuální reality ale internet začal zaujímat téměř 2/3 životních potřeb. V pozitivním slova smyslu je to další prostor pro možnosti seberealizace, realizace sociální pomoci, projektů vzájemné soudržnosti. Ve většině případů ale internet zaujímá prostor ke kompenzaci nedostatků z reálného života. Nemusí být nutně pouze jen na poli sexuality, ale skrze sociální sítě lze budovat obraz vlastního sebeklamu úspěchu, apod. Dochází k rozostření, někdy i k záměně mezi realitou a virtualitou. \n\nNa rozdíl od většiny psychologických výzkumů, které se omezují na popis aktuálního stavu a jeho komplexní analýzu, se autoři v poslední kapitole snažili nastínit možné konstruktivní řešení, tj. nabídnout řešení, jak z bludného kruhu sociální interakce utéct. Možné změny jsou pak navrhovány jak vládám, školským systémům nebo médiím, ale také rodičům. \n\nPoslední dvě kapitoly pak poskytují vcelku podrobný návod samotným mužům, jak se svému novodobému otroctví vzepřít a nastolit svému životu opět smysl a řád. Radí také ženám, které ve svém emancipačním boji zapomněly, že jejich osamostatnění může mít i negativní dopad. V podkapitole „Účinky nezávazného sexu“ (str. 191) jsou ženy vybízeny k tomu, aby ke sbližování s potenciálním partnerem přistupovaly jako k investici na burze. \"„Tak jako musí mít obchodní plán solidní základy, musíte u muže dokázat odhadnout, zda použije svoje schopnosti k vybudování stabilního, vyváženého a zdravého vztahu, který bude přínosný pro oba partnery.“ (Odpojený muž, str. 192).\"Muž v dnešní společnosti není motivován k tomu, aby k získání ženy využil veškeré své schopnosti...není motivován k závazku, jelikož se pro něj ženy stávají snadným cílem. Možným řešením je tedy to, aby se ženy nestávaly snadno ulovitelnou kořistí. Protože jak tvrdí Zimbardo, většina mužů má v sobě vnitřní touhu stát se manželem a otcem. \"„Krom toho v sobě většina heterosexuálních mužů, kteří měli milující matku, chová alespoň jistou touhu stát se manželem či dlouhodobým partnerem číslo jedna v životě nějaké ženy. A přestože muži mají biologicky daný výrazně delší časový rámec, během něhož si mohou hledat stálého partnera, dosáhnou i oni bodu, kdy už je zmáhá donekonečna zkoušet něco nového, a po krátké selekci jim přece jen přijde vhod usadit se s družkou, která se jim v dané chvíli jeví jako nejzpůsobilejší.“ (Odpojený muž, str. 193)\" \n\nPrůzkum, o který se tato kniha opírá, probíhal dotazníkovou formou v roce 2011. Během dvou měsíců se jej zúčastnilo na 20.000 respondentů. 76% z nich pak byli muži  a více než polovina z nich spadala do věkové kategorie 18 – 34 let. V závěrečných poznámkách knihy pak zájemce najde grafy, statistiky i pomocné statistiky, které tento průzkum doprovázely.   \n\nČeská verze knihy vyšla v roce 2017 ve vydavatelství Grada Publishing s.r.o. \n\n\nRecenze\n"}
{"id": "1453420", "url": "https://cs.wikipedia.org/wiki?curid=1453420", "title": "Parvíz Zeídvand", "text": "Parvíz Zeídvand\n\nParvíz Zeídvand (* 16. srpna 1980 Chorramšahr) je bývalý íránský zápasník – klasik.\n\nZápasení se věnoval od 10 let. Specializoval se na řecko-římský styl. V íránské mužské reprezentaci se pohyboval od roku 1998 ve váze do 69 (66) kg. V roce 2000 se kvalifikoval na olympijské hry v Sydney, kde nepostoupil ze základní skupiny přes Islama Dugučijeva reprezentujícího Ázerbájdžán. V roce 2004 se kvalifikoval na olympijské hry v Athénách. Z hratelné tříčlenné základní skupiny postoupil z prvního místa do čtvrtfinále, ve kterém prohrál s Ázerbájdžáncem Faridem Mansurovem těsně 1:2 na technické body. Následně odjel na hotel a do boje o páté místo nenastoupil. V oficiálních výsledcích z olympijských her tak není úvaděn. V dalších letech trpěl syndromem vyhoření vrcholově se sportu nevěnoval.\n\n\n"}
{"id": "1453424", "url": "https://cs.wikipedia.org/wiki?curid=1453424", "title": "Svetlogorsk", "text": "Svetlogorsk\n\nSvetlogorsk může být:\n\n"}
{"id": "1453426", "url": "https://cs.wikipedia.org/wiki?curid=1453426", "title": "Svetlogorsk (Kaliningradská oblast)", "text": "Svetlogorsk (Kaliningradská oblast)\n\nSvetlogorsk (, dříve , , ) je město v Kaliningradské oblasti Ruské federace. Město je jedním z nejvýznamnějších lázeňských letovisek v Rusku. V roce 2010 v něm žilo přes deset tisíc obyvatel.\nSvetlogorsk leží na severním okraji Sambijského poloostrova na pobřeží Baltského moře. Od Kaliningradu, správního střediska oblasti, je vzdálen přibližně 35 kilometrů severozápadně.\n\nPůvodně rybářskou osadu Ruse-moter založil v roce 1258 pruský kmen Sambů. Název v pruštině znamená místo vyhloubené působením vody. Ve 13. století obsadil celou oblast Řád německých rytířů a postupně došlo ke zkomolení jména přes Rawschen a Rawssche na \"Rauschen\", znamenající v němčině šustit. Němečtí kolonisté dali místu nový impuls k rozvoji. Přehradili místní potok a postavili mlýn. Postupem času se stal místní mlýn jedním z největších v Sambii a zaměstnával velkou část místních obyvatel. Se začátkem 19. století přišel i rozvoj turismu a místo se stalo velice oblíbené nejen mezi německou šlechtou. V roce 1820 získalo oficiální status lázeňského města a v roce 1840 ho navštívil pruský král Fridrich Vilém IV.. Na železniční dráhu z Königsbergu (dnešní Kaliningrad) bylo napojeno v roce 1900, což popularitu letoviska u obyvatel Königsbergu ještě posílilo. Před první světovou válkou byla vybudována lanovka, která spojila pláž se samotným městečkem, hipodrom a dřevěná promenáda na pláži. Ve vrcholné sezóně bylo otevřeno na 20 hotelů a penzionů, které byly schopny pojmout na 3 000 rekreantů. Mezi známé osobnosti, které zde strávili čas patří např. skladatel Otto Nicolai, filozof Wilhelm von Humboldt či spisovatel Thomas Mann. \n\nBěhem druhé světové války bylo město ušetřeno válečnému běsnění, a je tak jedno z mála míst v Kaliningradské oblasti, kde lze narazit na původní architekturu. Rudá armáda obsadila Rauschen 14. dubna 1945. Po válce oblast připadla SSSR, veškeré německé obyvatelstvo bylo odsunuto a jméno se v roce 1947 změnilo na Svetlogorsk. Do města se nastěhovali převážně Rusové. Do poloviny 60. let byl turismus výrazně omezen kvůli nařízení o omezení přístupu do oblasti. V roce 1972 došlo v Svetlogorsku k leteckému neštěstí, kdy se vojenské letadlo Antonov An-24 zřítilo na místní školku. Výsledkem bylo 35 mrtvých z toho 24 dětí. \n\nPo rozpadu SSSR v roce 1991 se město stalo součástí Kaliningradské oblasti jako ruská exkláva. Došlo k opětovnému rozvoji turismu. Byla zprovozněna lanovka a otevřeno muzeum vystavující sochy německého sochaře Hermanna Bracherta. V roce 1999 přiřkla ruská vláda městu status letoviska federálního významu. Byla otevřeno vojenské sanatorium, pravidelně se tu konají dětské zdravotní tábory a vyrostlo spoustu nový hotelů a penzionů. Nové divadlo bylo otevřeno v roce 2015. Město je Rusku považováno za \"Soči severu\" a ročně ho navštíví okolo 70 000 turistů. \n\nPři sčítání lidu v roce 2010 bylo etnické složení v městě následující:\n"}
{"id": "1453428", "url": "https://cs.wikipedia.org/wiki?curid=1453428", "title": "Rauschen", "text": "Rauschen\n\nRauschen může být:\n"}
{"id": "1453432", "url": "https://cs.wikipedia.org/wiki?curid=1453432", "title": "Diego de Covarrubias", "text": "Diego de Covarrubias\n\nDiego de Covarrubias y Leyva (25. července 1512 Toledo – 27. září 1577 Madrid) byl španělský právník, politik, biskup a ve zlatém věku zástupce univerzity v Salamance. Jeho otec, Alonso de Covarrubias (1488–1570), byl architektem katedrály Nanebevzetí Panny Marie v Toledu a jeho bratr Antonio de Covarrubias y Leyva (1514–1602) byl profesorem práva v Salamance a ministr Castilla.\n"}
{"id": "1453433", "url": "https://cs.wikipedia.org/wiki?curid=1453433", "title": "Hyman Minsky", "text": "Hyman Minsky\n\nHyman Philip Minsky (23. září 1919 Chicago, Illinois – 24. říjen 1996 Rhinebeck, Dutchess County, New York) byl americký ekonom, profesor ekonomie na Washingtonově univerzitě v St. Louis. Jeho hlavním přínosem bylo bližší porozumění finančních krizí a vysvětlení jejich příčin. Přisuzoval je především přílišným spekulacím v křehké, nestabilní finanční sféře. Jeho teorie byly dlouhou dobu opomíjeny, slávu mu přinesla až finanční krize v letech 2007–2008, kdy se jeho teorie potvrdily. Bývá označován za postkeynesiánce.\n\nNarodil se v roce 1919 v Chicagu do rodiny menševiků, imigrantů z Běloruska. Jeho matka, Dora Zakon, se angažovala v rodícím se odborovém hnutí. Otec, Sam Minsky, se angažoval v židovské sekci Socialistické strany v Chicagu.\n\nVyrůstal během Velké hospodářské krize, která výrazně ovlivnila jeho život. Přiměla ho vysvětlit proč se tak stalo a jak lze zamezit jejímu opětovnému vzniku. Zúčastnil se druhé světové války v Evropě. \n\nAbsolvoval George Washington High School v New Yorku. Dále studoval na Chicagské univerzitě kde získal bakalářský titul (1941). Magisterský (1947) a doktorandský (1954) titul obdržel na Harvardské univerzitě. Studoval pod vedením Josepha Schumpetera a Wassilyho Leontiefa.\n\nDráhu akademického pracovníka započal jako odborný asistent v roce 1949 na Brownově univerzitě (dříve \"Rhode Island College).\" Od 1957 do 1965 působil na Kalifornské univerzitě v Berkeley, kde nejvíce rozvinul své teorie. Poté působil na Washington University v St. Louis. Mimo to byl hostujícím profesorem například na univerzitě Carnegieho–Mellonových, Harvardu a dalších.\n\nV roce 1996 byl oceněn asociací Association for Evolutionary Economics. Cenu obdržel jako projev uznání za jeho akademickou a výzkumnou kariéru.\n\nMinskyho ekonomické teorie zásadně ovlivnily způsob, jakým se v dnešní ekonomové nahlíží na ekonomiku a hospodářské cykly. Jeho nejvýznamnější práce byly publikovány mezi koncem šedesátých a začátkem sedmdesátých let, tedy v době, kdy byl Minsky profesorem na Kalifornské univerzitě, posléze na Washingtonské univerzitě v St. Louis. Nestabilitou finančních trhů se zabýval již britský ekonom John Maynard Keynes, Minsky byl ovšem prvním, kdo vysvětlil a popsal, jak se ona tržní nestabilita vyvíjí, a jak na ekonomiku působí.\n\nMinsky tvrdil, že v každé prosperující liberální ekonomice je vždy přítomen zárodek vnitřní nestability, který nakonec pod vlivem vícero faktorů povede k další ekonomické krizi. Tento zárodek mají představovat spekulativní investiční bubliny, které se v každé ekonomice vyznačující se hospodářským růstem po nějaké době vyvinou. Minsky vycházel z empiricky vypozorovaného faktu, že v čase ekonomické konjunktury převáží finanční toky do domácností nad odchozími toky potřebnými ke splácení dlužních závazků. Ekonomické subjekty tak disponují volnými prostředky a dochází k nárůstu investičního optimismu. To následně vede ke spekulativní euforii, kdy si domácnosti půjčují více, než by v současné době dokázaly splatit, spoléhajíce se přitom na stálý ekonomický růst, který má zaručit příznivější úrokové míry a vyšší příjmy v budoucnosti. Ve chvíli, kdy peněžní toky domácností nedostačují k tomu, aby pokryly jejich splatné závazky, vznikne ohromná poptávka po krátkodobých půjčkách. Společnost jako celek se zadlužuje a v konečném důsledku vyústí přílišné spoléhání na hospodářský růst ve finanční krizi. Takzvaná bublina praskne, což má za následek chybějící likviditu na trhu a zastavení toku peněz (\"cash flow\"). Banky a věřitelé zpřísní podmínky poskytování úvěrů, a to i korporacím s vysokou bonitou, a nastává hospodářská deprese. Jeho myšlenku tedy lze zachytit zdánlivě paradoxní tezí „Stabilita je ve skutečnosti nestabilní“.\n\nPro tento postupný proces, kdy se doposud stabilní finanční systém stává nestabilním, a konečné vyústění tohoto procesu v ekonomickou krizi, se vžil termín „Minskyho moment“ (\"Minsky moment).\" Tento pojem je používaný zejména v souvislosti s finanční krizí z roku 2007. Tehdy se dlouhodobě trvající spekulace na americkém hypotečním trhu proměnily v krizi, která díky propojeným trhům nakonec postihla celosvětovou ekonomiku. Základní charakteristikou liberální ekonomiky je kolísání mezi stabilitou a nestabilitou (křehkostí), přičemž toto kolísání je vnitřním vzorcem procesu, jež vytváří hospodářský cyklus“, uvádí Minsky v roce 1974 v článku „Vytváření finanční nestability“ (\"The Modeling of Financial Instability).\"\n\nMinskyho pohled na finanční strukturu státu byl neobyčejně komplexní. Minulost, budoucnost i současnost moderní ekonomie je podle něj všezahrnujícím obrazem skládajícím se nejen ze zděděného základního kapitálu, míry využití kapitálu a investičních programů, ale zároveň i ze zděděných závazků předchozích vlád a uzavřených smluv, které ztělesňují platby, jež budou muset být provedeny v budoucnosti. Toto souvisí s přesvědčením, že žádná ekonomická teorie není schopna poskytnout obecně platná řešení účinná bez výjimky pro všechna historická období. Na této tezi je postavena postkeynesovská teorie peněz a Minsky je proto v současné době často označován za postkeynesiánce.\n\nNěco jako dlouhodobý ekonomický růst podle něj neexistuje, ekonomika začne vždy po nějaké době stagnovat a obrátí se do recese, představíme-li si amplitudu hospodářského růstu. Vláda může ovšem zmírnit dopady a do jisté míry regulovat průběh recese. Pokud dochází ke snižování HDP, růstu nezaměstnanosti a poklesu peněžních toků, je důležité, aby centrální banka intervenovala a opět pobídla trh pomocí nástrojů monetární politiky, např. snížením diskontní sazby, operacemi na volném trhu či snížením povinných rezerv. Samotná vláda může odvrátit hospodářskou krizi deficitním financováním ze státního rozpočtu. Třetí nápravný mechanismus jsou přísné finanční regulace.\n\nMinskyho moment bývá nejčastěji ilustrován na poměrně nedávných událostech na americkém realitním trhu, které měly za následek krach i samotných bank, mezi nimi i známé banky Lehman Brothers v roce 2008. V devadesátých letech začal ekonomický růst působit i ceny nemovitostí, což mělo za následek to, že stále více lidí žádalo o hypotéky s úrokovým splácením, jelikož spoléhali na ekonomický růst i v budoucnosti, a ve vlastnění nemovitosti viděli vhodnou investici. Finanční systém reagoval za zvýšenou poptávkou větším množství hypotečních nabídek na trhu. Většina nových klientů ale měla natolik nízké pravidelné příjmy, že nebyly schopné pokrýt jistinu a dokonce ani úroky. Banky navíc v průběhu devadesátých let začaly odprodávat hypotéky jiným bankám jakožto balíček aktiv, který měl v následujících letech produkovat jistý příjem. Tím se bankovní systém propojil, a když došlo v roce 2006 k ochlazení ekonomiky, finanční krize postupně postihla celý svět. V roce 2007 se dostala americká ekonomika do bodu, kdy se dlouhodobě trvající spekulace proměnily v krizi.\n\n\n"}
{"id": "1453437", "url": "https://cs.wikipedia.org/wiki?curid=1453437", "title": "Dabas", "text": "Dabas\n\nDabas [dabaš] je město v Maďarsku v župě Pest, nacházející se asi 17 km jihovýchodně od Budapešti. Je správním střediskem stejnojmenného okresu. V roce 2018 zde žilo 17 023 obyvatel. Podle statistik z roku 2011 zde žije 89 % Maďarů, 7,1 % Slováků, 2 % Romů, 0,7 % Němců a 0,5 % Rumunů.\n\nPoblíže Dabasu se nacházejí města Örkény a Újhartyán. Pomocí silnic 5 a 5202 se lze z Monoru dostat i do obcí Alsónémedi, Bugyi, Hernád a Tatárszentgyörgy.\n\n"}
{"id": "1453440", "url": "https://cs.wikipedia.org/wiki?curid=1453440", "title": "Teorie černé labutě", "text": "Teorie černé labutě\n\nČerná labuť: Následky vysoce nepravděpodobných událostí také teorie černé labutě je metaforou popisující důležité neočekávané události, které mají významný dopad na společnost. Tyto události se odchylují od toho co je běžné a proto je obtížné je předvídat. Často se objevují snahy tyto události ze zpětného pohledu racionalizovat.\n\nPojmenování černá labuť si autor zvolil z toho důvodu, že po celá tisíciletí lidé věřili, že se na světě nacházejí pouze labutě bílé barvy. Toto tvrzení se opíralo o nezpochybnitelné empirické důkazy. Když se objevila labuť černé barvy, bylo toto tvrzení náhle vyvráceno. Profesor financí a spisovatel Nassim Nicholas Taleb, který je autorem teorie, chce tímto příběhem říci, že učení se pozorováním, nebo zkušeností je výrazně limitováno a lidské poznání je velmi křehké. Stará pravda náhle nemusí platit, ač nás v ní miliony bílých labutí předtím utvrzovaly celá staletí.\n\nByla vytvořena jako vysvětlení několika otázek:\n\nNa rozdíl od dřívějšího a širšího „problému černých labutí“ ve filozofii (tj. problém indukce), Talebova „teorie černé labutě“ se týká pouze neočekávaných událostí velkého rozsahu a následků, které hrají významnou roli v dějinách. Tyto události, považované za extrémní odchylky, společně hrají mnohem větší roli, než běžné události.\n\nVýraz „černá labuť“ pochází z latinského výrazu, který poprvé použil a charakterizoval římský básník Juvenalis již ve druhém století jako „rara avis in terris nigroque simillima cygno“ tedy něco jako „neobyčejný pták na zemi velmi podobný černé labuti“. Když byl tento výraz poprvé použit, nikdo nepředpokládal, že by černá labuť opravdu existovala. Význam této metafory spočívá v křehkosti jakéhokoliv systému myšlení. Úsudky o jevu jsou potlačeny, jakmile je jeden ze základních předpokladů o daném jevu vyvrácen. Zpozorování černé labuti by v tom případě bylo zrušením logiky jakéhokoliv myšlenkového systému stejně jako vyvrácením úvahy, které z této základní logiky vyplývaly.\n\nTento výraz se v 16. století v Londýně stal termínem pro vyjádření nemožnosti. Přirovnání vychází z předpokladu z dob Starého světa, že všechny labutě musí být bílé, neboť všechny historické záznamy o labutích hovoří o jejich pokrytí bílým peřím. V tomto kontextu byla černá labuť brána jako nemožný jev nebo přinejmenším jako jev neexistující.\n\nV roce 1697 se holandští objevitelé v čele s Willemem de Vlaminghem stali prvními Evropany, kteří černé labutě spatřili v západní Austrálii. Termín se následně pozměnil, aby naznačoval, že vnímaná nemožnost může být později vyvrácena. Taleb konstatuje, že v 19. století John Stuart Mill použil logický omyl o černých labutích jako nový termín pro identifikaci padělání.\n\nUdálosti typu „Černá labuť“ se Nassim Nicholas Taleb zabýval už ve své knize Zrádná nahodilost týkající se finančních událostí. Jeho kniha Černá labuť poté rozšířila metaforu na události i mimo finanční trh. Taleb považuje téměř všechny významné vědecké objevy, historické události a umělecké úspěchy za „černé labutě“. Jako příklady uvádí vzestup užívání Internetu, osobního počítače, první světovou válku, rozpad Sovětského svazu nebo útoky z 11. září 2001.\n\nTaleb tvrdí, že to, co zde nazýváme „Černá labuť“, je událost s následujícími třemi atributy.\n\nZa prvé, je to odklon, protože událost leží mimo oblast obvyklých očekávání, neboť nic v minulosti nemůže přesvědčivě poukázat na možnost její existence. Za druhé má tato událost extrémní dopad a za třetí nám lidská přirozenost přináší vysvětlení jejího výskytu až po znalosti faktů čímž dělá událost vysvětlitelnou a předvídatelnou.\n\nZastavil jsem se a vytvořil trojici: vzácnost, extrémní „dopad“ a retrospektivní (i když ne potenciální) předvídatelnost. Malé množství černých labutí vysvětluje téměř všechno v našem světě, od úspěchu idejí a náboženství, po dynamiku historických událostí a elementy našich osobních životů.\n\nIdentifikace jevu je založena na kritériích autora:\n\n\nAčkoliv se jedná o jedinečnou, nepředvídatelnou a extrémní událost (např. 11. září, krach na newyorské burze, nástup Adolfa Hitlera), lidé si pro ni později najdou dodatečná vysvětlení a vytváří dojem, že „černá labuť“ šla předvídat a lze ji i objasnit.\n\nLogika černé labutě činí to, co nevíme, daleko důležitějším než to, co víme. Můžeme ji mnohdy způsobit, anebo alespoň podpořit tím, že ji neočekáváme.\n\nPokud bychom očekávali teroristický útok a vyhodnotili ho za reálný, nemuselo k němu dojít. V osudný den mohly kolem věže kroužit stíhačky, letiště mohly zesílit bezpečnostní kontrolu, systém přístupu do pilotní kabiny by byl daleko propracovanější. K útoku by jednoduše nemuselo nastat a místo toho mohlo přijít něco jiného – další černá labuť. Víme, že New York je snadný cíl pro teroristy, že bezpečnostní kontroly na letištích v té době nebyly tak vyspělé, ale tohle nám může být k ničemu, protože náš nepřítel si uvědomuje, že to víme. V této strategické hře se znalost ukazuje jako zcela nepodstatná. Obrana proti černým labutím vlastně neexistuje, avšak autor popisuje deset principů, jak může být společnost odolnější.\n\nDeset principů obrany proti černé labuti:\n\n\nTalebova teorie Černé Labutě je odlišná od předchozích filosofických teorií o tomto problému zejména v epistemologii, kvůli tomu, že se dotýká daného fenoménu se specifickými empirickými a statistickými vlastnostmi, které Tabel nazývá „čtvrtým kvadrantem“.\n\nTalebův problém se zabývá epistemickými omezeními, která jsou již částečně pokryta problémem rozhodování se. Tato omezení jsou dvojí – filosofická(matematická) a empirická (známé epistemické předsudky). Filosofické omezení nastává, když máme málo informací potřebných k předpovědi, pokud se jedná o neobvyklé a raritní události, které nejsou lehce rozeznatelné v případech minulých, a proto vyžadují silné předpoklady extrapolační teorie, odpovídajícím způsobem tomu, že předpovědi událostí závisí více a více na teoriích, pokud je jejich pravděpodobnost nízká. Ve čtvrtém kvadrantu není jistota správného poznání a důsledky jsou obrovské.\n\nPodle Taleba myslitelé, kteří se v minulosti pokoušeli si poradit s problémem nepravděpodobného, jako je Hume, Mill a Popper, se soustředili na problém indukce v logice, specificky na vytváření obecných závěrů z konkrétního pozorování. Hlavním atributem Talebovy Černé labutě je to, že dané jevy jsou velmi sledované. Tvrdí, že téměř všechny na sebe navazující události v historii se udály nepředvídaně, ale až pak si lidé vsugerovali to, že tyto události jsou vysvětlitelné  a navzájem se podmiňující.\n\nJeden z problému, Taleb ho pojmenovaná ludický klam, je víra v to, že nestrukturovaná náhodnost v lidském životě se podobá náhodnosti, kterou najdeme ve hře. To pochází z předpokladu, že neočekávané může být předpovězené pomocí extrapolace různých statistik založených na minulých pozorování, zejména pokud mají jevy normální rozdělení. Tyto obavy jsou často relevantní na finančním trhu, kde velcí hráči někdy předpokládají normální rozdělení při používání value at risk modelů, ačkoliv rozdělení tržních výnosů mají typicky „těžké chvosty“.\n\nTaleb dává příklad, že pokud chceme získat představu o tom, jaký je náš přítel a o tom, jak se chová a o jeho morální integritě, nemůžeme ho posuzovat pouze z běžného chování v běžných situacích. Nemůžeme posoudil jestli není potenciálně kriminálně nebezpečný z běžných situací, stejně tak nemůžeme posuzovat jeho zdraví bez uvážení existence epidemií. Tvrdí, že normální je velmi často irelevantní. Nazývá „Velkým intelektuálním podvodem“ to, že téměř všechny studie zaměřené na sociální stránku života s zaměřují na běžné a normální a absolutně nepočítají s jakoukoliv odchylkou. Máme tak pocit, že jsme zkrotily nejistoty.\nObecněji, teorie rozhodování, která je mnohdy založená na modelu možných výsledků, ignoruje a minimalizuje efekty událostí, které tento model nezahrnuje. Například jednoduchý model denních výnosů akciového trhu může zahrnovat extrémní výkyvy jako je Černé pondělí (1987), ale nemusí obsahovat krach trhů po 11. září. Fixní model zahrnuje „známé neznámé“, ale ignoruje “neznámé neznámé“. Tento pojem se poprvé objevil roku 1982 ve článku v časopise \"The New Yorker\" o leteckém průmyslu, který poukazuje na případ únavy materiálu, který způsobil havárie dopravních letounů Comet v padesátých letech.\n\nTaleb zmiňuje, že ani ostatní distribuce nelze využít s přesností, ale jsou často podrobnější, jako například fraktály, rozdělení power law nebo škálovatelná rozdělení. Toto povědomí nám potom může pomoci nastavit správná očekávání.\n\nMimo jiné zdůrazňuje, že mnoho těchto událostí zkrátka nemá precedent a podkopává tím základy na kterých tento způsob uvažování stojí.\n\nTaleb je dále zastáncem kontrafaktuální analýzy při zvažování risku. Tedy vytváření alternativních scénářů k událostem, které se již staly.\n\nPraktickým cílem Talebovy knihy není pokusit se předpovědět události, které jsou nečekané, ale vybudovat si odolnost vůči negativním událostem a současně stále využívat těch pozitivních. Taleb tvrdí, že banky a obchodní firmy jsou velmi zranitelné vůči rizikovým událostem \"černých labutí\", protože jsou vystaveny nepředvídatelným ztrátám. V oblasti obchodu a kvantitativních financí Taleb kritizuje široké použití normálního distribučního modelu užívaného ve finančním inženýrství a nazývá ho \"Velkým duševním podvodem\". Taleb zpracovává koncept odolnosti jako ústřední téma jeho pozdější knihy \"Antifragile:\" \"Things That Gain From Disorder\".\n\nVe druhém vydání \"The Black Swan\", Taleb poskytuje \"Deset principů, jak zvýšit odolnost společnosti vůči „černým labutím\".\n\nTaleb uvádí, že \"černá labuť\" závisí na pozorovateli. Například, co může být překvapením a černou labutí pro krůtu, nemusí být překvapením pro řezníka; proto by mělo být cílem \"nestát se obětí\" tím, že identifikujeme zranitelná místa se záměrem \"využití černých labutí a zbarvení je ve svůj prospěch na bílo\".\n\n\n"}
{"id": "1453444", "url": "https://cs.wikipedia.org/wiki?curid=1453444", "title": "Santa María (sopka)", "text": "Santa María (sopka)\n\nSanta María je 3772 metrů vysoká aktivní sopka v Guatemale poblíž města Quetzaltenango. Je nejaktivnějším stratovulkánem na tichomořském pobřeží Guatemaly a vzhledem k obydleným oblastem v okolí je zapsána do tzv. Decade Volcanoes - seznamu 16 nejnebezpečnějších sopek světa. \n\nJejí sopečná erupce roku 1902 byla třetí největší sopečnou erupcí v minulém století (index vulkanické výbušnosti - VEI 6) a zdevastovala velkou část jihozápadní Guatemaly. Větší byly ve 20. století jen v roce 1912 výbuch Novarupty na Aljašce a v roce 1991 výbuch sopky Pinatubo na Filipínách.\n\nTato první historicky zaznamenaná erupce sopky trvala 19 dní a dosáhla svého maxima 25. října 1902. V roce 1902 se jednalo o třetí velkou sopečnou erupci po Soufriere na Svatém Vincentovi 7. května a Mont Pelée na Martiniku na 8. května 1902.\n\nKráter, který vznikl v roce 1902, byl 1903 do roku 1913 stále aktivní.\n\nOd roku 1922 roste nepřetržitě sopečný dóm, který má název Santiaguito. Santiaguito je od svého vzniku stále aktivní.V současné době probíhají na sopce nepřetržitě malé exploze, s periodickými výtoky lávy, pyroklastickými proudy a lahary.\n\n"}
{"id": "1453446", "url": "https://cs.wikipedia.org/wiki?curid=1453446", "title": "CD Santa Clara", "text": "CD Santa Clara\n\nClube Desportivo Santa Clara je portugalský fotbalový klub, který sídlí v Santa Claře, která je předměstím Ponty Delgady, hlavního města souostroví Azory. Byl založen v roce 1927, hraje na stadionu Estádio de São Miguel, klubové barvy jsou červená a bílá. Je jediným azorským týmem, jemuž se podařilo postoupit do portugalské nejvyšší soutěže, kde odehrál tři sezóny: 1999/00 skončil na 18. místě, 2001/02 na 14. místě a 2002/03 na 17. místě. Počtvrté postoupil do ligy v roce 2018. Zúčastnil se Poháru Intertoto 2002, kde v prvním kole vyřadil arménský FC Širak Gjumri po výsledcích 2:0 doma a 3:3 venku, ve druhém kole vypadl s FK Teplice, kterému podlehl doma 1:4 a venku 1:5. V domácím poháru bylo jeho nejlepším výsledkem osmifinále v sezóně 2008/09. Mezi odchovance klubu patří bývalý portugalský reprezentant Pauleta.\n\n"}
{"id": "1453454", "url": "https://cs.wikipedia.org/wiki?curid=1453454", "title": "Lidmila Kábrtová", "text": "Lidmila Kábrtová\n\nLidmila Kábrtová (* 1971, Náchod) je česká spisovatelka. Vystudovala žurnalistiku na Fakultě sociálních věd Univerzity Karlovy a obor marketingová komunikace na Univerzitě Tomáše Bati ve Zlíně. V roce 2013 knižně debutovala prózou \"Koho vypijou lišky\".\n\n\n\nJe jedním z autorů minutových her, uváděných v Českém rozhlasu.\n\nZa knihu \"Místa ve tmě\" obdržela Výroční cenu Nadace Český literární fond za literaturu v roce 2018.\n"}
{"id": "1453455", "url": "https://cs.wikipedia.org/wiki?curid=1453455", "title": "Ubytovna Sandra", "text": "Ubytovna Sandra\n\nUbytovna Sandra či hotel Veritas či hotel Twin je výškový panelový dům nacházející se na pražském sídlišti Jižní Město u stanice metra Opatov. Vlastníkem je MČ Praha 11, budova funguje jako ubytovna či hotel. Má 21 podlaží a výšku 68 metrů (64 m bez antény), šedo-hnědou fasádu. Vedle ní se nachází bývalý hotel Opatov zbarvený do žluta. Obě budovy byly postaveny v 80. letech 20. století.\n\nV červnu 2018 Zastupitelstvo hl. m. Prahy schválilo dotaci ve výši 200 milionů Kč na celkovou rekonstrukci objektu. Zvýší se standard ubytovacích jednotek, kterých už nebude 193, ale jen 174. Vzniknou byty 4+kk, 3+kk a 2+kk. Poté je bude Praha 11 využívat k potřebám skupin obyvatelstva se stabilními nižšími příjmy – například pro mladé rodiny, seniory či zaměstnance městské části. Podle plánu by se měla také zvýšit bezpečnost v okolí objektu.\n\n"}
{"id": "1453457", "url": "https://cs.wikipedia.org/wiki?curid=1453457", "title": "Nikoleta Šurinová", "text": "Nikoleta Šurinová\n\nNikoleta Šurinová (* 22. března 2007) je slovenská bubenice, vítězka 7. řady soutěže Česko Slovensko má talent (2018).\n\nV létě roku 2018 si Nikoleta Šurinová zahrála s hudební skupinou Rockin‘1000 ve Florencii, v Itálii.\n\nNikoleta Šurinová se zúčastnila castingu v soutěži Česko Slovensko má talent a postoupila dále. Porotci Nikoletu ve Velkém třesku poslali do semifinále a postoupila do finále v Bratislavě, kde se dostala do Superfinále proti rapperovi Bokimu a vyhrála 50 000 eur.\n"}
{"id": "1453467", "url": "https://cs.wikipedia.org/wiki?curid=1453467", "title": "Kvalifikace na Mistrovství Evropy ve fotbale 2020 – skupina A", "text": "Kvalifikace na Mistrovství Evropy ve fotbale 2020 – skupina A\n\nSkupina A kvalifikace na mistrovství Evropy ve fotbale 2020 je jednou z 10 kvalifikačních skupin na tento šampionát. Přímý postup na závěrečný turnaj si zajistí první 2 týmy. Na rozdíl od předchozích evropských kvalifikací do baráže nepostoupí týmy na základě pořadí v kvalifikační skupině, ale podle konečného žebříčku v jednotlivých skupinách (ligách A–D) Ligy národů UEFA 2018/19.\n\n \n\n<div id=\"Bulharsko v Černá Hora\">\n\n<div id=\"Anglie v Česko\">\n"}
{"id": "1453469", "url": "https://cs.wikipedia.org/wiki?curid=1453469", "title": "Mlejňák", "text": "Mlejňák\n\nMlejňák je lidové, historické či hovorové označení pro několik vodních děl:\n"}
{"id": "1453473", "url": "https://cs.wikipedia.org/wiki?curid=1453473", "title": "Systém národních účtů", "text": "Systém národních účtů\n\nSystém národních účtů, nebo systém národního účetnictví (SNÚ, \"System of National Accounts\", SNA) je soustava účtů, která zachycuje celou ekonomiku země v rozdělení na několik částí s jejich vzájemnými vazbami. Hlavní účel SNÚ je poskytnutí kompletního systému účtů, který umožňuje porovnávat důležité ekonomické aktivity na mezinárodní úrovni. SNÚ poskytuje přehled všech ekonomických procesů; zaznamenává distribuci produktů mezi spotřebiteli, firmami, vládou a zahraničím. SNÚ je základní kámen makroekonomické statistiky. Makroekonomická statistika se ukázala jako osvědčený nástroj popisu národního hospodářství a na něm založené makroekonomické analýzy a prognózy. Základními hospodářskými jevy a procesy, kterými se SNÚ zabývá jsou výroba, rozdělování důchodů, spotřeba, akumulace a změny majetku.\n\nMezi hlavní prvky systému národních účtů patří:\n\n\nSystém národních účtů jako základní zdroj makroekonomických informací se rychle rozvíjel v poválečných letech, první standardizovaný SNÚ byl vytvořen na počátku 50. let, pod záštitou OSN, obsahoval 6 standardních účtů, které se vztahovaly k výrobě, rozdělení, akumulaci a vnějších transakcím u tří základních sektorů (podniky, domácnosti a soukromé neziskové instituce, vládní sektor). Propracovaný a mezinárodně uznávaný standardní systém národních účtů byl publikovám v roce 1968 (\"A System of National Accounts\"). Podle tohoto standardu se sestavovaly národní účty až do konce 90. let. V polovině 90. let začaly země včetně České republiky přecházet na nový systém národního účetnictví. Ten byl publikován v roce 1993, podílely se na něm OSN, Komise evropských společenství (Eurostat), Mezinárodní měnový fond, OECD (Organisation for Economic Co-operation and Development) a Světová banka. V roce 2008 vyšel revidovaný SNÚ z 1993, který bral v potaz výzkumné pokroky, změny v ekonomickém prostředí a potřeby uživatelů.\n\nSNÚ poskytuje makroekonomickou databanku, která slouží pro rozbor ekonomického vývoje země. Nejvíce se SNU využívá v těchto směrech:\n\n\nV SNÚ 2008 jsou dvě hlavní institucionální jednotky – domácnosti a právní jednotky – rozděleny do pěti základních vzájemně se vylučujících sektorů:\n\n\nKaždý z těchto sektorů může být dále rozdělen do subsektorů (př. nefinanční a finanční instituce se dále rozlišují na podniky kontrolované státem nebo podniky pod zahraniční kontrolou).\n\nNárodní účty poskytují nejsouhrnější informace o vývoji národního hospodářství, jsou komplexní a mezinárodně srovnatelné, nemohou jít do velkého detailu, neukazují národní hospodářství jako celek se vzájemnými vazbami. Národní účty sestavuje většina zemí světa. Kromě ročních výpisů se můžeme setkat i s čtvrtletními, které jsou ovšem méně podrobné a spolehlivé, nicméně umožňují analyzovat chování ekonomiky v průběhu roku. Roční ukazatele tyto informace neposkytují. Obecně se doporučuje, aby každá země země využívala SNÚ jako standardní příklad pro svůj vlastní národní účet, nicméně je na každé zemi, jak moc se těmto standardům podrobí. K mezinárodnímu srovnávání se používají ekonomické ukazatele jako např. HDP na 1 obyvatele, podíl investic či výdajů státního rozpočtu na HDP.\n\nHlavní účty národních účtů:\n\n\nKvalita a rozsah národních účtů jednotlivých států se liší, mezi hlavní důvody patří:\n\n\nNejobvyklejší kritikou SNÚ vždy bylo, že jejich koncept dostatečně neodráží reálné světové interakce, vztahy a činnosti – a to hned z několika různých důvodů:\n\n\nStatistici kritizovali používání dat z národních účtů k mezinárodním srovnáváním, v reálném světě se odhady málokdy sestavují jednotnou cestou.\n„Kouzlo“ národních účtů spočívá v tom, že poskytují okamžitý zdroj podrobných mezinárodních srovnání, ale kritikové tvrdí, že při bližším zkoumání čísla nejsou ve skutečnosti natolik srovnatelná, jak by měly být. Jak silnou, tak slabou stránkou národních účtů je fakt, že jsou založeny na velkém množství různých zdrojů dat. Jejich síla spočívá ve skutečnosti, že může dojít k mnoha křížovým kontrolám mezi zdroji a sadami dat, aby se posoudila věrohodnost odhadů. Slabou stránkou je, že početné závěry z různých dat, zvyšují možnost datových chyb, tudíž je tak složitější vyhodnotit chybové rozpětí.\nKvalita dat byla často kritizována na základě toho, že to, co je vydáváno za data ve skutečnosti, často jsou jen odhady z matematických modelů, nikoli z přímých pozorování. Tyto modely jsou tvořeny tak, aby předpovídaly, jaké konkrétní hodnoty by měly být podle vzorových dat pro „orientační trendy“. Dá se například pozorovat, že pokud proměnné X, Y a Z vzrůstají, proměnná P bude taky růst v určitém poměru. V takovém případě není nutné přímo zkoumat P, stačí jenom získat data trendů X, Y a Z a převést je do matematického modelu, který pak předpovídá, jaké hodnoty bude mít P v každém intervalu času.\nZ důvodů finančních a organizačních nebo proto, že data musí být rychle vytvořena, aby splnila deadline, se statistici často snaží najít levnější, rychlejší a účinnější metody, jak vytvořit data, pomocí odvození z dat, které již mají, nebo z vybraných dat, které mohou získat snadněji. Kritikou tohoto přístupu – ačkoliv se někdy může ukázat, že poskytovaná data jsou víceméně přesná, dochází ke ztrátě přesnosti a kvality dat. Na tuto kritiku namítají zpětně statistici, že přestože data pocházejí ze všeobecných dotazníků, je možné s pomocí správné techniky udržet chybovost v akceptovatelné míře.\n"}
{"id": "1453475", "url": "https://cs.wikipedia.org/wiki?curid=1453475", "title": "Grand Prix Kanady 2016", "text": "Grand Prix Kanady 2016\n\nGrand Prix Kanady 2016 (oficiálně Formula 1 Grand Prix du Canada 2016) se jela na okruhu Circuit Gilles Villeneuve v Montréalu v Kanadě dne 12. června 2016. Závod byl sedmým v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1453477", "url": "https://cs.wikipedia.org/wiki?curid=1453477", "title": "Turistická značená trasa 6012", "text": "Turistická značená trasa 6012\n\nTrasa začíná v Suchdole na rozhraní se Sedlcí, kterou vede severně k Sedlckým skalám s vyhlídkou na údolí Vltavy. Odtud pokračuje přírodní rezervací Roztocký háj - Tiché údolí společně se stejnojmennou naučnou stezkou do údolí k Únětickému potoku. Ulicí Tiché údolí pak vede severovýchodním směrem do Roztok na nádraží.\n\n\nCesta začíná v Praze u zastávky MHD Kamýcká a končí na nádraží v Roztokách u Prahy.\n\n\n"}
{"id": "1453480", "url": "https://cs.wikipedia.org/wiki?curid=1453480", "title": "Mezőkövesd", "text": "Mezőkövesd\n\nMezőkövesd [mezékevešd] je město v severovýchodním Maďarsku v župě Borsod-Abaúj-Zemplén, těsně u hranic župy Szabolcs-Szatmár-Bereg. Nachází se asi 10 km jihovýchodně od Egeru a je správním městem stejnojmenného okresu. V roce 2018 zde žilo 16 107 obyvatel.\n"}
{"id": "1453481", "url": "https://cs.wikipedia.org/wiki?curid=1453481", "title": "Mikrotechna", "text": "Mikrotechna\n\nMIKROTECHNA PRAHA a.s. je česká společnost se sídlem v Praze, které navazuje na činnost národního podniku Mikrotechna (změny názvů po roce 1945: \"národní podnik PAL Modřany, Aeropal, Vltavan, Mikrotechna\") s tradicí výroby leteckých přístrojů sahající k samým prvopočátkům letectví v Československu.\n\n\n\n"}
{"id": "1453484", "url": "https://cs.wikipedia.org/wiki?curid=1453484", "title": "Trumpova cla", "text": "Trumpova cla\n\nZa Trumpova cla (anglicky: \"Trump tariffs\") se označuje soubor dovozních cel, které byly zavedeny Spojenými státy americkými za prezidenství Donalda Trumpa jako součást jeho ekonomické politiky. V lednu 2018 uvalila Trumpova administrativa třiceti až padesátiprocentní cla na solární panely a automatické pračky, později během stejného roku uvalila cla na dovoz oceli (25%) a hliníku (10%) z většiny zemí světa. 1. června byla tato cla rozšířena na Kanadu, Mexiko a Evropskou unii. Dále 6. července Trump nechal uvalit 25% cla na 818 druhů zboží dováženého z Číny. Několik obchodních partnerů Spojených států následně uvalilo sérii odvetných cel a Čína obvinila USA z rozdmýchávání obchodní války. Snížení deficitu zahraničního obchodu Spojených států však cla nepřinesla.\n\nOtevření nového vyjednávání ohledně amerických obchodní dohod bylo jedním z klíčových témat Trumpovy prezidentské kampaně. Severoamerickou dohodu o volném obchodu (NAFTA) označil dokonce za „nejhorší dohodu v dějinách USA“. Podobně se vyjadřoval i o Transpacifickém partnerství, které považoval za „katastrofu\" a 23. ledna 2017, pouhé tři dny po Trumpově inauguraci, Spojené státy od dohody odstoupily.\n\n1. března 2018 oznámil Trump svůj úmysl uvalit 25% cla na ocel a 10% cla na hliník dovážený do Spojených států, údajně za účelem zajištění národní bezpečnosti. V tweetu zveřejněném následující den Trump uvedl, že \"obchodní války jsou jednoduché a je lehké v nich zvítězit.\" 8. března podepsal nařízení k uvalení těchto cel, který měl vejít v platnost za patnáct dní. Dovoz z Evropské unie, Kanady, Mexika, Austrálie, Argentiny, Brazílie a Jižní Koreje dostal výjimku, nicméně od 31.května 2018 začala cla platit i pro Kanadu, Mexiko a EU.\n\nNa clech nejvíce získají velcí američtí producenti hliníku a oceli, ale panují obavy, že pro Spojené státy cla povedou k více škodě než užitku, jelikož dojde ke zvýšení ceny oceli, což ohrozí tu část průmyslu, která ji využívá. V USA na každého člověka zaměstnaného v průmyslu produkujícím ocel, připadá 80 lidí v průmyslu, který ji zpracovává. Cla tak mohou v USA vést ke ztrátě až 146.000 pracovních míst. Studie týkající se amerického cla na ocel z roku 2002 také ukázaly, že kvůli clu více pracovních míst zaniklo, než bylo vytvořeno. Ztráty pracovních míst mohou být ještě vyšší, pokud ostatní státy zavedou odvetná cla na různé americké produkty. V anketě agentury Reuters 80% z 60 dotázaných ekonomů uvedlo, že cla na ocel a hliník ve svém důsledku americkou ekonomiku poškodí, přičemž žádný z nich netvrdil, že cla ekonomickou situaci USA zlepší.\n\nNěkteří odborníci také varují, že Trumpovy výroky zdůvodňující zavedení cel otázkou národní bezpečnosti by mohly vést k podkopání světového obchodního řádu, jelikož i ostatní státy by mohly podobným způsobem začít obhajovat svá vlastní cla. WTO povoluje státům přijmout opatření nezbytná k zajištění vlastní bezpečnosti, nicméně pouze zřídkakdy dochází k tomu, že by nějaká země této možnosti skutečně využila. Cla na ocel a hliník však zasáhnou převážně spojence USA, například import z Číny dosahuje jen 6% veškerého množství hliníku a oceli dováženého do Spojených států.\n\nMezi lety 2013 a 2016 byla Kanada největším původcem importovaného hliníku ve Spojených státech. Poté co prezident Trump dal najevo svůj záměr zavést cla z důvodu národní bezpečnost, kanadský premiér Trudeau odvětil, že takové zdůvodnění je \"absurdní\", a že myšlenka, že Kanada pro Spojené státy představuje bezpečnostní riziko, je \"urážející a nepřijatelná\". Společně s kanadskou ministryní zahraničí Chrystiou Freelandovou prohlásil, že Kanada je připravena uvalit na svého jižního souseda cla na zboží, jehož hodnota ročního dovozu činí celkem 16,6 miliard kanadských dolarů (286 miliard Kč) .\n\n1.července 2018 vstoupila kanadská odvetná cla v platnost a týkala se celkem 299 druhů zboží, včetně oceli a hliníku. Tato cla jsou nastavena v poměru 1:1 ke clům americkým.\n\nPředseda Evropské komise Jean-Claude Juncker odsoudil zavedení amerických cel a prohlásil, že Evropská unie bude \"adekvátně reagovat\".\n\nEvropská odvetná cla vstoupila v platnost 22. června 2018 a zahrnovala 180 typů produktů, mezi nimi ocel a hliník ale i různé druhy potravin, oblečení a kosmetiky. Evropská komisařka pro obchod Cecilia Malmströmová prohlásila, že v případě zrušení cel ze strany Spojených států, budou evropská opatření rovněž zrušena. Mezi americkými výrobci, kterých se evropská cla dotkla, je například výrobce motocyklů Harley-Davidson, který po ohlášení cel oznámil, že část výroby přesune mimo USA.\n\n5. června 2018 zavedlo Mexiko odvetná cla na americké zboží, jehož roční dovoz do Mexika dosahuje celkové výše 3 miliard amerických dolarů (69 miliard Kč). Mezi druhy zboží, na které bylo clo uvaleno, patří ocel, vepřové maso, sýry, whiskey nebo jablka.\n\n22. března 2018 vydal prezident Trump prohlášení, že dojde k uvalení cel na čínský dovoz, která mají postihnout zboží o celkové hodnotě 50 miliard dolarů (1,15 bilionu Kč). Trump uvedl, že důvodem k zavedení cel jsou údajné čínské krádeže amerického duševního vlastnictví. Také prohlásil, že díky zavedení cel se Spojené státy americké stanou \"mnohem silnější a mnohem bohatší\" zemí.\n\nPoté co bylo zavedeni cel ohlášeno, spadl kvůli obavám z vypuknutí obchodní války Dow Jones Industrial Average o 724 bodů (o 2,9%). Některým americkým firmám, které intenzivně obchodují s Čínou (např. Caterpillar nebo Boeing), poklesla následkem ohlášení cel cena akcií (na burze NASDAQ až o 5%).\n\nJako odvetu za cla na hliník a ocel ministerstvo obchodu ČLR zveřejnilo svůj záměr uvalit 15-25% cla na 120 druhů amerických výrobků. Tato cla Čína uvedla v platnost 2. dubna 2018.\n\n3. dubna kancelář obchodního zástupce Spojených států (USTR) zveřejnila první seznam více než 1 300 typů čínských produktů, které budou podléhat proclení, nicméně tento seznam posléze prošel značnými úpravami. 4. dubna Celní komise ČLR ohlásila zavedení 25% cel na dalších 106 druhů amerických produktů, včetně sojových bobů - největšího amerického zemědělského exportního artiklu do Číny.\n\nVyhlášení různých odvetných cel nadále přiživovalo obavy ohledně americko-čínské obchodní války. 4. dubna odpověděl na tyto spekulace prezident Trump na svém twitteru: \"Nejsme v obchodní válce s Čínou, tato válka byla prohrána několik let zpátky hloupými nebo nekompetentními lidmi, kteří v té době zastupovali Spojené státy. Nyní máme obchodní deficit ve výši 500 miliard dolarů ročně a ztrácíme dalších 300 miliard kvůli krádežím duševního vlastnictví. Toto nemůžeme nechat dále pokračovat!\" Den nato nařídil, aby USTR zvážil další cla ve výši 100 miliard dolarů.\n\n15. června 2018 Donald Trump zveřejnil definitivní seznam 1 100 typů čínského zboží, které bude podléhat clům, jehož roční dovoz do USA dosahuje 50 miliard dolarů (1,147 biliónů Kč) za rok. Na 818 z těchto typů zboží bylo 25% clo uvaleno 6. července. 17. září Trump oznámil, že uvalí 10% clo na čínské zboží o hodnotě 200 miliard dolarů (4,589 biliónů Kč), přičemž toto clo vzroste začátkem roku 2019 na 25%. Jako reakci Čína ohlásila zavedení cel na americké zboží o celkové hodnotě 60 miliard dolarů (1,376 biliónů Kč).\n\nAby uvolnil napětí, 1. listopadu se Trump sešel s čínským prezidentem Si Ťin-pchingem. O obchodním jednání, které spolu vedli, prohlásil, že bylo velice plodné, nicméně nesdělil žádné bližší informace. 26. listopadu však Wall Street Journal řekl, že zamezení zvýšení cel 1. ledna 2019 považuje za vysoce nepravděpodobné. Nicméně po jednání z 1. prosince 2018 Bílý dům uvedl, že pokud Čína nakoupí \"dosud nespecifikované, ale podstatné\" množství amerických zemědělských, energetických a průmyslových výrobků, tak výše zmíněná americká cla zůstanou na 10%. Nezvýšení cel je zároveň podmíněno čínskou spoluprací v otázkách ochrany duševního vlastnictví, kybernetické bezpečnosti, necelních překážek, služeb a zemědělství.\n"}
{"id": "1453485", "url": "https://cs.wikipedia.org/wiki?curid=1453485", "title": "Alí Mohammadí", "text": "Alí Mohammadí\n\nAlí Mohammadí (* 7. února 1984 Karadž) je bývalý íránský zápasník – klasik.\n\nZápasení se věnoval od 9 let. Specializoval se na řecko-římský styl. V íránské mužské reprezentaci se pohyboval od roku 2005 ve váze do 66 kg. V roce 2008 se kvalifikoval na olympijské hry v Pekingu, kde vypadl ve druhém kole s Bělorusem Michailem Semjonovem 1:2 na sety. Od roku 2009 ho z pozice reprezentační jedničky sesadil Omíd Naurózí. Sportovní kariéru ukončil v roce 2016.\n\n\n"}
{"id": "1453486", "url": "https://cs.wikipedia.org/wiki?curid=1453486", "title": "Rehmanie", "text": "Rehmanie\n\nRehmanie (\"Rehmannia\") je rod rostlin z čeledi zárazovité. Jsou to vytrvalé byliny s přízemní růžicí listů a olistěnou lodyhou. Květy jsou nápadné, purpurové nebo žluté, trubkovité. Plodem je tobolka. Rod zahrnuje 6 druhů a pochází výhradně z Číny. Na rozdíl od většiny ostatních rodů čeledi zárazovité nejsou rostliny parazitické ani poloparazitické.\n\nNejznámějším druhem je rehmanie lepkavá, která je jako léčivá rostlina tradičně využívána v čínské medicíně. Hlavními účinnými látkami jsou iridoidní glukosidy. Občas jsou rehmanie pěstovány jako zahradní trvalky.\n\nRehmanie jsou vytrvalé byliny s podzemními oddenky. Lodyha je vzpřímená, jednoduchá nebo od báze větvená.\nListy jsou uspořádané v přízemní růžici, lodyha je rovněž olistěná. Lodyžní listy jsou střídavé, řapíkaté, na okraji zubaté nebo laločnaté.\nKvěty jsou jednotlivé, úžlabní, nebo uspořádané ve vrcholových hroznech.\nKalich je srostlý, zakončený 5 (až 7) laloky. Koruna je purpurově červená nebo žlutá, trubkovitá, dvoupyská, zakončená 5 laloky.\nTyčinky jsou 4 nebo výjimečně 5, nevyčnívající z květů. Semeník většinou obsahuje 2 komůrky (výjimečně jen 1) s mnoha vajíčky.\nPlodem je pouzdrosečná tobolka s vytrvalým kalichem, obsahující mnoho drobných semen.\n\nDo rodu rehmanie je řazeno 6 druhů, které jsou všechny endemity Číny.\nNejvětší areál má druh \"Rehmannia glutinosa\", rozšířený ve střední, východní a severovýchodní Číně. Zdomácněle roste i v Koreji a Japonsku.\n\nJediným druhem rodu, který byl po fytochemické stránce podrobněji zkoumán, je rehmanie lepkavá. Mezi asi 70 zjištěnými látkami figurují zejména sacharidy a iridoidní glukosidy, dále jsou obsaženy monoterpeny, steroidy, flavonoidy, fenolový glukosid ionon, aminokyseliny aj. Celkem bylo zjištěno asi 33 rozličných iridoidních glukosidů, mezi nimiž jsou hlavními biologicky aktivními látkami katalpol a rehmanniosidy. Obsah katalpolu je u různých forem daného druhu různý a může se pohybovat v rozmezí 0,014 až 0,6 %.\n\nRod \"Rehmannia\" je řazen spolu s rovněž čínským rodem \"Triaenophora\" do tribu \"Rehmannieae\". V minulosti byl součástí čeledi \"Scrophulariaceae\", z níž byla řada převážně poloparazitických rodů přeřazena na základě výsledků fylogenetických studií do čeledi \"Orobanchaceae\". Někteří taxonomové jej řadili do čeledi \"Gesneriaceae\". Výsledky molekulárních studií ukazují, že tribus \"Rehmannieae\" představuje bazální větev celé čeledi \"Orobanchaceae\". Na rozdíl od ostatních zástupců čeledi nejsou tyto 2 rody poloparazitické.\n\n\nRehmanie lepkavá je využívána v tradiční čínské medicíně zejména při léčení horeček a krvácení. V lékařství se v současnosti používá při hormonálních poruchách. Používanou částí je oddenek. Rostlina je jako léčivka pěstována nejen v Číně, ale i v jiných asijských zemích, např. ve Vietnamu, Japonsku a Koreji.\n\nNěkdy je tento druh pěstován jako okrasná zahradní rostlina. Řidčeji se pěstuje druh \"Rehmannia piasezkii\", někdy pod synonymním názvem \"R. elata\" nebo \"R. angulata\". Rehmanie vyžadují plné slunce a dobře propustnou půdu. Množí se výsevem semen nebo zimními kořenovými řízky.\n\n"}
{"id": "1453489", "url": "https://cs.wikipedia.org/wiki?curid=1453489", "title": "Pécel", "text": "Pécel\n\nPécel je město v Maďarsku v župě Pest, spadající pod okres Gödöllő. Město je součástí aglomerace Budapešti (sousedí s její městskou částí Rákoscsaba). V roce 2015 zde žilo 15 358 obyvatel, z nichž jsou 86,9 % Maďaři.\n\nMěstem protéká potok Rákos-patak, který se vlévá do Dunaje.\n\nPécel sousedí s městy Isaszeg, Kistarcsa, Maglód a Sülysáp.\n"}
{"id": "1453505", "url": "https://cs.wikipedia.org/wiki?curid=1453505", "title": "Obchodní válka", "text": "Obchodní válka\n\nObchodní válka je jedním z možných vyústění protekcionistické hospodářské politiky. O obchodní válku se jedná, pokud státy zavádějí cla nebo jiné obchodní bariéry jako odpověď na zavedení cel od jiného státu. Kvůli propojenosti světové ekonomiky jsou obchodní válkou ovlivněny i ekonomiky států, které se dané obchodní války neúčastní přímo.\n\nObchodní válka a opatření s ní spojená jsou odlišná od jiných opatření, které mají přímý dopad na mezinárodní obchod (např. sankce), neboť se zaměřuje čistě na obchodní vztahy a má tudíž pouze ekonomický charakter, nikoliv např. humanitární. I proto se pojem obchodní válka zaměňuje ve veřejném diskurzu s pojmem ekonomická válka.\n\nArgumenty používané při vzniku obchodních válek se shodují s argumenty protekcionismu, jde například o ochranu pracovních míst, ochranu klíčových odvětví nebo boj proti nekalé konkurenci.\n\nKromě tarifů (cla, dovozní a jiné daně) mohou obchodní válku rozpoutat i jiná státní opatření, například kvóty na zboží, embargo, změny měnového kurzu, státní úvěry či dotace nebo \"neviditelné překážky dovozu\".\n\n\n"}
{"id": "1453507", "url": "https://cs.wikipedia.org/wiki?curid=1453507", "title": "Lionel Robbins", "text": "Lionel Robbins\n\nLionel Charles Robbins, Baron Robbins, CH, CB, FBA (22. listopadu 1898 – 15. května 1984) byl britský ekonom a významný člen ekonomického oddělení na London School of Economics. Je známý hlavně pro své působení v pozici vedoucího na LSE, jeho definici ekonomie a pro své úsilí o posun anglosaské ekonomiky od maršalského směru. Proslul také díky svému citátu: „Lidé chtějí to, co nemohou mít.“ Měl také veliký vliv na Britský systém univerzitního vzdělání.\n\nNarodil se v Sipsonu, na západ od Londýna, do rodiny Rowlanda Richarda a Rose Marion Robbins. Jeho otec byl farmář a byl také členem okresní rady v Middlesexu. Robbinsova sestra, Caroline, byla uznávanou profesorkou historie.\n\nRobbins se vzdělával na místním gymnázium v okresní škole Southall. Jeho vysokoškolské učení začalo na University College v Londýně, ale musel ho přerušit kvůli první světové válce. Sloužil v Royal Field Artillery jako důstojník mezi lety 1916 a 1918. Když se však zranil, tak se vrátil domů. Začal se zajímat o socialismus cechů a pokračoval ve studiu na London School of Economics, kde studoval u Harolda Laskiho, Edwina Cannana a Hugha Daltona. Zde zůstal téměř po celý zbytek svého života. Svá studia zde dokončil roku 1923 a učil zde jako profesor mezi lety 1929 ž 1961 a se školou zůstal v kontaktu (na poloviční úvazek) až do roku 1980.\n\nV roce 1930, když Keynesiánství začalo nabírat na síle v Británii a stávalo se dominantním ekonomickým pohledem, byl Robbins,jako jediný z pětičlenné ekonomické poradní rady ( Economic Advisory Council), proti zavedení dovozních restrikcí a výdajům na veřejné práce (tyto kroky měly ulevit zemi od ekonomické krize). Místo toho zastával pohled Rakouské školy, která tvrdila že krize byla způsobena přílišnou spotřebou. V roce 1932 publikoval svojí nejznámější práci zvanou \"En Essay in The Nature and Significance of Economics Science\", která mu zajistila mezinárodní věhlas. Během Druhé světové války sloužil krátce jako ekonom pro Britskou vládu.\n\nPřestože po celý svůj život prosazoval laissez-faire, nebál se dělat výjimky. Například, když byl v šedesátých letech pověřen britskou vládou, aby zhodnotil britský systém univerzitního vzdělání (v letech 1961-1964 byl předsedou komise pro vyšší vzdělání). Ve své zprávě říká, že vláda by měla finančně podporovat každého, kdo je kvalifikovaný pro studium na vysoké škole a kdo by jinak neměl dostatečné příjmy, či úspory, aby na ní mohl studovat. Také se snažil, aby byla výuka relevantní a užitečná pro život v nové a rychle se vyvíjející britské společnosti a ve světě. Tento názor byl přijat a vedl k rozšíření vyšší vzdělanosti a také k zakládání nových vysokých škol, například v Sussexu, Essexu či Warwicku, v Británii v 60. a 70. letech. Ke konci svého života se Robbins začal věnovat historii ekonomických myšlenek a publikoval na toto téma množství studií. Po jeho smrti byly některé jeho přednášky posmrtně publikovány.\n\nRobbins je známý svou definicí ekonomie:\n\n\"Ekonomie je věda, která zkoumá lidské chování jako vztah mezi konci a vzácnými prostředky, které mají alternativní využití.\"\n\nJakožto stoupenec Williama Stanleyho Jevonse a Philipa Wicksteeda byl ovlivněn kontinentálními evropskými ekonomy: Léonem Walrasem, Vilfredem Paretem, Eugenem von Böhm-Bawerkem, Friedrichem von Wieserem a Knutem Wicksellem. Robbins nahradil Allyna Younga jakožto předseda London School of Economics v roce 1929. Mezi jeho prvními jmenovanými byl Friedrich A. Hayek, který vychoval novou generaci anglicky hovořících 'kontinentálů' jako John Hicks, Nicholas Kaldor, Abba Lerner a Tibor Scitovsky. Frank Knight sloužil jako vliv z Ameriky na Robbinse.\n\nRobbins byl velmi dobře obeznámen s prací ekonomů v kontinentální Evropě. Robbins se zapojil do debaty o socialistických výpočtech na stranu Ludwiga von Misesa a Friedricha Hayeka proti Abbám Lernerovi, Fredovi Taylorovi a Oscaru Langeovi.\n\nZpočátku nesouhlasil s Keynesovou Obecnou teorií. Jeho pojednání o Velké depresi z roku 1934 je analýzou tohoto období. Robbins viděl svou londýnskou ekonomickou školu jako stodolu v porovnání s Cambridge, ať už tam studovali maršálové nebo keynesiánové. Přestože zůstal oponentem keynesiánství po zbytek dekády, tak po skončení Druhé světové války doznaly značných změn. Ve své práci In The Economy Problem in Peace and War Robbins již obhajuje Keynesovy politiky o zaměstnanosti, skrze kontrolu souhrnné poptávky. Robbinsova přednáška založena na myšlení Chicheleho z roku 1966 o akumulaci kapitálu (publikovaná v roce 1968) a pozdější práce o Smithově ekonomii, The Theory of Economic Policy in English Classical Political Economy, byly popsány jako nepřesné.\n\nAčkoli vzestup londýnské ekonomické školy patří na vrchol Robbinsova odkazu, on byl volným trhovým ekonomem, který byl také zodpovědný za moderní britský univerzitní systém - ten také obhajoval v Robbins Report s jeho masivní expanzí v šedesátých letech. Stal se prvním kancléřem nové univerzity Stirling v roce 1968. Také obhajoval ohromnou vládní podporu pro umění spolu s podporou univerzit.\n\nV pozdních částích svého života se obrátil na historii ekonomického myšlení a publikoval různé studie o anglické doktrínské historii. Robbinsovo 'L.S.E. přednášky, které přednášel v roce 1980 (více než padesát let poté, co poprvé učil po jeho jmenování v roce 1929), byly vydány posmrtně (1998).\n\nRobbins byl jmenován Companion of the Order of the Bath (CB) v roce 1944.\nDne 16. června 1959 dostal lifepeer (nedědičný titul) Baron Robbins z Clare Market města Westminster.\nRobbins obdržel čestný doktorát od univerzity Heriot-Watt v roce 1967.\n\nV New Years Honours roku 1968 byl Lord Robbins jmenován Companion of Honour (CH).\n\nBudova Lionel Robbins v London School of Economics je pojmenována po něm.\n\nRobbinsovy dřívější eseje měly odporující povahu a zdůrazňovaly subjektivistickou teorii hodnoty, na kterou nebyla anglosaská ekonomie zvyklá. Napsal slavnou esej o ekonomické metodologii z roku 1932. Jeho práce o nákladech (1930, 1934) pomohla k vzniku Wieserově zásadě o \"alternativní ceně\" pro zásobování Anglie (což bylo proti Marshallově \"reálné cenové\" teorii nabídky). Jeho kritika maršálské teorie reprezentativní firmy (1928) a jeho kritika Pigovské sociální ekonomiky (1932, 1938) ovlivnily konec maršálské říše.\n\nRobbinsovo hlavní dílo byla jeho esej o přírodě a významu ekonomické vědy (Essay on the Nature and Significance of Economic Science). V ní představuje jednu z prvních definic ekonomie: “Ekonomie je věda o lidské činnosti, která zkoumá lidské chování jako poměr mezi cíli a vzácnými prostředky s alternativním použitím.” (Robbins 1932). Tato definice se používá dodnes.\n\nRobbins věřil, že je třeba rozlišovat mezi \"pozitivní\" a \"normativní\" ekonomikou. Pozitivní se zabývá hypotézami o ekonomických vztazích měřitelných empirickými důkazy, zatímco normativní řeší hodnotové úsudky o tom, co by ekonomika měla být. Robbins obhajoval názor, že ekonomové se musí zabývat pouze pozitivní ekonomikou.\n\nRobbins také věřil, že ekonomika je systém logické dedukce z prvních zásad. Neměl tak vysoké mínění o proveditelnosti a užitečnosti empirického ověřování. V tomto názoru si byl celkem podobný s Rakouskou ekonomickou školou a Kontinentální školou ekonomického myšlení. Nepochybně zanechal úctyhodný odkaz v teorii ekonomické vědy a historie ekonomického myšlení.\n\n"}
{"id": "1453511", "url": "https://cs.wikipedia.org/wiki?curid=1453511", "title": "Rané Šu", "text": "Rané Šu\n\nŘíše Rané Šu () byla v letech 907–925 jedním z jihočínských států období Pěti dynastií a deseti říší. Rozkládala se v moderní provincii S’-čchuan. Vznikla roku 907, když Wang Ťien, ovládající zmíněný region, neuznal svržení posledního císaře říše Tchang a nástup říše Pozdní Liang v severní Číně, přisvojil si titul císaře, svůj stát pojmenoval Velké Šu () a vládl prakticky nezávisle. Roku 917 přejmenoval svůj stát na Velká Chan (), následující rok se vrátil ke starému názvu. Historikové pro odlišení od jiných států jménem Šu zavedli označení Rané Šu. Wang Ťien ještě roku 618 zemřel, na trůn po něm nastoupil jeho syn Wang Jen. Říše Rané Šu zanikla roku 925, kdy byla dobyta říší Pozdní Tchang.\n\nKe konci říše Tchang autorita její vlády klesala a povstání Chuang Čchaoa v letech 874–884 ještě více oslabilo moc ústředních úřadů. V následujících desetiletích regionální vojenští guvernéři \"ťie-tu-š’\" spravovali svěřená území prakticky nezávisle. Západ moderní provincie S’-čchuan ovládal od roku 891 \"ťie-tu-š’\" Wang Ťien, který roku 897 zabral i východ S’-čchuanu, od roku 903 s titulem knížete ze Šu. Ču Wen, nejvlivnější \"ťie-tu-š’\" severní Číny, roku 907 sesadil posledního tchangského císaře a sám se stal císařem říše (Pozdní) Liang. Wang Ťien neuznal Ču Wenovu uzurpaci a sám se prohlásil císařem říše Velké Šu, která od historiků dostala označení Raná Šu. V letech 617–618 krátkodobě změnil jméno svého státu na Velká Chan. Přijímal vzdělance prchající před boji na severu Číny a s jejich pomocí zorganizoval administrativu svého státu, řádná správa přispěla k politickému uklidnění a hospodářskému rozvoji země.\n\nWang Ťien roku 618 zemřel. Novým císařem Rané Šu se stal jeho syn Wang Jen. Byl to slabý panovník, za jehož vlády se v administrativě rozšířila korupce a nekompetence. Roku 625 podnikla armáda říše Pozdní Tchang invazi do Šu a dobyla jej.\n\nKontrola pozdnětchangských císařů nad S’-čchuanem nevydržela dlouho, už roku 930 se vzbouřili \"ťie-tu-š’\" S’-čchuanu (západ moderního S’-čchuanu) Meng Č’-siang a \"ťie-tu-š’\" Tung-čchuanu (východ moderního S’-čchuanu) Tung Čang. Roku 932 Meng Č’-siang porazil Tung Čanga a zabral jeho země a formálně se podřídil říši Pozdní Tchang, roku 934 však opět odpadl a vyhlásil nezávislou říši (Pozdní) Šu.\n\nWang Jen je znám jako Poslední vládce Raného Šu (, Čchien Šu chou-ču).\n\n"}
{"id": "1453516", "url": "https://cs.wikipedia.org/wiki?curid=1453516", "title": "Bay of Plenty", "text": "Bay of Plenty\n\nBay of Plenty ( \"Te Moana-a-Toi\") je region na severním pobřeží Severního ostrova Nového Zélandu, jehož území lemuje pobřeží stejnojmenného zálivu, vymezeného Koromandelským poloostrovem na západě a mysem Cape Runaway na východě. Je jednou ze šestnácti novozélandských správních oblastí, která zaujímá 12 231 km² souše a 9 509 km² pobřežních vod a žije v ní 293 500 obyvatel. Hlavními etnickými skupinami jsou Evropané (67 %) a Maorové (27,5%). Administrativním centrem je Whakatane a největším městem Tauranga. K regionu patří také ostrov Whakaari/White Island.\n\nPodle domorodých legend bylo pobřeží zálivu místem, kde přistáli první polynéští osadníci. V roce 1769 oblast navštívil James Cook a pro její přírodní bohatství ji nazval \"Bay of Plenty\" (Záliv hojnosti) na rozdíl od \"Poverty Bay\" (Záliv chudoby) na východním pobřeží Severního ostrova, kde se vylodil předtím. V průběhu první poloviny 19. století Britové dobyli region na Maorech v tzv. mušketových válkách a v roce 1853 ho připojili k Aucklandské provincii. Při správní reformě v roce 1989 se stalo Bay of Plenty samostatnou částí státu nejvyšší úrovně.\n\nDíky teplému a vlhkému podnebí bez velkých rozdílů mezi ročními obdobími patří Bay of Plenty k nejdůležitějším zemědělským regionům Nového Zélandu. Pěstuje se kiwi a avokádo, chová se skot a ovce, významná je rovněž těžba dřeva. Na mořském pobřeží se nachází množství středisek vodních sportů. Turisté přicházejí také za pozorováním mořských živočichů jako je plejtvák obrovský nebo keporkak. Ve vnitrozemí jsou četné termální prameny, nedaleko Rotoruy do roku 1904 vystřikoval největší gejzír na světě Waimangu Geyser.\n"}
{"id": "1453519", "url": "https://cs.wikipedia.org/wiki?curid=1453519", "title": "Jozef Gruska", "text": "Jozef Gruska\n\nJozef Gruska (* 11. prosince 1933 Rabčice) je slovenský informatik a počítačový vědec působící na Fakultě informatiky Masarykovy univerzity.\n\nV roce 1965 obhájil doktorát na Slovenské akademii věd v Bratislavě prací s názvem \"Strukturální jedinečnost formálních jazyků\", školitel byl Štefan Schwarz. V letech 1968—1970 absolvoval stáž na University of Minnesota, Minneapolis. Od roku 1968 do roku 1985 byl výzkumným pracovníkem Výzkumného centra univerzitního výzkumu v Bratislavě a výzkumným pracovníkem Slovenské akademie věd. Od roku 1990 do roku 1993 byl hostujícím profesorem na univerzitě v Hamburku, poté se vrátil do Bratislavy jako věděcký pracovník na Slovenskou akademii věd. Je zakladatelem pracovní skupiny IFIP pro teoretickou informatiku a od roku 1989 do roku 1996 byl jejím vedoucím pracovníkem. Od roku 1997 je profesorem na Masarykově univerzitě v Brně, v letech 1997—1999 působil jako hostující profesor na \"Université de Nice Sophia\". V roce 2000 se zaměřil na kvantové výpočty a uspořádal řadu asijských konferencí k tomuto tématu. V letech 2007-2010 byl voleným členem rady Academia Europaea se sídlem v Londýně..\n\nDále publikoval přes 140 odborných článků, většinou ve světových časopisech, které mají přes 850 citací.\n\nJozef Gruska se vedle své vědecké činnosti, zejména v oblasti teoretické informatiky, a vedle své činnosti učitelské věnoval také základům informatického vzdělávání na československých školách. Zúčastnil se více než 60 mezinárodních konferencí, často jako člen vědeckého výboru nebo organizátor. Jako člen IFIP založil komisi TC1, která se věnuje teoretickým základům informatiky, a založil několik pravidelných mezinárodních seminářů. Od roku 1973 se konaly konference MFCS (Mathematical Foundations of Computer Science), od roku 1992 LATIN (Latin America Theoretical Informatics) a od roku 2001 AQIS (Asia Quantum Information Science) v Japonsku a dalších východoasijských zemích. V bývalém Československu a později v Česku to je například každoroční seminář SOFSEM, kde se od roku 1974 pravidelně setkávají teoretičtí informatici i tvůrci software z různých zemí. \n\n\nJe občan Slovenska dlouhodobě žijící v Brně, jeho žena je Viera Grusková, se kterou má dvě děti. Syn Damask Gruska působí na Fakultě matematiky, fyziky a informatiky Univerzity Komenského v Bratislavě Dcera Jana Košecká působí na George Mason University ve Virginii.\n\n"}
{"id": "1453522", "url": "https://cs.wikipedia.org/wiki?curid=1453522", "title": "Behrúz Džamšídí", "text": "Behrúz Džamšídí\n\nBehrúz Džamšídí (* 22. srpna 1972) je bývalý íránský zápasník – klasik.\n\nZápasení se věnoval aktivně od 18 let. Začínal s volným stylem, ze kterého se postupně přepracoval na klasický styl. V íránské reprezentaci se pohyboval od roku 1995. V roce 1996 se nekvalifikoval na olympijské hry v Atlantě ve váze do 90 kg. Od roku 1997 startoval ve váze do 85 (84) kg. V roce 1999 byl po zisku třetího místa na Mistrovství světa v Athénách pozitivně testován na anabolický steroid nandrolon a dostal dvouletý zákaz startu. Později v rozhovoru uvedl, že měl před turnajem problémy s kolenem, na který mu týmový lékař dal lék obsahující zmíněnou látku.\n\nV roce 2003 ho repezentační trenér Hasan Babak přemluvil k návratu a v roce 2004 se ve 32 letech kvalifikoval na své první olympijské hry v Athénách. V základní skupině olympijského turnaje prohrál s domácím Dimitriosem Avramisem 1:3 na technické body a ze skupiny do vyřazovacích bojů nepostoupil. Sportovní kariéru ukončil v roce 2006. Věnuje se trenérské a funkcionářské práci.\n\n\n"}
{"id": "1453525", "url": "https://cs.wikipedia.org/wiki?curid=1453525", "title": "Leontina Mašínová", "text": "Leontina Mašínová\n\nLeontina Mašínová (16. března 1882 Plzeň – 10. února 1975 Lázně Bělohrad ) byla česká spisovatelka, autorka historických a historicko-biografických románů, sbírek pověstí a legend a dětské literatury.\n\nNarodila se v Plzni jako dcera lékárníka, dětství prožila v Plzni, Praze, Zbraslavicích a v Kutné Hoře, kam se rodina přestěhovala po smrti otce. Absolvovala kutnohorský učitelský ústav voršilek a až do předčasného odchodu do penze ze zdravotních důvodů v roce 1930 působila jako učitelka na měšťanských školách: nejprve v obcích Hrubý Jeseník, Loučeň a Pečky, od roku 1923 v Lázních Bělohrad. Krátce, ve školním roce 1920/21, učila na Slovensku v Liptovském Mikuláši. V Lázní Bělohrad žila až do konce svého života, po penzionování se plně věnovala literární tvorbě. Na všech svých působištích se zapojovala i do místního kulturního a veřejného života. Počátky jejího mimoškolního působení jsou spojeny s loutkovým divadlem, pro něž napsala několik her. Od počátku 20. let pracovala ve Společnosti přátel literatury pro mládež a přispívala do časopisů pro děti nebo dětských příloh novin (\"Úhor, Lidové noviny, Právo lidu, Venkov\"). Později publikovala také v \"Časopise učitelském\" a \"Učitelských novinách\" nebo regionálním tisku. Významnou úlohu v jejím životě hrála víra: jako aktivní členka Českobratrské církve přispívala od 30. let do časopisů \"Český bratr, Jednota bratrská, Kostnické jiskry\" a \"Růžový palouček\". Též redigovala \"Bratrský zpěvník\" (vyd. 1954). V Lázních Bělohrad spolupracovala s městským muzeem a kulturní a propagační komisí města, sbírala národopisné materiály. Město jí v roce 1945 udělilo čestné občanství, je zde i pohřbena na hřbitově na Byšičkách.\n\nDílo Leontiny Mašínové zahrnuje více než 50 knih. Začínala jako autorka pohádkových her pro loutkové divadlo, nejmenším dětem byly určeny i její první práce, knížky veršů (leporela). Tvorba pro děti představuje podstatnou část jejího díla, později jsou to též pohádky, historické povídky a sbírky převyprávěných pověstí a legend určené spíše pro starší děti. O životě v Praze koncem 19. století vypráví její vzpomínková kniha \"Uletělo jaro\". Pro dospělé čtenáře napsala řadu historických nebo historicko-biografických románů, věnovaných zejména osobnostem české reformace a dějinám jednoty bratrské, na něž se připravovala důkladným studiem reálií, historických i archívních materiálů. Do moderního jazyka také převedla Komenského \"Informatorium školy mateřské\" (pod názvem \"Komenský maminkám\"). Sepsala i své paměti, které byly vydány pod názvem \"Za oponou let\" a na přelomu 70. a 80. let 20. století vycházely v časopise \"Český zápas\". Dlouho pracovala na slovníku synonym, který však nenašel vydavatele a zůstal v rukopise.\n\nZa své dílo dostala Mašínová několik ocenění: v roce 1936 za román \"Hořící sloup\" cenu Václava Beneše Třebízského, v roce 1940 Rambouskovu cenu za knihu \"Tiší v zemi\", v roce 1969 státní vyznamenání Za vynikající práci. Za knihu \"Moravané\" jí v roce 1967 udělila Moravian College v Bethlehemu v Pensylvánii čestný doktorát.\n\n\n\nKnihy L. Mašínové ilustrovali významní čeští výtvarníci, např. Cyril Bouda, Karel Svolinský, Otakar Štáfl, Marie Fischerová-Kvěchová, Vladimír Komárek, aj. Některé její verše pro děti byly i zhudebněny (např. Jaroslavem Křičkou).\n\n\n"}
{"id": "1453527", "url": "https://cs.wikipedia.org/wiki?curid=1453527", "title": "Phipps Conservatory and Botanical Gardens", "text": "Phipps Conservatory and Botanical Gardens\n\nPhipps Conservatory and Botanical Gardens (česky: Phippsův skleník a botanické zahrady) je botanická zahrada ležící na ploše parku Schenleyové v pensylvánském Pittsburghu. Jako jedna z městských pamětihodností se stala součástí amerického Národního registru historických míst (NHRC).\n\nBotanickou zahradu založil v roce 1893 ocelářský a realitní magnát Henry Phipps v podobě daru městu Pittsburgh. Areál měl sloužit k edukativním účelům i jako místo odpočinku obyvatel. Na pozemku vznikly typické zahrady jednotlivých stylů (římské, anglické, francouzské aj.) a pěstována byla řada druhů exotických rostlin (palem, sukulentů, bonsají, orchidejí aj.). Postupné úpravy pozemku vedly k propracovanému systému zahrad zahrnujících čtrnáct skleníků a k nim přilehlých otevřených ploch. K základnímu účelu výstavy rostlin se, díky sklářské a kovodělné práci manufaktury Lord & Burnham, skleníky staly příkladem viktoriánské architektury. Po roce 1910 byla zřízena také vodní zahrada.\n\nPhippsův skleník představuje jednu z „nejzelenějších“ budov na světě. Vstupní pavilon skleníku obdržel stříbrný stupeň ekologické certifikace LEED. Výrobní zařízení skleníku získalo platinovou certifikaci jako vůbec první takový typ budovy. Také Centrum pro udržitelný rozvoj krajiny (Center for Sustainable Landscapes), navržené jako součást zahrady, s budovou šetrnou k životnímu prostředí, má platinové osvědčení LEED. Jedná se o stavbu s nulovou spotřebou energie.\n\n\n\n"}
{"id": "1453532", "url": "https://cs.wikipedia.org/wiki?curid=1453532", "title": "Hermann Eule Orgelbau Bautzen", "text": "Hermann Eule Orgelbau Bautzen\n\nHermann Eule Orgelbau Bautzen je varhanářská společnost založená 26. ledna 1872 v saském Budyšíně. Navázala zde na dlouhou tradici výroby varhan sahající až do 16. století. Za svou historii vyrobila téměř 700 nástrojů, z toho kolem 400 bylo postaveno v Sasku.\n\nFirmu založil 26. ledna 1872 Hermann August Eule (1846–1929), syn výrobce hudebních nástrojů Carla Augusta Euleho. Mezi lety 1864 a 1868 byl tovaryšem u varhanáře Leopolda Kohla v Budyšíně. Následující čtyři roky do roku 1872 byl na vandru a pracoval jako tovaryš například u Carla I. Voigta v Halberstadtu a u Balthasara Schlimbacha ve Würzburgu. Protože Hermannův jediný syn Georg padl roku 1918 v první světové válce, vedla po zakladatelově smrti podnik dcera Johanna (1877–1970). Ta roku 1957 předala firmu svému adoptivnímu synovi Hansi Eulemu (1923–1971), který ji vedl až do roku 1971, kdy předčasně zemřel. Vedení podniku tak připadlo jeho manželce Ingeborg Eule (1925–2017). V této době byla již firma vedena jako podnik se státní účastí, roku 1972 byla pak zcela vyvlastněna. Nadále nesla jméno \"VEB Orgelbau Bautzen\", později však bylo jméno rodiny Euleových do názvu navráceno. Kvůli zkušenostem musel nechat východoněmecký režim i nadále Ingeborg Eule ve vedení podniku.\n\nRoku 1990 byl podnik navrácen rodině. Mezi lety 1987 a 2005 byl obchodním ředitelem varhanář Armin Zuckerriedel (* 1942), od roku 2006 Ingeboržina neteř Anne-Christin Eule, od roku 2008 také Jiří Kocourek, který tuto funkci roku 2013 předal Dirku Eulemu, manželovi Anne-Christin Eule. Jiří Kocourek od té doby pracuje jako umělecký ředitel, jako technický ředitel pracuje varhanář Christoph Lumpe, dlouholetý konstruktér a vedoucí dílny zaměstnaný ve firmě od roku 1978. Ingeborg Eule obdržela roku 2006 saský Řád za zásluhy „také za to, že se jí úspěšně podařilo zachránit části varhan z lipského univerzitního kostela svatého Pavla. Univerzitní kostel byl roku 1968 odstřelen, protože stál v cestě novostavbě univerzitního kampusu.“ Ingeborg Eule zemřela 23. srpna 2017 ve věku 92 let jen několik dní před požehnáním koncertních varhan v drážďanském Paláci kultury.\n\nSpolečnost se specializuje na výrobu nových varhan a na restaurování starých varhan. Firma se hlásí k tradici svého zakladatele Hermanna Euleho a také varhanáře Gottfrieda Silbermanna. Zakladatel firmy postavil 173 varhan, mezi nimi také největší nástroj budyšínského chrámu svatého Petra z roku 1910 s 62 rejstříky ve třech manuálech a pedálu. V samotném Sasku postavil Hermann Eule a jeho následovníci kolem 400 varhan, z kterých se velká část dochovala. Výroba zahrnuje kromě kostelních varhan také varhany pro umělecké instituce, mezi jinými varhany v koncertním sále Vysoké školy hudební a divadelní v Lipsku (2002), v Hudební akademii Samuela Rubina v Tel Avivu (2002), výukové varhany Univerzity Mozarteum v Salzburgu (2007) a koncertní varhany ve velkém sále Nadace Mozarteum v Salzburku (2010). Za časů NDR byly vyvinuty přenosné koncertní varhany, které se daly na místo určení přepravit v Trabantu kombi. Často byly používány místo cembala pro basso continuo.\n\nVelikost nástroje je uvedena v šestém (počet manuálů/samostatný pedál) a sedmém sloupci (počet rejstříků). Kurzíva značí, že se dané varhany nedochovaly, případně že se zachoval jen prospekt.\n\n"}
{"id": "1453533", "url": "https://cs.wikipedia.org/wiki?curid=1453533", "title": "Antonín Váňa", "text": "Antonín Váňa\n\nAntonín Váňa (29. června 1868 Větrný Jeníkov — 24. února 1898 Praha-Vinohrady) byl český básník a překladatel. Oceňované byly zejména jeho překlady z francouzštiny (François Coppée, Antoine François Prévost, Paul Verlaine), publikoval ale také několik vlastních básní a povídek v časopisech.\n\nNarodil se 29. června 1868 ve Větrném Jeníkově č. 63 jako syn hraběcího kočího. Nejpozději v roce 1892 se přestěhoval do Prahy, kde pracoval jako magistrátní písař. 3. října 1893 se v kostele Panny Marie Vítězné na Malé Straně oženil s Barborou Šaršokovou, dcerou zámečníka z Radomyšle; zajímavostí je, že Váňa byl v matrice oddaných rovněž uveden jako záložník 102. pěšího pluku a že svědkem na svatbě byl akademický malíř Emanuel Boháč. Roku 1895 se s manželkou a synem přestěhovali na tehdy samostatné Královské Vinohrady a ještě týž rok se jim narodila dcera.\n\nByl skromný, plný ideálů, musel ale zápasit s existenčními potížemi. Zemřel 24. února 1898 na Král. Vinohradech čp. 638 (dnes Jana Masaryka 638/34, Praha 2) na tuberkulózu. Zanechal po sobě vdovu a dvě děti.\n\nVáňa byl považován za příslušníka mladší básnické družiny 90. let 19. století. S dalšími mladými básníky ho spojovala láska k francouzské poezii. Byl vytrvalý a nadšený, s vášní pro všechno nové a krásné. Proslavily ho zejména zdařilé překlady z francouzštiny. Mistrně ovládal formu a dokonale vystihoval moderní francouzskou tvorbu.\n\nKnižně vyšly jeho překlady:\n\nV novinách a časopisech vyšla např. jeho původní díla:\n\na překlady básní:\n\n"}
{"id": "1453534", "url": "https://cs.wikipedia.org/wiki?curid=1453534", "title": "Mago Barkas", "text": "Mago Barkas\n\nMago Barkas (řecky \"Magón\"; 241 nebo 240 př. n. l. – 203 př. n. l.) byl kartaginský vojevůdce z rodu Barkovců. V prvních letech druhé punské války doprovázel svého nejstaršího bratra Hannibala při jeho tažení proti Římanům v Itálii. Později se přesunul do Ibérie, kde bojoval společně se svým druhým bratrem Hasdrubalem a Hasdrubalem Gisgonem. V závěru války se pokusil o výpad do Ligurie. Jeho výprava ale skončila neúspěchem a při zpáteční plavbě do Kartága podlehl utrpěným zraněním.\n\nMago Barkas se narodil v Kartágu v roce 241 nebo 240 př. n. l. Jeho otec Hamilkar Barkas bojoval proti Římanům v první punské válce. Po jejím skončení přispěl rozhodující měrou ke kartaginskému vítězství v žoldnéřské válce. Následně podnikl dobyvatelské tažení v Ibérii s cílem vytvořit novou zámořskou doménu Kartága jako náhradu za území ztracená ve prospěch Římanů na Sicílii a Sardinii. Při obléhání jednoho iberského města upadl Hamilkar do léčky a přišel o život. V době jeho smrti, k níž došlo v zimě 229 až 228 př. n. l., se v Ibérii nacházeli jeho starší synové: Hannibal a Hasdrubal. Nejmladší Mago tam přicestoval patrně až někdy krátce před otcovým skonem nebo nedlouho po něm. O jeho mládí toho není mnoho známo kromě skutečnosti, že se od útlého věku cvičil ve válečném umění.\n\nMago sloužil v Ibérii, když Hannibal v roce 221 př. n. l. převzal velení nad tamějším punským vojskem. Po vypuknutí druhé punské války v roce 218 př. n. l. doprovázel svého bratra na jeho tažení z Hispánie přes Pyreneje, jižní Galii a Alpy do Itálie.\n\nPo prvotním úspěchu nad Římany v bitvě u Ticina vyslal Hannibal Magona s lehkou hispánskou jízdou k Placentii (dnešní Piacenza), kam se stáhli poražení nepřátelé. Římané a Punové se posléze utábořili na opačných březích řeky Trebie a připravovali se na nadcházející střetnutí. Nedaleko od bitevního pole tekl potok s vysokými břehy, zarostlými hustým křovím. Hannibal přidělil Magonovi 1000 numidských jezdců a 1000 pěšáků a přikázal mu, aby se s nimi na tomto místě ukryl. Druhý den překročili Římané Trebii a zaútočili na Kartágince. Když se oba šiky srazily v nerozhodném boji, vyřítili se Magonovi Numiďané ze svého úkrytu, nečekaně vpadli do protivníkova týlu a vyvolali v jeho řadách zmatek. Magonův útok způsobil Římanům těžké ztráty a výrazně přispěl k jejich porážce v bitvě.\n\nV roce 216 př. n. l. se Mago zúčastnil bitvy u Kann. Společně s Hannibalem se nacházel ve středu bitevní linie, představujícímu nejzranitelnější část kartaginské sestavy. Po vítězství u Kann vtáhl Hannibal na území samnitského kmene Hirpinů a rozdělil zde svoji armádu na dvě části. Velení jedné z nich svěřil Magonovi a přikázal mu, aby si podrobil obce v dané oblasti. O několik týdnů později přešli na stranu Punů Bruttiové, přičemž Mago zajistil obsazení jejich měst. Hannibal ho pak poslal do Kartága se žádostí o posily a zásoby. Magonovi se dostalo slyšení v kartaginském senátu, v němž vylíčil velkolepé úspěchy, jichž Hannibal v Itálii dosáhl. Na důkaz toho nechal na podlahu vysypat zlaté prsteny, sňaté z těl zabitých římských jezdců. Bylo jich tolik, že postačovaly k naplnění jedné měřice. Magonův výklad vyvolal nadšení mezi senátory, načež stoupenci Barkovců odsouhlasili doplnění Hannibalových vojenských sil.\n\nMago shromáždil v Africe vojsko sestávající z 12 000 pěšáků, 1500 jezdců a 20 slonů a chystal se vyplout pod ochranou 60 válečných lodí do Itálie. Mezitím dorazily znepokojivé zprávy o porážce jeho druhého bratra Hasdrubala v bitvě u Hiberu. Kartaginská vláda proto v roce 215 př. n. l. rozhodla, že Mago a posily určené původně pro Hannibala zamíří na Iberský poloostrov. Jelikož vrchním velitelem v Ibérii byl Hasdrubal, Magonovi náleželo vůči němu formálně podřízené postavení. Ve skutečnosti ale oba operovali často samostatně a veleli vlastním armádám.\n\nV dalších dvou letech se nepřihodilo nic pozoruhodného. Hasdrubal a Mago zřejmě čelili povstání místních kmenů proti kartaginské nadvládě a nepodnikli nic proti Římanům, držícím severovýchodní část poloostrova. Průlom nastal teprve v roce 212 př. n. l., kdy římští velitelé, bratři Gnaeus Cornelius Scipio a Publius Cornelius Scipio, překročili řeku Hiberus (Ebro) a během rozsáhlého tažení na jih dosáhli řady úspěchů. V následujícím roce sloučil Mago své vojsko s vojskem Hasdrubala, syna Gisgona, třetího kartaginského vojevůdce působícího v Ibérii. V oblasti horního toku řeky Baetis (Guadalquivir) poté společně porazili a zabili Publia Scipiona, v čemž jim výrazně pomohli místní válečníci přivedení ilergetským náčelníkem Indibilisem a numidská jízda pod velením prince Masinissy. Bezprostředně po svém vítězství se oba punští velitelé spojili s Hasdrubalem, stíhajícím Gnaea Scipiona. Ustupující Římany, značně oslabené dezercí hispánských žoldnéřů, Kartáginci obklíčili a zcela potřeli, přičemž přišel o život i druhý ze Scipionů.\n\nZa jediný měsíc zničili kartaginští velitelé téměř veškeré římské síly v Ibérii. Nedokázali ale využít příznivých okolností po bitvě k jejich úplnému vytlačení z poloostrova a zřejmě upadli do vzájemných rozbrojů. Jistému římskému jezdci Luciu Marciovi se podařilo dovést několik tisíc mužů zpět za řeku Hiberus a vyčkat do příchodu posil. Podle Livia se ho Mago pokusil pronásledovat, avšak počínal si příliš neopatrně. Marcius ho přepadl ze zálohy a způsobil mu těžké ztráty.\n\nV roce 209 př. n. l. se Mago zdržoval se svými muži u Hérakleových sloupů. Jeho bratr Hasdrubal válčil ve střední části poloostrova a Hasdrubal Gisgo pobýval při ústí řeky Tagus (Tajo). Své nepřátelé zjevně podcenili a nepovažovali je nadále za hrozbu. Jejich nejednost umožnila nově příchozímu římskému veliteli Publiu Corneliovi Scipionovi, stejnojmennému synovi padlého vojevůdce, aby rychlým a nečekaným výpadem dobyl Nové Kartágo (Cartagena), hlavní město punské říše v Ibérii. O rok později mu Hasdrubal podlehl v bitvě u Baeculy. Mago a Hasdrubal Gisgo se snažili spojit své armády s Hasdrubalovou, nicméně nestihli přijít včas. Nedlouho po bitvě se poblíž horního toku Tagu konala společná porada, na níž se dohodli, že se Hasdrubal vypraví za Hannibalem do Itálie. Současně Mago odevzdal své vojsko Hasdrubalu Gisgonovi a vydal se na Baleárské ostrovy najímat žoldnéře.\n\nV roce 207 př. n. l. dorazily do Ibérie kartaginské posily vedené Hannonem. Mago se společně s ním vydal na území Keltiberů, kde naverbovali několik tisíc Hispánů. Scipionův podřízený Marcus Silanus se s 10 000 pěšáky a 500 jezdci nepozorovaně přiblížil k jejich táboru a náhlým útokem Keltibery překvapil. Římané zahnali Hispány na útěk a zajali kartaginské vojáky včetně Hannona. Z boje se podařilo vyváznout jen 2000 pěšáků a celé jízdě v čele s Magonem, který uprchl brzy po zahájení bitvy. Po deseti dnech se Mago dostal k Hasdrubalovi Gisgonovi, nacházejícímu se u města Gades (Cádiz).\n\nNa počátku roku 206 př. n. l. shromáždili Punové obrovské vojsko, čítající zhruba 50 000 pěšáků a 4000 jezdců (Polybios hovoří dokonce o více než 70 000 pěšácích). V čele této armády se Hasdrubal Gisgo a Mago vypravili proti Římanům a usadili se na planině poblíž města Ilipa. Když se k nim přiblížil Scipio, podnikl Mago s většinou jezdců a Massinissovými Numiďany nájezd na nepřátele, zaneprázdněné výstavbou tábora. Římská jízda ukrytá za nedalekým kopcem vyrazila ale proti nim a zahnala útočníky na útěk. V následné bitvě u Ilipy utrpěli Kartáginci jednoznačnou porážku a jejich vojsko bylo zničeno. Punští velitelé se s asi 6000 muži stáhli na jakýsi kopec při řece Baetis. Nakonec Hasdrubal Gisgo a po něm i Mago odpluli na lodích do Gad.\n\nBěhem několika měsíců po svém vítězství si Římané podrobili celou někdejší punskou Ibérii. Hasdrubal Gisgo se krátce po bitvě odebral do Afriky. Naproti tomu Mago se v Gadách pokoušel obnovit válku a shromáždil nějaké lodě. Jeden z jeho podřízených vytáhl s hrstkou vojáků k řece Baetis a vyzbrojil tam 4000 hispánských žoldnéřů. Vzápětí proti němu udeřil Lucius Marcius a rozprášil jeho vojsko. Poté obdržel Mago z Kartága veliký obnos peněz a zprávu, v níž mu senát nařizoval, aby se přepravil s loďstvem do Itálie. Vyplul proto podél pobřeží Ibérie a zkusil se zmocnit Nového Kartága útokem z moře. Jeho obránci ho ale odrazili. Když se chtěl vrátit do Gad, odmítli ho jeho obyvatelé, vyjednávající s Římany, vpustit dovnitř. Mago vylákal nejvyšší úředníky města, načež je dal zbičovat a ukřižovat. Potom odplul na Baléarské ostrovy a přezimoval na Menorce. Při svém pobytu na ostrově měl údajně založit město nesoucí dnes název Mahón. V létě 205 př. n. l. se nalodil s 12 000 pěšáky a 2000 jezdci, které zde odvedl, a vyrazil ke břehům Itálie.\n\nZ Menorky zamířil Mago do Ligurie, kde náhlým přepadem dobyl a vyplenil město Genua (Janov). Na jeho stranu se přidávali jak místní Ligurové, tak sousední Galové, vstupující do jeho armády. Mago nemohl přesto dosáhnout žádného průlomu ani vyrazit k Hannibalovi, neboť Římané postavili proti němu dvě vojska: jedno v Předalpské Galii a další v Etrurii. V následujícím roce k němu z Kartága připlulo 25 válečných lodí s 6000 pěšáky, 800 jezdci a sedmi válečnými slony. Obdržel rovněž finanční prostředky k najímání žoldnéřů.\n\nV létě 203 př. n. l. se Mago v zemi Insubrů utkal s legiemi praetora Publia Quintilia Vara a prokonzula Marka Cornelia. Bitva skončila naprostou porážkou Punů a jejich spojenců. Samotného Magona museli vynést z boje s probodnutým stehnem. Nedlouho poté k němu dorazili vyslanci z Kartága s příkazem, aby se urychleně vrátil se svými muži do Afriky.\n\nPodle Livia při zpáteční plavbě nedaleko Sardinie podlehl Mago utrpěným zraněním. Cornelius Nepos naopak uvádí, že se dožil konce války a o několik let později měl být stejně jako Hannibal vypovězen do vyhnanství. Dále zmiňuje dvě verze Magonova úmrtí. Buď měl zahynout při ztroskotání lodi, nebo být zabit vlastními otroky. Líčení Cornelia Nepota však současní badatelé odmítají jako smyšlené a za věrohodný považují Liviův popis Magonova skonu.\n\n\n\n"}
{"id": "1453538", "url": "https://cs.wikipedia.org/wiki?curid=1453538", "title": "Turistická značená trasa 6148", "text": "Turistická značená trasa 6148\n\nTuristická značená trasa 6148 je žlutě vyznačená 1,5 kilometru dlouhá pěší trasa Klubu českých turistů vedená z Prahy-Suchdola k rozcestí Pod Alšovou vyhlídkou.\n\nTrasa začíná v Suchdole v části Výhledy. Vede severovýchodně starou částí Suchdola kolem Brandejsova statku a kaple na rozcestí, za kaplí odbočuje na severozápad ke hřbitovu. Za hřbitovem sestupuje přírodním parkem do údolí Únětického potoka na rozcestí u Dolního rybníka, kde končí. Zde navazují další turistické trasy.\n\n\nJedinnou zastávkou na trase je zastávka MHD Výhledy.\n\n\n"}
{"id": "1453544", "url": "https://cs.wikipedia.org/wiki?curid=1453544", "title": "Place du Louvre", "text": "Place du Louvre\n\nPlace du Louvre je náměstí v Paříži v 1. obvodu. Je pojmenováno podle paláce Louvre.\n\nNa tomto místě se nacházel tábor Vikingů, kteří v roce 885 oblehli Paříž.\n\nS výstavbou Louvru a rozvojem města byl prostor zastavěn městskými paláci, jako např. Petit-Bourbon.\n\nKvůli výstavbě kolonády Louvru a během Haussmannových přestaveb však bylo náměstí výrazně změněno.\n\nČást náměstí před kolonádou Louvru se v letech 1806–1814 nazývala \"Place d'Iéna\" na počest bitvy u Jeny, která se odehrála 14. října 1806. V roce 1900 nesla název \"Place Saint-Germain-l'Auxerrois\".\n\n\n"}
{"id": "1453547", "url": "https://cs.wikipedia.org/wiki?curid=1453547", "title": "Anna Irmanovová", "text": "Anna Irmanovová\n\nAnna Irmanovová, rozená Anna Hermachová (* 1970 v Praze), je česká malířka, performerka a publicistka. Vystavuje od roku 1985.\nJe dcerou psycholožky PhDr. Kateřiny Irmanovové a PhDr. Jiřího Hermacha, který v roce 1975 emigroval do Francie.\nOd dětství prošla klasickou taneční výchovou (prof. Chmelová, prof. Kordačová), v roce 1984 se stala členkou VUS UK, kde její taneční směřování zcela podlehlo vlivu techniky Marthy Graham a londýnské contemporary dance. Při studiu na SUPŠ v Praze 1985 – 1990 se zúčastňovala ilegálních a neoficiálních výstav a divadelních performancí. Vstoupila do souboru SPB, Studia pohybového divadla. \n\nV 80. letech se během studia na SUPŠ v Praze připojila k souboru Studio pohybového divadla, které následovalo divadelní práci původního souboru Křesadla a Bílého divadla. Vedení režisérky a autorky Niny Vangeli ji nasměrovalo k fyzickému divadlu a ke studiu filosofie a literatury. Ve Studiu pohybového divadla vystupovala v představeních Requiem, Mezopotamie, Nó a Bardo The Dol. V souboru setrvala až do jeho zániku v roce 1992. Vystupovala s Alternativní scénou Studia pohybového divadla, založenou Vladimírem Hulcem.\n\nZačátkem devadesátých let se prosadila jako publicistka a teoretička umění v nově vznikajících novinách, periodikách a kritických revuích. Věnovala se překladům filosofických děl. V reakci na zužující se prostor v běžných periodikách koncem roku 1995 začala uvažovat o založení vlastního uměleckého časopisu.\n\nSpolečně s tanečnicí a choreografkou Lenkou Flory vytvořila 1996 kritickou revui pod názvem Taneční sezóna, která přímo navázala mezinárodní spolupráci s tanečními časopisy Dance Now, Dancing Times, Saisones de la Dance. Ke spolupráci přizvala Evu Blažíčkovou, zakladatelku Duncan Centra, Ninu Vangeli, Yvonu Kreuzmannovou ředitelku Tance Praha a Ondřeje Hraba, ředitele Divadla Archa. Revue si kladla za cíl rozšířit informace o tanečním umění, přesahu a prolínání uměleckých směrů a rozpohybovat stojaté a veřejnosti zcela neznámé, vody současné taneční kritiky. Taneční sezóna od začátku dávala příležitost mladým začínajícím fotografům a dále spolupracovala s renomovanými fotografy, ke grafické úpravě přizvala tehdejšího progresívního grafika Ivana Mečla a jeho studio Divus. Během prvních let vydávání kritické revue došlo ke změně názvu periodika na Taneční zóna. Anna Irmanovová byla šéfredaktorkou od roku 1996 – 2002. Během roku 2002 předala vedení Nině Vangeli.\n\nPod pobídkou a vedením prof.Václava Stratila, (studium v jeho ateliéru v letech 1998 – 2003 na FAVU VUT v Brně) se vrátila k vlastní umělecké tvorbě a rozvinula autorskou performanci. Vystavuje doma i v Evropě, její díla jsou zastoupena v soukromých i muzejních sbírkách. V roce 2009 se začala věnovat light designu. V letech 2010 – 2013 vystupovala s autorským projektem Teatrum Angelicum Animae Sporckii na mezinárodním festivalu barokního divadla Teatrum Kuks. V roce 2006 se podílela na uvedení opery Petra Kofroně, Mai 68 v ND v Praze a v ND v Brně. V roce 2009 – 10 spolupracovala s Národním divadlem na inscenaci Káťa Kabanová režiséra Roberta Wilsona. Od roku 2008 vede vlastní Hudebněvýtvarné workshopy pro děti a kurz Psychotance. Vytváří autorské performance live painting, light design ve spolupráci s hudebníky a skladateli současné hudby.\n\n"}
{"id": "1453549", "url": "https://cs.wikipedia.org/wiki?curid=1453549", "title": "2-ethylhexanoát cínatý", "text": "2-ethylhexanoát cínatý\n\n2–ethylhexanoát cínatý (též oktoát cínatý) (Sn(Oct)) je organická sloučenina cínu, přesněji cínatá sůl kyseliny 2–ethylhexanové.\n\nVyrábí se reakcí oxidu cínatého s kyselinou 2–ethylhexanovou.\n\nZa standardních podmínek jde v čisté podobě o čirou bezbarvou kapalinu, za přítomnosti nečistot je látka zbarvená do žluta kvůli oxidaci cínaté soli na cíničitou.\n\n2–ethylhexanoát cínatý se používá jako katalyzátor některých polymerizačních reakcí, například při výrobě polylaktidu.\n"}
{"id": "1453550", "url": "https://cs.wikipedia.org/wiki?curid=1453550", "title": "Škola Fontainebleau", "text": "Škola Fontainebleau\n\nŠkola Fontainebleau (kolem 1530 – kolem 1610) byl výtvarný směr, týkající se dvou období umělecké tvorby ve Francii během pozdní francouzské renesance, soustředěné na královský palác ve Fontainebleau, které byly rozhodující pro formování francouzské verze severního manýrismu.\n\nV roce 1531 byl florentský umělec Rosso Fiorentino, který v roce 1527 ztratil většinu svého majetku během Sacco di Roma, pozván králem Františkem I. do Francie. Rosso zahájil rozsáhlý dekorativní program pro zámek Fontainebleau. V roce 1532 se připojil další italský umělec Francesco Primaticcio z Bologny. Rosso zemřel ve Francii v roce 1540. Na radu Primaticcia byl v roce 1552 pozván do Francie Františkovým synem Jindřichem II. umělec Niccolò dell'Abbate z Modeny. I když byli pozváni hlavně na práci v zámku Fontainebleau, byli tito umělci zváni, aby vytvořili umělecká díla pro jiné šlechtické rodiny té doby a byli hodně váženi a dobře placeni.\nPráce této \"první školy Fontainebleau\" jsou charakterizovány rozsáhlým používáním štuku, obrazových rámů, fresek, s komplikovaným (a často tajemným) systémem alegorií a mytologické ikonografie. Renesanční dekorativní motivy jako \"grotesques\" (podivné, tajemné, nádherné, fantastické, ale i ohavné, škaredé, neslušné či nepříjemné), \"strapwork\" (stylizovaná dekorativní ozdoba), \"putti\" (nahé dítko podobné amorku, obvykle bez křídel). Tyto prvky jsou užívány běžně, stejně jako určitý stupeň erotiky. Postavy jsou elegantní a ukazují vliv technik italského manýrismu Michelangela, Raffaela, a zejména Parmigianina. Primaticcio byl také vyzván k vytvoření kopií antických soch, čímž se rozšířil vliv školy i na klasické sochy. Mnoho z prací Rossiho, Primaticcia a Niccolò dell'Abbate nepřežilo; části zámku byly upravovány v různých obdobích. Díla těchto umělců byla reprodukována jako tisky či lepty, které byly zřejmě původně vytvořeny v samotném Fontainebleau a později v Paříži. Tak se styl šířil z Francie i za hranice a zachovalo se tím i několik prací, které by jinak nepřežily. Manýristický styl školy Fontainebleau ovlivnil francouzské umělce jako byl malíř Jean Cousin starší, sochaře Jeana Goujona a Germaina Pilona a v menší míře portrétistu Françoise Cloueta, syna Jeana Cloueta.\n\nAčkoli neexistuje jistý důkaz, většina učenců se shodla na tom, že v paláci Fontainebleau byla výtvarná dílna, která reprodukovala návrhy umělců a jejich práce v paláci, stejně jako jiné kompozice, které vytvořili. Nejproduktivnější tvůrci byli Léon Davent, Anthony Fantuzzi a Jean Mignon, následovaný \"tajemným\" umělcem známým z jeho monogramu jako \"Mistr IsemV\". Je pravděpodobné, že dílna byla aktivní nejpozději v letech 1542 až 1548. V březnu roku 1547 král František I. zemřel, financování paláce skončilo a škola se rozptýlila. Cílem dílny bylo šířit nový styl který se vyvíjel v paláci, a to jak do Francie, tak mezi umělce pracující v Itálii. Zda iniciativa přicházela od krále či jiného patrona, nebo od samotných umělců, není jasné. David Landau věří, že Primaticcio byl hnací silou; v roce 1540 se stal ředitelem prací ve Fontainebleau po sebevraždě Rossiho Fiorentina.\n\n\nOd roku 1584 do roku 1594 byl během francouzských náboženských válek zámek Fontainebleau opuštěn. Po svém nástupu na trůn, Jindřich IV. Francouzský provedl renovaci budov Fontainebleau pomocí skupiny umělců: vlámský Ambroise Dubois z Antverp a Toussaint Dubreuil a Martin Fréminet z Paříže. Tito umělci jsou někdy označováni jako \"druhá škola Fontainebleau\". Jejich pozdní manýristické práce, z nichž mnohé byly ztraceny, pokračují v používání protáhlých a zvlněných forem a přeplněných kompozic. Mnoho z jejich kompozic zobrazuje mytologické scény podle Itala Torquata Tassa a řeckého antického spisovatele Heliodora z Emesu. Jejich styl i nadále ovlivňoval takové umělce v prvních desetiletích 17. století, jako byli Peter Paul Rubens a Caravaggio. Nizozemský a vlámský naturalismus tento styl brzy překonal.\n\n\n"}
{"id": "1453557", "url": "https://cs.wikipedia.org/wiki?curid=1453557", "title": "Rue Saint-Florentin", "text": "Rue Saint-Florentin\n\nRue Saint-Florentin je ulice v Paříži. Nachází se na hranici 1. obvodu (strana se sudými čísly domů) a 8. obvodu (strana s lichými čísly domů). Jméno ulici dal francouzský politik Louis Phélypeaux de Saint-Florentin (1705-1777), který si v ulici postavil svůj palác.\n\nUlice vede od křižovatky s \"Place de la Concorde\" a \"Rue de Rivoli\" a končí u \"Rue Saint-Honoré\", odkud dále pokračuje \"Rue du Chevalier-de-Saint-George\". Ulice je orientována z jihu na sever.\n\nUlice byla původně průchodem zvaným \"cul-de-sac de l'Orangerie\". V roce 1730 získal pozemky na jedné straně (dnes domy s lichými čísly) král Ludvík XV. a protější pozemky bankéř Samuel Bernard.\nV roce 1758, když vzniklo náměstí \"Place de la Concorde\", se průchod začal nazývat \"Rue de l'Orangerie\" či \"Petite rue des Tuileries\".\n\n\n"}
{"id": "1453560", "url": "https://cs.wikipedia.org/wiki?curid=1453560", "title": "Neues Lausitzisches Magazin", "text": "Neues Lausitzisches Magazin\n\nNeues Lausitzisches Magazin (zkráceně: NLM, česky \"Nový lužický magazín\") je publikačním orgánem Hornolužické společnosti věd.\nV duchu osvícenství se Hornolužická společnost věd snažila od počátku šířit nové vědecké poznatky. K tomu sloužil nejprve časopis \"Provinzialblätter oder Sammlungen zur Geschichte, Naturkunde, Moral und anderen Wissenschaften\", který v letech 1782–1783 vyšel v šesti řadách. Následný časopis \"Lausitzische Magazin\" pak vycházel v letech 1768–1792 v 25 ročnících. V roce 1793 postoupil Christian August Peschek Hornolužické společnosti věd svůj od roku 1790 vycházející časopis \"Lausizische Monatsschrift oder Beyträge zur natürlichen, ökonomischen und politischen Geschichte der Ober- und Niederlausiz und der damit grenzenden Landschaften.\" Ten potom pokračoval pod názvem \"Lausizische Monatsschrift\". Po něm následoval \"Neue Lausizische Monatsschrift\". Po té nakladatelskou činnost společnosti přerušily napoleonské války. Krátce vycházel týdeník \"Wochenblatt für die Lausitz und den Cottbusser Kreis\" (1811) a periodika \"Vergangenheit und Gegenwart\" (1812) a \"Vaterländische Monatsschrift zunächst für beide Lausitzen\" (1813), které vydával Friedrich Gottlieb Heinrich Fielitz mladší.\n\nTeprve v roce 1821 bylo zahájeno vydávání nového časopisu, který byl s přihlédnutím ke svým předchůdcům nazván \"Neues Lausitzisches Magazin\". Do roku 1941 bylo od té doby publikováno 117 svazků. Rejstříky byly zveřejněny ve svazcích 46 (1869, Bd. 1–44, 1822–1868), 76 (1900, pro svzky 1–75, 1822–1899), 86 (1910, pro svazky 76–85, 1900–1909), 102 (1926, pro svazky 86–101, 1910–1925) a 112 (1936, Bd. 102–111, 1926–1935).\n\nSvazek 118 byl ještě vytištěn, nedostal se však do distribuce. Skoro celý náklad byl totiž za druhé světové války zničen. V redakčním archivu časopisu se nachází nedokončený zlom svazku 119, který měl vyjít v roce 1943. Čtyři exempláře obou svazků vlastní Hornolužická společnost věd, Městský archiv ve Zhořelci (Görlitz), Saská zemská knihovna a Státní archiv v Drážďanech. \n\nPo znovuzaložení Hornolužické společnosti věd v roce 1990 začal časopis od roku 1998 opět vycházet s podtitulem \"Neue Folge\" (\"nová řada\"). Číslování svazků navazuje na předchozích 119 svazků.\n\nVydavateli časopisu byli:\n"}
{"id": "1453563", "url": "https://cs.wikipedia.org/wiki?curid=1453563", "title": "Liberec-Rochlice (železniční zastávka)", "text": "Liberec-Rochlice (železniční zastávka)\n\nLiberec-Rochlice je železniční zastávka v Liberci na rozhraní čtvrtí Rochlice a Vesec. Leží při Nádražní ulici. Zastávkou prochází železniční trať 036 (Liberec–Tanvald–Harrachov).\n\nZastávka se skládá z dnes již neobsazené budovy a nástupiště lemovaného modrým zábradlím.\n\nPřístup do žádné části zastávky není bezbariérový. V zastávce je instalován informační systém INISS dálkově řízený z nádraží Liberec.\n\nZápadně od zastávky jsou umístěny dva železniční přejezdy, jeden přes ulici Hodkovická a druhý přes ulici Vesecká. Mezi těmito přejezdy odbočuje z trati vlečka společnosti Ferona.\n\n"}
{"id": "1453567", "url": "https://cs.wikipedia.org/wiki?curid=1453567", "title": "Teorie konvergence", "text": "Teorie konvergence\n\nTeorie konvergence (z lat. \"convergentia\" = směřování, sklon, sbíhavost) byla formulována v roce 1960 americkým profesorem Clarkem Kerrem z kalifornské Berkeley univerzity. Na jeho myšlenku pak navazovali i další autoři. Základní premisou teorie je, že v důsledku industrializace se země začnou podobat z hlediska společenských norem a technologie.\n\nDůsledkem teorie konvergence by mohl být vznik unifikované společnosti. To je však málo pravděpodobné, protože jsou mezi zeměmi velké politické a náboženské rozdíly. Teorie také uvádí tzv. “catch up” efekt, tj. že méně vyspělé země se budou vyvíjet rychleji v důsledku přístupu k informacím a technologiím vyspělejších zemí.\n\nPojem se v ekonomii, politologii a sociologii začal vyskytovat od 50. let 20. století. Teorie o společenské konvergenci v té době tvrdily, že rozvojové země budou ekonomicky růst podobně, jako před nimi země rozvinuté. Definoval ho však až v roce 1960 právě Clark Kerr.\n\nNáznaky teorie konvergence můžeme ale sledovat již v 30. letech ve spojení s hospodářským dirigismem. Dalšími faktory podporujícími tuto myšlenku bylo zbrojení a válečná organizace, které napomáhaly překonání kulturních, politických a ideologických odlišností. Při 2. světové válce se ukázalo, že země s rozdílným společenským uspořádáním mohou spolupracovat.\n\nPrvní významnější koncepci blízkou teorii konvergence však vytvořil P. A. Sorokin již v roce 1944. Ten ve své knize \"USA and Russia\" pojednával o podobnostech těchto dvou zemí, a to jak geografických, tak i kulturních a velmocenských.\n\nDalší vzniklé teorie si všímaly toho, že se země po 2. světové válce začaly v mnohém sbližovat i přes zachování svých specifických rysů.\n\nTeorie byla v pozdějších dobách napadána kvůli jejímu determinismu, příklonu k Západnímu myšlení či zanedbání role rozvojových zemí ve světové ekonomice. Často se však jednalo o posměšky, nikoliv vážné vědecké studie.\n\nDále byla teorie kritizována proto, že předpokládá, že status rozvinuté země má být cílem zemí rozvojových a nedbá přitom ohledu na negativní aspekty čistě ekonomicky zaměřeného modelu rozvoje. Takový model totiž může dle některých akademiků rozevřít nůžky ve společnosti, dále k dosažení cíle také nepřiměřeně vyčerpává přírodní zdroje a ničí přírodní prostředí.\n\nNa počátku 80. let 20. století se teorii konvergence snažili přeformulovat Inkeles a Sirowy. Inkeles zdůraznil, že v dřívějších pojednáních o teorii nebyly rozlišeny různé aspekty společnosti, z nichž každá se může vyvíjet nejen jinou rychlostí, ale také jiným směrem. Společenský systém tedy navrhl rozdělit na nejméně 5 aspektů, rozlišil také formy konvergence a divergence.\n\n\n\nV neposlední řadě Inkeles zmiňuje, že je potřeba pečlivě zvolit formu a hloubku analýzy, a také časový úsek ke zkoumání konvergence či divergence.\n\n"}
{"id": "1453574", "url": "https://cs.wikipedia.org/wiki?curid=1453574", "title": "Jindra Jarošová", "text": "Jindra Jarošová\n\nJindra Jarošová (* 15. února 1948 v Praze) je česká rozhlasová redaktorka, autorka rozhlasových her a dokumentů, publicistka a spisovatelka.\n\nFilozofickou fakultu UK, kde studovala obory historie a český jazyk, absolvovala v roce 1971. Poté pracovala v Národním památníku Terezín, kde se soustředila zejména na odboj lékařů v druhé světové válce. Toto zaměření ji po sedmi letech otevřelo cestu do \"Zdravotnických novin\", kde se věnovala jak dějinám medicíny tak aktuálním problémům osob s různým zdravotnickým postižením.\nV roce 1980 napsala rozhlasovou hru \"Snílek\" (1981) o životních osudech nositele první Nobelovy ceny míru Henryho Dunanta, zakladatele Červeného kříže. Při natáčení hry se tak dostala poprvé do Československého rozhlasu. Krátce na to přijala nabídku rozhlasového vysílání pro hlavní město Prahu a 1. ledna 1982 tam nastoupila na místo kulturní redaktorky.\nPracovní poměr v Českém rozhlase ukončila v roce 2008. Pro rozhlas pracovala však dál jako externistka v redakci slovesného vysílání Českého rozhlasu 2 – Praha. Mikrofon ale trvale neopustila – působila ve Sjednocené organizaci nevidomých a slabozrakých v Praze jako redaktorka zvukového časopisu pro nevidomé čtenáře. \n\nVěnovala se především kulturní, sociální a historické problematice, vytvořila nový pořad pro nevidomé spoluobčany \"Doteky\", který byl vysílán do roku 2005 a byl na dlouho jediným pořadem s tímto zaměřením pro nevidomé občany ve východní Evropě. Byl zaměřen na každodenní život nevidomých, na jejich potřeby, ale i na sportovní úspěchy nevidomých, jejich uměleckou tvorbu, rodinný život apod. \n\nOd srpna 1991 pracovala v Hlavní redakci vzdělávání Českého rozhlasu, v redakci Vysílání pro ženy. Dokumentární činnosti se věnovala v programových řadách \"Malá encyklopedie souvislostí\", \"Velké osudy\", \"Váš příběh\", \"Odysea\". Převážně historická témata pak zpracovala v hodinových pořadech, kde vystupovali naši přední historici a archeologové.\nSamostatnou kapitolu v této řadě tvoří pořady ze dvou reportážních cest po Egyptě, v nichž posluchače seznamovala s prací českých archeologů i se životem ve starověkém Egyptě.\nDalší cesta ji přivedla do americké Arizony, kde vytvořila řada dokumentů o Zdeněku Salzmannovi, který přijel do USA jako student v roce 1946 a stal se později odborníkem na problematiku severoamerických Indiánů. Mimořádný přehled o dávné i nedávné historii prokazovala tak nejen v knižních publikacích, ale i v desítkách rozhlasových pořadů. Některé z nich se staly dokumenty s významnou výpovědí o osobnostech a jejich díle.\n\nV letech 2006 až 2008 byla redaktorkou pořadu \"Meteor\" a pokračovala v tvorbě, která ji byla zvlášť blízká, jako byl seriál o Češích, kteří se v minulých staletích pokoušeli objevovat starověký a rovněž i současný Egypt – například Martin Kabátník v Egyptě (2008), Jan Neruda v Egyptě (2008) a v řadě dalších pořadů.\nI zde byly její dokumentární pořady charakteristické profesionalitou a hlubokou znalostí problematiky. \n\n\n"}
{"id": "1453576", "url": "https://cs.wikipedia.org/wiki?curid=1453576", "title": "Wihtred", "text": "Wihtred\n\nWihtred (přibližně 670 – 23. dubna 725) byl od roku 690 nebo 691 až do své smrti králem Kentu. Byl synem Ecgberhta a bratrem Eadrica, kteří byli oba králi dříve, ale sám nastoupil na trůn až po několika nejasných letech, které zahrnovaly několik jiných králů a krátkodobé dobytí Kentu Cædwallou z Wessexu, a na trůn tak nastoupil až jako nástupce Oswina a možná jej zpočátku přibližně do roku 694 sdílel se Swæfheardem (přinejmenším podle Bedy Ctihodného). Krátce po nástupu na trůn vydal zákoník, který se zachoval a který věnoval značnou pozornost právům církve a zahrnoval například tresty za nepatřičná manželství nebo pohanskou modloslužbu. V roce 725, kdy zemřel, jej na trůně nahradili jeho tři synové, Æthelbert II, Eadbert I a Alric.\n"}
{"id": "1453582", "url": "https://cs.wikipedia.org/wiki?curid=1453582", "title": "František Josef", "text": "František Josef\n\nJméno František Josef může označovat následující osoby:\n\n\n\n"}
{"id": "1453584", "url": "https://cs.wikipedia.org/wiki?curid=1453584", "title": "Diamondův model kokosu", "text": "Diamondův model kokosu\n\nDiamondův model kokosu je ekonomický model vytvořený americkým ekonomem a laureátem Nobelovy ceny Peterem Diamondem, který analyzuje ekonomii hledání, ve které obchodníci nemohou okamžitě najít partnery. Tento model byl poprvé představen v roce 1982 v článku v časopisu \"Journal of Political Economy\". Hlavní tezí tohoto modelu je, že lidská očekávání, co se součinné aktivity týká, hrají klíčovou roli v definování úrovně této součinné aktivity. Častý výklad jejího závěru, když je aplikovaná na trh práce, je, že takzvaná přirozená míra nezaměstnanosti nemusí být unikátní (může existovat kontinuum „přirozených měr“) a i když je unikátní, nemusí nutně být výkonná. Diamondův model byl zajímavý pro neokeynesiánské ekonomiky, kteří na něj nahlíželi jako na potenciální zdroj koordinačního kolapsu (coordination failure), který může způsobit neschopnost trhů se vyčistit.\n\nTento model je pojmenovaný podle konceptu, na kterém ho Diamond ukázal. Představoval si ostrov (uzavřenou ekonomiku), obydlený jedinci, kteří konzumují pouze kokosové ořechy. Kokosy jsou získávány sběrem (jsou „produkovány“) z palem za určitou cenu. Vzhledem k určitému tabu na ostrově člověk, který kokosový ořech získal, nemůže ten samý ořech zkonzumovat. Musí nalézt jiného člověka s kokosovým ořechem a jen tehdy je jim dovoleno vyměnit si jejich kokosové ořechy a sníst je. Pointa je následující: lézt na palmový strom je náročné a když už jej jedinec nalezne bude ochoten na něj vylézt a utrhnout ořech jen pokud je na ostrově dostatečně vysoký počet ostatních jedinců, kteří jsou ochotni učinit totéž. Pokud se nikdo jiný nebude snažit získat kokosové ořechy, nebudou k dispozici žádní potenciální obchodní partneři, čímž se stane lezení na strom a získávání ořechů zcela bezpředmětné. Tudíž to, co si každý z jedinců myslí, že ostatní jedinci udělají, hraje klíčovou roli v určení konečného výsledku. Výsledkem je, že lidské očekávání (plně racionální) se stává sebenaplňující předpovědí a ekonomika se může sestávat z vícera těžišť, z nichž většina, pokud ne všechny, je charakterizována nevýkonností.\n\nSubjekty v tomto modelu se vždy nacházejí ve jedné ze dvou fází. Buď v danou chvíli hledají, s kým svůj kokosový ořech vyměnit, nebo právě hledají kokosovou palmu, ze které by jeden mohli utrhnout. Počet subjektů, kteří mají kokosový ořech v čase t je označen formula_1 (podle anglického \"employed\", zaměstnaný). Subjekty hledají obchodní partnery v míře formula_2 a v tu chvíli si mění kokosové ořechy, zaznamenají zisk y a stanou se „hledači“.\n\nSkutečnost že pravděpodobnost nalezení obchodního partnera se zvyšuje s počtem lidí, kteří už kokosový ořech mají – matematicky formula_3– představuje „hustou tržní externalitu“; s tím, že čím „hustší“ je trh co do počtu potenciálních obchodníků, tím víc obchodů proběhne. To zahrnuje externalitu, protože každý člověk, který se rozhodne utrhnout kokosový ořech tak činí pouze za účelem svého vlastního zájmu, avšak fakt, že tak činí, má dopad na celkový sociální výsledek.\n\nLidé, kteří v současné chvíli hledají kokosovou palmu, ji najdou náhodnou rychlostí formula_4. To znamená, že nalezení kokosové palmy odpovídá Poissonovu rozdělení charakterizovanému parametrem formula_4. Jestliže je celková populace normalizována na 1 (proto formula_1 je podíl populace, která je zaměstnaná), pak počet “hledačů” v této ekonomice je formula_7.\n\nKaždý stav se dá považovat za formu majetku, tedy například vlastnění kokosu je majetek. Současná diskontovaná hodnota majetku záleží na výhodách a nákladech vzniklých ve chvíli, kdy člověk najde obchodního partnera či kokosovou palmu (což odpovídá jednorázové výplatě dividendy) a kapitálovém zisku (nebo ztrátě), který je zapojen do změn stavů, když se objeví obchod či sbírání kokosů. Navíc hodnota majetku může ze stálého stavu v průběhu času kolísat.\n\nMatematicky je současná diskontovaná hodnota vlastnění kokosu vyjádřena takto:\n\nformula_8\n\npřičemž formula_9 je hodnota vlastnění kokosu, formula_10vyjadřuje stav “hledání kokosové palmy”, formula_11 je zisk, který má být dosažen při nalezení obchodního partnera a formula_12je diskontní sazba, která měří netrpělivost jedince. Obdobně je vyjádřena současná diskontní hodnota hledání kokosové palmy:\n\nformula_13\n\npřičemž formula_4 je rychlost, kterou hledači nacházejí palmové stromy a formula_15 je očekávaná hodnota energie potřebné na vylezení palmy, jakmile je nalezena.\n\nV nejjednodušší verzi Diamondova modelu je pravděpodobnost nalezení obchodního partnera (jiného člověka, nesoucího kokos) totožná s částí populace aktuálně vlastnící kokos, formula_16. Hodnota energie, potřebné k obstarání kokosu je konstantou formula_17(předpokládá se, že všechny stromy jsou stejně vysoké).\n\nVývoj počtu lidí, kteří v tomto okamžiku mají kokos a hledají obchodní partnery je stanoven takto: \n\nformula_18 pokud se každý hledač, který nalezne palmu, rozhodne na ní vylézt a získat tak kokos a \n\nformula_19 pokud se každý hledač, který nalezne palmu, rozhodne nezískat kokos, když se mu dostane této možnosti.\n\nV první rovnici formula_20je přesný počet lidí, kterým se v určitý čas formula_21podaří najít palmu („příliv“ vlastníků kokosů), zatímco formula_22je počet dřívějších vlastníků kokosů, kteří úspěšně našli obchodního partnera, a proto se vrátili do stadia hledání („odliv“). V druhé rovnici se, jelikož nikdo neleze na strom a netrhá kokosy, počet vlastníků kokosů postupem času jednoduše snižuje.\n\nVe stálém stavu této ekonomiky musí být počet hledačů a počet vlastníků kokosů konstantní, formula_23. Vzhledem k tomu existují dva možné stálé stavy v jednoduché verzi tohoto modelu. „Špatný“ výsledný stav, kdy nikdo z těch, kteří naleznou palmu, nesklidí kokos, takže formula_24a vnitřní rovnovážný stav formula_25. Špatný výsledný stav nastane, pokud každý, kdo nalezne palmu bude věřit, že množství ostatních lidí, kteří sklidí kokos, nebude dostatečné, a proto se jim nevyplatí, aby sami kokos sklidili. Toto se potom stane pesimistickou a sebenaplňující se vírou.\n\nZda je dobrý výsledek možný záleží na hodnotách parametrů, jelikož ty rozhodují o hodnotě každého majetku ve stálém stavu. V tomto případě bude hodnota majetků konstantní, takže formula_26, můžeme tedy vyřešit pro rozdíl formula_9a formula_10:\n\nformula_29\n\nAby se vyplatilo vylézt na palmu, musí být tento rozdíl větší než hodnota energie, vynaložené lezením na palmu. Pokud formula_30, máme formula_31 což znamená že nikdo nebude chtít sklízet kokosy. formula_32 je tedy skutečně rovnovážným stavem. V opačném případě potřebujeme formula_33. Je nutné si všimnou že formula_34je nezávislé na formula_4, zatímco formula_36, stanovené výše, je funkcí pouze pro formula_4. To znamená, že kritická hodnota formula_34může být nad nebo pod hodnotou „dobrého“ stálého stavu. Pokud je energie, potřebná na vylezení na strom vysoká, nebo pokud jsou činitelé velmi netrpěliví (vysoké formula_12), pak formula_32bude jediným rovnovážným stavem. Pokud formula_17a formula_12jsou nízké, budou existovat dva rovnovážné stavy, a ve kterém ekonomie skončí bude záležet na počátečních podmínkách (úroveň zaměstnanosti, se kterou ekonomika začíná).  \n\n"}
{"id": "1453588", "url": "https://cs.wikipedia.org/wiki?curid=1453588", "title": "Keynesiánský kříž", "text": "Keynesiánský kříž\n\nKeynesiánský kříž je zjednodušená verze keynesiánského modelu, vytvořeného Johnem Maynardem Keynesem ve 30. letech 20. století, prezentovaného v knize ”The general theory of Employment, Interest, and Money” a vychází z kritiky klasického modelu.\nV diagramu keynesiánského kříže je křivka plánovaných výdajů (zbarvena modře) nakreslena jako vzestupná linka, protože spotřebitelé budou mít větší poptávku se vzestupem disponibilního příjmu, který vzrůstá s celkovou národní produkcí. Vzestup je vzhledem k pozitivnímu vztahu mezi poptávkou a disponibilním příjmem spotřebitelů ve funkci spotřeby (consumption function). Agregátní poptávka může rovněž růst vzhledem k vzestupu investic (z důvodu akceleračního efektu), zatímco nárůst je redukován, když import a daně rostou s příjmy. Rovnováha v diagramu nastane tam, kde se totální poptávka rovná celkovému objemu národní produkce, který koresponduje s celkovým národním příjmem nebo produkcí. Zde se celková poptávka rovná celkovým zásobám. V diagramu je rovnost produkce a poptávky určena tam, kde křivka plánovaných výdajů interaguje s čárou reprezentující rovnost celkového příjmu a produkce \"(AD=Y).\" Průsečík udává rovnovážnou produkci \"„Y“.\"\n\nPosun vůči rovnosti bývá většinou z důvodu změn v zásobách, zahrnujících změny v produkci a příjmech. Pokud současná produkce přesahuje rovnost, zásoby se hromadí a povzbuzuje podniky ke zpomalení výroby, což posunuje ekonomiku k rovnováze. Podobně, pokud je úroveň produkce pod rovnovážným stavem, investice oslabují, povzbuzujíce nárůst produkce a tím posun směrem k rovnováze. Tento rovnovážný proces nastane, když je equillibrium stabilní, tedy když je čára agregátní poptávky méně strmá než čára \"AD=Y\".\n\nRovnovážná úroveň produkce určuje v modelu rovnovážnou úroveň zaměstnanosti (v dynamickém pohledu jsou propojeny Okunovým zákonem). V rámci modelu není důvod, proč by měla rovnovážná úroveň korespondovat s plnou zaměstnaností. V rámci vnášení nových teorií se však nad tímto vztahem dá uvažovat. Pokud některý z komponentů agregátní poptávky \"(C + I + G + NX)\" roste na každém příjmovém levelu, například protože se podniky stávají optimističtějšími ohledně budoucích zisků, celá agregátní poptávka se zvedá.  To zvyšuje rovnováhu příjmu a produkce. Podobně, pokud některý z elementů agregátní poptávky upadá, celá čára se posunuje dolů a snižuje rovnost produkce (křivka \"AD=Y\" se podle této definice neposunuje).\n\nKeynesiánský kříž produkuje rovnost za několika předpokladů. Za prvé, pokud je křivka agregátní poptávky pozitivní. To se předpokládá, jelikož při vzestup národní produkce by měl vést k vzestupu disponibilního příjmu a tím pádem ke vzestupu spotřeby, což vytváří část agregátní poptávky. Za druhé, u křivky agregátní poptávky se předpokládá pozitivní, vzestupný průsečík. Ten je nutný k protnutí křivky \"AD=Y\". Pokud se křivky neprotnou, neexistuje žádná rovnováha a žádná rovnováh aprodukce nemůže být určena. Křivka \"AD\" bude mít pozitivní, vertikální průsečík tak dlouho, dokud zde bude některá složka agregátní poptávky.\n"}
{"id": "1453593", "url": "https://cs.wikipedia.org/wiki?curid=1453593", "title": "Masúd Hášemzade", "text": "Masúd Hášemzade\n\nMasúd Hášemzade (* 21. září 1981 Mijána) je bývalý íránský zápasník – klasik, který od roku 2011 krátce reprezentoval Ázerbájdžán.\n\nZápasení se aktivně věnoval od 17 let. Specializoval se na řecko-římský styl. V íránské mužské reprezentaci se pohyboval od roku 2001 ve váze do 96 kg. V roce 2004 se kvalifikoval na olympijské hry v Athénách. V závěrečném kole základní skupiny porazil Litevce Mindaugase Ežerskise 5:3 na technické body a z prvního místa postoupil do čtvrtfinále. Ve čtvrtfinále porazil Gruzínce Genadi Čchajidzeho reprezentujícího Kyrgyzstán 3:1 na technické body. V semifinále však nestačil na dalšího Gruzínce Ramaze Nozadzeho, kterému podlehl 2:4 na technické body. V souboji o třetí místo nastoupil proti Turku Mehmetu Özalovi. První poločas skončil bez bodu a rozhodčí proto na začátku druhého poločasu nařídili klinč, který prohrál a prohrával 0:1 na technické body. Turek další dva body přidal v parteru. Za stavu 0:3 v poslední minutě pouze snížil koršunem na 2:3. Obsadil 4. místo. V oficiálních výsledcích však není uváděn, protože prohru psychicky nezvládl a opustil žíněnku před výhlášením svého soupeře za vítěze.\n\nOd roku 2006 startoval ve váze do 120 kg. V roce 2008 se jako mistr Asie kvalifikoval na olympijské hry v Pekingu. V úvodním kole olympijského turnaje nestačil na později pro doping diskalifikovaného Chasana Barojeva z Ruska. V roce 2010 s ním přestalo reprezentační vedení počítat proto jako íránský Ázerbájdžánec přijal lukrativní nabídku reprezentovat stát Ázerbájdžán (Širvan). V roce 2012 se účastnil olympijské kvalifikace. Na olympijské hry v Londýně se však nekvalifikoval. Sportovní kariéru ukončil v roce 2014.\n\n\n"}
{"id": "1453594", "url": "https://cs.wikipedia.org/wiki?curid=1453594", "title": "Pozdní Šu", "text": "Pozdní Šu\n\nŘíše Pozdní Šu () byla v letech 934–965 jedním z jihočínských států období Pěti dynastií a deseti říší. Rozkládala se v moderní provincii S’-čchuan. Vznikla roku 934, když Meng Č’-siang, ovládající zmíněný region, odtrhl své země od říše Pozdní Tchang v severní Číně, přisvojil si titul císaře, svůj stát pojmenoval Velké Šu () a nadále vládl nezávisle. Historikové pro odlišení od jiných států jménem Šu zavedli označení Pozdní Šu. Meng Č’-siang ještě roku 634 zemřel, na trůn po něm nastoupil jeho syn Meng Čchang. Pozdní Šu zaniklo roku 965, kdy byla dobyto říší Sung.\n\nPo zániku říše Tchang roku 907 vláda nástupnické říše Pozdní Liang (907–923) neudržela již ani formální moc nad většinou jižní Číny. Odtrhl se i Wang Ťien ovládající S’-čchuan, který zde založil samostatnou říši Velké Šu (od historiků obdržela označení Rané Šu). Wang Ťien roku 618 zemřel. Nastoupil po něm jeho syn Wang Jen. Byl to slabý panovník, za jehož vlády se v administrativě rozšířila korupce a nekompetence. Roku 625 podnikla armáda říše Pozdní Tchang (923–937, nástupkyně říše Pozdní Liang) invazi do Šu a dobyla jej.\n\nSprávu dobytého území převzali pozdnětchangští generálové, Meng Č’-siang, \"ťie-tu-š’\" S’-čchuanu (západ moderního S’-čchuanu), a Tung Čang, \"ťie-tu-š’\" Tung-čchuanu (východ moderního S’-čchuanu). Jejich věrnost říši Pozdní Tchang nevydržela dlouho, už roku 930 se oba vzbouřili a úspěšně vzdorovali tchangským vojskům. Roku 932 Meng Č’-siang porazil Tung Čanga, zabral jeho země, a formálně se podřídil říši Pozdní Tchang, roku 934 však opět odpadl a vyhlásil nezávislou říši opět pojmenovanou Velké Šu, která od historiků obdržela rozlišující označení Pozdní Šu.\n\nMeng Č’-siang ještě roku 634 zemřel, na trůn po něm nastoupil jeho syn Meng Čchang. Ten dobytí severočínské říše Pozdní Ťin (937–947, nástupkyně říše Pozdní Tchang) Kitany roku 947 využil k připojení tří krajů na severních hranicích a i poté bojoval za získání území na severozápadě. Všechny územní zisky však Pozdní Šu ztratilo roku 955 ve prospěch říše Pozdní Čou (951–960).\n\nZa vlády Meng Č’-siang a Meng Čchanga prosperovalo sečuánské hospodářství a rozvíjela se kultura. Pozdní Šu patřilo s říší Jižní Tchang k nejvíce se rozvíjejícím čínským státům 10. století. Ve správě státu oba Mengové postupně nahrazovali zasloužilé důstojníky civilními úředníky, trend který později přejal sungský režim.\n\nRoku 965 na Pozdní Šu zaútočily armády říše Sung a bez větších potíží jej dobyly.\n\nMeng Čchang je znám jako Poslední vládce Pozdního Šu (, Chou Šu chou-ču).\n"}
{"id": "1453600", "url": "https://cs.wikipedia.org/wiki?curid=1453600", "title": "Šu (rozcestník)", "text": "Šu (rozcestník)\n\nŠu může označovat:\n\n"}
{"id": "1453601", "url": "https://cs.wikipedia.org/wiki?curid=1453601", "title": "Maják Juminda", "text": "Maják Juminda\n\nMaják Juminda (estonsky: \"Juminda tuletorn\") je maják, který stojí na pobřeží poloostrova Juminda ve Finském zálivu v Baltském moři v Estonsku.\n\nMaják se nachází v Národní parku Lahemaa a je ve správě Námořního úřadu Estonska. Registrační číslo Estonského úřadu námořní dopravy (Veeteede Amet, EVA) je 110.\n\nMaják byl postavený v roce 1931. Ve výšce 10 metrů byly umístěné acetylénové lampy. Záblesky o frekvenci 150 za minutu byly viditelné do vzdálenosti 8 km. V roce 1937 byla postavena nová železobetonová věž vysoká 24 metry o průměru dva metry podle projektu inženýra Armase Luigeho (1910–1991). Světelný zdroj byl ve výšce 32 m nad mořem a byl viditelný do vzdálenosti 8 námořních mil, s charakteristikou Fl W 1s.. V roce 2006 byl maják přestavěn a zvýšen o osm metrů s druhým ochozem. Zvýšení majáku bylo nutné z důvodu dorůstání okolních stromů a clonění jeho světla. V roce 1990 bylo instalováno osvětlení ASA-50 (ACA-50) a záložní zdroj EM-300 (ЭM-300). Výměny světelného zdroje probíhaly v roce 2006 (LED 350 7W) a 2013.\n\nV roce 2007 byla vydána estonskou poštou poštovní známka s námětem majáku Juminda, kterou navrhl estonský výtvarník Roman Matkiewicz.\n\nVálcová věž vysoká 32 metrů s dvěma ochozy a lucernou. Maják je postaven z železobetonových skruží. Lucerna je 2,5 m vysoká. Maják byl automatizován v roce 1981 a jeho dosvit byl zvýšen na 15 nm. Část mezi ochozy věže byla natřená červenou barvu, střední část černou a dolní bílou.\n\nzdroj\n\n\noznačení\n\n\n"}
{"id": "1453602", "url": "https://cs.wikipedia.org/wiki?curid=1453602", "title": "Rue Étienne-Marcel", "text": "Rue Étienne-Marcel\n\nRue Étienne-Marcel je ulice v Paříži. Nachází se na hranici 1. a 2. obvodu. Ulice nese jméno prévôta Étienna Marcela.\n\nUlice vede od křižovatky s \"Boulevardem de Sébastopol\" a končí na \"Place des Victoires\". Ulice je orientována z východu na západ. Směrem na východ na ni navazuje \"Rue aux Ours\".\n\nPrvní část ulice, tj. úsek \"Boulevard de Sébastopol\" a \"Rue Montorgeuil\" byla otevřena roku 1858. V roce 1880 byla prodloužena až k ulicím \"Rue Herold\" a \"Rue d'Argout\". V roce 1883 byla prodloužena na Place des Victoires. K plánovanému prodloužení ulice v roce 1907 směrem na východ až k \"Boulevardu Beaumarchais\" nedošlo.\n\n\n"}
{"id": "1453603", "url": "https://cs.wikipedia.org/wiki?curid=1453603", "title": "Koincidence", "text": "Koincidence\n\nKoincidence je v matematice vztah mezi matematickými výrazy, jejichž hodnoty jsou si velmi blízké, přičemž výrazy samotné spolu nijak jednoduše nesouvisí. Typickými příklady jsou podobnost mezi hodnotami 2=1024 a 10=1000 nebo podobnost mezi čísly π=3,14159… a 22/7=3,142857…\n\n"}
{"id": "1453604", "url": "https://cs.wikipedia.org/wiki?curid=1453604", "title": "Friedrich de la Motte Fouqué", "text": "Friedrich de la Motte Fouqué\n\nFriedrich Heinrich Karl de la Motte, baron Fouqué (12. února 1777, Brandenburg an der Havel – 23. ledna 1843, Berlín) byl německý romantický spisovatel, dramatik a básník.\n\nPocházel ze starého francouzského rodu. Jeho praděd musel jako hugenot z Francie emigrovat, jeho děd byl pruským generálem a jeho otec rovněž pruským důstojníkem. V sedmnácti letech vstoupil také do armády a roku 1794 se zúčastnil tažení do Porýní v regimentu výmarského vévody. Ve Výmaru se osobně seznámil s představiteli německé klasiky Goethem, Schillerem a Herderem.\n\nRoku 1798 se oženil s Marianne von Schuabert, ale manželství se roku 1802 rozpadlo. Roku 1803 se vzdal vojenské služby a oženil se se spisovatelkou Caroline von Rochow (1773–1831). Žil s ní na jejím zámku v Nennhausenu, odkud udržoval styky s berlínskými romantiky (Tieck, Chamisso, Kleist, Eichendorff, Fichte). Velký vliv na jeho literární začátky měl především August Wilhelm Schlegel. Za napoleonských válek vstoupil roku 1813 opět do armády a opustil jí roku 1815 v hodnosti majora.\n\nPo smrti své manželky se roku 1832 oženil s Albertinou Todeovou a z finančních důvodů žil v Halle. Teprve roku 1841, poté, co mu pruský král Bedřich Vilém IV. poskytl rentu, se mohl usídlit v Berlíně, kde roku 1843 zemřel.\n\nJeho literární dílo je velmi rozsáhlé (kolem sedmdesáti titulů). Představuje však naivní lidovou větev německého romantismu a větší jeho část patří spíše do triviální literatury. Navázal v něm na tehdy velmi oblíbené knížky lidového čtení a nechal se příliš ovlivnit dobovými módními středověkými náměty. Přesto byl po dlouhou dobu uznávaným autorem, protože ve svých spisech vyjádřil hrdinné ideály rytířství, jejichž cílem bylo vyvolat pocit německé tradice a národního charakteru u jeho současníků. Dnes jsou z jeho prací vydávány především jeho umělé pohádky z počátků jeho tvorby \"Mužíček šibeníček\" (1810, Das Galgenmännlein) a \"Undine\" (1811, \"Rusalka\").\n\nObdivovatelem jeho díla byl spisovatel Arno Schmidt, který přispěl k obnovení zájmu o Fouquého biografií \"Fouqué und einige seiner Zeitgenossen\" (Fouqué a někteří jeho současníci, 1958).\n\n\n\n\n\n\n"}
{"id": "1453609", "url": "https://cs.wikipedia.org/wiki?curid=1453609", "title": "Genderová mzdová mezera", "text": "Genderová mzdová mezera\n\nGenderová mzdová mezera (anglicky Gender Pay Gap, GPG) je průměrný rozdíl mezi mzdovým ohodnocením pracujících žen a mužů. Ženy jsou obecně hůře placeny než muži. Objem světového kapitálu, o který světový trh kvůli nižším platům žen přichází, je 160,2 bilionu dolarů ročně. Rozdíly v platech se v jednotlivých zemích liší, v USA je například průměrný roční plat ženy 78% průměrného mužského platu. Důvody mzdové mezery jsou různé. Faktorem menší mzdy může být dobrovolné rozhodnutí ženy jako odchod na mateřskou dovolenou, či preference kratšího pracovního úvazku. Častým důvodem menšího platu je ovšem i diskriminace, například odepírání vyššího vzdělání ženám nebo předsudky, že ženy jsou méně schopné než muži, a tudíž nemohou dostávat stejný plat. Platy žen jsou nižší i kvůli segregaci trhu práce, kde jsou typicky ženská povolání často hodnocena hůře. Ženy také často zastávají pozice s nižší odpovědností, které jsou hůře placené. Celkově lze rozlišit dva typy genderové diskriminace na trhu práce, přímou a nepřímou. Jako příklad přímé diskriminace lze uvést případ, kdy je žena, která je stejně kvalifikovaná, zkušená a produktivní jako muži v jejím oboru, placena méně. Za nepřímou diskriminaci označujeme fakt, že ženy jsou diskriminované či se nedostávají na tak vysoké posty jako jejich mužské protějšky, jelikož zaměstnavatelé nejsou ochotni ustoupit jejich požadavkům na mateřskou dovolenou nebo se obávají, že ženy nepodají tak kvalitní výkon jako muži.\n\nFaktorů, které ovlivňují nevyváženost příjmu žen a mužů, lze najít více. Patří mezi ně:\n\nPodle metaanalýzy z r. 2005 vedené Doris Weichselbaumer a Rudolfem Winter-Ebmerem, která porovnávala více než 260 studií ze 60 států mezi roky 1960 a 1990, za tři desítky let klesl rozdíl mezi ženami a muži v hrubém platu ze 65 % na zhruba 30 %.\nBritská instituce CMI vydala roku 2011 studii, ve které zjišťuje, že pokud budou se budou platy pohlaví vyrovnávat současným tempem, ke konečnému srovnání dojde roku 2109. \n\nGenderová mzdová mezera, v angličtině gender pay gap (GPG), značí medián nebo průměrnou hodnotu mezi platovou odměnou všech pracujících žen a mužů ve vybraném pracovním sektoru či druhu zaměstnání. Obvykle je GPG značena buď procenty nebo poměrem hrubé hodinové (či roční) mzdy ženy ku průměrné mzdě muže. V mnoha studiích se lze setkat i s GPG jako rozdílem logaritmů mzdy muže a ženy. Při výpočtu genderové mzdové mezery ve státě se typicky plošně analyzují data celé pracující populace. Nevládní organizace ve svých výzkumech někdy aplikují výpočet genderové mzdové mezery na různé společenské vzorky, jako příslušníky určitých etnik či jiných menšin, nebo zkoumají nevyrovnanost platů v rámci jedné firmy či organizace.\nPři hledání konkrétních příčin nerovnosti je praktické se zaměřovat na výpočet mzdové mezery v rámci určité země či geografického území, jelikož výsledek pak není zkreslený rozdíly v životních nákladech a dalších specifikách různých zemí.\n\nNevyužívání potenciálu žen na trhu práce má negativní dopad na příjmy a zaměstnanecké penzijní pojištění a brání tak jejich ekonomické nezávislosti. Kdyby ženy měly stejné příležitosti ve všech povoláních na všech úrovních, mohl by tento fakt významným způsobem zlepšit ekonomiku. Více žen na pracovním trhu by zvýšilo zaměstnanost a například v rámci EU by zajistilo nárůst HDP o 5,5 %, tedy 1490 miliard euro do roku 2050. \nDle Evropské komise má platová nerovnost dalekosáhlé následky i na důchody žen. Ženy v Evropské unii vydělávají okolo 17,5 % méně než muži. Důsledkem toho je potom 22% žen starších 65 let ohroženo chudobou oproti 16 % mužů stejného věku.\n\nV neoklasické ekonomii lze diskriminaci zaměstnanců brát jako neefektivní. Pokud by jedna firma odmítala zaměstnávat určitou skupinu, zvedl by se tím pádem mzda skupiny, která není diskriminovaná. Pro ostatní firmy by potom bylo výhodné zaměstnávat více členů marginalizované skupiny. Diskriminace by se tak v dlouhodobém měřítku nevyskytovala. Tento model je však zpochybnitelný, nezohledňuje například konkrétní produkční funkce firem, které mají tendenci diskriminovat.\nV monopsonní teorii může být mzdová diskriminace vysvětlena rozdílnými požadavky a chováním pracovníků. Ekonomové Ransom a Oaxaca ve své práci Intrafirm Mobility and Sex Differences in Pay tvrdí, že ženy nejsou obvykle tolik citlivé na velikost své mzdy a nepožadují tolik, jako muži, čehož pak jejich zaměstnavatelé zneužívají. \n\nNa úrovni EU se statisticky určuje mzdová mezera jako rozdíl v průměrnému hrubému hodinovému platu ženy a muže vyjádřený procentem platu muže. Data se získávají z podniků, které mají více než 10 zaměstnanců. V roce 2016 Eurostat uvedl, že průměrný plat žen v rámci Evropské unie je o 16,2 % nižší než plat mužů. Na území Eurozóny činí tento rozdíl 16,3 %. Na území jednotlivých zemí se hodnoty GPG různí. V roce 2016 byl tento rozdíl nejnižší v Rumunsku, kde činil 5,2% a nejvyšší v Estonsku, 25,3 %. Nejvyšší rozdíl je pak zejména ve finančnictví a pojišťovnictví - nejnižší 18,1 % v Itálii, nejvyšší 39,8 % v České republice. Průměrně je také mezera větší v soukromém sektoru. Zmenšování mzdové mezery žen a mužů a celkově boj s ženskou chudobou je jedním z hlavních cílů stanovených Evropskou komisí v dokumentu Strategic Engagement for Gender Equality 2016-2019.\nTabulka genderové mzdové mezery podle OECD z roku 2017 nebo posledních dostupných (od 2013). \n"}
{"id": "1453610", "url": "https://cs.wikipedia.org/wiki?curid=1453610", "title": "Čebol", "text": "Čebol\n\nČebol (anglicky chaebol /ˈtʃeɪbɒl, ˈdʒɛbəl/ ; korejsky: [tɕɛ̝.bʌl]) je velké průmyslové sdružení dvou a více podniků působících v odlišném odvětví, které je spravováno a řízeno majitelem nebo rodinou v Jižní Koreji. Čebol se skládá z velkého počtu různorodých společností řízených vlastníkem, jehož moc často překračuje legitimní pravomoci. Termín „chaebol“ je nejednou stejně používán jako anglický výraz „conglomerate“ (konglomerát). Název byl odvozen z japonštiny a byl poprvé v angličtině použit roku 1984. Dnes existuje mnoho různých početných firemních skupin řízených rodinami v Jižní Koreji, které spadají pod tuto definici.\n\nChaebol také hrál a stále hraje významnou roli v jihokorejské politice. V roce 1988 člen chaebolové rodiny a prezident společnosti Hyundai Heavy Industries, Čong Mong-jun, úspěšně kandidoval do Národního shromáždění Jižní Koreje. Ostatní představitelé podniku byli rovněž zvoleni za členy Národního shromáždění prostřednictvím proporcionálního zastoupení. Firma Hyundai usiluje o to, aby mohla přispět k rozmrazení vztahu mezi Severní a Jižní Korejí, ovšem ne bez kontroverze. Mnoho jihokorejských cheabolů řízených rodinami bylo kritizováno za nízkou výplatu dividend a za další řídící postupy, které upřednostňují ovládání akcionářů na úkor obyčejných investorů.\n\nAnglický výraz \"chaebol\" pochází z romanizace McCune-Reischauer, chaebŏl, z korejského slova jaebeol (재벌, jae – + bol – také psáno se stejnými čínskými znaky 財閥 jako Zaibacu v Japonsku). Slovo chaebol se v angličtině začalo používat v 80. letech 20. století.\n\nJihokorejská ekonomika byla málo rozvinutá a soustředěná především na zemědělství až do poloviny 20. století. Ovšem politika prezidenta Pak Čong-huie, který převzal moc v roce 1961, započala rychlou industrializaci s podporou velkých podniků. První pětiletý plán měl směřovat k novým investicím a chaeboly měly být financovány bankovními půjčkami. Chaeboly hrály klíčovou roli při vývoji nových průmyslových odvětví, trhů a vývozu, což pomohlo Jižní Koreji stát se jedním ze čtyř asijských tygrů.\nPočátky podnikatelských elit se objevily v politické ekonomii padesátých let. Společnosti, které vznikly na přelomu 40. a 50. let měly úzké vazby na první republiku I Sung-mana, která trvala od roku 1948 do roku 1960.\n\nKdyž armáda převzala vládu v roce 1961, její vůdci oznámili, že odstraní korupci, která sužovala I Sung-manovu administrativu. Někteří vedoucí průmyslníci byli zatčeni a obviněni z korupce, ale nová vláda si uvědomila, že bude potřebovat pomoc podnikatelů, aby mohla být naplněn plán modernizace ekonomiky. Bylo dosaženo kompromisu, podle něhož mnoho z obviněných firemních vůdců platilo vládě pokutu. Následně došlo ke zvýšení spolupráce mezi podnikovými a vládními představiteli. Spolupráce vlády a chaebolů byla nezbytná pro následný hospodářský růst na počátku 60. let 20. století. Vláda poskytla chaebolům plány průmyslové expanze. Nicméně industrializace vedená chaeboly urychlila monopolní a oligopolní koncentraci kapitálu a ekonomicky ziskové činnosti v rukou omezeného počtu konglomerátů. Byl podporován vývoz, což vyvrátilo politiku I Sung-mana spoléhat na dovoz. Byly stanoveny výkonnostní kvóty.\n\nChaeboly rostly díky dvěma faktorům: zahraniční půjčky a zvláštní laskavosti. Přístup k cizím technologiím byl v 80. letech také důležitý pro růst chaebolů. Pod rouškou „řízeného kapitalismu\" vláda vybrala společnosti, aby realizovaly projekty a směřovaly prostředky ze zahraničních půjček. Další úvěry byly poskytnuty od tuzemských bank. V 80. letech ovládaly chaeboly průmyslový sektor obzvláště ve výrobě, obchodě a těžkém průmyslu. Jejich růst vyplynul z produkce rozmanitého zboží. Inovace a ochota vyvinout nové produktové řady byly kritické. V 50. a 60. letech 20. století se chaeboly soustředily na paruky a textilie; v polovině 70. a v 80. letech převládal těžký, obranný a chemický průmysl. Zatímco tyto aktivity byly důležité na počátku 90. let, docházelo k reálnému růstu v odvětví elektroniky a špičkových technologií. Chaeboly byly také zodpovědné za změnu schodku obchodní bilance v roce 1985 na obchodní přebytek v roce 1986. Bilance běžného účtu však klesla z více než 14 miliard amerických dolarů v roce 1988 na 5 miliard amerických dolarů v roce 1989. Chaeboly pokračovaly v růstu na vývozních trzích v 80. letech. Koncem osmdesátých let se tak staly finančně nezávislými a bezpečnými, čímž se vyloučila potřeba dalších úvěrů a vládní pomoci. V 90. letech byla Jižní Korea jednou z největších nově industrializovaných zemí a pyšnila se životní úrovní srovnatelnou s průmyslovými zeměmi.\n\nPrezident Kim Jong-sam začal napadat chaeboly, ale až po asijské finanční krizi v roce 1997, kdy byly slabiny systému pochopeny. Z 30 největších se od července 1997 do června 1999 11 zhroutilo. Zpočátku byla krize způsobena prudkým poklesem hodnoty měny, a kromě okamžitých peněžních toků týkajících se placení zahraničních dluhů nižší náklady nakonec pomohly silnějším chaebolům rozšířit své značky na západní trhy. Nicméně současný pokles nedalekých exportních trhů v jihovýchodní Asii, který podnítil růst, způsobil, že velké dluhy, které vznikly v důsledku nadbytečné kapacity, se staly smrtelnými pro mnohé z chaebolů. S populací, která se umístila na 26. místě na světě, před krizí měla země sedm velkých výrobců automobilů. Poté zůstali nedotčeni pouze dva hlavní výrobci a dva další pokračovaly v menší kapacitě pod společnostmi General Motors a Renault. Chaeboly nedlužily jen státním průmyslovým bankám, ale také nezávislým bankám a jejich vlastním dceřiným společnostem poskytujících finanční služby. Rozsah nesplacených úvěrů znamenal, že banky nemohly uzavřít ani rušit špatné úvěry, aniž by se samy zhroutily, takže nesplacení těchto dluhů rychle způsobilo bankovní krizi a Jižní Korea se obrátila na MMF s žádostí o pomoc. Nejpozoruhodnějším příkladem byl v polovině roku 1999 kolaps skupiny Daewoo, která měla nezaplacené dluhy ve výši 80 miliard amerických dolarů. V té době to byl největší bankovní bankrot v historii. Vyšetřování také odhalila rozsáhlou korupci v chaebolech, zejména podvodné účetnictví a úplatkářství. Přesto se Jižní Korea rychle zotavila z krize a většina viny za ekonomické problémy se přesunula na MMF. Zbývající chaeboly se od krize podstatně rozrostly a udržely si mnohem nižší míru zadlužení.\n\nV roce 2014 největší chaebol, Samsung, skládal zhruba 17 % jihokorejské ekonomiky a držel zhruba 17 miliard amerických dolarů v hotovosti. Nedávné finanční výkazy těchto společností však skutečně ukazují, že chaeboly pomalu ztrácejí svou moc nad mezinárodní konkurencí nebo interními narušeními nově vznikajících startupů. Čistý zisk/výnos nejvyšších konglomerátů v Jižní Koreji od roku 2012 do roku 2015 klesl. Nejen, že jejich zisky přestaly růst, ale některé společnosti, jako je LG, vytvářejí ztrátu a čelí odlivu mozků.\n\nNěkteré chaeboly jsou jedna velká korporace, zatímco jiné se rozdělily do volně spojených skupin jednotlivých firem sdílející jedno jméno. I v druhém z těchto případů je však daný chaebol veden, kontrolován, vlastněn nebo spravován jednou rodinnou skupinou. Jihokorejské chaeboly často bývají přiřazovány k japonským obchodním skupinám keirecu, nástupcům předválečných zaibacu. Ačkoliv je slovo „chaebol“ stejného významu jako „zaibacu“ (slova mají stejný původ), vyvinuly se mezi chaebol a keirecu některé zásadní rozdíly:\n\nModel chaebolu je závislý na komplexním systému propojení vlastnictví. Vlastník chaebolu, s pomocí rodinných příslušníků, rodinné charity a vedoucích pracovníků dceřiných společností, má povinnost zkontrolovat pouze tři ze čtyř veřejných společností, které ovládají dceřiné společnosti. Příkladem pro tuto praktiku může být majitel společnosti Doosan, která měla více než 20 dceřiných společností, s účastí pouze v přibližně pěti společnostech.\n\nPředseda, který má chaebol na starost, vlastní pouze malou část majetku ve společnostech. Je však velice silný při rozhodování a má pravomoci ovládat veškeré vedení. Například Samsung vlastní 0,5 % ve firemních společnostech. To dokládá absenci právního státu. Metoda, která umožňuje tento typ držení, se nazývá křížení – horizontální a vertikální struktura, která zvyšuje pravomoci předsedy.\n\nPro tyto konglomeráty je typické, že na pracovišti panuje paternalismus – nadřízený se ke svým podřízeným staví jako „otcovská postava“. Chování vysoce nadřízených ke svým zaměstnancům se dá popsat jako přátelské, ale uchovávající smysl pro zodpovědnost a přesnost. Pracovníci pracují dlouhé směny, zejména o víkendech a svátcích, za účelem uspokojit jejich nadřízené. Firemní výlety a akce bývají zpravidla povinné, aby se posílil smysl pro rodinu a pocit, že zaměstnanec mezi ostatní patří. Zaměstnavatelé věří, že udržování a posilování pout mezi nimi a zaměstnanci vede k prosperitě a produktivitě společnosti. Další tradiční zvyky, které by byli v západním světě nezvyklé, jsou např. dárky pro zaměstnance či domlouvání schůzek mezi zaměstnanci za účelem hledání vztahu či manželství. Chaeboly jsou notoricky známé svou hierarchií. Je neobvyklé, aby jedinec zpochybňoval rozhodování jeho šéfa. To přidává ke kultuře, která se orientuje kolem toho, kdo je zodpovědný, může to však vést k nežádoucím okolnostem. Povýšení nebývá založené na zásluhách, rozhodující faktory u povýšení bývají věk a odsloužená doba danému konglomerátu. Toto také způsobuje, že téměř každý nadřízený je mnohem starší než zaměstnanci. Pokud pracovník nedosáhne ve věku 50 let vysoce postavené pozice, je často nucen odstoupit. Loajalita je v chaebolech velice důležitá, to je také vidět v náborovém řízení, kdy uchazeči musí podstoupit různé aktivity. Mezi tyto aktivity se řadí např. výcvikové tábory.\n\nSpolečnost Samsung, založená v roce 1938, je nejvýdělečnější jihokorejský chaebol, který začal jako firma vyvážející zboží jako ovoce, sušené ryby a nudle hlavně do Číny. Dnes je tento konglomerát řízený druhou nejbohatší rodinou v Asii. Skupina se skládá z více než 50 firem, které se věnují elektronice, strojnímu a těžařskému průmyslu, chemickému průmyslu, finančním službám, maloobchodním službám, zábavnímu průmyslu, stavitelství a dalším. Je odhadováno že skupina tvoří okolo 20 % HDP Jižní Koreje a okolo 20 % exportu země, přičemž podíl exportu v Jižní Koreji je 43,09 %. Tržby Skupiny Samsung činily v roce 2016 174 mld. USD.\n\nHyundai Motor Group, založená v roce 1947, je třetí největší výrobce vozidel na světě. Hyundai Motor Group tvoří zhruba 6 % HDP Jižní Koreje. Mezi její dceřiné společnosti patří Kia Motors, Genesis Motors, Hyundai Steel, Hyundai Engeneering a Hyundai Card. Další firmy patřící stejné rodině a nesoucí jméno Hyundai jsou například Hyundai Heavy Industries Group, Hyundai Marine and Fire Insurance Group, Hyundai Department Store Group a Hyundai Development Company Group. Tržby konglomerátu byly v roce 2016 přes 80 mld. USD.\n\nSK Group je třetí největší jihokorejský chaebol založený v roce 1953. Skládá se z 95 firem, z nichž nejvýznamnější je SK Telecom zabývající se primárně telekomunikacemi. Dalšími odvětvími jsou například chemický průmysl, energetika, lodní doprava, marketing a další odvětví. Tržby SK Group se v roce 2016 pohybovaly na 72,5 mld. USD.\n\nLG Corporation, založená v roce 1947 Koo In-Hwoiem, je čtvrtým největším chaebolem v Jižní Koreji s tržbami přes 47 mld. USD v roce 2016. LG se věnuje převážně elektronice, chemickému průmyslu a telekomunikacím. Mezi její dceřiné firmy patří LG Electronics, LG Chem, LG Solar Energy a další.\n\nChaeboly mají na korejskou ekonomiku hned několik nepříznivých dopadů, a to i přes to, že Jižní Koreji zajistily rychlý růst ekonomiky a udělaly z ní ekonomicky celosvětově důležitého aktéra.\n\nPo skončení Korejské války roku 1953 byla Jižní Korea v těžké krizi, protože boje zničily a zastavily většinu průmyslové výroby, což vedlo Koreu k tisknutí velké spousty peněz, aby zaplatila za válku a splnila požadavky OSN na Korejskou měnu a následně k obrovské inflaci. Státníci se tento problém rozhodli řešit pomocí velkých finančních pobídek pro rodinné podniky, což znamenalo jejich rychlý vzestup a vznik chaebolů. Toto znamenalo silné vazby a závazky nově zbohatlých k politikům. Korupční skandály dále chaeboly provázely až dodnes. Poslední kauzou bylo sesazení a odsouzení exprezidentky Pak Kun-hje za braní úplatků, vydírání, do kterého byly zapleteny i představitelé chaebolů jako například dědic skupiny Samsung I Če-jong, který vede konglomerát od května roku 2014, kdy jeho otec I Kun-hia zemřel na infarkt.\n\nBěhem asijské krize v roce 1997 se banky obávaly bankrotu chaebolů, což by mělo pro Koreu kvůli velikosti konglomerátů nedozírné následky, a proto jim umožnily zdarma odkládat splátky svých dluhů, kdykoli nebyly schopni splácet. Mnoho odborníků se domnívalo, že jsou tyto konglomeráty příliš veliké, než aby padly, což ovšem nebyla pravda. V případě skupiny Daewoo, která dříve zaujímala pozici sekundanta Samsungu, hrozil bankrot a musela zasáhnout vláda, která Daewoo kompletně restrukturalizovala. To však znamenalo krach mnoha dceřiných firem skupiny.\n\nAčkoli státní pobídky pro rodinné firmy jsou již minulostí, velikost a široké pole působnosti chaebolů ničí konkurenční prostředí v Jižní Koreji, což může vést k navyšování cen zboží pro její obyvatele, protože není konkurent, který by prodával levněji. V roce 2012 byl za toto jednání pokutován Samsung a LG. Malé firmy nemají šanci obstát v boji proti obrovským konglomerátům, které tvoří dohromady 80 % ekonomiky státu. Pokud se nějaká malá firma dokáže prosadit, stejně ji nakonec odkoupí jeden z konglomerátů. Tohle vše může vést ke nedostatku nových inovativních firem i přístupů, a nakonec ke kostnatění ekonomiky. Monopolismus konglomerátů nezměnil ani fakt, že Korea zrušila obchodní regulace pro zahraniční firmy a otevřela se světu. Na jihokorejské burze je prvních 47 z 50 firem součástí chaebolů.\n"}
{"id": "1453613", "url": "https://cs.wikipedia.org/wiki?curid=1453613", "title": "Jelica Pavličićová", "text": "Jelica Pavličićová\n\nJelica Pavličićová (* 4. února 1954) je bývalá chorvatská atletka, sprinterka, startující za Jugoslávii.\n\nKrátce po svých dvacetinách, v březnu 1974, se stala halovou mistryní Evropy v běhu na 400 metrů. O dva roky později v Mnichově skončila na této trati druhá. Sadu medailí z evropského halového šampionátu zkompletovala v roce 1977, kdy doběhla ve finále běhu na 400 metrů třetí.\n"}
{"id": "1453616", "url": "https://cs.wikipedia.org/wiki?curid=1453616", "title": "Greshamův zákon", "text": "Greshamův zákon\n\nGreshamův zákon je ekonomický zákon poprvé definovaný v šestnáctém století sirem Thomasem Greshamem, anglickým finančníkem a obchodníkem. Tvrdí, že „špatné peníze vytlačují dobré“, což řekl v době, kdy se jako platidlo užívaly mince z drahých kovů, které bylo jednodušší falšovat. Princip je stále ale velice dobře aplikovatelný do moderního světa.\n\nZákon byl formulován ve viktoriánské Anglii. V tehdejší době šlo o koloběh mincí z drahých kovů a jejich náhražek. V oběhu byly oba druhy. Při směnách peněz docházelo k velice charakteristickému jevu, a to k hromadění mincí z drahých kovů lidmi, kteří posléze pouštěli dále do oběhu padělané, nekvalitní, mince. Thomas Gresham to nazval „vytlačování dobrých peněz špatnými“. Greshamův zákon tedy mluví o procesu, ve kterém je určitá kvalitní komodita na trhu nahrazována její nekvalitní náhražkou.\n\nDo 19. století neměl zákon formální pojmenování, až v 19. století ho skotský ekonom Henry Dunning Macleod přisoudil právě Greshamovi. Tento jev byl ale zaznamenán již dříve před Greshamen. Ve 14. století ho nejdříve popsal Mikuláš Oresme a v roce 1519 ho popsal ještě Mikuláš Koperník v pojetí \"Monetae cudendae ratio\", kde napsal: „špatná (znehodnocená) mince vyhání dobrou (neupravenou) minci z oběhu“. A pravděpodobně nejstarší zmínka je v Aristofanově díle \"Žáby\".\n\nSám Gresham tento zákon poprvé popsal královně Alžbětě v roce 1558, kdy po „Velkém znehodnocení“ Jindřichem VIII. klesla hodnota stříbrných mincí pouze na malý zlomek toho, jaká byla jejich hodnota za Jindřicha VII.\n\nMince byly vyráběny ze zlata, stříbra a dalších drahých kovů, což jim dalo jejich hodnotu. Postupně se počet drahých kovů, které se používaly k vyhotovení mincí, snížily, protože kovy byly hodnotnější více samy o sobě, než kdyby se rozlévaly do samotných mincí. Vzhledem k tomu, že hodnota kovu ve starých mincích byla vyšší než nominální hodnota mince, lidé by mince roztavili a prodávali kov. Nové mince s menším obsahem drahého kovu by byly považovány za „nadhodnocené“, a tudíž by byly vynaloženy v transakcích, zatímco staré mince by se staly „podhodnocenými“ – a proto by hromadný efekt vyháněl „dobré peníze“ z oběhu.\n\nNe všichni zastánci platnosti Greshamova zákona by však nejspíše souhlasili se jeho výše uvedeným, jednoduchým zněním. Záležet totiž může na více proměnných – teze tedy v obměněné verzi zní: „Špatné peníze vytlačují dobré pouze pokud jsou směnitelné s jinými měnami ve fixně vázaném poměru.“ Až pokud je totiž tato podmínka splněna a tržní hodnota mince je tedy shodná nezávisle na své materiální kvalitě, vyplatí se minci uschovat a prodat ji později za cenu její „skutečné“ vnitřní hodnoty, nikoliv za cenu nominální.\n\nZákon se dá aplikovat na různá odvětví. Lze to použít na jakoukoliv situaci, kdy se skutečná hodnota něčeho výrazně liší od hodnoty, kterou lidé musí přijmout, kvůli různým faktorům, např. nedostatek informací nebo vládní vyhláška. Jedna z takových situací je, že ojetá auta vytlačí z trhu kvalitní auta (podobně jako špatné peníze vytlačí dobré peníze). Prodejci jsou finančně motivováni a dokážou prodat ojeté auto za cenu kvalitního auta, díky tomu je složité koupit si auto za přiměřenou cenu. Jediný, kdo pozná, že cena je nespravedlivá, je prodejce. To je rozdíl oproti špatným a dobrým penězům, kdy pravděpodobně rozdíl pozná prodejce i kupující.\n\nAntropolog Gregory Bateson Greshamův zákon aplikoval i v kulturním vývoji. Podle něho vždy zjednodušené myšlenky budou vytlačovat ty sofistikované a vulgarismus bude vytlačovat krásu, ale i přesto krása přetrvává. Bývalý americký viceprezident Spiro Agnew Greshamův zákon použil k popisu amerických zpravodajských médií, když řekl, že „špatné zprávy vytlačují ty dobré“.\n\nRolnick a Weber ve svém článku z roku 1986 argumentují, že špatné peníze vedou spíše k dobrým penězům namísto toho, aby ty dobré vyhnaly z oběhu. Nicméně opomenuli vliv legislativy zákonného platidla, která vyžaduje, aby lidé přijímali oba druhy měny tak, jako by měly stejnou hodnotu.\n\nPříkladem může být „dolarizace“, která proběhla v několika zemích, Greshamův zákon v těchto případech však funguje opačně. Adam Ferguson poukázal na to, že v roce 1923 při velké inflaci ve Výmarské republice začal Greshamův zákon taktéž fungovat opačně. Peníze se díky inflaci staly tak bezcenné, že je nikdo nevyužíval jako platidlo, mnohem více se využíval tzv. barterový obchod. Podobnou situaci lze pozorovat i u Zimbabwe, kde v roce 2009 začala probíhat hyperinflace.\n\nNeplatnost zákona však lze pozorovat nejen při „dolarizaci“, nýbrž i při procesu opačném. Například na přelomu 18. a 19. století se ve Spojených státech amerických začal objevovat kromě amerického dolaru také tzv. „španělský dolar“, obsahující více stříbra než originál. Tyto mince se však staly velice oblíbenými a ještě kolem roku 1830 tvořily přes 20 procent hodnoty oběžných platidel napříč USA.\nTyto příklady ukazují, že při neexistenci účinného zákonného opatření funguje Greshamův zákon naopak. Pokud se lidé mohou rozhodnout, s jakou měnou budou obchodovat, zvolí totiž tu, která má dlouhodobě nejvyšší tržní hodnotu. Nicméně pokud by občané neměli možnost volby a vyžadovalo by se přijetí všech druhů peněz, dobrých i špatných, občané by se logicky peníze s větší hodnotou rozhodli uchovat pro budoucí zhodnocení a peníze s nižší hodnotou využívat jako platidlo.\n\nStručně řečeno, v případě absence zákonného opatření by obchodník nepřijal špatnou měnu, přijal by pouze tu, která má hodnotu (obsah cenného kovu atp.). Ale jelikož zákonná opatření existují, platí Greshamův zákon, kdy kupující využívá peněz s nejnižší hodnotou komodity, protože prodejce musí přijmout peníze v jejich nominální hodnotě. Opak Greshamova zákonu, tedy že dobré peníze vytlačují špatné peníze vždy, když se špatné peníze stávají téměř bezcennými, byl na počest francouzského politika a historika Adolpha Thierse pojmenován „Thiersův zákon“.\n\nV Kanadě a USA byly stříbrné mince používány do přelomu 60. a 70. let., jejich používání začalo být omezováno roku 1965, kdy byl přijat tzv. Coinage Act 1965. V těchto státech došlo k znehodnocení mincí tím, že se k jejich výrobě začaly používat levnější kovy, díky nimž se zvýšila výroba nových, méně hodnotných mincí. Stříbrné mince velmi rychle zmizely z oběhu, jelikož si je občané uchovávali z důvodů velmi prostých – obsah cenného kovu měl vyšší hodnotu. Došlo tím k devalvaci nových mincí, které občané i nadále využívají k běžným transakcím. V pozdních 70. letech došlo k pokusu zastavit celosvětový trh se stříbrem, nicméně tento pokus selhal. Dokonce se cena stříbra vyšplhala vysoko nad historické hodnoty a stahování stříbrných mincí z oběhu občany se ještě zintenzivnilo. Stejný proces můžeme pozorovat i dnes, například u měděných penny ve Spojeném království nebo u mincí s obsahem oceli v Indii.\n"}
{"id": "1453621", "url": "https://cs.wikipedia.org/wiki?curid=1453621", "title": "Anna Semenovičová", "text": "Anna Semenovičová\n\nAnna Grigorjevna Semenovičová (rusky: Анна Григорьевна Семенович, * 1. března 1980 Moskva) je bývalá ruská krasobruslařka, po ukončení kariéry aktivní jako zpěvačka, herečka, moderátorka a modelka.\n\nAbsolvovala Státní tělovýchovnou akademii v Moskvě, pod vedením trenérů Natalie Liničukové a Gennadije Karponosova se věnovala tancům na ledě. Jejími partnery byli postupně Denis Samochin (8. místo na mistrovství světa juniorů v krasobruslení 1993 a 7. místo v roce 1994), Maxim Kačanov (5. místo na na Hrách dobré vůle 1994), Vladimir Fjodorov (vítězství na Finlandia Trophy 1996 a 1997, 15. místo na mistrovství světa v krasobruslení 1998) a Roman Kostomarov (2. místo na mistrovství Ruska 1999, 10. místo na mistrovství Evropy v krasobruslení 2000 a 13. místo na mistrovství světa 2000). \n\nV roce 2001 ze zdravotních důvodů s krasobruslením skončila a začala spolupracovat se sportovní stanicí 7TV. V letech 2003 až 2007 byla členkou dívčí dancepopové skupiny Blesťaščije, v roce 2008 vydala sólové album \"Sluchi\", spolupracovala také se zpěvákem Timatim. Jako herečka debutovala menší rolí ve filmu \"Noční hlídka\", hlavní ženskou postavu ztvárnila v komedii \"Hitler kaput!\" a jejím pokračování \"Rževskij proti Napoleonovi\" i v ruském remake sitcomu \"Správná Susan\", vystupovala v zábavném pořadu KVN, dabovala postavu Mistryně Zmije v ruské verzi animovaného filmu \"Kung Fu Panda\".\n\n"}
{"id": "1453653", "url": "https://cs.wikipedia.org/wiki?curid=1453653", "title": "Verchoturje", "text": "Verchoturje\n\nVerchoturje () je město ve Sverdlovské oblasti v Rusku. K roku 2010 v něm žilo přes osm tisíc obyvatel.\n\nVerchoturje leží na východním okraji Uralu na levém břehu Tury, přítoku Tobolu v povodí Obu. Od Jekatěrinburgu, správního střediska oblasti, je vzdáleno přibližně 300 kilometrů severně.\n\nNedaleko města prochází železniční trať z Kušvy do Serova otevřená v roce 1906.\n\nVerchoturje patří k nejstarším ruským sídlům východně od Uralu. Již v roce 1598 zde byl postaven ostrog na místě dřívější mansijské osady a poměrně záhy začalo být zdejší osídlení považováno za město.\n"}
{"id": "1453655", "url": "https://cs.wikipedia.org/wiki?curid=1453655", "title": "Martin Vaculík (františkán)", "text": "Martin Vaculík (františkán)\n\nMartin Vaculík, psaný též Waczulik, byl slovenský nebo moravský františkán působící v první polovině 18. století v uherské františkánské provincii Nejsvětějšího Salvátora. Podle některých zdrojů se narodil okolo roku 1680. Jeho aktivity byly úzce spojeny s konventem františkánů v Uherském Hradišti, patřícího administrativně v letech 1605-1785 do zmíněné uherské provincie. V roce 1727/1728 vyučoval Vaculík teologii na klášterních studiích právě v Uherském Hradišti. Zápisky z teologických přednášek lektora Vaculíka i dalších františkánských učitelů, vycházející dle františkánské školy z učení Petra Lombardského, si tehdy zapsal student Eliáš Mincer. \n\nV roce 1734 byl Martin Vaculík provinciálem slovenské salvatoriánské františkánské provincie. Jeho péčí byly tehdy zpracovány a tiskem ve Vídni vydány řádové předpisy – statuta salvatoriánské provincie s titulem: \"Statuta municipalia Provinciae Hungariae SS. Fratrum Minorum Strictioris Observantiae\". Následujícího roku 1735 Vaculík ukončil funkční období provinciála. S čestným titulem „pater emeritus“ se nicméně dále podílel na řízení salvatoriánské provincie jako její kustos.\n\nProkazatelně v této a téměř jistě i dřívější době se Martin Vaculík věnoval hudebnímu doprovodu liturgie ve františkánských kostelích. Můžeme u něj předpokládat funkci ředitele sboru nebo varhaníka. Zároveň zřejmě pociťoval nejednost v liturgickém zpěvu slovenských a uherských františkánů, kteří běžně používali starší i novější rukopisné hudební pomůcky. Zpracoval proto pro františkány příručku chorálu \"Cantus Gregorianus pausarum, tonorum, aliquorum hymnorum, et antiphonarum...\" Knihu vytiskl v roce 1735 v Olomouci příznivec františkánů František Antonín Hirnle, který tiskl většinu děl tehdy produkovaných ve františkánském řádu. Vaculík v knize představil melodické vzorce pro liturgický recitativ (pausa) pro přednes evangelií nebo epištol. Představil žalmový vzorec podle osmi církevních tónin a tonus peregrinus. Ve příručce a zpěvníku najdeme obětní zpěvy pro velikonoce, lamentace, vánoční hymny, adventní roráty, písně pohřební a další.\n\nDalší stopy po Martinu Vaculíkovi vedou opět do Uherského Hradiště. V roce 1737, kdy údajně ještě nebyl místním představeným, nechal v klášterním chrámu Zvěstování P. Marii obstarat nový oltář pro císařskou (Antlovu) kapli. V roce 1738 byl Vaculík již prokazatelně kvardiánem uherskohradišťského konventu. Jako i jeho předchůdci a následovníci pečoval o rozvoj místní klášterní knihovny, například nákupem knih ve Vídni za 30 zlatých. Tyto peníze získal cíleně pro tento účel od neznámého přívržence a na jeho úmysl byly odslouženy mše.\n\nFrantiškán Martin Vaculík zemřel 5. srpna 1742 v Uherském Hradšti. \n\n \n"}
{"id": "1453656", "url": "https://cs.wikipedia.org/wiki?curid=1453656", "title": "Martin Vaculík (rozcestník)", "text": "Martin Vaculík (rozcestník)\n\nJméno Martin Vaculík označuje nebo označovalo více osob:\n"}
{"id": "1453657", "url": "https://cs.wikipedia.org/wiki?curid=1453657", "title": "Zaplať, kolik chceš", "text": "Zaplať, kolik chceš\n\nZaplať, kolik chceš (neboli PWYW z anglického Pay what you want, též nazýváno “Value-for-Value model”) je způsob tvorby cen produktů, při němž zákazníci za daný produkt zaplatí právě tolik, kolik sami chtějí, někdy tak dokonce i vůbec nic. Podniky si stanoví minimální možnou částku, anebo je (pro ulehčení nákupu zákazníkovi) určena doporučená cena. To v praxi znamená, že zákazník může za daný produkt zaplatit i více než je standardní cena. Některé podniky si tyto doporučené ceny stanoví již při samotném přechodu na tuto novou cenovou strategii, jiné naopak určují ceny až na základě delší zkušenosti (podobně jako u spropitného). PWYW je tedy formou určování ceny spoluprací zákazníka a prodávajícího.\n\nSvoboda zákazníků v ohledu určování ceny, kterou PWYW poskytuje, může být v jistých případech velmi úspěšnou strategií, neboť se tak eliminuje mnoho nevýhod, které klasický způsob oceňování produktů přináší. Zákazníci jsou přilákáni onou možností zaplatit jen tolik, kolik chtějí. Takto se totiž vyhnou možným obavám, zda kvalita produktu odpovídá stanovené ceně, a tedy i případnému zklamání v případě, že s kvalitou spokojeni nejsou. Prodejci se naopak vyhnou občas obtížnému a riskantnímu úkolu určit právě tu správnou cenu (což se může v různých ekonomických odvětvích lišit). Pro obě zúčastněné strany se tak vylučuje riziko jednostranného zisku, jež je založený na ceně, a situace se mění na oboustranně výhodnou výměnu založenou na hodnotě a důvěře. Tato strategie zároveň bere v potaz fakt, že vnímání hodnoty a cenová citlivost jsou faktory, které se mohou u zákazníků lišit. Zatímco jsme se s užitím PWYW mohli dosud setkat především na okraji ekonomiky, nebo v případě speciálních příležitostných akcí, v současné době se čím dál tím častěji objevují pokusy o jeho rozšíření do běžného tržního prostředí.  (viz kapitola „Rozšířené formy”)\n\nDalší důvody pro zavedení PWYW představuje například cenová diskriminace anebo vůbec samotná snaha proniknout na trh. Cenová diskriminace vzniká v situaci, kdy zákazníci zaplatí za daný produkt více než je doporučená cena. A tak pro prodejce, kterým se daří udržet nízké provozní náklady, by mohla cenová diskriminace přinést větší příjmy. PWYW je též efektivním nástrojem pro proniknutí do nového tržního prostředí. Může totiž sloužit například jako nástroj pro uvedení nové značky, neboť si daný produkt mohou pořídit i zákazníci, kteří jsou ochotni zaplatit jen limitované množství peněz.\n\nV souvislosti s tímto tématem bychom se mohli setkat i s jinými označeními. Patří mezi ně například “pay what you wish”, “pay as you wish”, “pay as you like”, “pay what you will” and “pay as you will”. „Pay what you can“ je často uvedeno jako další synonymum k těmto pojmům, nicméně častěji je spíše spojováno s charitativními projekty. Je tedy více založené na schopnosti platit, zatímco PWYW je založeno na kombinaci toho, jak lidé vnímají hodnotu a již zmiňovanou schopností platit.\n\nPřestože by se mohlo zdát, že je PWYW poměrně mladou záležitostí, existovalo již dlouho dobu na okraji ekonomiky. Hovořilo se o něm totiž v souvislosti s peněžními dary pouličním umělcům nebo například v souvislosti s charitativní činností. Je ale nezbytné dodat, že se v posledních letech těší čím dál tím větší oblibě i v jiných oblastech\n\n\n\nPrvní restaurací, která užila principu „zaplať, kolik chceš“, byla pražská restaurace U Petrské věže. Akce se uskutečnila v únoru roku 2009, měla trvat 14 dní, a vztahovala se pouze na jídlo, o ceně nápojů už smlouvat možné nebylo. Majitel, Michal Jeník, se inspiroval Velkou Británií. Viděl v této akci potenciál, jak přilákat nové zákazníky, po kterých je obecně v zimních měsících silná poptávka. Zároveň se ale jednalo o období hospodářské krize, zákazníků byl tedy nedostatek i v letních měsících. Akce ale úspěšná příliš nebyla a byla nakonec předčasně ukončena.\n\nV herním světě se postem prvenství může chlubit česká společnost Cinemax, která se rozhodla takto nabízet jeden ze svých starších titulů, hru jménem Daemonica. Nejnižší možná pořizovací cena činila 1 Kč. Tato akce dopadla, jak zmiňuje vedoucí studia Lukáš Macura, co se týče ohlasů a zájmu pozitivně, zklamání ale přinesl vysoký podíl nejnižších zaplacených částek. Jednalo se o částky v rozmezí 0.10 až 10 Kč a celkově činily více než třetinu, přesněji 38 %.\n\nJak již vyplývá z předchozích příkladů, v Česku se tento koncept netěší příliš velkému úspěchu. Přesto bychom neměli opomenout i úspěšný podnik, a to zimní kiosek na trase Jizerské magistrály, kde se tato strategie osvědčila.\n\nProslulost experimentu skupiny Radiohead spustila smršť ekonomických a obchodních studií, soustředících se zejména na behaviorální ekonomické aspekty PWYW, tedy co kupující motivuje zaplatit více, než nulovou částku a jak mají prodejci proces PWYW strukturovat, aby dosáhli toužené cenové hladiny. Jedna brzká studie byla provedena Kimem \"et. al.\" v lednu roku 2009.\n\nVe velkoplošném výzkumu provedeném v zábavním parku testovali Ayelet Gneezy, Uri Gneezy, Leif D. Nelson, and Amber Brown efektivitu PWYW prodejem fotografií z horské dráhy návštěvníkům parku. Výsledky ukazují, že zatímco si fotografii koupí o mnoho více lidí, pokud je nabízena za PWYW podmínek, průměrně je taková platba je velmi nízká (0,92 $), což firmě nepřináší žádné zvýšení zisku. Avšak když byl princip PWYW spojen s možností přispět na dobročinné účely (kupující byli informováni, že mohou zaplatit kolik chtějí, a že polovina této částky bude věnována organizaci na podporu pacientů), průměrná zaplacená částka se podstatně zvýšila (na 6,5 $). To vedlo jednak k významnému zvýšení zisku pro firmu a jednak ke značnému příspěvku charitě. V dodatečném výzkumu z roku 2012 A. Gneezy a kolegové zjistili, že PWYW model může některé zákazníky odradit od koupě. Z výsledků výzkumu je patrné, že se to děje proto, že „někteří jedinci mají špatný pocit, když zaplatí méně, než „odpovídající” částku, což je ve výsledku odradí od koupě daného produktu”.\n\nSérie řízených laboratorních experimentů provedená Klaus M. Schmidtem, M. Spannem a R. Zeithammerem ukazuje, že to, proč a kolik je kupující ochoten dobrovolně zaplatit PWYW prodejci se dá vysvětlit na výsledcích založenými sociálními preferencemi a strategickými úvahami, mající za cíl udržet prodávajícího na trhu. Shledali, že PWYW model může být životaschopný na trhu, ve kterém má prodejce monopol, ale je méně úspěšný jako kompetitivní strategie, protože z trhu nevytlačuje tradiční prodejce s pevnou cenou zboží. Naopak, existence těchto tradičních konkurentů snižuje cenu, kterou kupující zaplatí a zabraňuje PWYW prodejci v plném proniknutí na trh. Když mají prodejci na výběr, většina z nich se rozhodne určit pevné ceny zboží, spíše než pro PWYW metodu oceňování.\n\nDalší PWYW experiment zkoumal determinanty cen, které si volili spotřebitelé aplikace iProduct, která poskytovala výukové materiály pro potenciální vývojáře mobilních aplikací v AppStore (iOS). Aplikace byla zdarma ke stažení a obsahovala mikrotransakce, prostřednictvím kterých mohli uživatelé ohodnotit jednotlivé výukové materiály dle svého vlastního uvážení. Tato studie zkoumala významnost čtyř determinantů, které ovlivňují, jakou cenu kupující zaplatí v PWYW modelu: spravedlnost (řádná kompenzace prodejci), loajalitu k prodejci, cenovou zdrženlivost (zaměření se na zaplacení nízké ceny), a na míru užívání (jak moc spotřebitel daný produkt užívá). Experiment shledal, že cenová zdrženlivost negativně ovlivnila výši ceny, zatímco míra užívání a loajalita ji ovlivnily pozitivně. Spravedlnost podle studie neměla žádný významný efekt.\n\nDalší výzkum se soustředil na dlouhodobou perspektivu zaplať, kolik chceš. Studie provedená výzkumníky z Ruhr-University of Bochum zkoumá opakované transakce v PWYW prostředí. Použitím modelování latentního růstu zjistili, že průměrná výše zaplacené ceny značně klesá, zatímco pokles výše zaplacené ceny se s každou trasakcí snižuje. Dále ukazují, že preference zákazníků pro spravedlnost a cenovou zdrženlivost ovlivňují příkrost jednotlivých cenových křivek.\n\nŠirší přezkoumání literatury o problematice PWYW a příbuzných formách dobrovolné platby(spropitné, dary) od Nattera a Kaufmanna publikované v roce 2015, zkoumá mnoho relevantních faktorů vztahujících se ke strategiím dobrovolného oceňování včetně charakteristik produktů, charakteristik spotřebitelů, situačních proměnných, relačních technik a referenčních cen.\n\nSnahy vylepšit model PWYW se soustředí na rozšíření jeho výhod tak, aby byl více užitečný pro prodejce a zároveň si uchoval svou inherentní atraktivitu pro kupující.\n\nJedno prosté vylepšení je přesunutí času placení od obvyklého zvyku \"ex ante\" oceňování, které probíhá na začátku transakce před konzumací produktu, k \"ex post\" oceňování, což přesune akt platby za konzumaci produktu. Jeden akademický článek  vysvětluje, že post-oceňování „odděluje rozhodnutí koupit si od rozhodnutí kolik za produkt zaplatit. Asymetrie informace ohledně kvality zboží jsou redukovány při aktu konzumace tak, že kupující jsou informováni o kvalitě produktu, už když se rozhodují kolik zaplatit. Jakožto důsledek, kupující, kteří mají tendenci vyhýbat se riziku, a kteří by se zdrželi koupě při běžném mechanismu pevné ceny, mohou být za ex post PWYW způsobu oceňování přitahováni ke koupi.\n\nDalší takové vylepšení se dá najít u Humble Bundle, který ke svým transakcím přidal charitativní komponent, aby dále zvýšil ochotu kupujících zaplatit. Toto je podobné PWYW výzkumu zmíněnému výše. Humble bundle rovněž povzbuzuje kupující k tomu aby  „předčili průměr“ přidáním dodatečného obsahu pro zákazníky platící více, než současnou kupní cenu.\n\nDalší pokrok je rozšířený proces, nazývaný FairPay (zkratka pro Fair PWYW), který přesouvá rámec PWYW od pohledu na jednotlivé transakce k trvajícímu vztahu během celé řady transakcí. Staví na výhodách \"ex-post\" PWYW oceňování (viz výše) a přidává k němu proces sledování toho, jak spravedlivě jednotliví zákazníci platí (podle posouzení prodávajícího). Poté se na základě dat o spravedlnostní reputaci prodejce rozhodne jaké další nabídky tomuto konkrétnímu zákazníkovi poskytne.Tímto způsobem se snaží motivovat spravedlivé oceňování kupci (aby si udrželi dobrou reputaci a byli tak způsobilý pro budoucí nabídky) a umožnit prodejcům limitovat míru rizika u každé transakce na základě kupcovy reputace. Architektura FairPay a to, jak staví na moderních oceňovacích strategiích byla načrtnuta na Harvard Business Review Blogu. FairPay včleňuje PWYW do cyklu zpětné vazby a kontroly. Tento proces nepřetržitě vyhledává oboustranně výhodné nabídky, které odrážejí dynamiku vnímání hodnoty a ochotu zaplatit kupujícího. Toto napomáhá spoluvytváření zákaznické hodnoty napříč vztahem.\n\n"}
{"id": "1453680", "url": "https://cs.wikipedia.org/wiki?curid=1453680", "title": "Kvalifikace na Mistrovství Evropy ve fotbale 2020 – skupina B", "text": "Kvalifikace na Mistrovství Evropy ve fotbale 2020 – skupina B\n\nSkupina B kvalifikace na mistrovství Evropy ve fotbale 2020 je jednou z 10 kvalifikačních skupin na tento šampionát. Přímý postup na závěrečný turnaj si zajistí první 2 týmy. Na rozdíl od předchozích evropských kvalifikací do baráže nepostoupí týmy na základě pořadí v kvalifikační skupině, ale podle konečného žebříčku v jednotlivých skupinách (ligách A–D) Ligy národů UEFA 2018/19.\n"}
{"id": "1453682", "url": "https://cs.wikipedia.org/wiki?curid=1453682", "title": "Kvalifikace na Mistrovství Evropy ve fotbale 2020 – skupina C", "text": "Kvalifikace na Mistrovství Evropy ve fotbale 2020 – skupina C\n\nSkupina C kvalifikace na mistrovství Evropy ve fotbale 2020 je jednou z 10 kvalifikačních skupin na tento šampionát. Přímý postup na závěrečný turnaj si zajistí první 2 týmy. Na rozdíl od předchozích evropských kvalifikací do baráže nepostoupí týmy na základě pořadí v kvalifikační skupině, ale podle konečného žebříčku v jednotlivých skupinách (ligách A–D) Ligy národů UEFA 2018/19.\n"}
{"id": "1453683", "url": "https://cs.wikipedia.org/wiki?curid=1453683", "title": "Kvalifikace na Mistrovství Evropy ve fotbale 2020 – skupina D", "text": "Kvalifikace na Mistrovství Evropy ve fotbale 2020 – skupina D\n\nSkupina D kvalifikace na mistrovství Evropy ve fotbale 2020 je jednou z 10 kvalifikačních skupin na tento šampionát. Přímý postup na závěrečný turnaj si zajistí první 2 týmy. Na rozdíl od předchozích evropských kvalifikací do baráže nepostoupí týmy na základě pořadí v kvalifikační skupině, ale podle konečného žebříčku v jednotlivých skupinách (ligách A–D) Ligy národů UEFA 2018/19.\n"}
{"id": "1453684", "url": "https://cs.wikipedia.org/wiki?curid=1453684", "title": "Agáve obecná", "text": "Agáve obecná\n\nAgáve obecná (\"Agave americana\"), také známá jako agáve americká, je druh rostliny z čeledi chřestovité, pocházející z Mexika a USA (Nové Mexiko, Arizona a Texas). Pěstuje se na celém světě jako okrasná rostlina.\n\nNa řadě míst roste i volně: v Jižní Americe, Africe, Austrálii, Indii, Číně a v dalších částech Asie.\n\nJedná se o mohutnou rostlinu. Má šíři asi 1,8 až 3,0 metru se šedozelenými listy dlouhými 3,9 až 1,5 metru. Každý list má pichlavý okraj a výrazný trn na špičce.\n\nAgáve typicky žije 10 až 30 let. Na konci svého života vysílá rostlina vysoký, rozvětvený stonek plný žlutých květů. Květ může dosáhnout celkové výšky 8-9 m. Rostlina umírá po vykvetení, ale produkuje výhonky nebo odnože ze základové růžice, které pokračují v růstu.\n\n"}
{"id": "1453685", "url": "https://cs.wikipedia.org/wiki?curid=1453685", "title": "Kvalifikace na Mistrovství Evropy ve fotbale 2020 – skupina E", "text": "Kvalifikace na Mistrovství Evropy ve fotbale 2020 – skupina E\n\nSkupina E kvalifikace na mistrovství Evropy ve fotbale 2020 je jednou z 10 kvalifikačních skupin na tento šampionát. Přímý postup na závěrečný turnaj si zajistí první 2 týmy. Na rozdíl od předchozích evropských kvalifikací do baráže nepostoupí týmy na základě pořadí v kvalifikační skupině, ale podle konečného žebříčku v jednotlivých skupinách (ligách A–D) Ligy národů UEFA 2018/19.\n"}
{"id": "1453690", "url": "https://cs.wikipedia.org/wiki?curid=1453690", "title": "Kvalifikace na Mistrovství Evropy ve fotbale 2020 – skupina F", "text": "Kvalifikace na Mistrovství Evropy ve fotbale 2020 – skupina F\n\nSkupina F kvalifikace na mistrovství Evropy ve fotbale 2020 je jednou z 10 kvalifikačních skupin na tento šampionát. Přímý postup na závěrečný turnaj si zajistí první 2 týmy. Na rozdíl od předchozích evropských kvalifikací do baráže nepostoupí týmy na základě pořadí v kvalifikační skupině, ale podle konečného žebříčku v jednotlivých skupinách (ligách A–D) Ligy národů UEFA 2018/19.\n"}
{"id": "1453695", "url": "https://cs.wikipedia.org/wiki?curid=1453695", "title": "Zbyněk Ludvík Gordon", "text": "Zbyněk Ludvík Gordon\n\nZbyněk Ludvík Gordon (* 19. února 1961, Jičín) je český básník. \n\nVystřídal řadu zaměstnání, např. technik v telefonní ústředně, jezný, redaktor, vydavatel, produktový manažer, vedoucí obchodního úseku, starožitník či obchodní zástupce. Literární tvorbou se začal zabývat v 19 letech, v roce 1986 se seznámil s okruhem mladých katolických autorů, kteří založili Skupinu XXVI. Každoročně pořádá v brandýské Knihovně Eduarda Petišky autorské čtení s názvem Valentýnský poetický večer.\n\nPíše reflexivní lyriku, v poslední době se věnuje i limeriku a psaní písňových textů z oblasti klasické a duchovní hudby. Některé jeho texty zhudebnila pražská skupina Zpětné zrcátko. Od 80. let publikuje časopisecky (Lidová demokracie, Mladý svět, Iniciály, Souvislosti, Tvar aj.) a v různých sbornících, almanaších a literárních revue (např. almanachy Skupiny XXVI, \"K. H. Mácha, Žleby 97\", \"Přetržená nit\", \"Co si myslí andělíček, Proměny a emoce mnohochuti\" aj.). Žije v Brandýse nad Labem.\n\n\n"}
{"id": "1453700", "url": "https://cs.wikipedia.org/wiki?curid=1453700", "title": "Kvalifikace na Mistrovství Evropy ve fotbale 2020 – skupina G", "text": "Kvalifikace na Mistrovství Evropy ve fotbale 2020 – skupina G\n\nSkupina G kvalifikace na mistrovství Evropy ve fotbale 2020 je jednou z 10 kvalifikačních skupin na tento šampionát. Přímý postup na závěrečný turnaj si zajistí první 2 týmy. Na rozdíl od předchozích evropských kvalifikací do baráže nepostoupí týmy na základě pořadí v kvalifikační skupině, ale podle konečného žebříčku v jednotlivých skupinách (ligách A–D) Ligy národů UEFA 2018/19.\n"}
{"id": "1453704", "url": "https://cs.wikipedia.org/wiki?curid=1453704", "title": "Kvalifikace na Mistrovství Evropy ve fotbale 2020 – skupina H", "text": "Kvalifikace na Mistrovství Evropy ve fotbale 2020 – skupina H\n\nSkupina H kvalifikace na mistrovství Evropy ve fotbale 2020 je jednou z 10 kvalifikačních skupin na tento šampionát. Přímý postup na závěrečný turnaj si zajistí první 2 týmy. Na rozdíl od předchozích evropských kvalifikací do baráže nepostoupí týmy na základě pořadí v kvalifikační skupině, ale podle konečného žebříčku v jednotlivých skupinách (ligách A–D) Ligy národů UEFA 2018/19.\n"}
{"id": "1453710", "url": "https://cs.wikipedia.org/wiki?curid=1453710", "title": "Kvalifikace na Mistrovství Evropy ve fotbale 2020 – skupina I", "text": "Kvalifikace na Mistrovství Evropy ve fotbale 2020 – skupina I\n\nSkupina I kvalifikace na mistrovství Evropy ve fotbale 2020 je jednou z 10 kvalifikačních skupin na tento šampionát. Přímý postup na závěrečný turnaj si zajistí první 2 týmy. Na rozdíl od předchozích evropských kvalifikací do baráže nepostoupí týmy na základě pořadí v kvalifikační skupině, ale podle konečného žebříčku v jednotlivých skupinách (ligách A–D) Ligy národů UEFA 2018/19.\n"}
{"id": "1453719", "url": "https://cs.wikipedia.org/wiki?curid=1453719", "title": "Kvalifikace na Mistrovství Evropy ve fotbale 2020 – skupina J", "text": "Kvalifikace na Mistrovství Evropy ve fotbale 2020 – skupina J\n\nSkupina J kvalifikace na mistrovství Evropy ve fotbale 2020 je jednou z 10 kvalifikačních skupin na tento šampionát. Přímý postup na závěrečný turnaj si zajistí první 2 týmy. Na rozdíl od předchozích evropských kvalifikací do baráže nepostoupí týmy na základě pořadí v kvalifikační skupině, ale podle konečného žebříčku v jednotlivých skupinách (ligách A–D) Ligy národů UEFA 2018/19.\n"}
{"id": "1453736", "url": "https://cs.wikipedia.org/wiki?curid=1453736", "title": "Catatumbo", "text": "Catatumbo\n\nCatatumbo je řeka v severní části jihoamerického kontinentu, dlouhá 450 km. Pramení v kolumbijských Východních Kordillerách nedaleko města Ábrego, teče severovýchodním směrem, částí toku vytváří státní hranici mezi Kolumbií a Venezuelou a ústí do jezera Maracaibo (je zdrojem asi šedesáti procent sladké vody přitékající do jezera). Hlavními přítoky jsou Sardinata a Zulia. Povodí řeky má rozlohu 24 416 km², z toho 16 626 km² patří Kolumbii.\n\nOblast podél řeky se vyznačuje rovníkovým podnebím a je porostlá tropickými deštnými lesy, v jejichž stromovém patru dominují zejména zástupci čeledí slézovité, uzlencovité, hrnečníkovité, bobovité, zapotovité a kýlatcovité. Horní stromové patro dosahuje výšek okolo 40 metrů. Jsou v něm zastoupeny např. vlnovec pětimužný (\"Ceiba pentandra\"), ledvinovník \"Anacardium excelsum\", lončatník guyanský (\"Couroupita guianensis\"), lejnice \"Sterculia apetala\", karapa guayanská (\"Carapa guianensis\"), silovoň \"Dipterix punctata\" a zástupci rodu \"Escheweilera\" z čeledi hrnečníkovité. Na dolním toku ve venezuelském státě Zulia byl vyhlášen národní park Ciénagas del Catatumbo, kde žije vzácný živočich kuandu hnědý. Významnými ekonomickými aktivitami jsou pěstování kakaovníku a těžba ropy.\n\nUnikátním přírodním jevem je \"relámpago del Catatumbo\": v bažinách okolo ústí řeky do Maracaibského jezera zuří v období od dubna do prosince téměř každou noc extrémně silné bouře, ročně zde udeří více než milion blesků. Region je největším světovým zdrojem přírodního ozonu a blesky dlouhé až pět kilometrů slouží jako přírodní maják, viditelný ze vzdálenosti více než čtyř set kilometrů.\n"}
{"id": "1453740", "url": "https://cs.wikipedia.org/wiki?curid=1453740", "title": "Shylmagoghnar", "text": "Shylmagoghnar\n\nShylmagoghnar je nizozemská progresivní melodická deathmetalová hudební skupina.\n\nV textech se kapela zabývá filosofií, životem, sny a vizemi, přírodou, vesmírem, nebo abstraktním mysticismem. Žánr má své kořeny v black metalu s progresivním a atmosférickým charakterem. Jiné vlivy, které lze slyšet, jsou melodický death metal a thrash. Kromě toho se Shylmagoghnar inspiruje soundtracky k počítačovým hrám.\n\n\n\n"}
{"id": "1453741", "url": "https://cs.wikipedia.org/wiki?curid=1453741", "title": "Jefim", "text": "Jefim\n\nJefim (rusky \"Ефим\") je mužské osobní jméno řeckého původu (\"Εὔφημος\"). Původní význam jména je \"šlechetný, ušlechtilý, vznešený\" apod. V latině se objevuje jako \"Euphemus\" a do dalších evropských jazyků byl převzat v různých tvarech: Eufemio (italsky), Eufemiusz (polsky) atd. \n\nDo Ruska se jméno dostalo z Byzance společně s křesťanstvím v podobě \"Jefim / Ефим\". Nejhojněji se vyskytuje v Rusku, Bělorusku a Ukrajině, kde se jedná vlastně o lidovou podobu mužského jména \"Евфимий / Euthymios\". Ženská podoba jména Jefim je Jefimija / Ефимия.\n\n\nV ruskojazyčných oblastech se také vyskytují příjmení odvozená od tohoto jména: Jefimov (Ефимов), Jefimenko (Ефименко), Juchimenko (Юхименко), Jachimenko (Яхименко), Jufimov (Юфимов), Juchimovič (Юхимович) ap.\n"}
{"id": "1453743", "url": "https://cs.wikipedia.org/wiki?curid=1453743", "title": "Hudební léto Heřmanův Městec", "text": "Hudební léto Heřmanův Městec\n\nHudební léto v Heřmanově Městci je mezinárodní hudební festival, který probíhá od roku 2005 každé léto. Pořadatelem je Římskokatolická farnost Heřmanův Městec. V rámci festivalu zazní od června do srpna zpravidla šest koncertů, z nichž většina se odehrává v jedné z dominant města - v barokním kostele svatého Bartoloměje.\n\nDramaturgie festivalu využívá atmosféru historických prostor barokního kostela a spojuje hudební zážitek s chrámovým prostředím. U zrodu iniciativy stál bývalý převor premonstrátského kláštera v Želivě Hroznata Pavel Adamec. Zpočátku šlo jen o cyklus koncertů, postupně ale vznikl festival, který si získává stále více příznivců. Rozšířila se také žánrová pestrost, takže některé koncerty jsou pořádány pod širým nebem v zámeckém parku nebo ve farní zahradě. Od roku 2008 je hlavním organizátorem Marek Výborný. Akci podporuje město Heřmanův Městec, Pardubický kraj a partneři festivalu.\n\nŽánrová pestrost Hudebního léta v Heřmanově Městci se promítá do širokého spektra interpretů z ČR i ze zahraničí. Příležitost dostávají zavedená tělesa i mladí umělci. Těžištěm koncertů je vážná hudba, prostor má však i jazz, moderní úpravy klasiky nebo romská hudba. Vystoupili zde například Schola Gregoriana Pragensis, Shinagawa junior string orchestra Tokyo, Philharmonia Octet Prague, Jiří Pavlica a Hradišťan, Vlasta Redl, Ondřej Havelka, studenti z Dánska, USA, Japonska, Číny či Islandu, romské děti z Chrudimska a Vysokomýtska se sborem Čhavorenge pod vedením Idy Kelarové nebo místní soubory, jako je pěvecký sbor Vlastislav, Vysokoškolský umělecký soubor Pardubice či Smíšený sbor Konzervatoře Pardubice.\n\n"}
{"id": "1453744", "url": "https://cs.wikipedia.org/wiki?curid=1453744", "title": "Váš hosting", "text": "Váš hosting\n\nVáš Hosting je český poskytovatel internetového hostingu, za kterým stojí Karel Dytrych. Zaměřuje se na poskytování služeb malým a středním podnikům tzv. SMB a profesionálům na volné noze. \n\nVáš Hosting využívá aplikaci pro správu serverů jménem VPS Centrum, kterou sám vyvíjí a dá se nainstalovat na linuxový server s operačním systémem Debian.\n\nVáš Hosting se specializuje se především na virtuální a dedikované servery. Dále je v nabídce klasický webhosting, e-mail hosting a nebo registrace 500 doménových koncovek.\n\nVáš Hosting stojí také za provozem aplikace Freelo nebo za nástrojem k monitoringu serverů Hlídám.to.\n\n\n"}
{"id": "1453753", "url": "https://cs.wikipedia.org/wiki?curid=1453753", "title": "Gudok", "text": "Gudok\n\nGudok (rusky \"гудок\", bulharsky \"gudulka\", vyskytují si další označení \"gudoček\", \"gudilo\", \"gudišče\") je historický strunný hudební nástroj loutnového typu rozezvučený smyčcem.\n\nSvého největšího rozkvětu dosáhl v Rusku ve 12.-13. století. Název \"gudok\" se objevuje v písemných pramenech z počátku 17. století. V písemnostech z 11.-17. století se podobný nástroj nazýval \"smyk\" (\"смык\") \n"}
{"id": "1453754", "url": "https://cs.wikipedia.org/wiki?curid=1453754", "title": "Seznam postav, které v zimě přináší dárky", "text": "Seznam postav, které v zimě přináší dárky\n\nToto je seznam postav, které v různých zemích dávají dárky v období Vánoc nebo zimy.\n\nMnozí darující jsou náboženské postavy (Ježíšek), tradice dávání dárku však často není spojena s náboženstvím (Děda Mráz). Některé postavy jsou lokální (Befana) a některé se objevily relativně nedávno. Někde se postava, která dává dárky, během času změnila.\n\nKořeny těchto postav jsou evropské, jejich původ je odvozen z:\n\nNěkteré postavy jsou spojeny se štědrovečerní nocí; další obdarování se odehrávají i 6. prosince (Mikuláš), 1. ledna na Nový rok (sv. Basil) a 6. ledna na Zjevení páně (Tři Králové).\n\nMezinárodní popularita postavy Santa Clause, původně z USA, změnila starší tradice v mnoha zemích.\n\nV seznamu jsou i postavy, které obdarovávají jindy, než o Vánocích. Seznam neobsahuje mýtické nebo folklorní postavy, které nepřináší dary.\n\n"}
{"id": "1453756", "url": "https://cs.wikipedia.org/wiki?curid=1453756", "title": "Berettyóújfalu", "text": "Berettyóújfalu\n\nBerettyóújfalu [bereťóújfalu] () je město ve východním Maďarsku v župě Hajdú-Bihar. Nachází se asi 30 km jihozápadně od Debrecínu a je správním městem stejnojmenného okresu. V roce 2018 zde žilo 14 690 obyvatel.\n\n"}
{"id": "1453766", "url": "https://cs.wikipedia.org/wiki?curid=1453766", "title": "Martina Pártlová", "text": "Martina Pártlová\n\nMartina Pártlová (* 28. května 1979 České Budějovice) je česká zpěvačka a muzikálová herečka.\n\nVyučila se prodavačkou ve zlatnictví.\n\nV roce 2008 se zúčastnila české verze soutěže \"X Factor\", skončila čtvrtá, přičemž byla vyřazena jako poslední žena v soutěži. Poté začala vystupovat v pražských muzikálech a mj. nazpívala duety „OSTRAVA !!!“ (2010 s Rudou z Ostravy) a „Mezi nebem a zemí“ (2012 se Skipem).\n\nSpolečně s Nikol Štíbrovou a Veronikou Arichtevou vytváří pořad \"3v1\".\n\nVystupuje jako stálý host se skupinou Čechomor.\n\n"}
{"id": "1453767", "url": "https://cs.wikipedia.org/wiki?curid=1453767", "title": "Kopsa (příjmení)", "text": "Kopsa (příjmení)\n\nPříjmení Kopsa/Kopsová má více osob:\n\n\n"}
{"id": "1453768", "url": "https://cs.wikipedia.org/wiki?curid=1453768", "title": "Přírodní památka Hradiště", "text": "Přírodní památka Hradiště\n\nPřírodní památka Hradiště může znamenat:\n"}
{"id": "1453777", "url": "https://cs.wikipedia.org/wiki?curid=1453777", "title": "Červený potok (přítok Morašického potoka)", "text": "Červený potok (přítok Morašického potoka)\n\nČervený potok je malý vodní tok na katastru obce Zdechovice. \n\nPramení v podcelku Železných hor Chvaletické pahorkatině jihozápadně od obce v malém mokřadu mezi skalními útvary Obří postele a Gabrový výchoz pod zeleně značenou turistickou trasou 3096. Teče do Zdechovic převážně severním nebo severovýchodním směrem mělkým údolím částečně podél modře značené turistické trasy 1085. Protéká západně od centra obce, podtéká silnici I/2 a vtéká do zahrady Zdechovického zámku, kde napájí malý rybníček. Po jejím opuštění vtéká do rybníku Pazderna v jehož vodách se vlévá do Morašického potoka.\n"}
{"id": "1453783", "url": "https://cs.wikipedia.org/wiki?curid=1453783", "title": "Morašický potok", "text": "Morašický potok\n\nMorašický potok je malý vodní tok v okrese Pardubice. \n\nPramení ve Chvaletické pahorkatině, podcelku Železných hor, v lesích jižně od obce Morašice u silnice na Svobodnou Ves v malém jezírku. Teče lesem nejprve severovýchodním a posléze severozápadním směrem a napájí několik lesních rybníků. Protéká morašickou oborou a poté samotnou obcí Morašice, kde napájí návesní rybníček. Pod ním je v délce asi 100 metrů zatrubněn. Pokračuje dále severozápadním směrem k obci Zdechovice, protéká rybníkem Ovčín. Protéká východně od centra obce, podtéká silnici I/2 a vtéká do areálu Zdechovického zámku, kde napájí malý rybníček. Po jeho opuštění vtéká do rybníku Pazderna v jehož vodách přijímá Červený potok. Pod Pazdernou napájí i Černý rybník a teče k severu, podtéká Silnice II/322 a železniční trať Kolín - Česká Třebová a vtéká do obce Trnávka. Zde napájí místní rybník. Severně od ní těsně před soutokem s Labem přijímá zleva bezejmennou vodoteč přivádějící vodu z čistírny odpadních vod chvaletické elektrárny a zleva se vlévá do Labe u čerpací stanice vody téže elektrárny.\n"}
{"id": "1453784", "url": "https://cs.wikipedia.org/wiki?curid=1453784", "title": "Rodina Osmanoğlu", "text": "Rodina Osmanoğlu\n\nRodina Osmanoğlu se skládá z potomků historické Osmanské dynastie, podle které byla pojmenována a byla jimi řízena Osmanská říše, která existovala od roku 1299 až do vzniku Turecké republiky v roce 1923. \n\nOsmanské říši vládlo celkem 36 sultánů a všichni byli po mužské linii potomci prvního osmanského sultána, Osmana I. Po sesazení posledního sultána, Mehmeda VI., v roce 1922 a po pádu osmanského chálífátu v roce 1924, byli členové dynastie vyhnáni do exilu. Jejich potomci dnes žijí v různých zemích Evropy, v USA, v oblasti Středního východu a po zrušení vyhnanství jich dodnes spousta žije v Turecku. V exilu si rodina zvolila příjmení \"Osmanoğlu\" (v překladu \"syn Osmanův\"), aby měli stále ve jméně vzpomínku na zakladatele dynastie a nesou jej všichni členové rodiny. \n\nOsmanská dynastie byla vyhnána z Turecka v roce 1924 a většina členů dynastie přijala příjmení \"Osmanoğlu\", znamenající \"syn Osmanův.\" Ženám z dynastie byl povolen návrat do Turecka po roce 1951 a mužům až po roce 1973. Následující seznam lidí jsou potomci, kteří by byli dalšími následníky na osmanský trůn, kdyby v roce 1922 nepadl sultanát. Žádný z těchto následníků neprojevil zájem o trůn; například Ertuğrul Osman řekl: \"\"Demokracie v Turecku funguje výborně.\"\"\n\n\nOd začátku 21. století vzrostl zájem o žijící členy Osmanské dynastie, jak o ty v Turecku, tak i ty zahraniční. \n\nV roce 2006 se členové rodiny sešli v paláci Dolmabahçe, aby zde vytvořili dokument \"Osmanoğlu'nun Sürgünü (Osmanský exil)\", který produkovala TRT (Turecká radiová a televizní korporace). V tomto dokumentu jsou popsány příběhy členů rodiny, kteří museli odejít v roce 1924 do exilu, dále pak o vzniku Turecké republiky a pádu osmanského chalífátu. Dále zde zazněly příběhy potomků, kteří dnes žijí v Turecku, Severní Americe, Evropě a v oblasti Středního východu. Tento dokument a jeho úspěšnost výrazně zvýšila popularitu této kdysi vládnoucí rodiny. \n\nPodle deníku \"New York Times\" historikové popisují pohřeb prince Ertuğrula Osmana v roce 2009 jako klíčový moment v \"<nowiki>\"rehabilitaci Osmanské říše\"</nowiki>\". \n\nVšichni vysoce postavení členové dynastie museli odejít v roce 1924 pryč z nově vzniklé Turecké republiky. Většina z nich nikdy předtím svou domovinu neopustila a i přesto byli nuceni žít v jiných zemích. Rodina odjela z vlakového nádraží \"Sirkeci\" a rozjeli se do všech koutů Evropy, Spojených států a Středního východu. V exilu žila rodina v chudobě. Když se poslední sultán, Mehmed VI., usadila v San Remu, většina rodiny se také usadila na jihu Francie. Poté, co poslední islámský chálífa, sultán Abdulmecid II., žil krátce ve Švýcarsku, se také odstěhoval do Francie a usadil se v Nice. Turecko rodinu vybavilo cestovními pasy, avšak ty byly platné pouze rok, tudíž po roce 1925 rodina příliš necestovala. Ali Vâsib žádal francouzskou vlády, aby vyhotovila pasy celé rodině. Francouzská vláda nechala vyhotovit pasy i pro děti, které se narodily až v exilu. Po té, co bylo pro rodinu vyhnanství zrušeno, získala většina jejích členů turecké občanství. \n\nFormálně se mužští potomci osmanských sultánů oslovovali \"Devletlû Najabatlu Şehzade Sultan\" (křestní jméno) \"Hazretleri Efendi\". Podle genealogie Osmanské dynastie a kdyby nepadl sultanát, by bylo 29 princů z linie Bayezida Osmana, pozdější hlavy rodiny. Nástupnické právo pak bylo určováno podle prvorozenosti, tedy na trůn nastupoval nejstarší muž dynastie. \n\n\nFormálně se ženští potomci sultánů oslovovaly \"Devletlû İsmetlu\" (křestní jméno) \"Sultân Aliyyetü'ş-Şân Hazretleri.\" Podle genealogie a kdyby sultanát nepadl by bylo z Osmanské dynastie 16 sultánek. \n\n\nJe známo, že někteří členové rodiny se rozhodli nezvolit si příjmení Osmanoğlu a změnili si svá jména, aby mohli v míru žít v domovském Turecku. Nejčastěji volená příjmení byla Gur, Mutlu, Tok nebo Ak. I když členové dynastie, kteří se rozhodli právě takto nejsou příliš známí, věří se, že to byli potomci Abdulmecida I. a Mahmuda II. Kolují o nich také zvěsti, že vlastní většinu rodinného majetku. \n"}
{"id": "1453786", "url": "https://cs.wikipedia.org/wiki?curid=1453786", "title": "Kaʻala", "text": "Kaʻala\n\nKaʻala je nejvyšší hora ostrova Oahu, který je součástí Havajských ostrovů.\n\nNachází se v pohoří Waiʻanae, v severozápadní části Oahu. Kaʻala je erodovanou štítovou sopkou a dosahuje nadmořské výšky 1231 metrů. V bezprostřední blízkosti vrcholu se nachází kasárny americké armády \"Schofield Barracks\", ke kterým vede silnice z Waialuly.\n\n"}
{"id": "1453789", "url": "https://cs.wikipedia.org/wiki?curid=1453789", "title": "Klement Wauver", "text": "Klement Wauver\n\nKlement Wauver, někdy uváděný též jako Klementin, Kliment nebo Wauwer, byl františkán působící v české františkánské provincii v polovině 18. století. V pramenech je zaznamenán především jako učitel - lektor na klášterních františkánských studiích. V letech 1741–1745 byl jedním ze dvou lektorů filozofie na františkánské škole v Jindřichově Hradci. Následně bratr Klement „povýšil“ na lektora teologie, kterou vyučoval v blíže neznámém konventu v roce 1748. Zápisky z jeho přednášek z morální teologie si tehdy pořídil františkánský student Jan Kapistrán Fuhrmann († 1788). V nezjištěném období a klášteře byl Klement Wauver také místním představeným – kvardiánem. Zemřel 18. dubna 1760 v Kadani.\n"}
{"id": "1453795", "url": "https://cs.wikipedia.org/wiki?curid=1453795", "title": "Püspökladány", "text": "Püspökladány\n\nPüspökladány ([pyšpekladáň], z maďarského \"püspök\" – biskup a \"ladány\" – brod) je město ve východním Maďarsku v župě Hajdú-Bihar. Nachází se asi 47 km jihozápadně od Debrecínu a je správním městem stejnojmenného okresu. V roce 2018 zde žilo 14 690 obyvatel. Podle údajů z roku 2001 zde byli 97 % Maďaři a 3 % Romové. Poblíže se nacházejí města Kaba, Karcag a Nádudvar. Na severu města se nachází železniční stanice Püspökladány která se nachází na hlavní železniční trati č. 100 ((Budapest -) Szolnok - Debrecen - Nyíregyháza - Záhony / Miskolc) ze které odbočují lokální tratě č. 101 (Püspökladány - Biharkeresztes - Oradea) a 128 (Püspökladány - Szeghalom - Kötegyan).\n"}
{"id": "1453811", "url": "https://cs.wikipedia.org/wiki?curid=1453811", "title": "Bausch", "text": "Bausch\n\nBausch, Bauš (Baušová):\n"}
{"id": "1453815", "url": "https://cs.wikipedia.org/wiki?curid=1453815", "title": "Allison J33", "text": "Allison J33\n\nGeneral Electric/Allison J33 byl americký proudový motor, který vznikl jako vývojový stupeň motoru General Electric J31. Byl mj. zvětšen za účelem významného zvýšení tahu. Nejprve na 18 kN (4 000 lbf), poté na 20 kN (4 600 lbf) a s dodatečným vstřikování směsi vody a alkoholu v nižších letouvých hladinách poskytoval tah až 24 kN (5 400 lbf).\n\nMotor J33 byl původně vyvinut společností General Electric jako výsledek jejich práce s návrhy Franka Whittlea během druhé světové války. Jejich první motor nesl označení General Electric I-A, ale po několik změnách nutných pro americkou produkci a zvýšení tahu začala v roce 1942 výroba pod označením I-16; 16 odkazovalo na tah 1,600 lbf (7,1 kN). Velkovýroba začala jako J31, kdy armádní letectvo Spojených států zavedlo společné značení pro všechny své projekty motorů.\n\nSpolu s verzí I-16 začala firma General Elecric pracovat na zvětšené verzi známé jako I-40. Jak naznačoval název, byl motor navržen tak, aby poskytl 4 000 lbf (18 kN). Kromě rozměru byl mezi I-16 a I-40 hlavním rozdílem spalovací systém: I-16 měl deset reverzních trubkových spalovacích komor, zatímco I-40 měl 14 přímých trubkových spalovacích komor. Vývojový cyklus byl pozoruhodně rychlý. Projekční práce začaly v polovině roku 1943 a 13. ledna 1944 byl první prototyp podroben statickému testování.\n\nCivilní verze modelu J33 nesla označení Allison 400-C4 a v roce 1948 se stala první americkou plynovou turbínou certifikovanou pro komerční dopravu.\n\n\n\n\n\n"}
{"id": "1453828", "url": "https://cs.wikipedia.org/wiki?curid=1453828", "title": "Martin Šolc", "text": "Martin Šolc\n\nMartin Šolc (* 26. března 1949 Praha) je pedagog, odborník na fyziku komet i historii astronomie a také její popularizátor. Podílel se na organizaci mezinárodních konferencí, především v oblasti historie vědy, pracoval v redakčních radách řady odborných i populárních časopisů a přeložil několik knižních titulů.\n\nMartin Šolc vystudoval v roce 1972 Matematicko-fyzikální fakultu Univerzity Karlovy v Praze, zaměření astronomie a astrofyzika. Poté zde na katedře astronomie a astrofyziky působil jako interní aspirant a posléze odborný asistent. \n\nV roce 1986 se stal docentem astronomie. V letech 1986–1987 získal stipendium Maxe Plancka v Ústavu Maxe Plancka pro jadernou fyziku v Heidelbergu, kde se účastnil na zpracování dat z experimentů na sondách Giotto/Vega k Halleyově kometě.\n\nV roce 1987 se stal vedoucím katedry astronomie a astrofyziky na Matematicko-fyzikální fakultě Univerzity Karlovy. V této funkci pokračoval i do roku 1999 poté, kdy se katedra transformovala v Astronomický ústav UK.\n\nV letech 1999–2002 působil jako předseda Asociace Univerzita třetího věku České republiky, v letech pak jako předseda Společnosti pro dějiny věd a techniky při Radě vědeckých společností Akademie věd ČR. Od roku 2010 je členem grémia Rady seniorů ČR, od roku 2014 členem Rady celoživotního vzdělávání Univerzity Karlovy.\nMartin Šolc napsal celkem 56 publikací z oboru astrofyziky, fyziky komet a meziplanetární hmoty a 67 původních článků o historii astronomie. Byl autorem nebo spoluautorem celkem 8 učebnic: nejen pro vysoké školy, ale i pro střední (např. \"Cvičení z fyziky pro 1. ročník gymnázií\") a základní školy (\"Přírodověda\": pracovní sešit pro 5. ročník základní školy).\n\n\n\n"}
{"id": "1453829", "url": "https://cs.wikipedia.org/wiki?curid=1453829", "title": "Slon miluje svini", "text": "Slon miluje svini\n\nSlon miluje svini (v anglickém originále An Elephant Makes Love to a Pig) je pátý díl první řady amerického komediálního animovaného televizního seriálu \"Městečko South Park\".\n\nZatímco Stana mlatí jeho starší sestra, jeho přátelé se upínají k myšlence spojit DNA Kyleova slona s Ericovým vietnamským prasetem, aby vytvořili slonoprase či malého slona, který by se vešel do domácnosti. Navštíví Southparkský ranč genového inženýrství, kde Stanovi jeho ředitel odebere krev. Klukům se tam přestává líbit a jdou pryč. Ve školní jídelně přednesou nápad Šéfovi, který je vyslechne a pomůže jim opít oba mazlíčky, kteří se do sebe za jeho a Eltonova zpěvu zamilují. V ranči stvoří Stanova klona, který po vandalizování ve městě zamíří do Stanova domu, kde se ho podaří řediteli zneškodnit. Přes nemalé rozdíly nikdo nepozná, že se nejednalo o Stana, ale vinu na sebe vezme jeho sestra, která ho však nepřestává šikanovat. I když se očekávalo, že se narodí kříženec prasete a slona, vznikl kříženec prasete a pana Garrisona. Chlapci přesto získávají první cenu za projekt.\n"}
{"id": "1453830", "url": "https://cs.wikipedia.org/wiki?curid=1453830", "title": "Adaptive Server Enterprise", "text": "Adaptive Server Enterprise\n\nAdaptive Server Enterprise (ASE) původně známý jako Sybase SQL Server, Sybase DB nebo Sybase ASE, je firemní databáze s relačním modelem vyvinutá společností Sybase Corporation, která se stala součástí SAP AG. ASE je používán převážně na platformě Unix, ale je k dispozici také pro Microsoft Windows.\n\nV roce 1987 byl produkt Sybase Corporation primárně určen ke správě relačních databází a uveden na trh pod názvem Sybase SQL Server.\nDalší verze byla vyvinuta současně s firmami Microsoft, and Ashton-Tate. Společnost Microsoft se stala vedoucím partnerem po přenosu serveru SQL na systém Windows NT. Microsoft a Sybase společně prodávaly a podporovaly produkt až do verze 4.2.1.\n\nV červenci 2010 se společnost Sybase stala 100% dceřinou společností společnosti SAP America.\n\nV dubnu 2014 společnost SAP vydala ASE verze 16.\n\nSamostatná instalace ASE obvykle obsahuje jeden „dataserver“ a jeden odpovídající „záložní server“. Při instalaci na více serverech může mnoho dataserverů sdílet společný záložní server. Dataserver se skládá ze systémových databází a uživatelských databází. Minimální systémové databáze, které jsou pro běžné zpracování dataserveru povinné, jsou „master“, „tempdb“, „model“, „sybsystemdb“ a „sybsystemprocs“.\n\nSAP poskytuje vývojářskou edici, na které je možno zdarma vyvíjet, není však určena pro použití v produkci. Umožňuje pouze 1 engine a 25 připojení. Existuje také expresní vydání, které je omezeno na jeden server, 2 GB paměti a 5 GB místa na pevném disku. Tato edice je zdarma i na produkci.\n"}
{"id": "1453833", "url": "https://cs.wikipedia.org/wiki?curid=1453833", "title": "Rue des Capucines", "text": "Rue des Capucines\n\nRue des Capucines je ulice v Paříži. Nachází se na hranici 1. a 2. obvodu. Ulice byla pojmenována po bývalém klášteru kapucínů.\n\nUlice vede od křižovatky s \"Place Vendôme\" a \"Rue de la Paix\" a končí na \"Rue Cambon\" a Boulevardu des Capucines. Ulice je orientována z jihovýchodu na severozápad. Směrem na východ na ni navazuje \"Rue Danielle Casanova\".\n\nUlice byla zřízena na základě vyhlášky z 5. června 1700 původně jako prodloužení ulice \"Rue Neuve-des-Petits-Champs\". Toto prodloužení posléze získalo vlastní název \"Rue Neuve-des-Capucines\", podle kláštera kapucínů, jehož budovy tvořily pravou stranu ulice.\n\nBěhem Červencové revoluce došlo v ulici ke střetu mezi vzbouřenci a armádou.\n\n\n"}
{"id": "1453834", "url": "https://cs.wikipedia.org/wiki?curid=1453834", "title": "Johnny English znovu zasahuje", "text": "Johnny English znovu zasahuje\n\nJohnny English znovu zasahuje je akční komedie z roku 2018 režírovaná Davidem Kerrem. Je pokračováním filmu Johnny English se vrací z roku 2011. Ve filmu hraje v hlavní roli Rowan Atkinson (Johnny English), Ben Miller, Olga Kurylenko, Jake Lacy a Emma Thompsonová.\nFilm byl premiérován v kinech ve Spojeném království dne 5. října 2018 a 26. října 2018 ve Spojených státech společností Universal Pictures. Film získal obecně průměrné recenze od kritiků a recenzentů a celkově vydělal více než 153 milionů dolarů.\n\nBritánie je cílem masivního kybernetického útoku od neznámého hackera, který odhaluje identitu všech britských agentů. Johnny English, který oficiálně pracuje jako učitel zeměpisu a tajně trénuje své mladé studenty v oblasti špionáže je vyslán do terénu.\n"}
{"id": "1453836", "url": "https://cs.wikipedia.org/wiki?curid=1453836", "title": "Helena Arnetová", "text": "Helena Arnetová\n\nHelena Arnetová (narozena 5. února 1948 v Praze, rodným jménem Klimešová) je česká zpěvačka altistka, členka souboru C&K Vocal. Jejím manželem byl Ladislav Kantor. Její pravděpodobně nejznámější písní byla skladba \"Ponorná řeka lásky\" (hudba: Jiří Cerha, text: Ladislav Kantor).\n\n\n\n"}
{"id": "1453837", "url": "https://cs.wikipedia.org/wiki?curid=1453837", "title": "Smrt (Městečko South Park)", "text": "Smrt (Městečko South Park)\n\nSmrt (v anglickém originále Death) je šestý díl první řady amerického komediálního animovaného televizního seriálu \"Městečko South Park\".\n\nStanův dědeček slaví 102. narozeniny a chce po Stanovi, aby ho zabil. Mezitím si Kyleova matka všimne sprostého seriálu Terrance and Phillip, na který se většina dětí dívá. Odjede do New Yorku, kde uspořádá protesty před budovou televizní stanice, na kterou se jeden po druhém katapultem vystřelují a následně tak páchají sebevraždu. Televizní stanici to však neodradí, ale když se mezi protestujícími objeví úplavice, stahují pořad z vysílání. Stan v South Parku pochopí dědovo utrpení a pokusí se ho zabít. Než odstřihne lano s krávou, která je nad dědečkem, objeví se Smrt, která si však šla celou dobu po Kennym. Smrt přivolá dědečkova dědečka, který tráví posmrtný život v pekle za to, že přinutil svého vnuka (Stanova dědečka) k tomu samému a poradil mu, aby si počkal na přirozenou smrt. Smrt si vzala Kennyho život. Po návratu rodičů z New Yorku se začne vysílat obdobně sprostý seriál, který rodiče donutí vrátit se do New Yorku. Stanův dědeček odteď nechává život osudu a chce jet do Afriky, protože tam lvi údajně zabijí 400 lidí za rok.\n"}
{"id": "1453838", "url": "https://cs.wikipedia.org/wiki?curid=1453838", "title": "Státní znak Surinamu", "text": "Státní znak Surinamu\n\nStátní znak Surinamu je tvořen polceným, oválným štítem, v jehož (heraldicky) pravé, modré polovině je zobrazena na třech stříbrných vlnách plující, zlatá plachetnice s třemi plachtami a na stěžni s vlající vlajkou s fáborem. V levé, stříbrné polovině, vyrůstá ze zeleného trávníku zelená palma královská. Srdeční štítek je ve tvaru zeleného kosočtverce se žlutou, pěticípou hvězdou. Štítonoši jsou dva Indiáni s bederními rouškami, čelenkami a s červenými luky v rukou. Na zádech mají hnědý, zádový toulec s červeným popruhem s šípy s červenými křidélky. Indiáni stojí na červené stuze s černým, latinským heslem JUSTITIA • PIETAS • FIDES ().\n\nPlachetnice je symbolem obchodu a horizontálního pohybu, moře symbolizuje pohyb jako takový. Palma symbolizuje spravedlnost, zemědělství, pomíjivost a vertikální růst. Zelený srdeční štítek představuje stylizovanou formu srdce: démant, symbolizuje také lásku a těžbu nerostů. Hvězda v něm znamená naději.\n\nBarvy užité na znaku připomínají světadíly, odkud pochází obyvatelé Surinamu. Zlatá hvězda a plachetnice - Asie, modrá obloha a vlny - Afrika, stříbrné vlny a pole s palmou - Evropa, červená stuha - Amerika. Štítonoši pak zastupují původní obyvatelstvo.\n\nPrvními Evropany, kteří roku 1499 přistáli u pobřeží Surinamu, byla výprava španělského mořeplavce a conquistadora Alonsa de Hojeda. Roku 1551 zde byla obchodníky z Nizozemí založena první osada, ale roku 1598 bylo území obsazeno Španělskem. Roku 1630 dobyli území Angličané a v roce 1650 se osada Willoughby (dnešní Paramaribo) stala hlavním městem nové britské kolonie \"Willoghbyland\". 27. února 1667 byl Willoghbyland dobyt Nizozemci a 31. července odstoupilo (po dohodě z Bredy) Spojené království území Surinamu Nizozemsku, výměnou za Nový Amsterdam. Kolonie byla přejmenována na nizozemský Surinam. V roce 1682 prodala Surinam nizozemská vláda Západoindické společnosti. Začala se vyvěšovat vlajka společnost. To byla nizozemská trikolóra se znakem této společnosti uprostřed. Znak byl tvořen propojenými černými písmeny G, W a C (Geoctroyeerde Westindische Compagnie).\n\n21. května 1683 byla založena Surinamská společnost (Sociëteit van Surinam), jejímiž podílníky bylo město Amsterdam, rodina Cornelise van Aarssena van Sommelsdicka a Západoindická společnost. Zřejmě z roku 1684 pochází nejstarší známé vyobrazení surinamského znaku. Ten tvořil oválný štít s emblémem kombinující znaky tří podílníků s dvěma písmeny S a stuhou s latinským mottem JUSTITIA • PIETAS • FIDES (). Štítonoši byli dva indiáni s luky. (není obrázek)\n\nRoku 1770 převzalo město Amsterdam akcie rodiny van Aerssena a její znak byl ze znaku vypuštěn. Vyobrazený znak je dle commonscat z roku 1796.\n\nNa začátku roku 1795 bylo kontinentální Nizozemsko obsazeno Francií a vznikla tzv. Batávská republika. Na konci roku pak ukončila svou činnost Surinamská společnost, protože tento způsob podnikání a obchodu nebyl považován za přijatelný. Nad kolonií převzala vládu nově ustanovená Rada pro kolonie (). Ta užívala znak s vyobrazeným trojstěžníkem, plujícím pod nizozemskou vlajkou s písmeny R.v.S. (zkratka Raad van Surinam, ). (není obrázek)\n\nV roce 1799 dobylo Surinam Spojené království. Již v roce 1814 byl ale Surinam na základě Londýnské smlouvy, potvrzené roku 1815 Vídeňským kongresem, vrácen Nizozemsku (tehdy přímou součástí Francie). Území bylo přejmenováno na kolonii Nizozemská Guyana (tímto názvem však byly označovány všechny nizozemské kolonie na severovýchodě Jižní Ameriky). Pro Surinam byl zaveden vlastní koloniální znak (ačkoliv byl nizozemský znak platný i pro jeho kolonie). Znak tvořil modrý, oválný štít, na němž pluje (heraldicky) doprava trojstěžník na třech stříbrných vlnách. Štítonoši jsou dva indiáni v červených suknicích, s čelenkami a s červenými luky v rukách a se zádovými toulci s bílými popruhy, ve kterých jsou šípy s červenými křidélky. Štítonoši stojí na stříbrné stuze s černým latinským mottem JUSTITIA PIETAS FIDES. Dle některých zdrojů byl tento znak umístěn i na neoficiální vlajce kolonie, tvořenou nizozemskou vlajkou s tímto znakem uprostřed.\n\nPo roce 1828 byl Surinam sloučen do Nizozemské Západní Indie, s generálním guvernérem Nizozemské Guyany. Nový znak nebyl zaveden. V roce 1941 byla Nizozemská Guyana obsazena, po dohodě, vojsky Spojených států. Od roku 1948 byl pro kolonii opětovně užíván název Surinam, v roce 1954 se Nizozemská Guyana stala zámořskou provincií. Tyto skutečnosti neměly na státní znak vliv, užíval se dosud platný.\n\nV roce 1959 prohlásila nová nizozemská ústava Surinam za integrální součást Nizozemska s vnitřní autonomií. 8. prosince vyšla (s účinností od 15. prosince) národní vyhláška G.B. 1929 č. 105 (\"Vytvoření a ochrana vlajky Surinamu\"), a zavedena první surinamská vlajka. Současně byl zaveden i nový státní znak. Autorem obou státních symbolů byl surinamský výtvarník Noni Verwey-Lichtveld.\n\n25. listopadu 1975 byla vyhlášena (po souhlasu nizozemského parlamentu z 23. října) nezávislost Republiky Surinam. 20. listopadu přijal surinamský parlament první ústavu. Státní znak zůstal (na rozdíl od vlajky) zachován.\n\n"}
{"id": "1453850", "url": "https://cs.wikipedia.org/wiki?curid=1453850", "title": "Těšnov", "text": "Těšnov\n\nTěšnov může být:\n"}
{"id": "1453851", "url": "https://cs.wikipedia.org/wiki?curid=1453851", "title": "Těšnov (Praha)", "text": "Těšnov (Praha)\n\nTěšnov v Praze je zaniklá vesnice v západní části Karlína v místech bývalého nádraží Severozápadní dráhy. Je po ní pojmenovaná ulice Těšnov a zbořené nádraží Praha-Těšnov.\n\nVes Těšnov je připomínaná již roku 1437. S městem ji spojovala Špitálská brána (také označována jako Petrská či Poříčská) v Karlově opevnění, která stála v prodloužení ulice Petrské (v 17. století nahrazena nedalekou Poříčskou branou). Těšnov měl svého rychtáře a říkalo se zde také „v zahradách Těšnovských“.\n\nPo skončení husitských válek zůstalo místo dlouho pusté, jen směrem od Poříčí stály tři domky bez dvorků postavené na místě domků, které roku 1390 s povolením Václava IV. střelci přistavěli při hradební zdi.\n\nOd konce 15. století se jméno Těšnov již nevyskytuje.\n\n"}
{"id": "1453852", "url": "https://cs.wikipedia.org/wiki?curid=1453852", "title": "Sumoto (Hjógo)", "text": "Sumoto (Hjógo)\n\nSumoto (japonsky:洲本市 \"Sumoto-ši\") je přístavní město v prefektuře Hjógo v Japonsku. V roce 2017 zde žilo téměř 50 tisíc obyvatel. Město je známé pro cibuli z ostrova Awadži, pomeranče z Naruta a hovězí maso z města Kóbe. Panuje zde vlhké subtropické podnebí.\n"}
{"id": "1453853", "url": "https://cs.wikipedia.org/wiki?curid=1453853", "title": "Katedrála spásy lidu", "text": "Katedrála spásy lidu\n\nKatedrála spásy rumunského lidu (rumunsky \"Catedrala Mântuirii Neamului Românesc\") je rozestavěná katedrála rumunské pravoslavné církve v Bukurešti. Má nahradit katedrálu sv. Konstantina a Heleny, kam se vejde pouze 500 lidí, stát se novou patriarchální katedrálou a „symbolem rumunské duše“.\n\nMyšlenka stavby nové katedrály pochází od zesnulého patriarchy Teoctista I., jehož nástupce Daniel ji dále prosazoval. Katedrála je 120 metrů dlouhá, 70 m široká a 120 m vysoká. Pojme 5000 lidí, a tak je jedním z největších pravoslavných kostelů světa. Komplex bude také obsahovat dva víceúčelové sály pro 1000 lidí, dvě poutní ubytovny a polévkovou kuchyni. Financování projektu zajišťuje patriarchát, další významné peníze jsou od velkých dárců a rumunské vlády.\n\nKatedrála se staví v parku Izvor v bezprostřední blízkosti Paláce Parlamentu. Stavební práce začaly 3. září 2010 požehnáním pozemku patriarchou Danielem. \n\nProjekt je částí rumunské veřejnosti kritizován.\n\n25. listopadu 2018 byla katedrála vysvěcena patriarchou Danielem. Náklady na výstavbu od roku 2010 do roku 2018 činily přibližně 110 milionů eur, z nichž je státem financováno 75 procent.\n\nKatedrála obdrží monumentální sestavu šesti zvonů, včetně největšího volně se houpajícího zvonu na světě, který má více než 25 tun. Byl odlit dne 11. listopadu 2016 zvonařstvím Grassmayr; ostatní zvony následovaly 21. dubna 2017. Dohromady váží 32 234 kg.\n\nPřehled zvonů:\n\n"}
{"id": "1453856", "url": "https://cs.wikipedia.org/wiki?curid=1453856", "title": "Vzpomínkové akce bitvy u Kolína", "text": "Vzpomínkové akce bitvy u Kolína\n\nVzpomínkové akce bitvy u Kolína jsou akce, které se každoročně konají nedaleko Kolína. Vztahují se k bitvě u Kolína, která zde proběhla 18. června 1757. \nV roce 2017 (260. výročí) se tak různé akce konaly od čtvrtku 15. června až do neděle 18. června (den výročí bitvy). Ve čtvrtek 15. června byla slavnostně otevřena nová expozice Bitvy u Kolína v Regionálním muzeu Kolín. V pátek 16. června na kolínském zámku po celý den probíhala \"mezinárodní konference Bitva u Kolína 1757–2017\", které se zúčastnili přední domácí i zahraniční historici. V pátek večer se uskutečnily dvě ukázky nočního střetu: v obcích Nová Ves I a Radovesnice I. V sobotu 17. června dopoledne byly oslavy oficiálně zahájeny na Karlově náměstí v Kolíně. Hlavní program se odehrává v obci Křečhoř, zejména na bojišti vedle památníku bitvy. V neděli 18. června proběhl pietní akt nad hroby padlých v obci Lošany.\n\nV pátek večer se uskutečnily hned dvě ukázky večerního resp. nočního střetu vojsk přibližně ve stejnou dobu. První proběhla v obci Radovesnice I, necelé 4 kilometry jihozápadně od centra Kolína. Druhá se uskutečnila v obci Nová Ves I, která je od Kolína přibližně stejně daleko, ale severozápadním směrem. Této ukázce předcházel od 18 hodin poměrně rozsáhlý program, hrála zde kapela Starostova dvanáctka.\n\nSlavnostní zahájení na Karlově náměstí v Kolíně započalo v sobotu 17. června v 10 hodin přeletem stíhacích letounů JAS-39 Grippen nad centrem města. Slavnostního nástupu a pochodu se zúčastníla i jednotka \"čestné stráže Rakouské spolkové armády\" z 1. vídeňského pluku Hoch- und Deutschmeister s bojovou zástavou. Předchůdci této čestné stráže v roce 1757 s velkými ztrátami bojovali v bitvě u Kolína. Oslav výročí bitvy u Kolína se zúčastnil také náčelník generálního štábu Rakouské spolkové armády Othmar Commenda. Jako dar přivezl starostovi Vítu Rakušanovi model moždíře (těžkého obléhacího kanónu). \n\nGenerální štáb Armády České republiky zastupoval generálmajor Jaroslav Zůna. Mezi mnoha dalšímí významnými hosty byly velvyslanci a vojenští přidělenci Lichtenštejnska, Maďarska a Německa, zástupci vojenských škol z České republiky, Maďarska a Rakouska, čeští a zahraniční vojenští historici. Vojenské pochody a státní hymny hrála Ústřední hudba Armády České republiky. Zazněly slavnostní projevy několika čestných hostů a uskutečnilo se dekorování (stužkování) a defilé několika stovek příslušníků dobového vojska., \n\nHlavní program se uskutečnil jako obvykle v sobotu odpoledne v obci Křečhoř. V kostele sv. Václava a Božího těla v Křečhoři se konala mše, kterou celebroval pražský arcibiskup kardinál Dominik Duka. Z obce šel vojenský průvod k památníku bitvy u Kolína. Zde si návštěvníci mohli prohlédnout vojenské ležení a odd 16:30 se v prostoru mezi obcí a památníkem konala rekonstrukce bitvy nazvaná \"Křečhoř 1757\", následovaná denním (barevným) ohňostrojem a závěrečným defilé zúčastněných skupin vojenské historie.\n\nV rámci oslav 260. výročí bitvy u Kolína byla v \"Regionálním muzeu v Kolíně\" (ve zrekonstruovaném Veigertovském domě) otevřena nová expozice s názvem \"Bitva u Kolína: osobnosti, dělostřelecká reforma a Vojenský řád Marie Terezie\". Nová expozice je prezentována na mnohem větší ploše (několik desítek čtverečních metrů) než byla původní a zabírá zhruba šestinu celkové výstavní plochy muzea. Jak napovídá již název, věnuje se nejen samotné bitvě, ale také událostem s ní spojeným. Zčásti byly využity předměty ze staré expozice, ale velkou část tvoří nové exponáty.\n\nPoprvé jsou zde samostatné panely, které představují řadu klíčových osobností bitvy. Dále seznamuje návštěvníky muzea s reformou císařsko-královského dělostřelectva polního maršála Josefa Václava z Lichtenštejna. Právě tato reforma měla pro bitvy u Kolína klíčovou roli. Dále jsou zde uvedeni významní dělostřelci, první zbrojovky a dělostřelecké školy a cvičiště. Vystaveny jsou rovněž originály vojenského řádu Marie Terezie za vítězství maršála Dauna v bitvě u Kolína. Tento vojenský řád potom byl až do roku 1918 nejvyšším vojenským vyznamenáním. Rytířský kříž Vojenského řádu Marie Terezie byl udělen \"Emanuelu Alexanderu von Franquet\", též Francquet (1730–1788) a je nejstarším dochovaným v České republice.\n\nVystaven je rozměrný obraz Ludvíka Vacátka zachycující jezdecký útok holobrádků nebo obraz Karla Tůmy. V expozici je nově i kopie obrazu první řádové promoce z roku 1758 (originál je na zámku Schönbrunn). Dále je vystaven např. soubor vyobrazení z rukopisu Franze Rubliho Artillerie, které Regionální muzeum v Kolíně získalo ze sbírek Österreichische Staatsarchiv-Kriegsarchiv. Výstavu doplňuje soubor palných a chladných zbraní z období sedmileté války ze sbírek Vojenského historického ústavu a Západočeského muzea v Plzni. Lafeta děla ze staré expozice byla využita ke zhotovení nové repliky děla. Největším exponátem je nový interaktivní model bitvy, jenž zachycuje poslední rozsáhlý útok pruské pěchoty v podvečer 18. června 1757 a jeho odražení mohutným protiútokem císařsko-královské jízdy a jejích saských spojenců.\n\n"}
{"id": "1453861", "url": "https://cs.wikipedia.org/wiki?curid=1453861", "title": "Boulevard du Palais", "text": "Boulevard du Palais\n\nBoulevard du Palais je bulvár v Paříži na ostrově Cité. Nachází se na hranici 1. a 4. obvodu. Ulice byla pojmenována po justičním paláci, jehož východní fasáda směřuje na ulici.\n\nBulvár protíná ostrov Cité od severu k jihu a spojuje mosty Pont au Change a Pont Saint-Michel. Ulice vede od nábřeží mezi \"Quai de la Corse\" a \"Quai de l'Horloge\" a končí u \"Quai du Marché-Neuf\" a Quai des Orfèvres.\n\nTrasa ulice patří k nejstarším v Paříži. Vznikla při stavbě mostu Grand-Pont (dnešní pont au Change) na počátku 12. století. První třetina stávajícího bulváru se od roku 1220 nazývala \"Rue Saint-Barthélemy\" podle kostela svatého Bartoloměje, který zbořen za Velké francouzské revoluce. Druhá třetina mezi ulicemi \"Rue de la Vieille-Draperie\" a \"Rue de la Calandre\" nesla jméno \"Rue de la Barillerie\" (bečvářská) podle obchodníků se sudy a bečkami, kteří v ní bydleli. Jižní třetina se nazývala \"Rue du Pont Saint-Michel\" podle mostu, který zde byl postaven v roce 1378, aby ulehčil provoz na Petit-Pont. V 15. století vlivem rozšiřování paláce k východu došlo ke změně vedení ulice a jejímu zakřivení.\n\nV roce 1702 bylo v \"Rue du Pont-au-Change\" 78 domů a 8 luceren. V roce 1787 přeměnil architekt Nicolas Lenoir křižovatku \"Rue de la Vieille-Draperie\" a \"Rue de la Barillerie\" na náměstí \"Place du Palais-de-Justice\".\n\nV 19. století byla celá ulice nazývána \"Rue de la Barillerie\".\n\nDne 23. září 1858 bylo rozhodnuto o rozšíření \"bulváru Sébastopol\" mezi Pont au Change a Pont Saint-Michel v rámci přestaveb barona Haussmanna. Nová ulice, 30 m široká, vedla ke zničení \"Rue de la Barillerie\" a \"Place du Palais-de-Justice\". Nejprve se jmenovala \"Boulevard de Sébastopol\", od roku 1864 se nazývala \"Boulevard du Palais\".\n\n\n"}
{"id": "1453865", "url": "https://cs.wikipedia.org/wiki?curid=1453865", "title": "Ápádána", "text": "Ápádána\n\nÁpádána byl rozlehlý palác, který nechal postavit perský velkokrál Dareios I. pro udělování audiencí a přijímání delegací. Jeho pozůstatky se nacházejí v oblasti bývalého perského hlavního města Persepolis na území dnešního Íránu asi 70 kilometrů severovýchodně od města Širáz v provincii Fárs.\n\nSlovo Ápádána (ve staroperštině 𐎠𐎱𐎭𐎠𐎴) označovalo hypostylový sál či přijímací místnost s rovnou střechou, která byla podepřena kamennými sloupy.\n\nVýstavba paláce započala v roce 518 před n. l. za vlády perského velkokrále z rodu Achaimenovců Dareia I., ovšem dokončena byla až v době, kdy se vlády ujal Dareiův syn a následník trůnu Xerxés I.\n\nVe 4. století před n. l. při svém vpádu do Persie vydrancovala a vypálila město Persepolis vojska Alexandra Velikého, avšak Ápádána byla jedním z mála objektů, které nebyly zničeny plameny a jehož ruiny se dochovaly. Materiál z pobořené stavby byl později použit pro výstavbu obydlí v blíkém okolí. Když byly ruiny paláce ve 20. století objeveny, tak už stálo pouze 13 z původních 72 pilířů. V 70. letech byl jeden ze zachovalých, avšak ležících pilířů opětovně vztyčen.\n\nV roce 1931 při archeologických výzkumech starověké Persepole odkryl ruiny paláce německý archeolog Ernst Herzfeld.\n\nÁpádána stojí v těsné blízkosti menšího obytného paláce nazývaného Tačara; oba paláce stojí zády k sobě. S podlahovou plochou 1000 m² byla největší stavbou na terasách v Persepoli. Střechu paláce podpíralo 72 sloupů, každý z nich měl výšku 24 metrů. \n\nVstup do paláce tvořila dvě monumentální schodiště; jedno na severní a druhé na východní straně. Zdobena byla reliéfy s vyobrazením zástupců všech 23 národů, které byly podřízeny králi Dareiovi I. v rámci Perské říše. Zobrazení těchto postav je velmi podrobné a dává velmi přesný obraz o způsobu života a oblékání jednotlivých národností v 5. století před n. l.\n"}
{"id": "1453868", "url": "https://cs.wikipedia.org/wiki?curid=1453868", "title": "Maják Tallinnamadala", "text": "Maják Tallinnamadala\n\nMaják Tallinnamadala (estonsky: \"Tallinnamadala Tuletorn\") je maják, který stojí na mělčině v moři asi 14 km severně od ostrova Aegna ve Finském zálivu v Baltském moři v Estonsku. Navádí lodi, které připlouvají a odplouvají z Botnického zálivu.\n\nRegistrační číslo Estonského úřadu námořní dopravy (Veeteede Amet, EVA) je 200.\n\nMaják byl postavený v roce 1969, vymezuje nebezpečnou mělčinu vzdálenou 32 km severně od námořního přístavu v Tallinnu. Od roku 1718 byla mělčina vymezena signalizační lodí. Od roku 1858 v plavební sezoně severně od mělčiny Tallinnamadaly kotvila plovoucí lucerna. V roce 1864 byla nahrazena plachetnicí zakoupenou v Anglii. Ve dne byla vztyčena vlajka s modrým křížem na žlutém pozadí, v noci na 12 m stožáru byla rozsvícená olejová lampa, která byla viditelná do vzdálenosti 7 km. V mlze byl z lodi pomocí sirény vysílán zvukový signál, který byl slyšitelný na vzdálenost 1,5 nm. Postupně až do roku 1950 se v hlídkování vyměnila tři signalizační plavidla. V roce 1925 roli plovoucího majáku převzal parník Nekmangrund, který kromě signalizačních koulí na stožárech měl např. radiostanici, mlhovou sirénu a zvon. Dne 11. prosince 1933 byl parník přejmenován na Tallinn. V roce 1936 byl vybaven majákovou lucernou a v roce 1940 nautofonem. V roce 1950 byla na mělčině umístěna bóje.\nVýstavba majáku začala v roce 1960. Vlivem bouří a působení vln byly poškozeny základy majáku a ten byl dostavěn a uveden do provozu až v roce 1969.\n\nV roce 1995 byly na maják instalovány solární panely a maják byl automatizován. Výměny světelného zdroje (LED-350 3W) probíhaly v roce 2006 a 2014.\n\nV roce 1983 byla vydána poštovní známka s námětem majáku.\n\nVálcová dvoupodlažní dvoustupňová věž vysoká 29 metrů s třemi ochozy a lucernou je usazena na betonovém základu o hmotnosti 2000 tun. Dolní betonová základová část věže je černá, užší druhá ocelová část je červená a část mezi horními ochozy včetně lucerny je žlutá.\n\nRacon na majáku vysílá signál K (– • – Morseovy abecedy), který byl na maják instalován v roce 1995.\n\nzdroj\n\n\noznačení\n\n\n"}
{"id": "1453869", "url": "https://cs.wikipedia.org/wiki?curid=1453869", "title": "Borovice dlouholistá", "text": "Borovice dlouholistá\n\nBorovice dlouholistá (\"Pinus roxburghii\") je jehličnatý strom dorůstající obvykle do výšky okolo 30 m, který vytváří rozsáhlé porosty v jižním podhůří Himálaje. V lesních porostech své domoviny bývá dominující druh a je využívána pro dřevo a pryskyřici. Mimo původní areál je pouze ojediněle pěstována jako okrasný strom s jehlicemi až tři desítky centimetrů dlouhými, hlavní příčinou je malá odolnost vůči chladu. Její druhové jméno \"roxburghii\" připomíná skotského botanika Williama Roxburgha z přelomu 18. a 19. století, zakladatele indické botaniky.\n\nJe přirozeně rozšířena na území probíhající ze severního Pákistánu přes indické oblasti západního Himálaje (Džammú a Kašmír, Uttarákhand a Himáčalpradéš), přes Tibet, Nepál, Sikkim a Bhútán až po indické oblasti východního Himálaje (Dárdžiling a Arunáčalpradéš). Jen velmi málo tento druh roste mimo oblastí přiléhající k Himálaji, pouze v jižní Africe je vysazován na lesních plantážích.\n\nVe vyšších nadmořských výškách se při svém přirozeném výskytu mísívá s cedrem himálajským a borovici himálajskou, z listnatých stromů pak s druhy \"Quercus incana\", \"Schima wallichii\" a \"Rhododendron arboreum\". Směrem ke své dolní hranici výskytu se borovice dlouholistá stává v lesích převažujícím druhem.\n\nVyskytuje se v horách v nadmořské výšce 500 až 2300 m n. m., v pásu s letními monzunovými dešti mezi 72° až 95° východní zeměpisné délky a 27° až 35° severní zeměpisné šířky. Roste v teplotní zóně klasifikované jako UK 9, kde zimní teploty neklesají pod -7 °C. Na tomto prostoru je běžným druhem a nejrozšířenějším jehličnanem. Vytváří také jednodruhové porosty, nejčastěji na suchých, k požárům náchylných svazích. Dospělé stromy ohni poměrně odolávají a po silném, destruktivním požáru rychle regenerují a působí jako pionýrský druh. Opadané jehličí chemicky i mechanicky blokuje růst travin a proto pod stromy obvykle nebývá mnoho hořlavého materiálu.\n\nDobře roste v lehké, písčité, hlinité nebo jílovité, dobře odvodněné a často kyselé půdě tvořené pískovci. Upřednostňuje stanoviště s dobrým osluněním a vyžaduje spíše suchou než přemokřenou zeminu, oblast obvyklého výskytu je poznamenána dešťovými srážkami letního monzunu a podstatně sušší zimou. Její porosty sice bývají místy devastované kácením, osekáváním větví, těžbou pryskyřice nebo vypalováním, ale přirozenou cestou se dobře obnovují a proto není IUCN považována za zranitelný či ohrožený druh.\n\nJednodomý, stálezelený, někdy vícekmenný strom dorůstající do výšky okolo 30, výjimečně i 40 m. Kmen o průměru až 1 m mívá červenohnědou, silnou, korkovitou a hluboce rozbrázděnou kůru. Jako následek poranění vytéká z pod kůry z pryskyřičných kanálků sladký klejotok tvořený polysacharidy. Hrubé větve vytvářející poměrně řidší, zaoblenou korunu jsou porostlé hustě nahloučenými svazky jehlic, které jsou světle zelené, obloukovité a ve svazečcích po třech. Jehlice vyrůstají z pochev asi 3 cm velkých, bývají 18 až 33 cm dlouhé, 1,5 mm široké, na průřezu trojhranné a jsou vytrvalé po dva až tři roky, nevýrazné řady průduchů mají po všech třech stranách.\n\nBorovice dlouholistá má na jednom stromě samčí i samičí šištice, je však cizosprašná a ke vzniku klíčivých semen potřebuje pyl přinesený větrem z jiného stromu. Samčí šištice jsou nažloutlé hnědé barvy, velké 1 až 2 cm a vyrůstají v hustých hroznech a po vypylení odpadávají. Samičí šištice na krátkých stopkách rostou jednotlivě nebo až po třech v přeslenu, jsou vejčité, 10 až 20 cm dlouhé, 6 až 10 cm široké, poměrně těžké a šikmo dolů svěšené. Semena bývají asi 1 cm velká a mají kolem 2 cm dlouhé křídlo, dozrávají od října do listopadu následného roku po opylení.\n\nDřevo je středně tvrdé, snadno se opracovává a je poměrně trvanlivé. Je oblíbeno pro výrobu nábytku a různých interiérových doplňku, jako stavební dřevo, používá se na střešní šindele, po impregnaci je vhodné pro železniční pražce a dělá se z něj buničina k výrobě papíru. Kůra má vysoký obsah tříslovin a sloužívá pro barvení kůží. Větve z rostoucích stromů se běžně osekávají na topení v domácnostech.\n\nVšechny borovice mají ve dřevě kanálky s pryskyřicí, borovice dlouholistá však obsahuje pryskyřice velké množství a vyplatí se její získávání. Z kmene se odstraňují v tříletých intervalech části kůry a z ran vytékající pryskyřice se jímá, druhým způsobem je destilace dřeva poražených stromů. Surová pryskyřice se v používala k impregnaci a těsnění lodí a nyní je základní surovinou k destilací pro výrobu terpentýnu i mnoha dalších izolačních produktů a rozpouštědel. Z tuhých zbytků po destilaci se vyrábějí hydroizolační laky, tmely a další výrobky, např. i kalafuna na smyčce či k pájení.\n\nVydestilovaný terpentýnový olej obsahuje hlavně monoterpeny alfa-pinen a beta-pinen a velmi často se používá v léčitelství. Je antiseptický a diuretický, používá se vnitřně při potížích s ledvinami, zevně při léčbě nemocí kůže či popálenin, inhaluje se při onemocnění sliznice a respiračních chorobách a vtírá se do kůže postižených míst při revmatismu.\n\n"}
{"id": "1453871", "url": "https://cs.wikipedia.org/wiki?curid=1453871", "title": "Juniorské mistrovství Evropy v lovu kaprů", "text": "Juniorské mistrovství Evropy v lovu kaprů\n\nJuniorské mistrovství Evropy v lovu kaprů (\"European Carp Championship for Juniors\", zkráceně též \"Katlov Junior Cup\") je sportovní a kulturně-společenská akce, která se od roku 2015 každoročně koná na rybníku Katlov, nedaleko Červených Janovic, v okrese Kutná Hora. Jedním z hlavních iniciátorů a pořadatelů akce je český rybář a držitel několika světových rybářských rekordů Jakub Vágner. Slavnostní zahájení akce předcházející závodům a doprovodnému programu probíhá v Kutné Hoře.\n\nSlavnostní zahájení v Kutné Hoře se tradičně koná v prostorách národní kulturní památky Vlašský dvůr za účasti starosty Kutné Hory. Z této památky poté putuje průvod městem okolo kostela sv. Jakuba, Hrádku a Jezuitské koleje do chrámu sv. Barbory. V chrámu sv. Barbory pokračuje slavnostní ceremonie a mimo jiné si zde jednotlivé týmy losují svá místa na rybníku Katlov. Program je zakončen vypuštěním holubic od chrámu (v roce 2017 však k tomu nedošlo pro náhlou průtrž mračen).\n\nNa rybníku Katlov se konají vlastní několikadenní závody, kterých se v jednotlivých letech účastnily týmy přibližně z 15 evropských zemích. Závody jsem zakončeny slavnostním vyhlášením výsledků, které jsou součástí rozsáhlého doprovodného programu. Protože akce zpravidla končí začátkem června (a 1. června je Mezinárodní den dětí, doprovodný program je nazván \"Dětský den rybářských slavností\" na jezeře Katlov, své si však zde najdou celé rodiny.\n\nNapř. v roce 2017 (vedle různých doprovodných stánků, skákacího hradu a dalších atrakcí, rybářské školičky pro děti) zde proběhla (za velkého zájmu děti i dospělých diváků) ukázka vzácných dravců a vystoupení sokolníků. následována losováním tomboly, promítáním jednoho z filmů Jakuba Vágnera a beseda s ním, vyhlášením výsledků závodů a bohatým hudebním programem. Mimo jiné zde vystoupila kapela \"Queenie\" (Queen revival) a Adam Mišík se svou kapelou. V roce 2017 záštitu nad akcí převzali tehdejší ministryně pro místní rozvoj Karla Šlechtová a ministr zemědělství Marian Jurečka.\n\nEvropského šampionátu juniorů v lovu kaprů se v roce 2017 zúčastnilo celkem čtrnáct týmů ze třinácti zemí. Závod byl odstartován za účasti Franka Warwicka, který zde byl jako host a zároveň i komentátor.\nVítězem se stal švýcarský tým, na druhém místě skončil tým České republiky, který v závodě dlouho vedl. Na třetím místě se umístil tým z Německa. Druhý český tým se umístil na desátém místě., \n\n"}
{"id": "1453874", "url": "https://cs.wikipedia.org/wiki?curid=1453874", "title": "Mathilde Becerra", "text": "Mathilde Becerra\n\nMathilde Becerra (* 14. srpna 1991 Toulouse) je francouzská reprezentantka ve sportovním lezení a mistryně Francie v lezení na obtížnost a v kombinaci.\n\n\n"}
{"id": "1453885", "url": "https://cs.wikipedia.org/wiki?curid=1453885", "title": "Třída Holland (1953)", "text": "Třída Holland (1953)\n\nTřída Holland byla třída torpédoborců nizozemského námořnictva. Byly to první nizozemské torpédoborce postavené po skončení druhé světové války. Jejich hlavním úkolem byl protiponorkový boj. Postaveny byly čtyři jednotky této třídy. Nizozemsko je provozovalo v letech 1954–1978. Jeden byl po vyřazení prodán do Peru. Byly to první evropské torpédoborce, které vůbec nebyly vyzbrojeny torpédy.\n\nCelkem bylo objednáno 12 jednotek této třídy, skutečně postavena byla čtyři plavidla a ostatní vytvořily vylepšenou třídu \"Friesland\". Do stavby se zapojily loděnice Rotterdamse Droogdok Mij v Rotterdamu, De Schelde ve Vlissingenu a Wilton-Fijenoord ve Schiedamu. Do služby byly přijaty v letech 1954–1955.\n\nJednotky třídy \"Holland\":\nPlavidla nesla radary LW-02 a DA-01. Sonary byly typů 170B a 162. Výzbroj tvořily čtyři dvouúčelové 120mm kanóny ve dvou dvouhlavňových věžích, jeden 40mm kanón, dva čtyřhlavňové 375mm protiponorkové raketomety Bofors a dva spouštěče hlubinných pum. Pohonný systém tvořily čtyři kotle Babcock & Wilcox a parní turbíny Werkspoor-Parsons o výkonu 45 000 hp, pohánějící dva lodní šrouby. Nejvyšší rychlost byla 32 uzlů. Dosah byl 4000 námořních mil při rychlosti 18 uzlů.\n"}
{"id": "1453886", "url": "https://cs.wikipedia.org/wiki?curid=1453886", "title": "Třída Gerard Callenburgh", "text": "Třída Gerard Callenburgh\n\nTřída Gerard Callenburgh byla třída torpédoborců nizozemského námořnictva z druhé světové války. Rozestavěly se celkem čtyři. Po německé invazi jeden dokončili ve Velké Británii a druhý získalo německé námořnictvo jako \"ZH1\". Oba byly ve válce potopeny. Druhý pár torpédoborců zůstal nedokončen. Byly to první nizozemské torpédoborce vyzbrojené čtyřhlavňovými torpédomety.\n\nTorpédoborce navrhla britská loděnice Yarrow. V letech 1937–1938 byly objednány celkem čtyři jednotky této třídy. Rozestavěny byly v loděnici De Schelde ve Vlissingenu a Roterdamsche Droogdok Mij v Rotterdamu. Do německého útoku na Nizozemsko byly tři spuštěny, ale dokončen ještě nebyl žádný. \"Isaac Sweers\" byl odtažen do Velké Británie, kde jej v modifikované podobě dokončila loděnice Thornycroft. \"Gerard Callenburgh\" a \"Tjerk Hiddes\" byly před příchodem Němců potopeny a \"Philips van Almonde\" zničen pomocí výbušnin. Torpédoborec \"Gerard Callenburgh\" Němci dokončili jako \"ZH1\".\nJednotky třídy \"Gerard Callenburgh\":\n\nPlánovanou výzbroj tvořilo pět 120mm kanónů ve dvou dvouhlavňových a jedné jednohlavňové věži, dále čtyři 40mm kanóny, čtyři 12,7mm kulomety a dva čtyřhlavňové 533mm torpédomety. Dále měly nést čtyři vrhače hlubinných pum a v případě potřeby až 24 námořních min. Měly být vybaveny hydroplánem Fokker C.XI. Pohonný systém tvořily tři kotle Yarrow a parní turbíny Parsons o výkonu 45 000 hp. Nejvyšší rychlost byla 36 uzlů. Dosah byl 5400 námořních mil při rychlosti 19 uzlů.\n\nTorpédoborec \"Isaac Sweers\" byl dokončen v modifikované podobě. Výzbroj tvořilo šest 102mm kanónů ve dvoudělových věžích, čtyři 40mm kanóny, osm 12,7mm kulometů a dva čtyřhlavňové 533mm torpédomety.\n"}
{"id": "1453892", "url": "https://cs.wikipedia.org/wiki?curid=1453892", "title": "21 gramů", "text": "21 gramů\n\n21 gramů (v anglickém originále 21 Grams ) je americký film z roku 2003, který režíroval a spoluprodukoval mexický režisér Alejandro González Iñárritu. Hlavní role ztvárnili Sean Penn, Naomi Watts, Charlotte Gainsbourg, Danny Huston a Benicio del Toro.\n\nFilm je druhým v Trilogii smrti, když jej předchází Amores perros (2000) a následuje Babel. Film byl nominován na dva Oscary (nejlepší herečka v hlavní roli a nejlepší herec ve vedlejší roli) a na pět Cen BAFTA.\n\nDěj filmu se točí kolem tragické automobilové nehody. Film se odehrává ve třech nelineárně vyprávěných časových rovinách, které se postupně spojují.\n"}
{"id": "1453917", "url": "https://cs.wikipedia.org/wiki?curid=1453917", "title": "Lisa Unruhová", "text": "Lisa Unruhová\n\nLisa Unruhová (* 12. dubna 1988 Berlín) je německá reprezentantka v lukostřelbě, aktivní od roku 2006. Je členkou klubu BSC BB-Berlín. V roce 2007 získala titul mistryně Evropy v individuální soutěži, na mistrovství světa v halové lukostřelbě byla druhá v soutěži družstev v roce 2007 a vyhrála soutěž žen v roce 2016. Je mistryní světa v terénní lukostřelbě z roku 2014, byla členkou vítězného družstva na ME v halové lukostřelbě 2015 a na Letních olympijských hrách 2016 získala stříbrnou medaili v soutěži žen. Vyhrála terénní lukostřelbu na Světových hrách 2017. Je držitelkou vyznamenání Silbernes Lorbeerblatt.\n\n"}
{"id": "1453928", "url": "https://cs.wikipedia.org/wiki?curid=1453928", "title": "Sadžád Barzí", "text": "Sadžád Barzí\n\nSadžád Barzí (* 5. března 1981 Teherán) je bývalý íránský zápasník – klasik.\n\nZápasení se věnoval aktivně od 15 let. Specializoval se na řecko-římský styl. V íránské mužské reprezentaci se pohyboval od roku 2004 ve váze do 120 kg. Ve stejném roce se kvalifikoval na olympijské hry v Athénách, kde jako outsider postoupil ze základní skupiny přes dva favorizované Evropany, Maďara Mihály Deáka-Bárdose a Fina Juhu Ahokase. V turnaji ho zastavil až v semifinále Chasan Barojev z Ruska. V souboji o třetí místo nestačil na Američana Rulona Gardnera a obsadil 4. místo. V dalších letech na formu z olympijské sezony nenavázal. Od roku 2007 se na mezinárodních turnajích neobjevoval.\n\n\n"}
{"id": "1453934", "url": "https://cs.wikipedia.org/wiki?curid=1453934", "title": "Şehzade Abdullah", "text": "Şehzade Abdullah\n\nŞehzade Abdullah (1522–1525) byl osmanský princ a syn sultána Sulejmana I. Podle několika zdrojů byla jeho matkou Hürrem Sultan, avšak jiné zdroje uvádí jako matku Mahidevran Sultan. Narodil se v roce 1522 v paláci Topkapi a zemřel ve věku tří let v roce 1525 tamtéž. Pokud byla jeho matkou Hürrem Sultan, mohl být Abdullah dvojčetem Mihrimah Sultan, která se narodila ve stejném roce.\n"}
{"id": "1453935", "url": "https://cs.wikipedia.org/wiki?curid=1453935", "title": "Metoda strategických scénářů", "text": "Metoda strategických scénářů\n\nMetoda strategických scenářů je přístup, který souvisí s uplatňováním techniky tvorby scénářů.\n\nScénář můžeme definovat, jako určitý vnitřně logicky skloubený pohled na to, jak by se mohla vyvinout situace v budoucnosti. Pokud si firma vytvoří více scénářů budoucího vývoje svého okolí, je schopna systematicky prozkoumat potencionální důsledky nejistoty pro volbu určité strategie. Umění tvorby scénářů spočívá v tom, zda se podaří správně odhadnout, které dosavadní trendy se budou prosazovat nadále, které svoje působení ukončí a jaké nové trendy se v uvažovaném časovém horizontu objeví.\n\nScénáře, zabývající se celých ekonomik nebo státu a zdůrazňují makroekonomické a makropolitické faktory, se nazývají makroscénáře. Tyto makroscénáře se zaměřují na vypracování možných pohledů na národní nebo celosvětové politické a ekonomické podmínky (např. inflace, ochranářství, státní regulaci, atd.) a odhad jejich důsledků pro další vývoj subjektu analýzy. Za makroscénáře můžeme brát p\"rognózy vývoje ekonomiky.\"\n\nAnalogicky k makroscénářům lze přiradit i mikroscénáře. Výsledkem mikroscénáře je scénář budoucích událostí v okolí, které mohou ovlivnit strategická rozhodnutí firmy.\n\nStrategický scénář je obecně vnitřně skloubený pohled na to, jak se mohla situace vyvíjet.  Jestliže si firma zhotoví více scénářů budoucího vývoje, může se lépe zabezpečit.\n\nFormulují se tři varianty:\n\n\nNejčastěji tyto varianty plní funkci „přepínačů“ vlivy vnějšího prostředí, ovšem ale i vnitřního. Např. ve vnějším prostředí změna vlády, nebo ve vnitřním změna v managementu firmy.\n\nScénáře tímto způsobem vymezují mantinely, v nichž by se firma mohla po přijetí strategie nacházet a dále mohou sloužit jako pomůcka při rozhodování o přijetí navrhované strategie. V současnosti by například firmy měly posuzovat případné dopady brexitu na své strategie. Vytváření scénářů tohoto druhu je zároveň možno podporovat informační systémy.\n\n"}
{"id": "1453946", "url": "https://cs.wikipedia.org/wiki?curid=1453946", "title": "Modrá rokle", "text": "Modrá rokle\n\nModrá rokle je česká dobrodružná kniha pro mládež, poslední dokončený román Jaroslava Foglara. Napsal ho počátkem 90. let na základě několika svých starších komiksů (\"Modrá rokle\", \"Ztracený kamarád\" a \"Jeskyně Saturn\"). Je to jediné jeho dílo, které vzniklo tímto způsobem. Pro špatný zdravotní stav už Foglar velkou část románu nepsal, ale diktoval.\n\nHlavním hrdinou příběhu je Denny Santar, talentovaný a čestný chlapec z nejmenovaného velkoměsta, který se závodně věnuje bruslení a cítí se na vítězství v blížícím se mistrovství. Když se doslechne o možném konkurentovi ze vzdálené čtvrtě, jede se podívat na jeho trénink. Na místě se zamíchá do jednoho sporu, čímž si znepřátelí dvojici hrubiánů Haryka a Mildu. Ti se mu zanedlouho pomstí, když mu při jeho rozbruslení hodí do cesty poleno, Denny spadne a vážně se zraní. Přestože se uzdraví, na bruslařskou kariéru už nemůže pomýšlet a začne hledat jiné vyžití. Vyjede znovu nazdařbůh do končin, kde se mu stal úraz, a opět se do něčeho zaplete, když dobrodušně pomůže neznámému menšímu chlapci vytáhnout z hlubokého dvora plechovku s podivnou modrou hlínou. Přitom se sám riskantně spustí dolů a kluk ho pak nechá ve dvoře na holičkách a s lanem i plechovkou uteče. Dennyho přijde pustit ze dvora chlapec jeho věku, který mu vynadá a pak vysvětlí, že kluk plechovku ukradl a že se jedná o vzácnou keramickou hlínu, kterou jejich klub Saturn odkupuje od jiných dvou kluků a zase přeprodává dál – jak se ukáže, právě těm dvěma výrostkům, kteří způsobili Dennyho zranění. Vše vzbudí velký Dennyho zájem, uchází se o členství v Saturnu, a Roman nakonec souhlasí, aby Denny navštívil jejich příští schůzku. Tak se Denny seznámí s dalšími členy, Barvínem, Altarem a jeho mladším bratrem Špuntíkem. Hoši se vydávají na výpravu za město do divukrásné krasové krajiny, kde se snaží zjistit, odkud oni dva hoši, Olda a Mínek, hlínu nosí. Nakonec se tam s nimi setkají a po prvotní nevraživosti se spřátelí. Olda s Mínkem Saturnu věří, že je o hlínu neokrade, a ukážou jim (už skoro vybrané) naleziště i ohromný model města, který z ní v jeskyni sami staví.\n\nDenny se ukáže jako dobrý kamarád a do klubu je s radostí přijat, ale po velmi pozdním návratu z výpravy se se zlou potáže doma a dostane domácí vězení. To je zmírněno až po Romanově přímluvě a také díky Dennyho školnímu vyznamenání. Saturn dále objevuje divokou krajinu, již začne říkat Modrá rokle. Jednou najdou deník nějakého Viktora, z něhož plyne, že sem chodil na výpravy s kamarádem Elvim, kterého pak asi postihla nějaká katastrofa, možná i smrt. Sám Viktor se pak v Rokli objeví a přizná Saturnu, že cítí vinu za Elviho osud a má strach zjišťovat, co se s ním stalo. Saturn ho podpoří a společně Elviho najdou – je naživu, ale málem se tu tehdy utopil a pak skoro zemřel na zápal plic. Kamarádi jsou šťastní z opětovného shledání a oba také rozšíří řady klubu Saturn. Jediné potíže, kterým Saturn musí stále čelit, jim tak působí Haryk a Milda s nohsledem Fretkou, kteří se snaží objevit další naleziště vzácné hlíny a dokonce proto rozeberou a zničí i Oldovo a Mínkovo dílo.\n\nDenny mezitím začal pro klub vydělávat peníze psaním novinových článků, kde popisuje jejich dobrodružné zážitky a objevy. Na naléhání ostatních však dbá o to, aby neprozradil příliš a nepřitáhl do Rokle davy zvědavců, které by zdejší atmosféru i přírodu zničily. Situace je nakonec vyřešena ke spokojenosti všech, když je Modrá rokle prohlášena za přírodní rezervaci a klub Saturn za její strážce.\n"}
{"id": "1453951", "url": "https://cs.wikipedia.org/wiki?curid=1453951", "title": "Şehzade Halil", "text": "Şehzade Halil\n\nŞehzade Halil (nejspíše žil v letech 1346–1362) byl osmanský princ. Jeho otcem byl sultán Orhan I. a jeho matkou byla Theodora Hatun, dcera byzantského císaře Jan VI. Kantakuzena. Jeho únos byl velmi důležitou událostí v osmansko-byzantských vztazích ve 14. století.\n\nV polovině 14. století bylo pirátství v Egejském moři a na pobřeží Marmarského moře velmi rozšířeno. Piráti tak běžně unášeli lidi a chtěli za ně výkupné. V roce 1357 unesli právě prince Halila nedaleko İzmitu na pobřeží Marmarského moře. Není známo, jestli znali identitu své kořisti, ale poté, co se to dozvěděli, utekli do Fókaia k pobřeží Egejského moře. Fókaia patřila do Byzantské říše od dob, kdy ji Leo Kalothetos dobyl od Janovské republiky. Jeho otec Orhan prosil byzantského císaře Andronika IV. Palailoga, aby jeho syna zachránil. Nabídl mu odpuštění dluhů a slíbil mu, že nebude podporovat rodinu Kantakuzenů, aby získali byzantský trůn. Andronikos souhlasil a snažil se Halila zachránit, ale Leo byl neochotný a v roce 1358 musel Andronikos obléhat Fókaiu s malou flotilou (vojáky mu platil Orhan). Také zavolal Ilyase Beye, vládce Saruhanu (malý turkický beylik v západní Anatolii, který vznikl po rozpadu Rúmského sultanátu), aby mu v této situaci pomohl. Ilyas však hrál na obě strany a naplánoval únos Andronika během lovecké slavnosti. Tomu ale Andronikos zvládl předejít a Ilyase zatkl. I bez pomoci Saruhanů se pustil do boje. Po neúspěchu v roce 1358 se vydal sultán Orhan do Scutari (dnešní Üsküdar) na asijské pobřeží Bosporu a nakonec souhlasil s výkupným 30 tisíc dukátů. V roce 1359 byl princ Halil ze zajetí vysvobozen. \n\nJako součást dohody byl Halil zasnouben se svou sestřenicí, Irene Palaiologinou, desetiletou dcerou Jana V. Palaiologose. Osmanský princ a byzantská princezna se později vzali a měli spolu dva syny. Poté, co Halilův starší bratr Şehzade Süleyman zemřel, rodina Palaiologů doufala, že na osmanském trůnu uvidí svého zetě. Po smrti sultána Orhana I. však na trůn nastoupil Murad I. a byl korunován novým beyem a sultánem. Zatímco se Halil také snažil o trůn, byl v roce 1362 svým bratrem Muradem popraven. \n\nSpolu se svou manželkou Irene Palaiologinou měl 2 syny:\n\n"}
{"id": "1453953", "url": "https://cs.wikipedia.org/wiki?curid=1453953", "title": "Şehzade Yusuf Izzeddin", "text": "Şehzade Yusuf Izzeddin\n\nŞehzade Yusuf Izzeddin (29. září 1857 – 1. února 1916) byl osmanský princ. Byl synem sultána Abdulazize a jeho manželky Dürrünev Kadınefendi.\n\nŽivot prince Yusufa je od smrti jeho otce v roce 1876 do sesazení jeho bratrance Abdulhamida II. v roce 1909 velmi nejasný. Podle turecké ústavy se Yusuf jako nejstarší princ z dynastie stal následníkem sultána Mehmeda V. Jelikož byl považován za modernizátora a reformátora, spáchal v únoru 1916 sebevraždu. V té době se však tvrdilo, že byl zabit tehdejším ministrem válečných věcí Enverem Pašou., se kterým se často střetával.\n\nYusuf se oženil celkem šestkrát:\n\n"}
{"id": "1453958", "url": "https://cs.wikipedia.org/wiki?curid=1453958", "title": "Kokořínská", "text": "Kokořínská\n\nKokořínská je název ulice v Praze 8 Ďáblicích spojující ulice Šenovská, Na Štamberku a Květnová s ulicí Chřibskou. Je dlouhá 595 metrů. Ulice je obousměrně průjezdná. Ulice je pojmenována po hradu Kokořín.\n\nUlice začíná na křižovatce Květnová x Šenovská x Na Štamberku a pokračuje jihovýchodním směrem. V směru z Kokořínské stojí domy, podobným směrem jako Kokořínská prochází ulice Šenovská, ale není přímo návazná a stáčí se více na západ. Před křižovatkou s ulicí Kučerové, která ji protíná je autobusová zastávka Na Štamberku. Dále je přetnuta ulicemi Osinalická, Prácheňská, U Prefy a Ďáblická. Před hlavní ulicí Ďáblická je autobusová zastávka Kokořínská. Za Ďáblickou pokračuje dále. Je protnuta ulicí Legionářů a u sportovních hřišť (vpravo) ústí do Chřibské (doleva). Tato ulice jde prudkým úkosem zpět doleva.\n\nSměrem k Ďáblické ulice mírně stoupá, mezi Ďáblickou a Chřibskou je rovná.\n\nOd roku 1922 se ulice jmenovala Husova po Janu Husovy, po připojení Ďáblic k Praze v roce 1968 došlo v roce 1971 k přejmenování ulice na Kokořínskou. Kokořín je hrad severně od Mělníka. Název Husova byl již obsazen ulicí na Starém Městě pražském spolující ulici Na Perštíně s Mariánským náměstím.\n"}
{"id": "1453960", "url": "https://cs.wikipedia.org/wiki?curid=1453960", "title": "Dolní maják Tallinn", "text": "Dolní maják Tallinn\n\nDolní maják Tallinn (estonsky: \"Tallinna sihi alumine tuletorn\") je maják, který stojí v Tallinnu (městská část Lasnamäe ulice Valge) v kraji Harju ve Finském zálivu v Baltském moři v Estonsku. Spolupracuje s Horním majákem Tallinn. Navádí lodi, které připlouvají z Botnického zálivu a opouštějí jej.\n\nMaják je ve správě Estonského úřadu námořní dopravy (Veeteede Amet, EVA), kde je zapsán pod registračním číslem 251.\n\nDne 19. listopadu 1999 byl zařazen do seznamu kulturních památek Estonska pod číslem 8764.\n\nMaják byl postaven v letech 1805–1806 z příkazu úřadů ruského námořnictva poblíž kasáren námořnictva u vjezdu do přístavu Tallinn. Po výstavbě horního majáku v roce 1839 na dvoupodlažní budovu přistavěli osmibokou jehlanovou věž, aby maják byl lépe vidět i ve dne a lišil se od okolních budov. V druhém patře bylo pět olejových lamp a reflektor, který vysílal světlo v úzkém sektoru. Přestože budova majáku byla nízká, světelný zdroj se nacházel na kopci ve výšce 49 m nad mořem. Vedle majáku byl postaven semafor pro komunikaci s loděmi. V roce 1873 maják vybavili Fresnelovou čočkou pořízenou v Anglii a v roce 1878 petrolejovou svítilnou. Dosvit byl 14,5 nm. V roce 1906 petrolej nahradil benzin. V roce 1909 byl zaveden telegraf a v roce 1916 telefonní spojení. Za druhé světové války byl maják vážně poškozen. V roce 1950 byla k dispozici lucerna s dosvitem 11 nm. Maják byl opraven v roce 1959.\n\nGenerální oprava a rekonstrukce byla provedena v roce 2000. V roce 2010 byly instalovány LED svítilny.\n\nV blízkosti majáku se nachází muzeum umění Kumu.\n\nDvoupodlažní budova na půdorysu obdélníku vysoká 18 metrů ukončená střešní římsou a osmibokou jehlanovou věží. V severním průčelí je okno, kterým vychází světlo majáku. Úzký sektor světla navádí lodi na lodní trase mezi mělčinou Littegrund a ostrovem Aegna. Světlo je synchronizováno s horním majákem. V užívání je originální optická čočka z roku 1886, která byla vyrobena firmou Barbier & Fenestre Constructeurs. budova je červeně omítnutá s červenou věží,s větrnou korouhvičkou. \n\nSoučástí majáku je areál, ve kterém se nachází budova služebnictva, hospodářská budova, a sklep.\n\nzdroj\n\n\noznačení\n\n\n"}
{"id": "1453962", "url": "https://cs.wikipedia.org/wiki?curid=1453962", "title": "Căile Ferate Române", "text": "Căile Ferate Române\n\nCăile Ferate Române (výslovnost [ˈkə.ile feˈrate roˈmɨne]), zkratka CFR, doslova „Rumunské železnice“, je státem vlastněná železniční společnost v Rumunsku. \n\nPrvní železniční trať na území Rumunska byla zprovozněna v roce 1854 a vedla z Oravice do Baziașu. Rumunské státní železnice byly založeny 1. dubna 1880, v roce 1998 byly transformovány na akciovou společnost. Jsou čtvrtou největší železniční společností v Evropě, mají 54 000 zaměstnanců (rok 2010), obrat činil v roce 2010 1,06 miliardy lei. Sídlem ředitelství je budova Palatul CFR v Bukurešti. Celková délka železniční sítě v Rumunsku je 10 777 km, z toho je 4 029 elektrifikováno, převážná většina z nich má rozchod 1 435 mm. Maximální povolená rychlost vlaků je 160 km/h,\n\n\n"}
{"id": "1453966", "url": "https://cs.wikipedia.org/wiki?curid=1453966", "title": "Spytovický potok", "text": "Spytovický potok\n\nSpytovický potok je malý vodní tok v okrese Pardubice. \n\nSpytovický potok pramení v malém mokřadu jihozápadně od stejnojmenné vsi. I když se často stáčí teče stále přibližně severním směrem. Z počátku protéká poli a západně od Vsi přijímá svůj největší přítok Krasnický potok. Protéká pod silnicí II/322 a železniční tratí Kolín - Česká Třebová dále podél okraje Řečan nad Labem a vtéká do jejich místní části Labětín. Severně od vsi býval jeho původní soutok s Labem, ale díky změnám v jeho trasování nyní sleduje jeho staré koryto a napájí soustavu dvou rybníků Přehrada a Tišina v něm vzniklých. V dalším malém bezejmenném rybníku se od Spytovického potoka odpojuje kanál napájející další rybniční soustavu včetně rybníků Houšovec, Pastouška a Jordáně. Spytovický potok teče severním směrem a východně od mostu mezi Řečany nad Labem a Kladruby nad Labem se vlévá do současného koryta Labe.\n"}
