{"id": "1496389", "url": "https://cs.wikipedia.org/wiki?curid=1496389", "title": "Bayerische Staatsgemäldesammlungen", "text": "Bayerische Staatsgemäldesammlungen\n\nBayerische Staatsgemäldesammlungen (bavorské Státní malířské sbírky) sdružují 5 mnichovských galerií a 14 galerií v dalších bavorských městech. S více než 30 000 artefaktů představují podstatnou část uměleckých sbírek Svobodného státu Bavorsko. Administrativní sekce Bayerische Staatsgemäldesammlungen se nachází v budově Neue Pinakothek v Mnichově. Sbírky spravují historici umění z různých oborů, přírodovědci a restaurátoři přidruženého Doernerova Institutu. Generálním ředitelem je od 1. dubna 2015 Bernhard Maaz.\nNová galerie, původně sídlící v Novém zámku Schleißheim (Neue Schleißheim), byla postavena v letech 1777 až 1782 v zahradě rezidence Wittelsbachů. Roku 1799 vzniklo Ústřední ředitelství malířských sbírek (\"Centralgemäldegaleriedirektion\"), když se sbírky značně rozšířily o obrazárny Wittelsbachů v Mannheimu a Zweibrückenu. V letech 1826–1836 byla z iniciativy Ludvíka I. Bavorského (1786–1868) postavena Stará pinakotéka. Nová pinakotéka, postavená roku 1853, byla zničena koncem 2. světové války (1944–1945). Počátkem 19. století a s nástupem sekularizace se sbírky rozrostly převzetím obrazárny v Düsseldorfu. Moderní díla druhé poloviny 19. století byla vystavena od roku 1919 v \"Kunstausstellungsgebäude\" na Königsplatz, později nazývané “Neue Staatsgalerie\" (nyní Staatliche Antikensammlungen). \n\nKdyž roku 1931 shořel \"Skleněný palác\" ve staré botanické zahradě, pocházející z roku 1854, spojily se mnichovské umělecké spolky, aby vybudovaly novou výstavní budovou. Roku 1933 Adolf Hitler plány zrušil a rozhodl se vybudovat daleko větší Haus der Kunst, který měl být \"chrámem německého umění\". Po druhé světové válce sloužilo západní křídlo Haus der Kunst jako hlavní mnichovská výstavní galerie. Po přesunutí děl starých mistrů do obnovené Alte Pinakothek (1957) a děl 19. století v nově postavené Neue Pinakothek (1981), vznikla prozatímní \"Státní galerie moderního umění\" pro umění 20. století. V roce 2002 byla nově otevřena Pinakothek der Moderne pro sbírku moderního umění v bezprostřední blízkosti Alte Pinakothek a Neue Pinakothek v Kunstareal München. V roce 2009 bylo otevřeno Museum Brandhorst se sbírkou Udo a Anette Brandhorstových a ve stejném roce byla zpřístupněna sbírka rodiny Schack.\n\nVýraz \"Gemäldesammlungen\" má jen omezenou platnost. Zatímco sbírky až do 18. století skutečně zahrnují pouze obrazy, v Neue Pinakothek lze nalézt i sochařská díla. Ve sbírkách 20. a 21. století mají klasické žánrové termíny podle pozměněného pojetí umění jen menší význam - kromě obrazů obsahuje sbírka moderního umění také fotografie, sochy, video a prostorové instalace. \n\nPobočkové galerie bavorských státních malířských sbírek sahají až do počátku 19. století, kdy se po sekularizaci v celém bývalém království hledaly alternativní prostory pro velký umělecký majetek státu. Některé z těchto galerií (např. Bamberg, Augsburg) jsou ještě starší než Alte Pinakothek. \nPIN. (Freunde der Pinakotek der Moderne) je společnost založená v roce 1965, původně pod názvem „Galerie Association“. Spolek filantropů umožňuje realizovat ambiciózní výstavy, vzdělávací projekty a sbírkové akvizice. Od roku 1967 do roku 2003 byl členem PIN. sběratel moderního umění Christof Engelhorn, z jehož pozůstalosti získaly Bayerische Staatsgemäldesammlungen 58 exponátů.\n\n"}
{"id": "1496399", "url": "https://cs.wikipedia.org/wiki?curid=1496399", "title": "Lucembursko na Letních olympijských hrách 1992", "text": "Lucembursko na Letních olympijských hrách 1992\n\nLucembursko se účastnilo Letních olympijských her 1992 a zastupovalo ho 6 sportovců ve 4 sportech (5 mužů a 1 žena). Vlajkonošem výpravy byl lucemburský plavec Yves Clausse, který byl nejmladším z týmu. V době konání her mu bylo 23 let. Nejstarší z týmu byl Constant Wagner, které bylo v době konání her 51 let. Nikomu z výpravy se během her nepodařilo získat medaili.\n\nV lukostřelbě Lucembursko reprezentovala Jeannette Goergen-Philip. Šlo o pátý start lucemburského lukostřelce na letních olympijských hrách. Během základního kola zaznamenala zisk 1261 bodů. Tento výsledek ji zařadil na 38. místo, ale nestačil na postup do dalších kol soutěže.\n\n"}
{"id": "1496402", "url": "https://cs.wikipedia.org/wiki?curid=1496402", "title": "Mezivládní panel OSN pro biodiverzitu a ekosystémové služby", "text": "Mezivládní panel OSN pro biodiverzitu a ekosystémové služby\n\nMezivládní panel OSN pro biodiverzitu a ekosystémové služby (anglicky The Intergovernmental Science-Policy Platform on Biodiversity and Ecosystem Services, francouzsky Plateforme intergouvernementale sur la biodiversité et les services écosystémiques, zkr. IPBES) je mezivládní orgán při Organizaci spojených národů (OSN), který hodnotí stav biologické rozmanitosti a ekosystémových služeb, jež biodiverzita poskytuje lidské společnosti. Byl zřízen v roce 2012, jeho sekretariát sídlí v německém Bonnu. Předsedou panelu je Robert Watson. IPBES má 132 členských zemí, patří mezi ně i Česká republika. Jedná se o obdobu klimatického panelu IPCC.\n\nDne 6. května 2019 IPBES publikoval zprávu o stavu světové populace rostlin a živočichů, podle níž v řádu desítek let hrozí vyhynutí 1 milionu druhů a celá čtvrtina druhů je ohrožená. Zpráva mimo jiné konstatuje, že se globální lidská populace od roku 1970 více než zdvojnásobila (z 3,7 miliardy na 7,6 miliardy), a hrubý domácí produkt na obyvatele se čtyřikrát zvýšil. Spotřeba lidstva tedy klade vyšší nároky mimo jiné na zemědělskou produkci a rybolov, které rostou na úkor neporušených ekosystémů. V tropických oblastech bylo mezi lety 1980 až 2000 pokáceno 100 milionů hektarů lesa. Průměrný výskyt původních druhů v jejich lokalitách klesl od roku 1900 nejméně o pětinu, zatímco výskyt nepůvodních invazivních druhů ve 21 zemích od roku 1970 naopak vzrostl přibližně o 70 %.\n\nNa zpracování zprávy se po tři roky podílelo více než 450 odborníků z 50 zemí. Mezi nimi byl mimo jiné český profesor Pavel Kindlmann z Přírodovědecké fakulty Univerzity Karlovy a z Ústavu výzkumu globální změny AV ČR. Zpráva byla k 6. květnu 2019 zveřejněna jen v podobě 40stránkového souhrnu, celkově by měla mít kolem 1800 stran.\n\n\n"}
{"id": "1496403", "url": "https://cs.wikipedia.org/wiki?curid=1496403", "title": "Prix Roger Pic", "text": "Prix Roger Pic\n\nPrix Roger Pic (dříve prix Portfolio SCAM) je národní fotografická cena organizovaná společností Société civile des auteurs multimédia (SCAM, Občanská společnost multimediálních autorů), která každoročně odměňuje vybraného fotografa za jeho obrazy na společenských akcích.\n\nCenu založil v roce 1993 reportér a aktivista za autorská práva Roger Pic, porota jmenuje vítěze za sérii obrazů reportáže nebo tisku, případně portréty.\n\nV porotě pro rok 2012 byl spisovatel Jean-Marie Drot (předseda poroty), historik Jean-Noël Jeanneney a fotograf Marc Le Mené .\n\n\n"}
{"id": "1496408", "url": "https://cs.wikipedia.org/wiki?curid=1496408", "title": "Centrální dispečerské pracoviště Praha", "text": "Centrální dispečerské pracoviště Praha\n\nCentrální dispečerské pracoviště Praha (CDP Praha) zajišťuje dálkové řízení vlakového provozu na území Čech, je samostatnou organizační jednotkou Správy železnic, která vznikla 1. prosince 2012. Pracoviště, technologie a technické zázemí je od roku 2016 uvedeno do provozu.\n\nCDP Praha vzniklo v roce 2012 vyčleněním dispečerských jednotek operativního řízení provozu oblastí Plzeň, Praha, Ústí nad Labem včetně dálkově ovládaného traťového úseku Plzeň (mimo) – Cheb (mimo) z generálního ředitelství Správy železnic. Návrhy na vybudování CDP Praha byly zahájeny už v roce 2005. Ve výběru lokalit nebo objektů bylo několik variant, jako např. nástavba provozní budovy na hlavním nádraží, vestavba do sálů Fantovy budovy, vestavba do provozní budovy v Holešovicích. Nakonec byla vybrána (původně navržená) lokalita v Praze 9-Libni na Balabence v trojúhelníku uzavřeném ze všech stran železničními tratěmi a dokončena finalizace projektu (2013). Investorem byla státní organizace SŽDC (později přejmenovaná na Správa železnic), projektantem byla akciová společnost SUDOP, architektem ing. arch. Tomáš Pechman, stavbu provedl Metrostav a. s. Divize 3. \n\nVýstavba byla započata v dubnu 2014 a ukončena v listopadu 2015. Zkušební provoz byl zahájen 18. ledna 2016, jehož součástí bylo prověření všech technologických zařízení jako elektrické rozvody, vzduchotechnika, napájení sdělovacího a zabezpečovacího zařízení, náhradní zdroje a výtahy. Dne 1. února 2016 byl uveden do provozu tzv. cvičný sál. Do provozu byl v březnu 2016 uveden 3. koridor v úseku mezi Berounem a Rokycany (170) tj. Zdice (včetně) – Rokycany (včetně). Do sálu CDP byl v říjnu 2016 připojen úsek Rokycany – Nezvěstice (mimo) přes Mirošov, který byl napojen do řídicího sálu Beroun (mimo) – Cheb (mimo), součást prvního úseku Beroun (mimo) – Rokycany (mimo). Následoval do 31. července úsek Česká Třebová (včetně) – Kolín (včetně) (mimo stanic Česká Třebová, Brandýs nad Orlicí a Pardubice, u kterých ještě neproběhla modernizace). V srpnu 2016 byl aktivován úsek Olbramovice (včetně) – Říčany (včetně) a v říjnu 2016 úsek Kolín (mimo) – Kralupy nad Vltavou (mimo stanic Praha-Bubny a Kralupy nad Vltavou) a dílčí úsek Velim – Úvaly. V listopadu 2016 byl aktivován úsek Praha–Holešovice – Libčice nad Vltavou. V dalším období se provoz rozšířil na řízené úseky koridorových tratí a vybraných regionálních drah na celém území Čech. Do dubna roku 2017 byla ukončena 1. etapa zapojování do CDP Praha zapojením traťového úseku DOZ Praha–Běchovice – Praha–Libeň – Praha Masarykovo nádraží. Do roku 2020 má být ukončena 2. a 3. etapa aktivace dalších úseků. Především jde o tratě zařazené do evropského železničního systému (TEN-T). \n\nCDP Praha (2019) zabezpečuje řízení provozu na 409 kilometrech železničních tratí, v 51 železničních stanicích a 71 železničních zastávkách na území Čech. Dispečerský aparát operativního řízení pokrývá 6578 kilometrů železničních tratí. \n\nPředpokládané náklady na výstavbu činily přes 365 milionů korun bez DPH. Projekt byl financován z Operačního programu Doprava s podporou Fondu soudržnosti EU v předpokládané výši přes 263 milionů korun. Náklady na stavbu nakonec činily kolem 319 milionů korun bez DPH, z čehož skoro 83 % bylo hrazeno z finančních prostředků EU. K roku 2018 náklady na výstavbu a vybavení CDP Praha dosáhly částky 442 miliónů korun (z fondů EU bylo hrazeno 263 miliónů korun).\n\nBudova (cca 40 × 43 m) je postavena na ploše trojúhelníkového areálu, který je vymezen železničními tratěmi, v pravoúhlé síti sousedních technických budov. Zastavěná plocha je 1 742,95 m² a obestavěný prostor je 40 278 m³. Železobetonový skelet pětipatrové budovy je postaven na základové desce (tloušťka 250–300 mm), která je uložena na systému pilot o průměru 600–1200 mm, a podzemního patra. Podzemní část tvoří čtvercové sloupy (500 × 500 mm) v obvodových zdech (300 mm). Základový systém je dimenzován tak, aby v případě potřeby bylo možné provést nástavbu dvou pater. Část druhého až pátého nadzemního podlaží tvoří monolitický železobetonový skelet s obvodovými a vnitřními trámy.\n\nPrvní nadzemní podlaží je po celém obvodu proskleno s předsazenými hliníkovými stínícími lamelami. V druhém až pátém nadzemním podlaží jsou na východní a západní straně mezi sály prosklené partie v zářezech, kdežto na jižní a severní fasádě jsou v rovině fasády. Stínění prosklených ploch lamelami je na jižní a severní straně. Neprosklené plochy jsou pokryté velkoformátovými deskami, které mají šedostříbrnou metalovou barvu. Hliníkové konstrukce mají grafitově šedou barvu.\n\nBudova má jedno částečné podzemní podlaží a pět nadzemních podlaží. V podzemním podlaží se nachází technické místnosti (kolektor, transformátory, rozvodny vysokého a nízkého napětí, rozvodna záložního zdroje, sklady, dílna a další). První nadzemní podlaží zahrnuje administrativní část, sociální zázemí (šatny, jídelna) a hygienická zařízení. V druhém nadzemním podlaží jsou technicko-technologická zařízení určená pro provoz budovy, ovládání dálkově řízených traťových úseků a zařízení informační a komunikační technologie. V třetím až pátém nadzemním podlaží se nacházejí vlastní řídicí sály, technické a hygienické zázemí, denní místnosti a kanceláře. Dvě schodiště zabezpečují propojení jednotlivých podlaží. Jedno zabezpečuje propojení mezi prvním až pátým podlažím, druhé schodiště první nadzemní podlaží s úrovni střechy. Další propojení pater zabezpečují dva výtahy pro 15 osob. Dvěma šachtami vede vzduchotechnické zařízení a kabely.\n\nMezi třetím a pátým podlažím je rozmístěno celkem třináct dispečerských sálů dvou velikostí. Tři malé sály každý s plochou 88 m² a deset velkých sálů každý s plochou 175 m² a jeden cvičný dopravní sál. Sály jsou vybaveny velkoplošnými obrazovkami v čele sálů, obslužná pracoviště jsou stupňovitě uspořádána. V dispečerském sále jsou umístěny jen dotykové terminály pro obsluhu sdělovacího zařízení a zadávací počítač JOP. U těchto počítačů jsou úpravy pasivního chlazení (terminál) a snížení hlučnosti chladicích systémů (JOP). Ostatní počítače jsou umístěny mimo dispečerské sály z důvodu omezení prašnosti a hlučnosti. \n\nV dispečerské místnosti jsou obsazována pracoviště: v prvním stupni \"traťový úsekový dispečer\", který řídí provoz ve stanicích (dopravnách), místní práce (posun) a odbočné tratě. V dalším stupni je \"traťový řídící dispečer\", který řídí provoz na traťových, hlavních a předjízdných staničních kolejích na svém přiděleném úseku. V posledním stupni je \"operátor železniční dopravy\" pro obsluhu informačních systémů pro cestující. \"Provozní dispečer\" má na starosti sestavení směnového plánu, organizaci provozní práce a organizaci práce dispečerského sálu. V případě potřeby se pro řídicí sál zřizuje \"místní traťový dispečer\" pro řízení provozu na přilehlých regionálních tratích.\n\nNa cvičném dopravním sále jsou cvičeni noví zaměstnanci a také zaškolováni dispečeři pro nově zapojené tratě. Na pracovišti se seznámí s daným úsekem, který budou obsluhovat, naučí se zvládat nejrůznější dopravní situace. Pro zvládnutí provozu mohou být modelovány různé krizové situace, se kterými se dispečeři mohou setkat ve skutečném provozu. Výcvik trvá jeden měsíc. Před aktivací každého nového úseku na pracoviště CDP musí být software tohoto zapojovaného úseku nahrán jeden měsíc před vlastním zahájením skutečného provozu na daném úseku. Všichni zaměstnanci, kteří budou tento úsek obsluhovat, musí projít na cvičném sále výcvikem, kde se na reálném grafikonu a na reálném úseku učí zvláštnosti dálkového ovládání.\n\n\n"}
{"id": "1496409", "url": "https://cs.wikipedia.org/wiki?curid=1496409", "title": "Jabloň hnědá", "text": "Jabloň hnědá\n\nJabloň hnědá (\"Malus fusca\") je listnatý opadavý strom nebo někdy vysoký keř, který roste v přímořských oblastech na západě Severní Ameriky. Je původním druhem v nížinatém pacifickém pobřeží Kanady a Spojených států amerických, v hranicích od jihovýchodní Aljašky přes Britskou Kolumbii, Washington a Oregon až do severní Kalifornie. Je zvláštní, že má morfologicky i fylogeneticky mnohem blíž k východoasijským druhům rodu jabloň odděleným Pacifikem než k druhům rostoucím na východním pobřeží Spojených států.\n\nJe dřevinou tolerantní k těžkým jílovitým půdám a schopnou bez újmy v ní přezimovat v chladných a mokrých zimách. Preferuje plné slunce, ve stínu málo kvete a následně málo plodí. Má sice ráda vlhkou až mokrou půdu, snáší však i několikaměsíční období sucha. Roste i na mírně zasoleném stanovišti, často i v přímořských mokřadech zasažených průsakem mořské vody. Není závislá na pH půdy, která může být kyselá i zásaditá. Je považována za rostlinu rostoucí hlavně na místech dobře zásobených živinami, hlavně dusíkem. Obvykle se vyskytuje v bažinatých oblastech, které mohou být i brakické, na rašeliništích, podél vodních toků, ve světlých vlhkých lesích i na otevřených prostranstvích. Vyskytuje se až do nadmořské výšky okolo 1400 m n. m.\n\nRozkvétá po vyrašení listů v měsících dubnu a květnu. Plody dozrávají v srpnu a září, zralé většinou neopadají a zůstanou na stromech viset do zimy. Snáší poměrně chladné klima, v zimě i mrazy do –3 °C. Vytváří křížence s jabloní obecnou (\"Malus pumila\"). Ploidie druhu je 2n = 34.\n\nJabloň hnědá je náchylná k napadení dřevokaznými houbami, nejčastěji ji poškozují houby rodu václavka (\"Armillaria\") z čeledi \"Physalacriaceae\". Mezi viditelné znaky napadení patří praskání kůry, exsudát smůly na kmeni, předčasné žloutnutí listů a jejich opad; hluboké, závěrečné stadium hniloby kmene a kořenů se na podzim projevuje vyrůstáním kloboukatých plodnic hub.\n\nListnatý, opadavý, pomalu rostoucí strom vysoký 8 až 10 m s kmenem do průměru 30 cm. Vzhledem k polokulovité, značně rozkladité koruně je kmen poměrně krátký a často bývá vícekmenný. Někdy místo stromu vyroste široce polokulovitý až kulovitý keř s větvemi do šířky rozloženými, které sahají do výšky téměř 5 m. Mladé letorosty jsou načervenalé, více či méně chlupaté, později dostává kůra barvu šedou až červenohnědou a listové pupenyy s pěti šupinami jsou vejčité, červenohnědé, asi 3 mm velké. Větve porůstají listy s řapíky okolo 2 cm dlouhými, jejich kopinaté až podlouhle eliptické čepele bývají dlouhé 3 až 10 cm a široké od 1 po 4 cm, na bázi jsou zaoblené, na vrcholu špičaté, po obvodě ostře pilovité a někdy bývají nepravidelně třílaločné. Listy jsou na lícní straně tmavě a na rubové světle zelené a v mládí obvykle oboustranně jemně chlupaté. Na podzim před opadem dostávají listy barvu červenou až matně žlutou.\n\nBělavě růžové květy, velké 20 až 25 mm, vyrůstají v šesti až dvanáctičetném chocholičnatém květenství. Květy s tenkými, ochmýřenými stopkami jsou lehce vonné, oboupohlavné a pětičetné. Kališní lístky jsou zelené, asi 4 mm dlouhé, trojúhelníkovité a vytrvalé. Korunní lístky jsou bílé nebo růžové, asi 12 mm dlouhé, mají 2 mm nehtík, bývají okrouhlé až vejčité a po okrajích vlnité. V květu je asi dvacet tyčinek dlouhých 5 mm a tři o málo delší čnělky. Po opylení se vytvoří ze spodního, tří až čtyřdílného semeníku jádřinec se semeny a zdužnatěním češule s korunními lístky vznikne dužnatá část plodu. Opylovány jsou hlavně včelami.\n\nPlod je 1 až 1,5 cm velká, elipsovitá, dužnatá malvice, jablko. Ve zralosti je nažloutlé až tmavě červené, hodně kyselé, ale jedlé. V jádřinci, v suchomázdřitém endokarpu, obsahuje 5 až 12 červenohnědých semen. Na opačné straně plodu než je stopka jsou zbytky po zaschlém kalichu.\n\nOvoce jabloně hnědé vyrůstá ve shlucích a přetrvává na stromě dlouho do zimy. Poskytuje tak pravidelně potravu pro plodožravé ptáky a po opadu i pro pozemní savce. Zralé plody jsou sice poživatelné i lidmi, jsou však kyselé a pro případnou výrobu marmelád a džemů potřebují dosladit. Pro pozdější konzumaci se po utržení obvykle nechávají uležet, tak postupně změknou a zesládnou, stejně tak jako na stromech po přejití mrazem. Jablka mají vysoký obsah pektinu a bývají pro zlepšení želírování přidávána do marmelád z jiného ovoce. Dřevo stromu je tvrdé a pružné, používá se k výrobě rukojetí nástrojů.\n\n"}
{"id": "1496419", "url": "https://cs.wikipedia.org/wiki?curid=1496419", "title": "EPrix Paříže 2019", "text": "EPrix Paříže 2019\n\nePrix Paříže 2019 (formálně nazývána 2019 ABB FIA Formula E Paris ePrix) se konala dne 27. dubna 2019 a byla osmým závodem sezóny 2018/19 šampionátu Formule E. Zároveň byla tato ePrix čtvrtou ePrix Paříže v historii. Závody se jely na okruhu Circuit des Invalides okolo komplexu Les Invalides v Paříži, hlavním městě Francie.\n\nZávod na 32 kol (první deštivý závod v historii Formule E) vyhrál Robin Frijns z týmu Virgin-Audi. Na druhém místě dojel André Lotterer z týmu Techeetah-DS a na třetím Daniel Abt z týmu Audi. Z pole position startoval Oliver Rowland, který závod dokončil na dvanáctém místě. Nejrychlejší kolo závodu zajel Tom Dillmann, ale protože do cíle nedojel, bod za nejrychlejší kolo byl připsán Frijnsovi, který byl nejrychlejší z Top 10 jezdců v cíli.\n\nZdroj: \n"}
{"id": "1496420", "url": "https://cs.wikipedia.org/wiki?curid=1496420", "title": "Federico Vizcarra", "text": "Federico Vizcarra\n\nFederico Vizcarra Carrillo (* 25. listopadu 1964) je bývalý mexický zápasník – judista.\n\nV mexické mužské reprezentaci se pohyboval od roku 1983 v lehké váze do 71 kg. V roce 1984 startoval na olympijských hrách v Los Angeles, kde prohrál ve druhém kole s Japoncem Hidetoši Nakanišim na wazari technikou de-aši-harai. V roce 1988 na olympijských hrách v Soulu prohrál ve druhém kole na body (yuko) s Australanem Stewartem Brainem. Od roku 1989 startoval v polostřední váze do 78 kg. V roce 1992 se na své třetí olympijské hry v Barceloně nekvalifikoval a vzápětí ukončil sportovní kariéru. Věnuje se trenérské práci v Ciudad de México.\n\n\n"}
{"id": "1496426", "url": "https://cs.wikipedia.org/wiki?curid=1496426", "title": "Bernhard Maaz", "text": "Bernhard Maaz\n\nBernhard Maaz (* 1961 Jena) je německý historik umění, muzejní kurátor, od roku 2015 generální ředitel Bayerische Staatsgemäldesammlungen.\nBernhard Maaz studoval v letech 1981–1986 historii umění a archeologii na Univerzitě v Lipsku. \n\nV roce 1986 se stal vědeckým pracovníkem Staatliche Museen zu Berlin. Zde měl na starosti sochařství 19. století. V roce 1991 získal doktorát za disertační práci o sochaři Christianu Friedrichu Tieckovi. Jako stavební konzultant byl mimo jiné zodpovědný za renovaci staré Národní galerie, která byla dokončena v roce 2001 a za nové expozice. Byl kurátorem výstav soch, maleb a kreseb, převážně 19. století, v Německu i v zahraničí. Od roku 2003 do roku 2009 byl ředitelem Staré národní galerie (Alte Nationalgalerie) a poté zástupcem ředitele Národní galerie v Berlíně (Nationalgalerie, Berlin).\n\nMartin Roth, tehdejší generální ředitel Drážďanských muzeí, přizval roku 2007 znalce a organizátora výstav Bernharda Maaze jako kurátora bruselské výstavy \"Pohledy na Evropu\" a snažil se získat ho pro vedení drážďanských sbírek. Od 1 ledna 2010 dalších více než pět let působil jako ředitel Kupferstich-Kabinett a Gemäldegalerie Alte Meister v Drážďanech a po sloučení drážďanských sbírek byl náměstkem generálního ředitele Staatliche Kunstsammlungen Dresden. Byl také zodpovědný za rekonstrukci Semperovy galerie v Drážďanech.\n\nOd 1. dubna 2015 je generálním ředitelem bavorských Státních uměleckých sbírek (Bayerische Staatsgemäldesammlungen). Je autorem řady publikací o malířství, sochařství a muzejních budovách. Jako kurátor výstav působil v Bruselu, Dublinu, Berlíně, Mnichově, Brémách a Drážďanech.\n\n"}
{"id": "1496430", "url": "https://cs.wikipedia.org/wiki?curid=1496430", "title": "Judo na Letních olympijských hrách 2020", "text": "Judo na Letních olympijských hrách 2020\n\nSoutěže v judu na LOH v Tokiu proběhnou v hale Nippon Budókan v Tokiu v období 25. července až 1. srpna 2020. Oproti LOH v Riu byla do programu her přidána soutěž smíšených družstev a bude tedy rozdáno 15 sad medailí.\n"}
{"id": "1496442", "url": "https://cs.wikipedia.org/wiki?curid=1496442", "title": "Vojenská přehlídka v Praze (2018)", "text": "Vojenská přehlídka v Praze (2018)\n\nVojenská přehlídka u příležitosti 100. výročí vzniku samostatného československého státu se uskutečnila v úterý 28. října 2018 ve 13 hodin v Evropské ulici v Praze 6. Přehlídky se zúčastnily jednotky Armády České republiky, Hradní stráže, Policie České republiky, Hasičského záchranného sboru ČR, Městské policie hlavního města Prahy a Zdravotnické záchranné služby hlavního města Prahy a další. Přehlídku doprovázelo deštivé počasí.\n\nVelitelem přehlídky byl generálmajor Jiří Baloun. Přehlídku zahájil vrchní velitel ozbrojených sil, prezident republiky Miloš Zeman.\n\n\nPřehlídky se zúčastnily čestné jednotky z pěti států.\n\n"}
{"id": "1496444", "url": "https://cs.wikipedia.org/wiki?curid=1496444", "title": "Chavat Sde Bar", "text": "Chavat Sde Bar\n\nChavat Sde Bar ( חוות שדה בר , přepisováno též Havat Sdeh Bar) je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Guš Ecion.\n\nNachází se v nadmořské výšce 570 metrů v severní části Judska a ve východní části Judských hor. Chavat Sde Bar leží cca 7 kilometrů jihovýchodně od města Betlém, cca 15 kilometrů jižně od historického jádra Jeruzalému a cca 65 kilometrů jihovýchodně od centra Tel Avivu. Osada Nokdim je na dopravní síť Západního břehu Jordánu napojena pomocí místní komunikace, která pak na severu ústí do lokální silnice číslo 356 (spojení na jih), a do lokální silnice číslo 398 (spojení směrem k severu, k aglomeraci Jeruzalému).\n\nJe součástí rozptýlené sítě menších izraelských sídel ve východní části Guš Ecion poblíž starověké pevnosti Herodium. Jižním a východním směrem začíná prakticky neosídlená Judská poušť, na severní a východní straně se rozkládají četná palestinská sídla.\n\n\n"}
{"id": "1496446", "url": "https://cs.wikipedia.org/wiki?curid=1496446", "title": "Čínská lidová univerzita", "text": "Čínská lidová univerzita\n\nČínská lidová univerzita () je univerzita v Pekingu, hlavním městě Čínské lidové republiky.\n\nVznikla v roce 1950 sloučením několika starších škol, přičemž svůj původ odvozuje především od školy \"Šan-pej Kung-süe\" () založené Komunistickou stranou Číny v roce 1937 během druhé čínsko-japonské války.\n\nHistorický kampus univerzity leží v pekingském obvodě Tung-čcheng, ale už není využíván k výuce. Hlavní provozovaný kampus je v obvodě Chaj-tien v Pekingu a kromě toho má univerzita ještě kampus v městě Su-čou v provincii Ťiang-su. Ve výstavbě je třetí kampus v pekingském obvodě Tchung-čou.\n"}
{"id": "1496449", "url": "https://cs.wikipedia.org/wiki?curid=1496449", "title": "Milan Šumichrast", "text": "Milan Šumichrast\n\nMilan Šumichrast (* 1. září 1959) je bývalý český hokejový obránce. \n\nV československé lize hrál za TJ Vítkovice. V roce 1981 získal s Vítkovicemi mistrovský titul. V nižších soutěžích hrál i za TJ ŽĎAS Žďár nad Sázavou.\n\n"}
{"id": "1496463", "url": "https://cs.wikipedia.org/wiki?curid=1496463", "title": "Jana Linková", "text": "Jana Linková\n\nJana Linková prov. Oppolzerová (* 19. května 1951 Jablonec nad Nisou) je bývalá československá atletka českého původu, která se specializovala na hod oštěpem. \n\nV letech 1965–80 byla členkou atletického oddílu LIAZ Jablonec. Kromě tří titulů mistryně Československa se stala čtyřikrát v letech 1970, 1971, 1973 a 1975 mistryní ČSR.\n\n"}
{"id": "1496464", "url": "https://cs.wikipedia.org/wiki?curid=1496464", "title": "Italské fotbalové mistrovství 1909/10", "text": "Italské fotbalové mistrovství 1909/10\n\nSoutěžní ročník Prima Categoria 1909/10 byl 13. ročník nejvyšší italské fotbalové ligy a 7. ročník nově založené Prima Categoria se konal od 7. listopadu roku 1909 do 29. května roku 1910. Turnaje se účastnilo 9 klubů ze čtyř měst.\n\nPoprvé ve své třináctileté historii nejvyšší ligy v italském fotbalu se hrálo systémem podzim - jaro. Hrálo se také systémem každý s každým 2 krát v sezoně. Za vítězství v utkání byli 2 body, za remízu 1 bod. To vše se započítávalo do tabulky. Celkový vítěz soutěže měl nejvíc bodů.\n\nPoprvé ve své klubové historii ovládl soutěž celek FC Internazionale, když v dodatečném zápase porazil obhájce minulé soutěže SG Pro Vercelli.\n\n\n"}
{"id": "1496468", "url": "https://cs.wikipedia.org/wiki?curid=1496468", "title": "Antal Szerb", "text": "Antal Szerb\n\nAntal Szerb (1. května 1901, Budapešť – 27. ledna 1945, Balf) byl maďarský spisovatel a literární historik židovského původu.\nNarodil se v rodině asimilovaných Židů, jeho výchova byla katolická, sám se cítil národnostně pouze Maďarem. Vystudoval hungaristiku a germanistiku na Budapešťské univerzitě, roku 1924 získal doktorát. \n\nPrvní verše a kritiky publikoval v časopise \"Nyugat\" (\"Západ\"). Ve 30. letech se věnoval zejména literární teorii, roku 1934 vydal \"Dějiny maďarské literatury\" (\"Magyar irodalomtörténet\"), roku 1941 pak své nejoceňovanější vědecké dílo, \"Dějiny světové literatury\" (\"A világirodalom története\"). \n\nRoku 1934 vydal svou první prozaickou knihu. V originále nesla název \"A Pendragon legenda\", česky vyšla pod více názvy, roku 1946 jako \"Pendragonská příšera\", roku 1998 \"Pendragonská legenda\". Humoristická detektivka odehrávající se v Británii se stala velmi populární a překládaná, kritikou nejoceňovanější byl ovšem jeho román \"Cesta za měsíčního svitu\" (\"Utas és holdvilág\"), který vydal roku 1937. Román má mystické, ale i erotické prvky. \n\nPo roce 1941 začaly v Maďarsku platit antisemitské zákony, mohl pak publikovat jen pod pseudonymem a musel přestat učit na univerzitě. Po zákazu časopisu \"Nyugat\" ztratil i svou publicistickou platformu. Přesto dále tvořil, roku 1944 napsal například historický román \"Královnin náhrdelník\" (\"A királyné nyaklánca\"). Toho roku byl však též deportován do pracovního tábora ve Fertőrákosi. Následně byl převezen do tábora s tvrdším režimem v Balfu, kde byl v roce 1945 ubit k smrti.\n\nPosmrtně, krátce po válce, vyšly jeho eseje, ve svazcích \"Myšlenky v knihovně\" (\"Gondolatok a könyvtárban\") a \"Kouzelník láme svou hůlku\" (\"A várazsló eltöri a pálcáját\").\n"}
{"id": "1496469", "url": "https://cs.wikipedia.org/wiki?curid=1496469", "title": "Italské fotbalové mistrovství 1910/11", "text": "Italské fotbalové mistrovství 1910/11\n\nSoutěžní ročník Prima Categoria 1910/11 byl 14. ročník nejvyšší italské fotbalové ligy a 8. ročník nově založené Prima Categoria se konal od 27. listopadu roku 1910 do 11. června roku 1911. Turnaje se účastnilo celkem 13 klubů, rozdělené do dvou skupin. V každé skupině hráli kluby ze čtyř měst.\n\nHrálo se systémem každý s každým 2 krát v sezoně ve své skupině. Za vítězství v utkání byli 2 body, za remízu 1 bod. To vše se započítávalo do tabulky. Vítězové svých skupin nastoupili do dvou zápasů o titul.\n\nJiž potřetí ovládl soutěž celek SG Pro Vercelli, když ve finále porazil klub AC Di Vicenza.\n\n\n"}
{"id": "1496471", "url": "https://cs.wikipedia.org/wiki?curid=1496471", "title": "Joseph Caillaux", "text": "Joseph Caillaux\n\nJoseph-Marie-Auguste Caillaux (výslovnost [ʒɔzɛf kajo]; 30. března 1863 Le Mans – 22. listopadu 1944 Mamers) byl francouzský politik. Jeho otec Eugène Caillaux byl ministrem ve vládách Julese Dufaureho a Alberta Victora de Broglie.\n\nByl členem Radikální strany, v roce 1898 byl zvolen do parlamentu a sedmkrát zastával funkci ministra financí (1899–1902, 1906–1909, 1911, 1913–1914, 1925, 1926 a 1935). V letech 1911–1912 byl předsedou vlády. Během jeho působení ve funkci nastala druhá marocká krize, kterou ukončil dohodou o odstoupení Nového Kamerunu Německu výměnou za sféru vlivu v Maroku, což mu vyneslo kritiku nacionalistických kruhů a vedlo k jeho odvolání.\n\nV březnu 1914 uveřejnil deník \"Le Figaro\" milostné dopisy, které psal Caillaux své druhé ženě Henriette v době, kdy ještě žil se svou první ženou. Henriette poté přišla do redakce listu a zastřelila šéfredaktora Gastona Calmetta. U soudu byla osvobozena s odvoláním na její psychickou labilitu. Skandál však oslabil Caillauxovu politickou pozici a v květnu 1914 ho prezident Raymond Poincaré odmítl pověřit sestavením vlády, přestože radikálové vyhráli volby.\n\nCaillaux vystupoval proti účasti Francie v první světové válce. V roce 1918 byl zbaven poslaneckého mandátu, zatčen a souzen za vlastizradu a korupci. Ačkoli proti němu nebyly předloženy spolehlivé důkazy, byl odsouzen ke ztrátě občanských práv a vypovězen z Paříže. V roce 1924 byl rehabilitován a vrátil se do politiky, v roce 1925 byl zvolen senátorem. Ve třicátých letech se názorově posunul doprava a hlasoval pro nedůvěru vládě Lidové fronty. V období mnichovské krize podporoval Édouarda Daladiera, po příchodu německých okupantů ukončil politickou činnost a dožil v ústraní.\n"}
{"id": "1496474", "url": "https://cs.wikipedia.org/wiki?curid=1496474", "title": "Suskityrannus", "text": "Suskityrannus\n\nSuskityrannus (\"tyranský kojot\", podle výrazu pro kojota v jazyce kmene Zuni) byl rod teropodního dravého dinosaura, žijícího v období rané svrchní křídy (geologický stupeň turon, asi před 92 miliony let) na území dnešního Nového Mexika v USA. Tento menší dravý dinosaurus patřil do nadčeledi Tyrannosauroidea a je tak jedním z nejstarších známých pozdně křídových zástupců této skupiny v Severní Americe (o 4 miliony let starší je \"Moros intrepidus\" z Utahu).\n\nObjev fosilií tohoto teropoda, učiněný v sedimentech souvrství Moreno Hill (Pánev Zuni), byl poprvé zmíněn v odborné literatuře již v roce 1998 spolu s objevem menšího rohatého dinosaura rodu \"Zuniceratops\". Dlouho byl pak považován za jakéhosi blíže neidentifikovatelného célurosaura, tedy vývojově vyspělého teropodního dinosaura. Formálně byl druh \"S. hazelae\" popsán týmem paleontologů v květnu roku 2019.\n\n\"Suskityrannus hazelae\" byl malý a lehce stavěný teropod, který zřejmě dokázal rychle běhat a lovil menší kořist. Jeho výška je odhadována asi na 0,9 metru a délka na 2,7 metru, hmotnost v rozmezí 20 až 40 kilogramů. Dva objevení jedinci však byli zřejmě mláďaty a v dospělosti by byli podstatně větší. Zajímavostí je přítomnost tzv. arktometatarzálu (srůstu kostí dolní části končetiny u nártu, sloužící k absorbování nárazů při rychlém běhu). Jedná se o anatomický znak běžný u všech pozdějších tyranosauridů. Suskityrannus tak zaplňuje mezeru ve fosilním záznamu o vývoji tyranosauroidů před vznikem pravých tyranosauridů.\n\n"}
{"id": "1496478", "url": "https://cs.wikipedia.org/wiki?curid=1496478", "title": "Miklós Radnóti", "text": "Miklós Radnóti\n\nMiklós Radnóti, rodným jménem Miklós Glatter (5. května 1909, Budapešť — listopad 1944, poblíž Abdy) byl maďarský spisovatel a překladatel židovského původu.\n\nNarodil se v židovské rodině, avšak k judaismu vztah neměl a národnostně se cítil výhradně jako Maďar. Při porodu zemřel jeho bratr-dvojče a krátce na to i jeho matka. Vyrůstal pak ve strýcově rodině. Na přání strýce šel studovat na textilní průmyslovku do Liberce, aby mohl pracovat v rodinné textilní firmě. Skutečně tam chvíli pracoval, ale nakonec si vymohl studium na univerzitě v Szegedu. Vystudoval zde filozofii, maďarštinu a francouzštinu, absolvoval roku 1934. Z francouzštiny pak hodně překládal, zejména Jean de La Fontaina a Guillauma Apollinaira. \n\nNa studiích začal psát verše, ovlivněn avantgardou, mimo jiné i českou. První sbírka \"Pogány köszöntő\" mu vyšla roku 1930. Druhá sbírka, \"Újmódi pásztorok éneke\", vzbudila velký rozruch, byla zakázána a Radnótimu hrozilo dokonce vězení. Po studiích si změnil jméno, zvolil ho podle slovenské obce Radnovce, kde se narodil jeho děd z otcovy strany.\n\nV roce 1943 konvertoval na katolicismus, v naději, že ho to uchrání před protižidovskou perzekucí, ale marně. Z pracovních oddílů maďarské armády byl poslán do pracovního tábora v Boru, na srbském území. Když se přiblížila vojska Spojenců, nařídilo vedení tábora pochod do Maďarska. Když vysílení vězni již nebyli schopni jít dál, byli zastřeleni maďarskými strážci, včetně Radnótiho. Po válce bylo jeho tělo exhumováno z masového hrobu a v kapse jeho kabátu byla nalezena jeho poslední báseň \"Razglednica\", v níž předvídá svou smrt, byť předpokládá, že vrahem bude Němec, ačkoli musel tušit, že to bude Maďar.\n\n"}
{"id": "1496479", "url": "https://cs.wikipedia.org/wiki?curid=1496479", "title": "Společnost pro studium národnostních otázek", "text": "Společnost pro studium národnostních otázek\n\nČeskoslovenská Společnost pro studium menšinových otázek (později \"národnostních\" otázek; lze používat také zkratku SPSNO) existovala v Praze v letech 1929–1939 (úředně až 1950) a byla vědeckým badatelským spolkem, který měl za cíl popularizovat problematiku národnostních menšin a hledat alespoň v teoretické rovině smířlivé řešení národnostní otázky v ČSR, a to na základě víceoborového výzkumu, spolupráce s dalšími organizacemi a osvětou (semináře, přednášky pro veřejnost). Ve 30. letech se právě tato otázka ukázala jako jedna ze stěžejních a členové SPSNO se snažili svou činností také připravit dostatek vědeckého materiálu, který by posloužil při pozdějším politickém rozhodování v záležitostech autonomie menšin a zároveň poskytl argumenty na obranu čsl. zájmů. Jejím předsedou byl po celou dobu jejího fungování historik a diplomat Kamil Krofta, dále v ní aktivně působil Jan Auerhan, Emil Sobota, Jaroslav Korčák, Antonín Boháč, Jan Kapras a celá řada dalších předních odborníků.\nJiž roku 1923 vyslanec Kamil Krofta sepsal memorandum, ve kterém podal konkrétní návrh na zřízení ústavu pro studium menšin. Kroftovi šlo prvotně o to, že má-li být řešení menšinových otázek „zdárné a trvalé, nesmí být toliko plodem politických vyjednávání vynucených nahodilou situací politickou“. Politikům kvůli náročnosti jejich úřadu nezbývá dostatek času a klidu, aby se něčím takovým dopodrobna zabývali. Druhý důvod však také nesmíme opomenout. Ve stejném roce totiž vznikl ve Vídni Institut für Statistik und Minderheitenvölker v čele s dr. W. Winklerem. Krofta vnímal „směr jeho činnosti“ ne primárně ve hledání vědeckých poznatků, ale v šíření nesprávných představ o postavení menšin v ČSR. SPSNO tedy měla usilovat o „odborném vyzbrojení“ proti „našim odpůrcům“. \n\nStrukturálních návrhů na uspořádání Společnosti (původně se o ní uvažovalo také jako o možném ústavu) bylo z podnětů Kamila Krofty i Antonína Boháče celá řada. Stanovy SPSNO byly nakonec v mnohém převzaty z také již existujícího polského Institutu badań spraw narodowosćiowych. Nakonec byl dohodnut vznik následujících devíti výzkumných sekcí: \"1. právní, politická, administrativní a pro studium menšin v jiných státech, 2. školská, 3. statistická a sociologická, 4. historická a praehistorická, 5. pro studium duchovní kultury menšinových národů v Československu, 6. národohospodářská, 7. pro naše místní menšiny v pohraničních krajích a národnostních ostrovech a pro studium hranic, 8. pro studium politických snah menšinových\" a \"9. pro Čechoslováky v zahraničí\". Členové společnosti mohli být řádní, činní, přispívající a čestní. Nejvyšší možný počet řádných členů Společnosti byl 80, od roku 1937 maximálně 100. Řádnými členy mohli být zvoleni „pouze občané Československé republiky, kteří jsou vědecky nebo prakticky činní v oborech, na něž se úkoly Společnosti vztahují.“ \n\nBěhem celých 30. let rozvíjela SPSNO aktivně svou činnost a snažila se tak naplňovat cíle, které byly vytyčeny v jejích stanovách, tedy primárně přednáškovou činnost, což byl hlavní prostředek zpřístupnění práce Společnosti širší veřejnosti. Přednáškových cyklů v letech 1934-36 se účastnili zejména učitelé, studenti nebo redaktoři. Hlavní odvedená práce spočívala v pravidelném vydávání odborného časopisu Národnostní obzor. Díky němu se Společnost dostala do širšího povědomí minimálně pražských odborníků ale také novinářů, a to jak z řad české, tak německé národnosti. SPSNO vydávala, avšak již s menším zájmem veřejnosti, knižní edici Národnostní Otázky a dokázala navazovat spolupráci s dalšími spolky a institucemi podobného zaměření (již zmíněný varšavský institut, Československá menšinová rada ve Vídni nebo redakce řady odborných časopisů, kupř. Europeische Revue). Stejně tak zájem o spolupráci projevili i jednotlivci (mj. sekretář Mezinárodní společnosti pro studium menšinového práva v Berlíně Kurt Junckerstorff nebo doktor Josip Wilfan z Lublaně). To vše si mohla SPSNO dovolit ani ne tak díky členským příspěvkům a předplatnému, ale zejména díky tučným subvencím od MZV a MŠANO (každý rok pravidelně okolo 20.000, - Kčs).\n\nSpolečnost tak skutečně zdá se vznikla nejenom ve snaze soustředit všechny názory a stanoviska národnostní problematiky ke společné diskuzi v jednom centru, ale také jako podpora dosavadního státního a národnostního uspořádání ČSR a „pokus  o spolupráci ‚státního národa‘ Čechů a Slováků s ostatními etnickými skupinami v ČSR.“\n\nV druhé polovině 30. let se členové SPSNO účastnili jednání o národnostních otázkách, ať už jako jednotlivci „předložením svých vlastních podnětů rozhodujícím činitelům“ či v odborném tisku, tak jakožto představitelé svých úředních funkcí, což platí zejména o předsedovi K. Kroftovi. SPSNO se zapojila také do přípravy národnostního statutu, tzv. druhého plánu v první půli roku 1938 (E. Sobota, Z. Peška). Tehdy jedinkrát Krofta plánoval naplnit praktický účel SPSNO, a ta projevila snahu ovlivnit aktuální vývoj v domácí politické a národnostní situaci. Tato snaha však, jak známo, vlivem okolností přišla tak jako tak vniveč.\n\nVe velmi redukované podobě existovala SPSNO i po září 1938, ale během roku 1939 její aktivita definitivně utichla a celá národnostně-menšinová situace byla nakonec vyřešena událostmi, jenž nikdo z členů Společnosti dříve nemohl tušit. Někteří hlavní představitelé padli těmto dramatickým událostem dokonce za oběť (např. Emil Sobota nebo Jan Auerhan, Krofta zemřel brzy po válce), a tak není divu, že se SPSNO obnovení činnosti již nedočkala. Z katastru spolků byla vymazána na začátku roku 1950 pro svoji neaktivitu a neboť národnostní otázka byla vyřešena na postupimské konferenci.\n\nSpolečnost pro studium národnostních otázek byla doposud velmi opomíjeným tématem a odborná literatura o národnostní problematice v ČSR ji zmiňuje jen letmo, např. v těchto publikacích: Brouček, Stanislav a Tomáš Grulich: Domácí postoje k zahraničním Čechům v novodobých dějinách (1918–2008). Praha 2009. Klimek, Antonín a Eduard Kubů: Československá zahraniční politika 1918–1938: Kapitoly z dějin mezinárodních vztahů. Praha 1995. Kuklík, Jan a Jan Němeček: Od národního státu ke státu národností?: národnostní statut a snahy o řešení menšinové otázky v Československu v roce 1938. Praha 2013, Lemberg, Hans: Porozumění: Češi – Němci – východní Evropa 1848–1948. Praha 2000. Petráš, René: Menšiny v meziválečném Československu: právní postavení národnostních menšin v první Československé republice a jejich mezinárodněprávní ochrana. Praha 2009.\n\nNa detailní úrovni institucionální analýzy se pak zabývá Společností Ondřej Neubauer v diplomové práci: NEUBAUER, Ondřej. Společnost pro studium národnostních otázek v Praze - institucionální analýza [online]. Brno, 2018 [cit. 2019-05-07]. Dostupné z: <https://is.muni.cz/th/ei7he/>. Bakalářská práce. Masarykova univerzita, Filozofická fakulta. Vedoucí práce Jiří Němec.\n\nArchivní prameny:\n\nArchiv hlavního města Prahy (AHMP) fond. Spolkový katastr (zdigitalizováno).\n\nArchiv Ministerstva zahraničních věcí (AMZV) fond. I. sekce (1918–1939), I/7 - III. sekce – zpravodajská.\n\nArchiv Národního muzea (ANM) fondy\n\nNárodní archiv ČR v Praze (NA) fondy\nPeriodický tisk:\n"}
{"id": "1496485", "url": "https://cs.wikipedia.org/wiki?curid=1496485", "title": "Měšek Mladší", "text": "Měšek Mladší\n\nMěšek Mladší či Měšek Kališský (polsky Mieszko Młodszy; 1160/1165 – 2. srpna 1193 Kalisz) byl kališský kníže v letech 1191 až do jeho smrti. Pocházel z dynastie Piastovců. Byl druhým synem Měška III. Starého a jeho druhé manželky Eudoxie Kyjevské.\n\nMěšek Mladší byl synem Měška III. Starého a Eudoxie Kyjevské. Mezi jeho vzdálené předky patřili i Přemyslovci, díky svazku Měškova pradědečka Vladislava I. Hermana a Judity Přemyslovny, dcery Vratislava II. Mezi další předky patřili i Štaufové, díky svazku Měškova dědečka Izjaslava II. Kyjevského s Anežkou, dcerou římského krále Konráda III. nebo i Arpádovci, díky svazku jeho prapradědečka Vratislava II. s Adlétou Uherskou, dcerou Ondřeje I.\n\nDatum Měškova narození je neznámé. Jeho bratr Boleslav se narodil v roce 1159, zatímco nejmladší bratr Vladislav po roce 1165. Z toho historikové usuzují, že Měšek se narodil mezi lety 1160 až 1165.\n\nMěšek je poprvé zmiňován v roce 1167 v listině Měška III. Starého a Kazimíra II. Spravedlivého na sjezdě v Jędrzejówě, jako jeden ze synů velkopolského knížete.\n\nV roce 1173, po smrti Boleslava IV. Kadeřavého se jeho otec Měšek stal knížetem krakovským. V roce 1177 se však proti Měškovi Starému vzbouřili Boleslav I. Vysoký, který byl po Měškovi nejstarším Piastovcem, Odon ,který se měl stát duchovním a Kazimír II. Spravedlivý. Vzpoura se povedla, Krakov ovládl Kazimír II. Spravedlivý a ve Velkopolsku se stal knížetem Odon. Měšek III. Starý musel se svými syny Boleslavem, Měškem a Vladislavem utéct do ciziny. Pomoc mu nenabídl ani jeho zeť Soběslav II., ani Fridrich I. Barbarossa. Pomoc našel až u svého dalšího zetě Bogislava, s jehož pomocí se v roce 1181 vrátil do Velkopolska. Pravděpodobně ještě toho roku, se do Velkopolska vrátili i jeho synové.\n\nMěšek, však stále toužil po ovládnutí Krakova, a tak hledal spojence proti Kazimírovi II. Spravedlivému. V roce 1184 se spojil s mazovským a kujavským knížetem Leškem, na jehož dvůr poslal Měška Mladšího, jakožto nástupce. Měšek se však brzy začal chovat jako kníže mazovský, Lešek se něj rozhněval a vyhnal jej z Mazovska. Lešek se spojil s krakovským knížetem Kazimírem II. Spravedlivým, kterého vyznačil na svého nástupce. Sám Měšek se již roku 1185 opět objevil na dvoře otce Měška Starého.\n\nLešek zemřel o rok později, Mazovsko získal Kazimír a Kujavsko získal Měškův otec. Na kujavského knížete vyznačil Měškova staršího bratra Boleslava.\n\nRoku 1191, kdy Kazimír II. Spravedlivý válčil na Kyjevské Rusi se část šlechty v Krakově vzbouřila a na trůn v Krakově dosadili Měška III. Starého. Ten však zůstal ve svém knížectví a do Krakova poslal Měška Mladšího nebo Boleslava Kujavského. Kazimír II. Spravedlivý se však brzy vrátil a znovu získal Krakov. Měšek padl do žaláře, ale brzy byl propuštěn a vrátil se zpět na dvůr Měška III.\n\nPo navrácení do Velkopolska se Měšek III. Starý rozhodl, že se jeho syn a jmenovec stane knížetem kališským. Byl však podřízen otci a na zahraniční politiku měl jen minimální vliv. Měšek zemřel o 2. srpna 1193 a zůstal pochovaný v Katedrála sv. Pavla apoštola Kaliszi. Měšek se nikdy neoženil a ani neměl potomky. Kališským knížem se stal jeho nevlastní bratr Odon.\n"}
{"id": "1496494", "url": "https://cs.wikipedia.org/wiki?curid=1496494", "title": "Hasan Rebac", "text": "Hasan Rebac\n\nHasan Rebac (12. prosince 1890 Mostar, Bosna a Hercegovina – 4. srpna 1953 Bělehrad, Federativní lidová republika Jugoslávie) byl bosenskohercegovský politik, publicista a úředník bosňáckého původu.\n\nJeho otec byl Muhamed Rebac byl učitelem v islámské základní škole, mektebu, a později vojenským imámem. V rodném Mostaru Hasan vystudoval mekteb a ruždii, islámské základní školy, a poté vyšší gymnázium. Maturitní zkoušku vykonal roku 1911. Během mladických let přijal za svou jihoslovanskou myšlenku, která v sobě zahrnovala rozpad Rakouska-Uherska a integraci všech Jihoslovanů v jediném státě. V tomto směru svá očekávání upínal k Srbsku jako zamýšlenému Piemontu národně se integrujících Jihoslovanů.\n\nPo dokončení střední školy se zapsal na Filozofickou fakultu Univerzity v Bělehradě. Zde se pohyboval v kruhu jihoslovansky smýšlejících srbských intelektuálů Jovana Cvijiće a Jovana Skerliće. Roku 1912, kdy vypukla první balkánská válka, se přidal k srbským dobrovolníkům, komitům vojvody Vojina Popoviće, a bojoval v Makedonii proti osmanským vojskům. V bitvě o obec Mlado Nagoričane byl raněn a jistý čas strávil v nemocnici. Po vyléčení se vypravil do Vídně, aby zde pokračoval ve studiu a trvale ošetřil zraněné ucho. V rakouské metropoli se přidal ke kruhu aktivistických studentů, kteří ostře vystupovali proti habsburské vládě na Balkáně. Za své postoje byl vyloučen z univerzity a ve vzdělávání dále pokračoval v Berlíně. Po roce se vrátil do Vídně, kde chtěl pokračovat ve studii a v aktivistické činnosti, ale ještě než se v hlavním městě stačil zorientovat, vypukla Veliká válka a on se vydal do Srbska.\n\nV první světové válce bojoval na straně Srbska na užické frontě, ale pro fyzické vyčerpání byl zbaven vojenské povinnosti a dále působil v týle vojska, zejména v Makedonii. Jistý čas též vyučoval v gymnáziu v Ochridu. Po porážce Srbska roku 1915 se společně s částí vojska z Ochridu evakuoval do Soluně. Poté byl jako doprovod výpravy srbských dětí poslán do Francie. V městě Annecy pracoval jako učitel dětí vysídlenců. Na konci školního roku 1915/1916 byl srbskou vládou vyslán na studia islámských věd do Paříže. Zde se 13. září 1916 zapsal na Sorbonnu, konkrétně na Národní školu živých orientálních jazyků (\"École nationale des langues orientales vivantes\"). Promoval v únoru 1918 a následně byl pozván na ostrov Korfu, kde sídlila srbská prozatímní vláda.\n\nPo dvouměsíčním pobytu na Korfu byl vyslán do Bitoly. Odtud měl reforovat o náladách muslimského obyvatelstva a islámského kléru. Sám byl jmenován zástupcem vrchního muftího Mehmeda Zakerija Ćinary pro otázky občanské, aby mohl lépe působit na muslimy ve smyslu jejich podpory pro obnovení jihoslovanského státu. Na podzim 1918 byla prolomena soluňská fronta a severní část Makedonie byla znovu obsazena srbským vojskem. V únoru 1919 Rebac přijal místo tajemníka islámské sekce Ministerstva věr. Následně v listopadu 1920 se stal inspektorem téhož ministerstva a nakonec v létě 1923 vedoucím islámské sekce. Mezi muslimým duchovenstvem v Bosně a Hercegovině byl mimořádně neoblíbený a coby exponent srbské hegemonistické politiky působil zejména na pacifikaci muslimských věřících v tzv. Jižním Srbsku, Kosovu a Makedonii. Sám byl dlouholetým podporovatelem Demokratické strany Ljubomira Davidoviće.\n\nS ideovými souputníky Hasanem Hodžićem a Šukrijou Kurtovićem založil časopis \"Budućnost\" (\"Budoucnost\"), tiskový orgán tzv. Organizace pokrokových muslimských nacionalistů, který vycházel v Sarajevu v letech 1919–1920. V tomto periodiku zastával názory, že muslimové v Bosně a Hercegovině by se měli sblížit se Srby, resp. přijmout srbskou národní myšlenku. Současně Rebac vystupoval jako ochránce zájmů muslimů v novém státě a zejména islámské věřící v Sandžaku zrazoval od záměrů vystěhovat se do Turecka. Z této pozice měl významný podíl na znovuotevření reformované Velké medresy ve Skopji (fungovala od 1925 do 1941). Roku 1923 Rebac společně s Abduselamem Džumhurem a vlivnými srbskými intelektály inicioval vznik bělehradské pobočky muslimského podpůrného spolku \"Gajretu\", jen formálně spojené se sarajevským ústředím. V jugoslávské metropoli následně roku 1932 vznikl studentský konvikt, v němž pobývali mladí muslimové studující na Bělehradské univerzitě.\n\nRoku 1929 Rebac odmítl veřejně podpořit zavedení královské dikatury krále Alexandra I., načež byl degradován a poslán do Skopje. Roku 1930 se stal ředitelem Vakufského ředitelství ve Skopji. Z tohoto místa byl roku 1934 odvolán pro spory s ministerským předsedou Bogoljubem Jevtićem. V parlamentních volbách roku 1935 podporoval koalici Sdružené opozice pod vedením Vladka Mačeka. Roku 1936, kdy byla vydána nová ústava islámského společenství v Jugoslávii se bránil posilování vlivu Jugoslávské muslimské organizace, která roku 1935 vstoupila do vlády, na chod duchovní obce a roku 1938 dokonce odmítl podepsat pověřovací listinu, menšuru, pro nového reisa Fehima Spahu.\n\nPo německé invazi a rozpadu Jugoslávie roku 1941 s manželkou pobýval v Trsteniku a následně v obci Vrnjačka Banja a nakonec od roku 1943 v Bělehradě. Po skončení války se aktivně zapojil do politického života. Byl též zvolen za poslance Svazové skupštiny (1945–1946). Jednu doby žil v Sarajevu, kde vykonával funkci tajemníka muslimského spolku \"Preporod\" (\"Obrození\"). Zřejmě v době po zrušení spolku (1949) se vrátil do Bělehradu, kde následně i zemřel.\n\nHasan Rebac se na jaře 1921 oženil s Anicou Savić (1892–1953), srbskou spisovatelkou, historičkou a filozofkou. Manželství zůstalo bězdětné. Anica nedlouho po smrti svého manžela spáchala sebevraždu.\n\nPublicistika\n\n"}
{"id": "1496496", "url": "https://cs.wikipedia.org/wiki?curid=1496496", "title": "Malagarasi", "text": "Malagarasi\n\nMalagarasi je řeka ve východní Africe, která je nejvýznamnějším přítokem jezera Tanganika. Je dlouhá 475 km a je po Rufiji druhou nejdelší řekou Tanzanie, její povodí má rozlohu okolo 130 000 km². \n\nPramení na náhorní plošině 50 km východně od jezera Tanganika, teče původně k severovýchodu a tvoří státní hranici mezi Burundi a Tanzanií, pak se stáčí k jihovýchodu a jihu na území tanzanského regionu Kigoma. Nedaleko Uvinzy řeka mění směr toku na západ a vlévá se do jezera Tanganika. Hlavními přítoky jsou Lumpungu, Moyowosi a Ugalla.\n\nVe vodách řeky žije rypoun chmurný, čtverzubec mbu a endemická mesobola východoafrická. Podle shodných rysů ichtyofauny vědci soudí, že před vznikem Velké příkopové propadliny se Malagarasi vlévala do Konga.\n\nNa soutoku Malagarasi a Moyowosi se nacházejí mokřiny o rozloze okolo 35 000 km², chráněné na základě Ramsarské úmluvy. Typickými místními druhy jsou hroch obojživelný, voduška velká a krokodýl nilský. Břehy řeky jsou porostlé papyrem, ježatkou, khajou, tomelem a brachystegií. \n"}
{"id": "1496518", "url": "https://cs.wikipedia.org/wiki?curid=1496518", "title": "Marie Slováková", "text": "Marie Slováková\n\nMarie Slováková provd. Kovářová (* 10. září 1946 Zlín) je bývalá československá atletka českého původu, která se specializovala na hod oštěpem. \n\nV letech 1961–70 byla členkou atletického oddílu TJ Gottvaldov a poté v letech 1971-73 Sparty Praha. Jejím manželem byl československý trenér výškařů Jaroslav Kovář.\n\n"}
{"id": "1496519", "url": "https://cs.wikipedia.org/wiki?curid=1496519", "title": "Roboforex", "text": "Roboforex\n\nRoboForex je mezinárodní broker regulovaný podle IFSC, č. licence IFSC/60/271/TS.\n\nSpolečnost působí na trhu od roku 2009. RoboForex Ltd vlastní speciální makléřskou licenci IFSC Belize „Obchodování s finančními a komoditními deriváty a jinými cennými papíry“, číslo licence IFSC/60/271/TS.\n\nKromě toho je RoboForex Ltd členem kategorie „A“ Finanční komise a účastníkem jejího kompenzačního fondu.\n\n"}
{"id": "1496521", "url": "https://cs.wikipedia.org/wiki?curid=1496521", "title": "Antin", "text": "Antin\n\nAntin [\"anten\"] je francouzská obec ležící v departmentu Hautes-Pyrénées v regionu Okcitánie.\n\nStarobylé baronství v Antinu, s nejstaršími písemnými zmínkami z roku 1110, existovalo jako součást bigorrského hrabství v rámci gaskoňského vévodství. Potomek původních majitelů odešel do armády vévody Valdštejna a usadil se v Nosálově na Mělnicku. V roce 1615 bylo baronství povýšeno na \"marquisat\" a získal jej rod Pardaillan de Gondrin. V roce 1711 bylo panství rozšířeno a povýšeno na vévodství, s titulem pair.\n\n"}
{"id": "1496523", "url": "https://cs.wikipedia.org/wiki?curid=1496523", "title": "Jaroslav Lyčka", "text": "Jaroslav Lyčka\n\nJaroslav Lyčka (* 7. října 1951, Ostrava) je bývalý český hokejový obránce. \n\nV československé lize hrál za Dukla Jihlava a TJ Vítkovice. V roce 1972 získal mistrovský titul s Duklou Jihlava a v roce 1981 s Vítkovicemi. Za reprezentaci Československa nastoupil v sezóně 1979/1980 v 8 utkáních a dal 2 góly. Kariéru končil ve Velké Británii.\n\n"}
{"id": "1496524", "url": "https://cs.wikipedia.org/wiki?curid=1496524", "title": "Dark Souls", "text": "Dark Souls\n\nDark Souls je RPG videohra vytvořená firmou FromSoftware a publikovaná firmou Bandai Namco Entertainment v září 2011. Verze pro Microsoft Windows byla vydána (pod názvem Dark Souls: Prepare to Die Edition) v srpnu 2012.\n\nHra se odehrává ve smyšleném království Lordran, kde hráči převezmou roli prokletého nemrtvého hrdiny, který začíná objevovat osud svého druhu.\n\nDark Souls obdržela pozitivní ohlasy už před svým vydáním a byla považována za jednu z nejlepších videoher(List of video games considered the best). Ovšem názor například na obtížnost hry byl smíšený. Zatímco někteří chválili výzvu, kterou hra poskytuje, jiní ji kritizovali za to, že je zbytečně nemilosrdná. Verze pro Windows také obsahovala nějaké části, které verze pro PlayStation 3 a pro Xbox 360 neobsahovaly. Do dubna 2013 se po celém světě prodalo přes dva miliony kopií této hry.\n\nDark Souls je RPG videohra hraná z perspektivy třetí osoby. Hráč má k dispozici širokou škálu zbraní k boji proti nepřátelům. Štíty je ve hře možné použít jako sekundární zbraně, ale jsou určené hlavně k odrážení nepřátelských útoků a ochraně hráče před poškozením. Každá zbraň má dva základní typy útoků: standardní útok a silný útok. Silný útok oproti standardnímu způsobí větší poškození, je ale pomalejší.\n\nÚstředním prvkem Dark Souls jsou Bonfiry (ohně). Ohně jsou rozptýleny po celém světě a slouží jako kontrolní body (tj. „checkpointy\") pro každou úroveň. Když hráč nějakou dobu u ohně odpočívá, je zcela uzdraven. Léčebné lektvary jsou tak sice obnoveny, ale všichni nepřátelé (kromě bosu, mini-bosu a specifických hrdinů) jsou znovuzrozeni. Při odpočinku se hráči mohou zvýšít úroveň a můžou provádět další klíčové akce.\n\nHráč může také sesílat kouzla pomocí katalyzátorů. Systém magie je převzat ze hry Demon's Souls. Ve hře existuje Estus Flaška (Estus Flask), která doplňuje HP (životy). Hráč může rozšiřit počet Estus Flašek ve Firelink Shrinu.\n\nDalším aspektem Dark Souls je \"lidskost\". Existují dvě \"formy\", ve kterých může být postava hráče během hry; lidská forma a dutá forma. Kdykoliv hráč zemře v lidské podobě, vrátí se do duté podoby a jeho lidskost se může obnovit pouze použitím speciálního předmětu - tzv. „Humanity“. Aby hráč získal pomoc jiných hráčů, musí být v lidské podobě. V lidské podobě je hráč ale vystaven invazím NPC a ostatním hráčů, kteří se ho snaží zabít a obnovit tak svoje vlastní lidství. Lidskost může být získána mnoha způsoby, pokud ovšem není k dispozicii, hráči jsou schopni postupovat i v duté formě. Smrt v jakékoliv formě vede ke ztrátě nejen lidskosti, ale i všech získaných duší. Ale hráč se pak může oživit jako dutý u svého posledního ohně a bude mít jednu šanci, aby se vrátil k místu, kde zemřel, a obnovil zde všechny ztracené duše a lidskost. Pokud hráč zemře dříve, než dosáhne tohoto místa (svého „bloodstainu“), duše a lidskost, které dříve nashromáždil, jsou trvale ztraceny.\n\nHra nemá žádné příběhové animace kromě úvodního intra. Příběhové pozadí si tak musí hráč postupně poskládat z nenápadných rozhovorů, popisu předmětů a jiných náznaků\n\nHra se odehrává ve fiktivním království Lordranu, které připomíná středověkou Evropu, a je zasaženo prokletím. Hlavní postavě je svěřen úkol znovu zapálit posvátný oheň a obnovit pořádek věcí. Gameplay Dark Souls je vázán na zkoumání světa, hledání klíčových položek a ničení bosů. Hra se vyznačuje vysokou mírou složitosti, předpokládá se tedy, že herní postava čas od času zemře a hráč se poučí ze svých chyb.\n\nV souladu s mytologií Dark Souls, byl svět na počátku studené a temné místo. Pod obrovskými prastarými stromy žili Draci, kteří byli díky svým šupinám obdařeni nesmrtelností. Ovládali mocný artefakt nazývaný \"prvotní krystal\", který dokázal udržovat život. Tato doba byla tzv. Věkem pradávných. Jenže vše musí jednou skončit a tato doba nebyla výjimkou. Zrodil se oheň, nevíme proč, nevíme jak, ale stalo se. Uvnitř ohně se nacházely čtyři mocné duše; Lord Souls tj. \"Duše Pánů\". Jednu z nich ukořistil Nito, první nemrtvý. Další duše se zmocnila Čarodějnice z Izalithu se svými dcerami. Třetí duši pak získal Gwyn, Pán sluneční záře, jehož vždy doprovázeli loajální stříbrní rytíři. Čtvrtou speciální duši získal Nenápadný skrček \"Furtive Pygmy\", kterého pokládáme za prapředka lidí. Ačkoli se nemohl rovnat ani drakům ani bohům, skrytě doufal, že to on bude jednou vládnout světu. Tou speciální duší, kterou získal, byla „Dark Soul“ - temná duše. Tato duše byla rozdělena napříč lidstvem a každý si ji nyní nese v sobě v podobě lidskosti. Poté, co Nito, Čarodějnice a Gwyn získali svou sílu díky Lord Soul, dokázali se postavit Drakům. Gwyn svým bleskovým kopím zbavil draky šupin, jejich zkázu pak dokonal oblak smrti a nemocí, který vypustil Nito a ohnivá bouře Čarodějnice z Izalithu. Zásluhu na jejich vítězství měla i zrada („Seath the Scaleless“) jednoho z draků. Ten se jí dopustil z toho důvodu, že na rozdíl od ostatních nebyl obdařen šupinami. Draci tedy byli poraženi a začal nový věk, Věk Ohně.\n\nPostavy a svět Dark Souls obsahují mnoho filosofických a folklorních paralel mezi řeckou mytologií, japonskou mytologií, francouzským existencialismem, a pracemi takových filozofů jako Friedrich Nietzsche.\n\nPopis hry přírodních cyklů, které svět zažívá, a návrhy některých jednotlivých postav, je paralelní japonským a řeckým mýtů.\n\nPrezentace hry vesmíru, který je definován nevyhnutelným vypálením plamene a tragické příběhy jednotlivců v tomto nesmyslném světě, jsou podobné myšlenkam z filozofických škol o existencializmu, absurditě, nesmyslnosti a konci vesmíru.\n\nRežisér Dark Souls Hidetaka Miyazaki uvedl, že hra čerpá přímou inspiraci z dřívějších děl fantasy a dark fantasy; zejména ze série manga Berserk. Hlavní estetický princip hry popsal jako „určitý druh zušlechťování, elegance a důstojnosti.\" Dále popsal způsoby, kterými se hra vyvinula: „Zavedl jsem tři hlavní směry: Bohové a rytíři soustředění kolem Anor Londa, Démonický Chaos a plamen soustředění kolem Ztraceného Izalitha a tématu smrti zaměřeného na okolí Gravelordu Nito, k těmto tématům jsem přidal speciální koncept starých draků, kteří předcházejí veškerému životu, a to vytvořilo základ pro Dark Souls.\"\n\nPo úspěšném vydání hry pro PlayStation 3 a Xbox 360 mnoho hráčů vyjádřilo zájem o PC verzi. Mezinárodní vydavatel Namco Bandai Games Tony Shoupinou na své stránce odpověděl, že PC verze možná je. Na začátku roku 2012 fanoušci zahájili petici, kterou podepsalo více než 93 000 lidí, a díky ní byla PC verze hry potvrzena v dubnu 2012 prostřednictvím německého časopisu PC Action. Během procesu vývoje bylo hlášeno, že FromSoftware měl potíže s portem kvůli nezkušenosti s PC jako platformou a zaměřil se spíše na nový obsah než na optimalizaci. Re-branded jako Prepare To Die Edition, vyšel v srpnu 2012 a představoval nový obsah - včetně bosů, nepřátel, vybavení a NPC. Nový obsah s názvem \"Artorias of the Abyss\" byl vydán pro konzoly v říjnu 2012 ve formě DLC. Poté bylo oznámeno, že Dark Souls pro PC bude používat Games for Windows - Live pro hraní online.\n\nV recenzi od GameSpy, port byl pojmenován jako “ošuntělý”, zejména kvůli limitu hry 30 FPS, špatnému ovládání myši a klávesnice a nepřizpůsobitelnému rozlišení. Rozšířený obsah byl ovšem chválen, zaručil hře ve finále převážně pozitivní recenze. Eurogamer také komentoval kvalitu portu a řekl: \"Dark Souls: Prepare to Die Edition nepřichází s technickými možnostmi, které byste očekávali od dobře připravené počítačové hry, protože je to port konzolové hry, a to je všechno co FromSoftware kdy slíbil.\"\n\nJeden z producentů Dark Souls II, Takeshi Miyazoe, reagoval na kritiku PC verze tím, že řekl:\n\n\"To bude znít strašně, ale naší hlavní prioritou bylo převést hru na PC co nejrychleji, protože lidé to chtěli. PC průmysl v Japonsku je tak minimální, že původně nebyly žádné plány na převedení hry na PC. Ovšem kvůli petici od severoamerických a evropských fanoušků jsme se pokoušeli to rychle udělat; a to i s nedostatkem zkušeností s prací na této platformě. Problémy byly do určité míry očekávány\n\nVěděli jsme, že existujou funkce specifické pro PC, jako je key-mapping a použití myši a klávesnice, vysoké rozlišení a vyšší snímková frekvence, ale ... Není to tak, že bychom to ignorovali, jenže faktem je, že by to pak celkově trvalo příliš dlouho. Neměli bychom možnost vše realizovat, otestovat a dostat na očekávanou úroveň. Jednalo se spíše o rozhodnutí vydavatele (Namco Bandai) říct „Chlapci, nebojte se toho, pojďme zjistit, jak to funguje na PC.\"\n"}
{"id": "1496525", "url": "https://cs.wikipedia.org/wiki?curid=1496525", "title": "Techeetah", "text": "Techeetah\n\nTým Techeetah-DS je čínský motoristický závodní tým s vlastníkem SECA - China Media Capital. Tým vstoupil do Formule E díky akvizici jiného týmu, Team Aguri, v roce 2016.\n\nV červenci 2016 byli Jean-Éric Vergne a Ma Qinghua (který soutěžil za Team Aguri již v posledních závodech předchozí sezóny) potvrzeni jako jezdci pro sezónu 2016/17. Motory dodával Renault a pro tým zaznamenal první stupně vítězů Vergne, který získal druhé místo v EPrix Buenos Aires 2017. V březnu 2017 tým Techeetah oznámil, že od čtvrtého závodu bude místo Ma závodit bývalý jezdec Formule 1 Esteban Gutiérrez. Gutiérrez opustil tým po pouhých třech závodech a rozhodl se závodit za Dale Coyne Racing v závodech IndyCar Series. Jeho nástupcem se stal po zbytek sezóny Stéphane Sarrazin.<ref>\n"}
{"id": "1496526", "url": "https://cs.wikipedia.org/wiki?curid=1496526", "title": "Torano", "text": "Torano\n\nTorano, také nazývané Torano di Carrara , je vesnice, která patří k městu Carrara v provincii Massa-Carrara, Toskánsko, Itálie.\n\nNachází se asi 2,5 km severně od Carrary na úpatí hory \"Monte Sagro\". Leží ve výši 150 m, má asi 680 obyvatel a nabízí výhled na Apuánské Alpy. Patronkou (ochránkyní) je Panna Maria Nanebevzatá (\"Assunzione di Maria)\". Svátek má 15. srpna.\n\nPravděpodobně vznikla v předřímské době, první písemná zmínka je z roku 1141. Její jméno se odvozuje z latiny (bos taurus) nebo z italštiny (toro), to jest býk (tur domácí), kterého má ve svém starověkém znaku. Býci se tehdy používali při odvážení mramoru.\n\nNa místním hřbitově jsou četné sochy z kararského mramoru. Kostel \"Santa Maria Assunta\" byl postaven na konci 16. století jako \"Santa Maria degli abbandonati\" a od 8. května 1599 je farním kostelem. Současný název dostal na počátku 19. století. Dalším kostelem v obci je \"Oratorio dei Santi Quattro Coronati\".\n\nPodle tohoto místa je pojmenována velká kararská lomová oblast, \"Bacino di Torano\". Je v ní asi 30 aktivních lomů, ve kterých se těží Statuario (bílo-žlutý sochařský materiál), Statuario Venato (šedo-bílý sochařský materiál), Calacatta, Cremo, Ordinario a Arabescato. V údolí Torano je také lom \"Polvaccio\", ze kterého si Michelangelo vybíral kamenné bloky. Dnes se tento lom proto nazývá \"Cava-Michelangelo\".\n\n\n"}
{"id": "1496531", "url": "https://cs.wikipedia.org/wiki?curid=1496531", "title": "Herbert Bednorz", "text": "Herbert Bednorz\n\nHerbert Bednorz (22. září 1908, Hlivice – 12. dubna 1989, Katovice) byl polský římskokatolický duchovní, v letech 1967–1985 sídelní biskup katovické diecéze. \n\nRoku 1950 přijal biskupské svěcení a stal se katovickýcm biskupem-koaddjutorem. Od roku 1956 fakticky řídil diecézi. Účastnil se všech zasedání 2. vatikánského koncilu. Patřil k průkopníkům ekumenického hnutí mezi vyšším katolickým klérem v Polsku.\n\n"}
{"id": "1496534", "url": "https://cs.wikipedia.org/wiki?curid=1496534", "title": "Kamen (hrad)", "text": "Kamen (hrad)\n\nKamen (, ) je zřícenina středověkého hradu z 12. století nacházející se v obci Begunje na Gorenjskem v občině Radovljica v historickém Hornokraňském regionu ve Slovinsku. \n\nZřícenina má statut kulturní památky.\n\nHrad byl postaven ve 12. století na kraji obce Begunje na Gorenjskem na skalním výběžku u začátku doliny Draga hrabaty z Ortenburgu, kteří však hrad nikdy přímo neobývali. O budovu se starali jejich správcové. První písemná zmínka o hradě pochází z roku 1145, je v ní zmiňován jako jedna z nejdůležitějších pevností v okolí. V roce 1418 po smrti posledního hraběte z Ortenburgu se hrad stal majetkem hrabat z Celje, kteří jej vlastnili až do smrti hraběte Hermana III. V roce 1436 hrad začal využívat šlechtický rod Lambergů. Jurij Lamberg hrad v roce 1469 odkoupil. Během vlastnictví Lambergů se hrad dočkal mnoha přestaveb a renovací. Rod Lambergů opustil hrad v 18. století, kdy hrad ztratil svůj obranný význam a rod se přestěhoval do nového sídla, hradu Katzenstein (\"Kacenštajn\"). Hrad byl ponechán svému osudu a jeho část byla rozebrána místními obyvateli, kteří použili materiál při výstavbě kostela.\n\nV roce 1959 byl hrad částečně zrestaurován a zbylá část zříceniny byla zakonzervována.\n\nHrad byl postaven v románském slohu, později k němu byly vybudovány gotické a renesanční přístavby. Z románského období se dochovala věž jako nejstarší část dnešní zříceniny hradu. Románská věž má čtvercový půdorys a stojí v severozápadní části hradu. Z gotického období pocházejí zbytky čtyřposchoďové obytné budovy, které se nacházejí na opačném konci hradního komplexu. V centrální části hradu byl v 16. století postaven renesanční palác s vnitřním nádvořím. Na jižních svazích pod hradem se nacházely terasovité zahrady. K hradnímu komplexu patřily ještě různé hospodářské budovy, včetně mlýna a pily. \n\nZřícenina hradu Kamen je volně přístupná.\n\n"}
{"id": "1496539", "url": "https://cs.wikipedia.org/wiki?curid=1496539", "title": "Mónica Naranjo", "text": "Mónica Naranjo\n\nMónica Naranjo Carrasco (23. května 1974, Figueras, Katalánsko, Španělsko) je španělská zpěvačka populární hudby. Patří k osobnostem, které vtiskly španělskému popu novou tvář a znovu ho výrazně prezentovaly světu. Je zajímavé, že Mónica Naranjo nezačala úspěšnou kariéru ve Španělsku, ale v Latinské Americe (její druhé album \"La palabra de mujer\" dosáhlo v Mexiku prodeje více než miliónu kopií).\n\nBěhem své kariéry se také stala sexuálním symbolem své generace. Její hlasový rozsah zahrnuje neuvěřitelné čtyři oktávy. Proto se může věnovat všem druhům hudby, včetně operních árií. Její dominantou ale zůstává baladický pop-rock. Jejím největším hitem asi zůstane píseň „Sobreviviré“ (2000).\n\n\n\n\n\n\n\n\n\n\n\n"}
{"id": "1496544", "url": "https://cs.wikipedia.org/wiki?curid=1496544", "title": "Dopravní inženýrství", "text": "Dopravní inženýrství\n\nDopravní inženýrství je vědní obor a technická disciplína, jejímž cílem je plánovat, organizovat a řídit dopravu. K jeho hlavním činnostem patří sběr a analýza dat o dopravě a dopravní poptávce, prognózování i plánování rozvoje dopravy, návrhy dopravních řešení včetně organizace a řízení provozu, návrhy opatření k zajištění plynulosti a bezpečnosti provozu, dopravní výchova a osvěta, uplatňování nových technologií v dopravě atd. Předmětem oboru jsou dopravní politiky, dopravní průzkumy a prognózy, navrhování a projektování dopravní infrastruktury v kontextu technického řešení i územního plánování, vliv dopravy na bezpečnost a životní prostředí atd.\n\nSlovy \"dopravní inženýr\" se často označují i:\n\n\n"}
{"id": "1496546", "url": "https://cs.wikipedia.org/wiki?curid=1496546", "title": "Olivia Smoligaová", "text": "Olivia Smoligaová\n\nOlivia Smoliga (* 12. října 1994) je americká olympijská plavkyně, která se specializuje na disciplíny znak a volný způsob. V současné době drží americký rekord na 50 m znak (krátký bazén). Na letních olympijských hrách 2016 v Riu de Janeiru získala zlatou medaili za plavání ve štafetě 4x100 metrů (polohový závod, finále neplavala, pouze rozplavby) .\n\nJejí rodiče, Tomasz a Elżbieta Smoliga, emigrovali z Polska v roce 1991. Má mladšího bratra Matta, který hraje hokej. Po absolvování Glenbrook South High School v roce 2013, přijala atletické stipendium University of Georgia, kde plavala za plavecký tým trenéra Jacka Bäuerleho - Georgia Bulldogs. \n\nV roce 2012 na kvalifikačním závodě na Letní olympijské hry 2012 United States Olympic Trials, se nekvalifikovala do olympijského týmu, protože skončila na čtvrtém místě na trati 100 metrů znak (1:00,46) a na dvacátém třetím místě na trati 50 metrů volný způsob (25,66). Během semifinále zaplavala osobní rekord 59,82, kde tam poprvé zaplavala pod jednu minutu. \n\nNa Illinois State High School Championships v listopadu 2012, překonala národní vysokoškolský rekord na 100-yardů znak (51.43) a 50-yardů volným způsobem (21.99). \n\nNa světovém šampionátu FINA Short Course 2012 v Istanbulu, první významné mezinárodní soutěži, získala celkem čtyři medaile: dvě zlaté, jednu stříbrnou a jednu bronzovou. Ve finále na 100 metrů znak překvapila vítězstvím v čase 56,64. V posledních 50 metrech měla nejrychlejší čas 29,74. Smoligová také získala zlato ve štafetě na 4 × 100 metrů volným způsobem, stříbro na 50 metrů znak, a bronz ve štafetě 4 × 100-metrů v polohovém závodě.\n"}
{"id": "1496551", "url": "https://cs.wikipedia.org/wiki?curid=1496551", "title": "Šukrija Kurtović", "text": "Šukrija Kurtović\n\nŠukrija Kurtović (20. července 1890 Gacko, Bosna a Hercegovina – 24. července 1973 Sarajevo, Socialistická federativní republika Jugoslávie) byl bosenskohercegovský politik a úředník bosňáckého původu. Rodné jméno bývá někdy uváděno ve tvaru Šućrija.\n\nV Mostaru vystudoval vyšší gymnázium (maturoval 1910), nato ve Vídni absolvoval právnickou fakultu. Již v mladickém věku přilnul k jihoslovanské myšlence, stavící se proti existenci Rakouska-Uherska a horující pro vznik společného státu Jihoslovanů na Balkáně. Sám se považoval za Srba islámské víry a všemožně podporoval srbsko-muslimské sblížení. Na začátku první světové války uprchl do Ruska, kde založil zvláštní četu složenou z 200 muslimů. Ta následně bojovala na soluňské frontě.\n\nPokus obou bratří vstoupit i do politického kolbiště, zejména prostřednictvím periodika \"Budućnost\" (\"Budoucnost\"), vydávaného Hasanem Hodžićem a redigovaného samotným Šukrijou v letech 1919–1920, ale byly neúspěšné. Mezi lety 1919 a 1920 byl Šefkija členem Prozatímního národního zastupitelství Království Srbů, Chorvatů a Slovinců (\"Privremeno narodno predstavništvo Kraljevstva Srba, Hrvata i Slovenaca\"), parlamentu nového jihoslovanského státu, ale ve volbách do konstituanty roku 1920 jeho Muslimská malorolnická strana (\"Muslimanska težačka stranka\") zcela propadla a krátce nato zanikla. Stějně dopadl i stranický tiskový orgán \"Glas težaka\" (\"Hlas malorolníka\", 1920).\n\nPo skončení války byl se svým bratrem Alijou (1880–1956) aktivní v muslimském podpůrném spolku \"Gajret\" (\"Úsilí\"), který již od roku 1909 zastával prosrbské postoje a nyní měl být nástrojem srbizace muslimské mládeže. Sám Alija v letech 1920 až 1923 zastával post předsedy \"Gajretu\", zatímco Šukrija vedl jeho stejnojmenný časopis (č. 1/1921–č. 6/1922). Když členstvo spolku roku 1923 vybralo za nového předsedu Avdu Hasanbegoviće, ostatně Šukrijův a Alijův příbuzný, bratři Kurtovićové se ze sdružení nadobro stáhli. Roku 1929 Šukrija veřejně odsoudil přejmenování \"Gajretu\", jímž se dávala jednoznačně najevo jeho prosrbská orientace.\n\nŠukrija roku 1929 otevřeně podpořil zavedení diktatury krále Alexandra I. v Jugoslávii. Roku 1931 kandidoval na jednotné vládní kandidátce generála Petra Živkoviće v Zetské bánovině za obvod Foča a Pljevlja. Poslanecký mandát získal a následně obhájil i ve volbách roku 1935, tehdy ale již na kandidátce Jugoslávské národní strany. Dalšího volebního klání roku 1938 se neúčastnil.\n\nZa druhé světové války podporoval partyzánské hnutí. Roku 1950 krátce působil na postu ředitele Archivu města Sarajeva, ale pro nemoc se místa vzdal. V této době se stal otevřeným kritikem Iva Andriće, jehož díla považoval za zhmotnění ideologie nenávisti vůči muslimům. Ještě před udělením Nobelovy ceny za literaturu se pokoušel uveřejnit svůj kritický elaborát v některém z islámkých tiskovin v Bosně a Hercegovině, ale nezúspěšně. Jeho práci nakonec roku 1961 otiskly exilové noviny Adila Zulfikarpašiće \"Bosanski pogledi\", a to pod názvem \"Na Drini ćuprija i Travnička hronika od Ive Andrića u svjetlu bratstva i jedinstva\" (\"Most přes Drinu a Travnická kronika Iva Andriće ve světle bratrství a jednoty\").\n\nŠukrija se oženil se Srbskou Marou Aćimović, s ním přivedl na svět syny Husniju (1926–2017), profesora akustiky, a Omera.\n\nPublicistika\n\n"}
{"id": "1496555", "url": "https://cs.wikipedia.org/wiki?curid=1496555", "title": "The Grand Tour (muzikál)", "text": "The Grand Tour (muzikál)\n\nThe Grand Tour je muzikál s libretem od Michaela Stewarta a Marka Brambleho a s hudbou a texty písní od Jerryho Hermana. Na základě hry S. N. Behrmana \"Jacobowski a plukovník\" se příběh týká nepravděpodobného páru. S. L. Jacobowsky, polsko-židovský intelektuál, který koupil auto, ale nemůže řídit. Stjerbinsky, aristokratický, antisemitský plukovník, ví, jak řídit, ale nemá auto. Když se oba muži sejdou v pařížském hotelu, dohodnou se, že spojí své síly, aby unikli blížícím se nacistům. Spolu s přítelkyní plukovníka Marianne zažijí na cestách mnoho dobrodružství, ale problémy nastanou, když se Jacobowsky zamiluje do mladé dívky. \n\nThe Grand Tour měla premiéru v San Franciscu v prosinci 1978. Recenze na muzikál po premiéře v San Franciscu: „Autoři měli dobrý potenciál, ale potřebují práci“. Joel Grey poznamenal: „Byly zde velké změny, pokud jde o tvar show ... Z hlediska materiálu, tam nebylo tak mnoho. Jedna z mých písní byla vystřižena a Jerry Herman napsal novou verzi pro mě.“\n\n"}
{"id": "1496557", "url": "https://cs.wikipedia.org/wiki?curid=1496557", "title": "Oprah show", "text": "Oprah show\n\nOprah show (v anglickém originále The Oprah Winfrey Show) je americká televizní talk show, která byla vysílána od září 1986 do května 2011. Produkovala a uváděla ji Oprah Winfreyová. Pořad je nejsledovanější denní talk show v historii americké televize.\n\nPořad byl velmi vlivný a řada jeho témat pronikla do amerického popkulturního povědomí. Winfreyová využívala tuto show jako vzdělávací platformu, v níž byly představovány kluby čtenářů, rozhovory, sekce o sebezdokonalování a filantropické průniky do událostí ve světě.\n\n"}
{"id": "1496562", "url": "https://cs.wikipedia.org/wiki?curid=1496562", "title": "Franz Wunsch", "text": "Franz Wunsch\n\nFranz Wunsch (21. března 1922, Drasenhofen – 23. února 2009) byl rakouský člen jednotky SS a bývalý dozorce v koncentračním táboře Osvětim-Březinka.\n\nNarodil se 21. března 1922 v Drasenhofenu. Do SS vstoupil ve svých osmnácti letech. Po vypuknutí války šel na frontu, ale po zranění kolene byl přidělen do společnosti SS Osvětim. V září 1942 byl povýšen na SS-Unterscharführera a stal se z něj dozorce a velící důstojník v Osvětimi-Březince v oddělení Kanada jako vedoucí obchodu s cennými papíry.\n\nJeho brutální chování se změnilo, když se zamiloval do slovenské Židovky Heleny Citrónové. Musela mu totiž zazpívat při jeho prvním dni v oddělení Kanada. Zachránil ji od plynu společně s její o deset let starší sestrou Rožinkou. Dvě děti sestry Rožinky nepřežily. Prý se změnil na úplně jiného člověka, do kterého se Helena později zamilovala.\n\nPo válce pracoval jako cestovatel, ale byl zatčen 25. srpna 1971 ve Vídni. Roku 1972 byl souzen za vyhlazování Židů v koncentračním táboře Auschwitz-Birkenau za 2. světové války a důvodem byly i další válečné zločiny. V jeho prospěch tam svědčila také Helena Citrónová. Soud nakonec Wunsche zbavil všech obvinění.\n\nZemřel 23. února 2009 přirozenou smrtí.\n"}
{"id": "1496564", "url": "https://cs.wikipedia.org/wiki?curid=1496564", "title": "Mbube", "text": "Mbube\n\nMbube je styl jihoafrické vokální hudby, vytvořený slavnou jihoafrickou skupinou Ladysmith Black Mambazo. Slovo \"mbube\" znamená v zuluštině „lev“. Tradičně se zpívá \"a cappella\", členy skupiny bývají muži, ale v několika skupinách se objevují i ženy. V tomto stylu se k vytváření složitých harmonií používají skupiny hlasů, které zpívají homofonicky v rytmickém unisonu.\n\nV Johannesburgu vytvořil hudebník z Natalu Solomon Linda jednu z nejznámějších afrických písní, „Mbube“ také známou jako „The Lion Sleeps Tonight“, která se stala svým vlastním žánrem. V roce 1933 Linda začal zpívat se skupinou kamarádů, kterou pojmenovali \"The Evening Birds\". Roku 1939 nahráli několik skladeb pro Gallo Records Company, kde Linda zaimprovizoval prvních 15 not z písně, kterou pojmenovali „Mbube“. Úspěch této písně vedl k cestě k novému žánru, charakterizovaného hlasitou kapelou ve čtyřech harmoniích, doprovázenou tancem. Píseň se později stala mezinárodně známou jako „Wimoweh“ a později jako „The Lion Sleeps Tonight“.\n\nŽánr Mbube, vzniklý kolem 20. let 20. století, byl propojený s chudými migrantskými dělníky. Oblast Natal byla tehdy silně industrializovaná. Podle Josepha Shabalalaly (dirigenta a zakladatele Ladysmith Black Mambazo) začali mladí jihoafričtí muži z okolních měst a vesnic odcházet do Natalu za prací, nejčastěji začali pracovat v dolech. Tito muži s sebou přinesli své vlastní kultury a, aby zachovali smysl pro komunitu, zakládali sbory. Tito dělníci byli často ubytováni v hostelech, kde dělali společenské víkendy, které se točily kolem zpěvu a tance. Konaly se zde soutěže, kde nejlepší skupiny mohly ukázat své talenty a vítěz byl oceněn ne penězmi, ale poctou.\n\nDíky těmto soutěžím, které se stávaly více známé se vyvinul nový styl hudby. Rozšířil se do Johannesburgu, jednoho z největších jihoafrických měst a odtud dál do Afriky.\n\nMbube je předchůdce momentálně populárnějších afrických sborových žánrů mbaqanga a iscathamiya. Od vytvoření skupiny Ladysmith Black Mambazo, mbube \"vypadl ze stylu\" ve prospěch žánru iscathamiya, který je jemnější, světlejší žánr.\n"}
{"id": "1496565", "url": "https://cs.wikipedia.org/wiki?curid=1496565", "title": "Druhá vláda Theresy Mayové", "text": "Druhá vláda Theresy Mayové\n\nDruhá vláda Theresy Mayové byla utvořena 11. června 2017 poté, co britská královna Alžběta II. pověřila vůdkyni Konzervativní strany Theresu Mayovou sestavením vlády po parlamentních volbách v červnu 2017. Konzervativní strana v nich nezískala potřebný počet křesel k sestavení jednobarevného kabinetu, ve výsledku tak vznikla menšinová vláda.\n\nDne 9. června 2017 oznámila Theresa Mayová svůj záměr o sestavení menšinové vlády, která by byla závislá na podpoře Demokratické unionistické strany. Definitivní souhlas obou stran byl podepsán 26. června 2017. Vládu opustilo 60 členů včetně 16 ministrů kabinetu (z toho 42 v důsledku sporů o brexit). \n\nVláda ukončila svou činnost 24. července 2019 po rezignaci premiérky Mayové. Nahradil ji kabinet vůdce konzervativců Borise Johnsona.\n"}
{"id": "1496566", "url": "https://cs.wikipedia.org/wiki?curid=1496566", "title": "SM U 5 (Rakousko-Uhersko)", "text": "SM U 5 (Rakousko-Uhersko)\n\nSM U-5 nebo UV byla vedoucí loď třídy U-5 ponorek nebo U-lodí postavených a provozovaných rakousko-uherským námořnictvem (německy: Kaiserliche und Königliche Kriegsmarine, KuK Kriegsmarine) před a během první světové války. Ponorka byla postavena jako součást plánu hodnocení zahraničních ponorkových návrhů a byla první ze tří lodí třídy postavených firmou Whitehead & Co. z Fiume podle návrhu irského konstruktéra Johna Philipa Hollanda. Kýl U-5 byl položen v dubnu 1907 a spuštěn na vodu v únoru 1909. Dvou trupová ponorka byla jen 105 stop (32 m) dlouhá. Výtlak činil 240 až 273 metrických tun (265 až 301 tun), to záviselo na ponořenosti ponorky. U-5 měla nedostatečné větrání a výfuk z jejích dvou benzínových motorů často omámil osádku. Loď byla zařazena do rakousko-uherského námořnictva v dubnu 1910 a sloužila jako výcviková loď. Někdy konala až deset plaveb měsíčně. Ponorka dosáhla většiny svých válečných úspěchů během prvního roku války, pod velením Georga Rittera von Trappa. Francouzský obrněný křižník Léon Gambetta, potopený v dubnu 1915, byl největší lodí potopenou U-5. Potopení italské transportní lodi SS Principe Umberto v červnu 1916 se ztrátou 1.926 mužů bylo nejhorší námořní katastrofou první světové války z hlediska ztráty lidských životů. V květnu 1917, U-5 na minu a potopila se. Zemřelo šest mužů z osádky šesti mužů. Byla vyzvednuta, přestavěna a znovu uvedena do služby, ale nepotopila už žádné lodě. Na konci války, byla U-5 postoupena Itálii jako válečná reparace. Byla sešrotována v roce1920. Výčet její služby byl následující: U-5 potopila čtyři lodě o celkovém výtlaku 21,604 hrubých registračních tunách (GRT).\n\nKonstrukce U-5 byla postavena jako součást plánu rakousko-uherského námořnictva s cílem kompetitivně hodnotit návrhy zahraničních ponorek od Simon Lake, Germaniawerft a John Philip Holland. Rakousko-Uherské námořnictvo povolilo stavbu U-5 (a sesterskou loď, U-6) v 1906 Whitehead a Co. Fiume. Loď byla navržena americkým inženýrem Johnem Philipem Hollandem a licencována Hollandem a jeho společností Electric Boat. Kýl U-5 byl položen 9. dubna 1907 ve Spojených státech. Zde byla částečně složena a zaslána k Whitehead kde došlo k finalizaci, proces podle autora Edwina Sieche “způsobil spoustu problémů”. Ponorka byla spuštěna  na vodu u Fiume 10. února 1909 Agathe Whitehead, a dotažena k Pule 17. srpna. Design U-5 představoval jeden-trup s do slzy tvarovaným trupem, které mělo silnou podobnost s moderními nukleárním ponorkami. Ponorka byla 105 stop dlouhá (32.11 m) a 13 stop široká. U vynořené ponorky tvořil výtlak 240 metrických tun (260 krátkých tun), a 273 metrických tun (301 krátkých tun) když byla ponořená. Její dvě 45centimetrová (17,7 in) torpéda představovala jedinečný koncept výzbroje.  Ponorka byla navržena tak, aby nesla až čtyři torpéda. Pro povrchový pohon, U-5 byla vybavena dvěma benzínovými motory, ale trpěla nedostatečnou ventilací, která vyústila v častou otravu osádky;  její podvodní pohon byl tvořen dvěma elektrickými motory.\n\nU-5 byla přijata do Rakousko-Uherského námořnictva 1. dubnu 1910, s Linienschiffsleutnant Urbanem Passerarem jako kapitánem. Během příštích tří let sloužila především jako výcviková loď, která konala až deset plaveb za měsíc. 1. května 1911 hostovala delegaci peruánských důstojníků námořnictva, kteří ji kontrolovali. V červnu 1912 odtáhla balón jako součást úsilí o posouzení podmořské viditelnosti a schémat nátěru trupu. Po vypuknutí Velké války byla U5 jedna ze čtyř plně funkčních U-bootů v rakousko-uherském loďstvu. Z počátku byla umístěna v základně pro ponorky v Brioni. U-5 se neúspěšně pokusila o útok na francouzskou bitevní loď squadron off Punta Stilo dne 3. listopadu 1914. V prosinci byla lodní výzbroj rozšířena o 3,7 cm / 23 (1,5 in) rychlopalné (QF) palubní dělo, též byl nainstalován její první rozhlasový přijímač.  V dubnu 1915, Georg Ritter von Trapp převzal velení U-5, a následující měsíc, vedl loď k potopení francouzského obrněného křižníku Léon Gambetta u Santa Maria di Leuca. V noci z 26. dubna Léon Gambetta hlídkoval v Otrantu při rychlosti 6,5 uzlu (12,0 km / h) v té době měly ponorky výhodu, neb neexistoval radar. U-5 vypustila dvě torpéda na francouzský křižník, zasáhla jej oběma. Loď se otřásla výbuchy dvou torpéd a za deset minut se potopila dolů, přičemž s sebou vzala celou řadu důstojníků, včetně kontra admirála Victora Baptistina Sénèse. Z francouzské lodi bylo 648 zabito při útoku, přežilo 137, Léon Gambetta byl největší loď jakéhokoli druhu, kterou potopil U-5.\n"}
{"id": "1496568", "url": "https://cs.wikipedia.org/wiki?curid=1496568", "title": "BMW Open 2019", "text": "BMW Open 2019\n\nBMW Open 2019, oficiálním názvem BMW Open by FWU 2019, byl tenisový turnaj pořádaný jako součást mužského okruhu ATP Tour, který se odehrával v areálu MTTC Iphitos na otevřených antukových dvorcích. Probíhal mezi 29. dubnem až 5. květnem 2019 v německém Mnichově jako čtyřicátý šestý ročník turnaje.\n\nTurnaj s rozpočtem 586 140 eur patřil do kategorie ATP World Tour 250. Nejvýše nasazeným hráčem ve dvouhře se stal třetí tenista světa a dvojnásobný obhájce troofeje Alexander Zverev z Německa, kterého ve třetím kole vyřadil Garin. Jako poslední přímý účastník hlavní singlové soutěže nastoupil 78. hráč žebříčku Lotyš Ernests Gulbis.\n\nDruhý singlový titul na okruhu ATP Tour vybojoval 22letý Chilan Cristian Garín, jenž navázal na tři týdny starý triumf z Houstonu. Premiérovou společnou trofej ze čtyřhry si odvezl dánsko-německý pár Frederik Nielsen a Tim Pütz.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "1496569", "url": "https://cs.wikipedia.org/wiki?curid=1496569", "title": "Konec starých časů (film)", "text": "Konec starých časů (film)\n\nKonec starých časů je český barevný film natočený v roce 1989 režisérem Jiřím Menzelem podle stejnojmenné knihy Vladislava Vančury.\nDěj se odehrává v prvních letech samostatného Československa, kdy se novými majiteli původně šlechtických sídel stávali novodobí zbohatlíci. Na jeden z nich přijíždí údajný ruský kníže, který (ovšem jen dočasně) zaujme všechny přítomné.\n\n"}
{"id": "1496570", "url": "https://cs.wikipedia.org/wiki?curid=1496570", "title": "Avdo Sumbul", "text": "Avdo Sumbul\n\nAvdo Sumbul (1883 Sarajevo, Bosna a Hercegovina – 4. února 1915 Arad, Rakousko-Uhersko) byl bosenskohercegovský novinář bosňáckého původu.\n\nV rodném městě navštěvoval základní školu a gymnázium. Maturitní zkoušku absolvoval na konci školního roku 1907/1908 v Bělehradě. Poté studoval filozofii na Vídeňské univerzitě. Již v mladickém věku přilnul k jihoslovanské myšlence, která měla za cíl sjednocení všech Jihoslovanů v jednom státě. V rakouské metropoli byl též aktivní ve studentském spolku \"Zvijezda\" (\"Hvězda\"), který ostře kritizoval rakousko-uherskou správu Bosny a Hercegoviny.\n\nPo návratu do vlasti a předčasné smrti Osmana Đikiće roku 1912 převzal vedení redakce časopisu \"Gajret\" (\"Úsilí\") stejnojmenného podpůrného spolku. Na tomto místě setrval až do rozpuštění spolku roku 1914 krátce po atentátu na rakousko-uherského následníka trůnu. Za své prosrbské postoje byl Sumbul uvězněn a dlouhodobě internován v pevnosti v uherském Aradu. V zajetí onemocněl a následně 4. února 1915 zemřel.\n\nRoku 1932 spolek \"Gajret\" přenesl ostatky Avda Sumbula a Behdžeta Muteveliće z Aradu a uložil je do nově zbudované hrobky u Ali-pašiho mešity v Sarajevu.\n"}
{"id": "1496573", "url": "https://cs.wikipedia.org/wiki?curid=1496573", "title": "Marion Ackermann", "text": "Marion Ackermann\n\nMarion Ackermann (* 1965 Göttingen) je německá historička umění specializovaná na umění 20. a 21. století, vysokoškolská pedagožka, kurátorka a ředitelka muzeí. Od roku 2003 do srpna 2009 byla ředitelkou Kunstmuseum Stuttgart. Od září 2009 do října 2016 řídila Kunstsammlung Nordrhein-Westfalen v Düsseldorfu. Od listopadu 2016 je generální ředitelkou Staatliche Kunstsammlungen Dresden.\n\nMarion Ackermann vyrůstala v Ankaře, kde byli zaměstnáni jako lektoři její rodiče. Po maturitě studovala dějiny umění, historii a germanistiku v Kasselu, Göttingenu, Vídni a Mnichově. V roce 1995 získala doktorát na Georg-August-Universität v Göttingenu za práci o autobiografických a teoretických textech Wassily Kandinského (\"„Rückblicke“ – Kandinskys Autobiographie im Kontext seiner frühen Schriften\"). Později přednášela na mnichovské Akademii umění, na univerzitě v Augsburgu a na \"College of Design Photo\" Mnichově. \n\nOd roku 1995 do roku 2003 byla kurátorkou Städtische Galerie v mnichovském Lenbachhausu, kde primárně dohlížela na grafickou sbírku. Mimo jiné zde uspořádala výstavy: Paula Modersohn-Becker (1997), Rosemarie Trockel (2000), SchattenRisse (2001), Leggerezza (deset italských umělců) (2001), Katharina Grosse (2002) a Unreality practice (2003, Lovis Corinth, Max Slevogt, Mark Wallinger) a výstavní cyklus Dialogy o kresbě.\n\nSpolečně s Goethe-Institutem, jehož je členkou, vyvinula Marion Ackermann v roce 1996 CD-ROM o Blaue Reiter, který získal Evropskou cenu multimédií.\n\nJmenováním na místo ředitelky v Kunstmuseum Stuttgart se ve věku 38 let stala nejmladším ředitelem velkého muzea v Německu. Zde mimo jiné jako kurátorka zahajovala úvodní výstavu Angekommen. Uspořádala první rozsáhlou výstavu děl Christiana Jankowského (2008/2009).\n\nV září 2009 Marion Ackermann převzala funkci ředitelky Kunstsammlung Nordrhein-Westfalen v Düsseldorfu, kde je významná sbírka moderního umění 20. století. Od listopadu 2009 do srpna 2016 řídila spolu s obchodním ředitelem Hagenem Lippe-Weißenfeldem také nadační radu muzea. Roku 2013 byla jedním ze čtyř kandidátů na uvolněné místo Centre Georges Pompidou. Jako ředitelka podporovala ženské autorky a mladé a experimentující umělce. Pod jejím vedením se düsseldorfské muzeum díky výstavním projektům prosadilo na mezinárodní scéně.\n\nV listopadu 2014 jí byla smlouva v Düsseldorfu před uplynutím lhůty prodloužena na sedm let. V dubnu 2016 oznámila ukončení této dohody a od 1. listopadu 2016 přijala na dobu následujících osmi let místo generální ředitelky Staatliche Kunstsammlungen Dresden, kde nahradila Hertwiga Fischera, odcházejícího na místo ředitele British Museum. Roku 2018 bylo uzavřeno partnerství mezi Národní galerií v Praze a Staatliche Kunstsammlungen Dresden, jehož výsledkem je výstava \"Možnosti dialogu\" v Salmovském paláci.\n\nMarion Ackermann je vdaná za Wolfa Tegethoffa a má dvě děti.\n\n\n"}
{"id": "1496574", "url": "https://cs.wikipedia.org/wiki?curid=1496574", "title": "Nenech to být", "text": "Nenech to být\n\nNenech to být (NNTB) je projekt založený v roce 2017 Janem Slámou, Davidem Špunarem a Pavlem Ihmem pod společností FaceUp Technology, s.r.o. Celý projekt zaštítilo Ministerstvo školství. Nenech to být, jako webová platforma a mobilní aplikace bojující proti šikaně a vylučování z kolektivu na školách po celém světě, umožňuje rychlou a anonymní komunikaci mezi studenty a učiteli ohledně problémů ve školním prostředí. Mimo jiné se Nenech to být podílí na osvětě šikany a spolupracuje s organizacemi a influencery na preventivních aktivitách proti šikaně.\n\nNenech to být funguje na principu on-line schránky důvěry, pomocí které mohou děti anonymně upozornit na problematické vztahy v kolektivu. Upozornění poté putuje do rukou metodika prevence, výchovného poradce či školního psychologa v závislosti na tom, koho škola při registraci určila. Následně může škola žákovi podle informací z upozornění pomoci.\n\n\"Pozn. v případě, že škola oběti není zaregistrovaná, musí se škola pro otevření upozornění zaregistrovat u Nenech to být kvůli ochraně osobních údajů a ověření kontaktní osoby.\"\n\nStav v lednu 2020\n\n\nMichal Kolář označuje pět stádií šikany, které zachycují postupný proces narušení vztahů ve skupině. Tento proces je opakem budování bezpečného prostředí a příznivého sociálního klimatu třídy a směřuje k úplnému přijetí postojů, norem a hodnot šikanování žáky.\n\n\"První stádium\":  Zrod ostrakismu představuje mírné, převážně psychické formy násilí. Obvykle se nějaký člen třídy necítí dobře, je neoblíbený a není uznávaný. Ostatními je více či méně odmítán, spolužáci se s ním nebaví, pomlouvají ho, intrikují proti němu, dělají na jeho účet drobné legrácky apod. Takováto situace je zárodečnou podobou šikanování, která obsahuje riziko dalšího negativního vývoje.\n\n\"Druhé stádium\": Fyzická agrese a přitvrzování manipulace znamená upevňování soudržnosti skupiny na účet obětního beránka, přitvrzování „zábavy\" na úkor nejzranitelnějšího spolužáka a opakování agresivního chování jako potvrzení si vlastní moci. V této fázi pokusy o šikanování nemusí uspět, pokud ve skupině existuje soudržnost, kamarádské vztahy, převažují zásadně negativní postoje k násilí a celkově pozitivní morální hodnoty.\n\n\"Třetí stádium\": Klíčový moment - vytvoření jádra znamená nezabránění přitvrzujícím manipulacím a počáteční fyzické agresi jednotlivců. Často se tak utvoří skupinka agresorů, úderné jádro, které začne spolupracovat a systematicky šikanovat nejvhodnější oběti. Tato fáze je stále ještě považována za počáteční, nezabránění šíření vlivu skupiny agresorů však přeroste k pokročilé šikaně.\n\n\"Čtvrté stádium\": Většina přijímá normy agresorů, takže se šikanování stane nepsaným zákonem a málokdo se dokáže postavit tlaku ke konformitě. Platí, že i mírní a ukáznění žáci se začnou chovat krutě a účastní se šikanování.\n\n\"Páté stádium\": Totalita neboli dokonalá šikana představuje rozdělení žáků na dvě skupiny (otrokáře a otroky). Otrokáři využívají materiální hodnoty otroků (peníze, osobní věci), jejich tělo, city, rozumové schopnosti apod. Ve skupině zcela vítězí zlo. Brutální násilí začíná být považováno za normální. Nejvyšší stupeň dokonalosti šikanování nastává v případě, že agresor je sociometrickou hvězdou třídy, je jejím předsedou, má výborný prospěch, ochotně pomáhá učitelům, takže je plně podporován třídním učitelem i ostatními pedagogy.\nŠikanu řeší podle kontrol České školní inspekce zhruba 40 procent základních i středních škol. Podle náměstka ústředního školního inspektora Ondřeje Andryse se ale případy šikany daří mnohem více odhalovat, což má ukazovat na vzrůstající kvalitu preventivních programů a aktivit. Na šikanu se víc zaměřuje i ministerstvo školství. Úřad v roce 2017 spustil dotační program Bezpečné klima v českých školách. Deset a půl milionu korun si rozdělilo téměř 170 škol, dodává mluvčí ministerstva Jarmila Balážová.\n"}
{"id": "1496593", "url": "https://cs.wikipedia.org/wiki?curid=1496593", "title": "Libor Kasík", "text": "Libor Kasík\n\nLibor Kasík (* 29. září 1970, Praha) je kulturní manažer, původní profesí operní pěvec. Od roku 2009 je ředitelem moderního polyfunkčního divadla Uffo v Trutnově a zakladatelem mezinárodního festivalu nového cirkusu Cirk-UFF.\n\nNarodil se v Praze, základní školu a gymnázium absolvoval v Kladně. Poté vystudoval obor klasický zpěv na Pražské konzervatoři a následně na Hudební akademii múzických umění v Praze absolvoval v oboru hudební management a hudební produkce. \n\nV letech 1995 až 2006 byl profesionálním pěvcem, následně dramaturgem a produkčním hudebních festivalů na Pražském hradě (Jazz na Hradě, Hudba Pražského hradu), poté marketingovým a programovým ředitelem Středočeského divadla Kladno (dnes Městské divadlo Kladno), poté vedoucím komunikace a tiskovým mluvčím města Kladna. Při zaměstnání absolvoval rovněž London School of Public Relations. \n\nOd roku 2009 je ředitelem Společenského centra Uffo v Trutnově. Polyfunkční divadlo Uffo získalo mimo jiné ocenění Stavba roku 2011 nebo TOP INVEST 2011. \n\nMezinárodní festival nového cirkusu Cirk-UFF, který Libor Kasík založil v roce 2011, byl v roce 2014 vybrán časopisem The Economist jako událost, kterou je třeba v tomto roce vidět v Česku.\n\nJako člen ODS byl ve volbách do zastupitelstev obcí 2018 zvolen do Zastupitelstva Trutnova a stal se členem Rady města Trutnova.\n"}
{"id": "1496595", "url": "https://cs.wikipedia.org/wiki?curid=1496595", "title": "Samsung Galaxy A6 (2018)", "text": "Samsung Galaxy A6 (2018)\n\nSamsung Galaxy A6 a Samsung Galaxy A6+ jsou chytré telefony střední nebo vyšší-střední třídy se systémem Android, které jsou vyráběny společností Samsung Electronics sídlící v Jižní Koreji. Telefony byly představeny 2. května 2018. Samsung Galaxy A6 je v Jižní Koreji prodáván jako Galaxy Jean a v Číně jako Galaxy A9 Star lite.\n\nSamsung Galaxy A6 běžel při vydání na operačním systému Android Oreo s rozhraním Samsung Experience 9.0. Oba fotoaparáty (přední i zadní) Galaxy A6 mají 16 MP. Displej má 5,6 palce s rozlišením 1 480 x 720 pixelů. Používá Samsung Exynos 7870 Octa s procesorem Octa-core 1,6 GHz. Má 3 000 mAh baterii, ale nemá funkci rychlého nabíjení.\n\nVětší varianta, Galaxy A6+, používá 6,0 palcový displej s rozlišením 2 220 x 1 080 pixelů. Má 16 MP fotoaparát a 5 MP hloubkový fotoaparát na zadní straně a jako 24 MP fotoaparát na přední straně. Používá Qualcomm Snapdragon 450 a procesor Octa-core s výkonem 1,8 GHz.\n\n1. května 2018 CNET napsal, že telefon je očividně zaměřen na fotoaparáty. CNET popsal, že telefony Galaxy A6 a Galaxy A6+ jsou určeny pro uživatele, kteří si nemohou dovolit dražší zařízení Galaxy S9 a Note 8.\n"}
{"id": "1496597", "url": "https://cs.wikipedia.org/wiki?curid=1496597", "title": "Diego Peretti", "text": "Diego Peretti\n\nDiego Aldo Peretti (* 25. února 1963 Buenos Aires, Argentina) je argentinský herec.\n\nVystudoval psychiatrii a během studia se začal věnovat, coby koníčku, i herectví. Po dokončení školy působil jako psychiatr v nemocnici, zároveň začal v první polovině 90. let 20. století hrát v divadle. V televizi debutoval v roce 1993 a o čtyři roky později, během působení v seriálu \"Poliladron\", se rozhodl věnovat výhradně herecké kariéře. Hlavní role ztvárnil například v seriálech \"R.R.D.T.\", \"Campeones de la vida\", \"Culpables\", \"Los simuladores\", \"Locas de amor\", \"El hombre que volvió de la muerte\" či \"En terapia\", objevil se také například v seriálu \"Botines\". Ve filmu se poprvé představil roku 1997, hrál například ve filmech \"Taxi – setkání\", \"¿Quién dice que es fácil?\", \"Música en espera\", \"En fuera de juego\", \"Rekonstrukce\", \"Wakolda\" či \"Re loca\". Věnuje se také divadlu. Za své výkony ve filmech \"La señal\" a \"Rekonstrukce\" získal dvakrát argentinskou filmovou cenu Cóndor de Plata a je rovněž čtyřnásobným držitelem televizní ceny Martína Fierra.\n\n"}
{"id": "1496603", "url": "https://cs.wikipedia.org/wiki?curid=1496603", "title": "Avdo Hasanbegović", "text": "Avdo Hasanbegović\n\nAvdo Hasanbegović (1888 Gacko, Bosna a Hercegovina – 1943 Bělehrad, Srbsko) byl bosenskohercegovský politik a úředník bosňáckého původu.\n\nV Mostaru navštěvoval vyšší gymnázium, nato studoval na právnické fakultě v Záhřebu a ve Vídni. Již v mladickém věku přilnul k radikálnímu jihoslavismu, stavícímu se proti existenci Rakouska-Uherska a horujícímu pro vznik společného státu Jihoslovanů na Balkáně. V chorvatské metropoli jistý čas redigoval \"Srpski vjestnik\" (\"Srbský věstník\"). Sám se považoval za Srba islámské víry a všemožně podporoval srbsko-muslimské sblížení. Na začátku první světové války uprchl do Ruska, kde v Oděse vstoupil do muslimské dobrovolnické čety. Ta následně bojovala na soluňské frontě.\n\nPo návratu do vlasti roku 1918 se politicky přiklonil k radikální straně Nikoly Pašiće, která zastávala velkosrbské pojetí nového jihoslovanského státu a ostře vystupovala proti muslimům. Hasanbegović se nejprve věnoval publicistické činnosti v listu \"Domovina\" (\"Vlast\"), vydávaného v Sarajevu v letech 1920–1922 a vlastněného maďarofilem a nyní sympatizantem radikálů Šerifem Arnautovićem. Arnautović, od roku 1909 vakufský ředitel Islámského společenství v Bosně a Hercegovině, spravující rozsáhlý majetek islámských nadací, do poslaneckých voleb roku 1920 vedl Nezávislou kandidátku, na které byl i Hasanbegović. Tato politická iniciativa ovšem zcela propadla a stejně dopadlo i zmiňované periodikum.\n\nO mnoho úspěšnější byly Hasanbegovićovy aktivity v muslimském podpůrném spolku \"Gajret\" (\"Úsilí\"), který již od roku 1909 zastával prosrbské postoje a nyní měl být nástrojem srbizace muslimské mládeže. V něm opakovaně zastával post předsedy (1923–1927 a 1929–1941). Díky jeho úsilí se sdružení po roce 1929 profilovalo výhradně jako srbská organizace, což se projevilo i ve změně názvu.\n\nRoku 1923 Hasanbegović vstoupil do státních služeb na pozici úředníka. Vyhlášení královské diktatury roku 1929 jej zastihlo na místě velkého župana Mostarské oblasti, jednoho ze šesti správních celků v historických hranicích Bosny a Hercegoviny. Otevřená podpora novému režimu vedla k jeho společenskému vzestupu; již roku 1929 byl jmenován zástupcem bána Drinské bánoviny, nového samosprávního celku v rámci Jugoslávie. Roku 1931 v poslaneckých volbách figuroval na jednotné vládní kandidátce a získal mandát za obvod Tuzla. Následně byl jmenovnán ministrem bez portfeje ve vládě generála Petra Živkoviće (od 2. 9. 1931 do 5. 1. 1932, pak jej nahradil Hamdija Karamehmedović) a získal post místopředsedy sněmovny. Poslanecký mandát obhájil i ve volbách roku 1935, kdy kandidoval za Jugoslávskou národní stranu.\n\nPo německé invazi a rozpadu Jugoslávie v dubnu 1941 byl zadržen a vězněn ustašovským režimem Nezávislého státu Chorvatsko, ale po intervenci Srbska a německých orgánů byl vydán do Bělehradu. V srbské metropoli zemřel v naprosté izolaci roku 1943.\n"}
{"id": "1496608", "url": "https://cs.wikipedia.org/wiki?curid=1496608", "title": "Android 10", "text": "Android 10\n\nAndroid 10 (původní označení Android Q) je desátá hlavní verze a celkově 17. verze mobilního operačního systému Android. První betaverze Androidu 10 byla vydána 13. března 2019 pro všechny telefony Google Pixel. Betaverze byla rozšířena i na zařízení první generace Google Pixel kvůli vysokému zájmu. Stabilní verze systému byla oficiálně vydána 3. září 2019. Podle Android Police bude více telefonů podporovat betaverzi Androidu 10 v tomto roce ve srovnání s předchozí betaverzí Androidu Pie.\n\nGoogle se v Androidu 10 rozhodl zjednodušit způsob, jakým jednotlivé verze označuje. Systém tak nenese název začínající na písmeno Q, ale zůstává pouze jako Android 10. Stejnou logiku pojmenování ponesou další chystané verze operačního systému.\n\nAndroid 10 obsahuje tyto (a další) nové funkce:\n"}
{"id": "1496609", "url": "https://cs.wikipedia.org/wiki?curid=1496609", "title": "Sebestyén Lantos Tinódi", "text": "Sebestyén Lantos Tinódi\n\nSebestyén „Lantos“ Tinódi (asi 1510 – 30. ledna 1556, Sárvár) byl maďarský básník, zpěvák a loutnista (přídomek „Lantos“ značí právě „loutnista“). \n\nMísto jeho narození je nejisté, pravděpodobně se narodil v jižním Maďarsku. Pravděpodobně navštěvoval latinskou školu v Pécsi, kde také absolvoval hudební výchovu. Do roku 1542 žil v Szigetváru, na dvoře Bálinta Töröka. Když byl Török zajat Turky, kteří vpadli do země, stal se Tinódi potulným zpěvákem a psal především verše (a písně) o bojích s Turky, které mají i svou historiografickou hodnotu, neboť často sám navštěvoval bojiště a získával informace od přímých účastníků. Sám byl patrně původně aktivním vojákem, kterého zranění vyřadilo z možnosti dalších bojů. V roce 1554 nechal v Kluži vytisknout své historické básně pod názvem \"Cronica\". Tento soubor obsahuje jeho nejdůležitější básně, např. popis bitvy o Eger. \n"}
{"id": "1496610", "url": "https://cs.wikipedia.org/wiki?curid=1496610", "title": "Parta z penzionu", "text": "Parta z penzionu\n\nParta z penzionu je improvizační show televize Prima. Celý pořad spočívá na improvizaci čtyř herců při různých hrách. Stejně jako \"Partičku\" režíruje \"Partu z penzionu\" Daniel Dangl. Hudbu tvoří Marián Čurko. Každý z herců hraje jednoho až tři zaměstnance penzionu. První řada měla premiéru dne 9. května 2019 a obsahuje celkem 8 dílů.\n\n\n"}
{"id": "1496617", "url": "https://cs.wikipedia.org/wiki?curid=1496617", "title": "Jiří Vítek", "text": "Jiří Vítek\n\nJiří Vítek je jméno více osobností:\n\n"}
{"id": "1496635", "url": "https://cs.wikipedia.org/wiki?curid=1496635", "title": "Kostel svatého Ignáce z Loyoly (Malenovice)", "text": "Kostel svatého Ignáce z Loyoly (Malenovice)\n\nKostel svatého Ignáce z Loyoly se nachází v obci Malenovice (okres Frýdek-Místek). Byl postaven v roce 1673 na náklady hraběte F. E. z Oppersdorfu. Nynější podoba kostela pochází z konce 19. století, kdy také byla přistavěna kamenná věž. Svátek se zde slaví první neděli v srpnu. Farnost zde byla zřízena až v roce 1785. V roce 2001 se stal kulturní památkou.\n"}
{"id": "1496642", "url": "https://cs.wikipedia.org/wiki?curid=1496642", "title": "Budova jezuitské koleje (Olomouc)", "text": "Budova jezuitské koleje (Olomouc)\n\nBudova jezuitské koleje v Olomouci byla sídlem olomoucké jezuitské koleje, školy, která byla předchůdkyní dnešní zdejší Univerzity Palackého. Budova koleje na náměstí Republiky je chráněna jako kulturní památka České republiky.\n\nPo založení jezuitské koleje olomouckým biskupem Vilémem Prusinovským v roce 1566 získali jezuité i kostel sv. Františka s minoritským klášterem a současně s tím se je biskup snažil i finančně podporovat.\n\nPři řádovém domě postupně vznikalo gymnázium, akademie s právem udělovat univerzitní hodnosti, dále kněžský seminář a také seminář svatého Františka Xaverského, který byl určen pro nemajetné studenty. Prvním rektorem se stal Hurtado Pérez ze Španělska.\n\nSamotná budova je výsledkem stavební činnosti jezuitů na konci 17. a počátku 18. století: po stavbě tzv. starého konviktu a nové školní budovy začali v letech 1711-1722 jezuité s budováním rozsáhlé čtyřpodlažní budovy koleje (rezidence samotných jezuitů), a to souběžně se stavbou kostela Panny Marie Sněžné. Autorem původního projektu je patrně Lukáš Glöckel, který také stavbu do roku 1716 (kdy zemřel) vedl. Po něm převzal stavbu Wolfgang Reich, který ji konzultoval i s Kiliánem Ignácem Dietzenhoferem. Knihovní sál koleje z let 1718-1722 byl vymalován freskami Jana Kryštofa Handkeho, a to v letech 1726-1730.\n\n"}
{"id": "1496647", "url": "https://cs.wikipedia.org/wiki?curid=1496647", "title": "Cacareco", "text": "Cacareco\n\nCacareco (1954–1962) byla samice nosorožce dvourohého, která se proslavila tím, že v roce 1958 ve volbách do městského zastupitelstva v São Paulu obdržela kolem 100 000 hlasů.\n\nCacareco se narodila v roce 1954 v zoo v Riu de Janeiru (Jardim Zoológico do Rio de Janeiro). V roce 1958 byla na tři měsíce zapůjčena do nově vzniklé zoo v São Paulu, u příležitosti jejího otevření. V téže době v São Paulu probíhaly přípravy na místní volby. Novinář Itaboraí Martins, znechucený úrovní uchazečů, navrhl Cacareco jako dalšího kandidáta. Volební komise oficiálně kandidaturu neakceptovala, přesto Cacareco ve volbách, poznamenaných nízkou volební účastí, získala kolem 100 000 hlasů, více než kterýkoli jiný kandidující subjekt. Pojem \"voto Cacareco\" (\"hlas pro Cacareco\") je v Brazílii dodnes používán pro označení protestního hlasu.\n\nCacareco se vrátila do zoo v Riu dva dny před výše zmíněnými volbami. V roce 1962 byla krátce zapůjčena do zoo v Porto Alegre. Týž rok pak zemřela.\n"}
{"id": "1496650", "url": "https://cs.wikipedia.org/wiki?curid=1496650", "title": "Tour Triangle", "text": "Tour Triangle\n\nTour Triangle je plánovaný mrakodrap v Paříži, jež bude postaven na území Výstaviště Porte de Versailles. Za architektonickým návrhem této 180 metrů vysoké skleněné „pyramidy\" s lichoběžníkovou základnou stojí švýcarský architektonický ateliér Herzog & de Meuron. Půjde o první výškovou budovu v širším centru Paříže postavenou po Tour Montparnasse, jež vznikla v roce 1973.\n\nProjekt by měl vyjít na 0,5 miliardy Eur, výstavba by měla proběhnout mezi roky 2020 až 2024.\n"}
{"id": "1496651", "url": "https://cs.wikipedia.org/wiki?curid=1496651", "title": "Pilar Gamboa", "text": "Pilar Gamboa\n\nPilar Gamboa (* 7. dubna 1980 Buenos Aires, Argentina) je argentinská herečka.\n\nDebutovala v roce 2007. V následujícím roce působila ve webovém seriálu \"Amanda O\", roku 2009 se poprvé představila ve filmu (\"Música en espera\"). Hlavní role dále ztvárnila v seriálech \"Los Únicos\", \"Tiempos compulsivos\" a významně se podílela také na seriálu \"Mi hermano es un clon\". V roce 2015 hrála hlavní roli ve filmu \"El incendio\", o dva roky později ve snímku \"El futuro que viene\" a roku 2018 ve filmu \"La flor\", který je s 13,5 hodinami nejdelším filmem argentinské kinematografie. Objevila se také například ve filmech \"Mamá se fue de viaje\" či \"Re loca\". Věnuje se i divadlu.\n\n"}
{"id": "1496654", "url": "https://cs.wikipedia.org/wiki?curid=1496654", "title": "CD68", "text": "CD68\n\nCD68 (Cluster of Differentiation 68) je protein, který je vysoce exprimován buňkami monocytární linie (např. monocyty, osteoklasty) a tkáňovými (např. Kupfferovy buňky, mikroglie) a cirkulujícími makrofágy.\n\nLidský CD68 je transmembránový glykoprotein se silně glykosylovanou extracelulární doménou a molekulovou hmotností 110 kD. Jeho primární sekvence je složena z 354 aminokyselin. V případě, že není glykosylována, předpokládá se jeho molekulová hmotnost 37,4 kD. Lidský CD68 protein je kódován genem CD68, který se nachází na chromozomu 17. Další názvy pro tento gen u lidí nebo zvířat jsou: CD68 molekula, CD68 antigen, GP110, makrosialin, scavenger receptor třídy D – člen 1, SCARD1 a LAMP4. Myší ekvivalent je též známý jako makrosialin.\n\nCD68 je funkčně a evolučně příbuzný s ostatními členy proteinové rodiny:\n\n\nFunkčně se protein CD68 váže na tkáňově a orgánově specifické lektiny nebo selektiny, což umožňuje makrofágům zaměřit se na konkrétní cíle.\n\nPředpokládá se, že rychlá recirkulace CD68 z endozomů a lysozomů na plazmatickou membránu umožňuje makrofágům přecházet přes substráty nesoucí selektin nebo jiné buňky.\n\nImunochistochemickými metodami lze identifikovat přítomnost CD68 v cytoplasmatických granulách řady krevních buněk a myocytů. Kromě toho je marker různých buněk makrofágové linie, jako jsou monocyty, histiocyty, \"giant cells\", Kupfferovy buňky a osteoklasty. To umožňuje jejich využití v rozlišení onemocnění podobných projevů, jako je myeloidní a lymfoidní forma leukemie, která je na CD68 negativní. To, že je přítomen v makrofázích jej činí užitečným v diagnostice stavů, které souvisejí s proliferací nebo abnormalitami těchto buněk, například při maligní histiocytóze, histiocytárním lymfomu a Gaucherově chorobě.\n\nMezi monoklonální protilátky anti-CD68 reagující v tkáních hlodavců patří ED1, FA-11, KP1 (a.k.a. C68/684), 6A326, 6F3, 12E2, 10B1909 a SPM130. Lidské monoklonální protilátky jsou Ki-M7, PG-M1, 514H12, ABM53F5, 3F7C6, 3F7D3, Y1/82A, EPR20545, CDLA68-1, LAMP4-824.\n\nED1 je nejužívanější monoklonální protilátkou proti krysímu proteinu CD68 a používá se k identifikaci makrofágů, Kupfferových buněk, osteoklastů, monocytů a aktivovaných mikroglií v tkáních potkanů. U tohoto druhu je exprimován u většiny populací makrofágů, proto je ED1 běžně využíván jako jejich marker. U některých typů buněk je však detekovatelný pouze při jejich upregulaci, jako je tomu například u aktivovaných mikroglií. V tomto případě tak může být využíván jako marker zánětlivých stavů a probíhajících imunitních reakcí. Komerční dodavatelé uvádějí, že detekci CD68 pomocí ED1 lze provádět imunohistochemickým barvením, průtokovou cytometrií a metodou western blot a je pozorována zkřížená reaktivita také s bovinními druhy.\n\nJe důležité nezaměňovat tuto anti-CD68 protilátku ED1 s fibronektinovou extradoménou ED1.\n"}
{"id": "1496655", "url": "https://cs.wikipedia.org/wiki?curid=1496655", "title": "Seminář svatého Františka Xaverského (Olomouc)", "text": "Seminář svatého Františka Xaverského (Olomouc)\n\nSeminář svatého Františka Xaverského byla instituce sloužící ke vzdělávání chudých studentů při jezuitské koleji v Olomouci. Šlo o seminář pro chudé studenty, který založil olomoucký biskup Stanislav Pavlovský v roce 1582. O něco málo později, na počátku 17. století, byl pojmenován po Františkovi Xaverském, jezuitském světci a patronu křesťanských misií. \n\nPůvodně se jednalo o soubor domů, které jezuité postupně skupovali pro potřeby ubytování svých studentů. Až v letech 1717-1720 byla postavena současná budova podle projektu jezuitského stavitele Lukáše Glöckla, který realizoval stavitel Wolfgang Reich. Pro seminář sloužila tato třípatrová budova až do zániku jezuitského řádu a přenesení univerzity do Brna v roce 1778. Dnes je chráněna jako kulturní památka ČR a sídlí v ní Cyrilometodějská teologická fakulta Univerzity Palackého.\n\n\n"}
{"id": "1496657", "url": "https://cs.wikipedia.org/wiki?curid=1496657", "title": "Rychlá Layne", "text": "Rychlá Layne\n\nRychlá Layne (v anglickém originále Fast Layne) je americký komediální televizní seriál vytvořený Travisem Braunem. Premiéru měl 15. února 2019 na Disney Channel.\n\nVe městě Cedarville je Layne Reedová skvělou dívkou, jejíž rodiče Cheryl a Rob jsou pryč, takže její teta přišla do jejich domu, aby na ni dohlížela. Layne je nadšená, když společně se svou nejlepší kamarádkou Zorou najdou v ukryté opuštěné kůlně mluvící auto jménem VIN; tehdy začne jejich dobrodružství.\n\n\n\n\n\n"}
{"id": "1496659", "url": "https://cs.wikipedia.org/wiki?curid=1496659", "title": "Kanadská pobřežní stráž", "text": "Kanadská pobřežní stráž\n\nKanadská pobřežní stráž (anglicky: \"Canadian Coast Guard\", francouzsky: \"Garde côtière canadienne\") je organizací podřízenou kanadské vládní agentuře Fisheries and Oceans Canada. Mezi její úkoly patří zajištění průchodnosti zamrzlých vodních cest, pomoc při navigaci, kontrola rybolovu, prosazování práva, monitoring životního prostředí, vědecký výzkum a mise SAR. Provozuje více než 100 plavidel různých velikostí a určení. Provozuje také námořní hlídková letadla a vrtulníky. Velitelství sídlí v Ottawě. Plavidla kanadské pobřežní stráže nesou před jménem označení CCGS.\n\nKanadská pobřežní stráž byla založena 26. ledna 1962. V roce 1995 byla stráž podřízena vládní agentuře Fisheries and Oceans Canada.\n\n\n\n\n\n\n\n\n\n\n\n\n\n\n\n\n\n"}
{"id": "1496663", "url": "https://cs.wikipedia.org/wiki?curid=1496663", "title": "Martin Michajlov", "text": "Martin Michajlov\n\nMartin Michajlov (* 2. února 1994) je český lední hokejista hrající na pozici brankáře.\n\nSvou sportovní kariéru začal v klubu HC Stadion Litoměřice, za který následně nastupoval i v dorosteneckých a juniorských věkových kategoriích. Mezi muži se prvně na střídačce svého mateřského klubu ukázal během sezóny 2013/2014, ale do soutěžního zápasu nezasáhl. V následujícím ročníku odchytal dvanáct utkání za klub HC Draci Bílina v české třetí nejvyšší soutěži. Během sezóny 2015/2016 se již mezi litoměřickými muži dokázal prosadit a nastoupit ke třem soutěžním zápasům, nicméně hostoval též mezi bílinskými Draky a rovněž v celku HC Děčín. Následující ročník (2016/2017) nastupoval především za děčínský klub, ale v ročníku 2017/2018 nastoupil k patnácti utkáním za mateřské Litoměřice a dalších pět za Bílinu. V sezóně 2018/2019 se řadil k členům kádru Stadionu Litoměřice a ve dvou utkáních pomohl též děčínským. Po skončení ročníku přestoupil do pražské Slavie, která o něj již stála i během předchozí sezóny.\n"}
{"id": "1496664", "url": "https://cs.wikipedia.org/wiki?curid=1496664", "title": "Den otevřených dveří", "text": "Den otevřených dveří\n\nDen otevřených dveří poskytuje široké veřejnosti přístup do míst, institucí či budov, kam by se běžně nedostala. První akce takového konceptu se udála v 2. polovině 20. století ve Francii, postupně se koncept rozšířil do ostatních Evropských i mimoevropských zemí.\n\nJednou z organizací zabývající se „otevíráním dveří\" je síť Open House Worldwide, jenž funguje v desítkách městech na světě, pobočkou je například Open House Praha.\n"}
{"id": "1496667", "url": "https://cs.wikipedia.org/wiki?curid=1496667", "title": "Carlos Hüttich", "text": "Carlos Hüttich\n\nCarlos Hüttich Moreno (* 24. února 1963) je bývalý mexický zápasník – judista.\n\nV mexické mužské reprezentaci se pohyboval od roku 1981 v polostřední váze do 78 kg. V roce 1984 startoval na olympijských hrách v Los Angeles. V úvodním kole ubránil a verdiktem sudích na praporky (hantei) porazil Jihokorejce Hwang Čin-sua, ve druhém kole však prohrál minimálním bodovým rozdílem na koku s Číňanem Liou Ťün-linem. V roce 1988 na olympijských hrách v Soulu prohrál v úvodním kole na wazari s Mongolem Erchembajarem. Po skončení sportovní kariéry počátkem devadesátých let dvacátého století se věnoval trenérské práci.\n\n\n"}
{"id": "1496674", "url": "https://cs.wikipedia.org/wiki?curid=1496674", "title": "Kostel svatého Mikuláše (Ostrov)", "text": "Kostel svatého Mikuláše (Ostrov)\n\nKostel svatého Mikuláše je barokní kostel z 18. století v obci Ostrov v okrese Ústí nad Orlicí. Je chráněn jako kulturní památka.\n\nKostel byl vystaven v roce 1773 na místě původního kostela z roku 1685, který roku 1772 vyhořel. Kostel je jednolodní stavba s čtvercovým presbytářem a sakristií. Na jižní straně v původní věži nad hlavním portálem, byla roku 1798 přistavěna hranolová věž.\n"}
{"id": "1496686", "url": "https://cs.wikipedia.org/wiki?curid=1496686", "title": "Viničný kanál", "text": "Viničný kanál\n\nViničný kanál je umělý, občasný vodní tok VI. řádu na Záhoří, v okrese Malacky, v katastru obce Jakubov. Jeho celková délka činí 3,202 km, plocha odtokové oblasti cca 1,679 km² a povodí i s bezodtokovými oblastmi cca 2,806 km². \n\nJeho koryto vzniká nedaleko cesty II. třídy Záhorská Ves - Malacky u Jakubova, pod Hromovým vrškem (150 m n.m.), ve výšce 147,5 m n. m. S Borinským kanálem vytváří coby sekundární zdrojnice Lúčny kanál ve výši 144 m n. m. (při asfaltové cestě za Jakubovem směrem k Zohorskému kanálu); místo soutoku se nazývá Hoštáky.\n\nPo vzniku teče na západ a po 200 metrech přibírá Dubový kanál, pak se stáčí na severozápad a tímto směrem teče 750 metrů. Následně se prudce o 90 stupňů stočí na jihozápad a po chvíli znovu o 90 stupňů na severozápad na místě, kde do něj zleva ústí Včelínský kanál. Krátce teče severozápadním směrem, pak se stáčí na sever, pokračuje 600 metrů a v bezejmenné mokřině se prudce stáčí na jih. Dále teče přes 500 m, kde se v nadmořské výšce 144 m n. m. setkává s Borinským kanálem a vytváří Luční kanál. Borinský kanál je silnější, takže Viničný kanál je sekundární zdrojnice.\n\n\n"}
{"id": "1496687", "url": "https://cs.wikipedia.org/wiki?curid=1496687", "title": "Domiziana Giordanová", "text": "Domiziana Giordanová\n\nDomiziana Giordanová (* 4. září 1959 Řím) je italská herečka a výtvarnice. Původně se chtěla stát v duchu rodinné tradice architektkou, pak studovala na Accademia Nazionale di Arte Drammatica Silvio D'Amico a New York Film Academy a pracovala jako asistentka režie. Jako filmová herečka debutovala v roce 1982 v komedii Maria Monicelliho \"Moji přátelé II\". Andrej Tarkovskij ji obsadil do hlavní ženské role tlumočnice Eugenie ve filmu \"Nostalgie\", kde se uplatnil její výrazný typ v boticelliovské stylizaci. Hrála dceru Lva Davidoviče Trockého v životopisném snímku \"Zina\" (cena pro nejlepší herečku na festivalu Fantasporto 1986) a Matu Hari v seriálu \"Mladý Indiana Jones\", objevila se také ve filmech \"Nová vlna\", \"Interview s upírem\" a \"Mario a kouzelník\". Poslední film natočila v roce 2003, pak se zaměřila na sochařství, fotografii a videoart, dvakrát se zúčastnila Biennale di Venezia. Věnuje se také sociologii umění a poezii, píše pravidelné komentáře pro deník \"Il Sole 24 Ore\", vystupovala v televizní reality show \"L'Isola dei Famosi\". \n\n\n"}
{"id": "1496694", "url": "https://cs.wikipedia.org/wiki?curid=1496694", "title": "Černobyl (seriál)", "text": "Černobyl (seriál)\n\nČernobyl (v anglickém originále Chernobyl) je dramatický televizní seriál z roku 2019. Vznikl v koprodukci americké HBO a britské Sky, premiérově byl uveden 6. května 2019. Jedná se o pětidílnou minisérii, která pojednává o havárii černobylské jaderné elektrárny v noci z 25. na 26. dubna 1986 u ukrajinského města Pripjať.\n\nScenáristou a tvůrcem seriálu je Craig Mazin, který dosud psal spíše středně úspěšné hollywoodské filmové komedie. Režie se ujal Johan Renck, režisér seriálů \"Vikingové\" či \"Živí mrtví\". Sovětského místopředsedu vlády Borise Ščerbinu, jenž vedl vládní komisi zjišťující okolnosti havárie, ztvárnil švédský herec Stellan Skarsgård. Roli fiktivní běloruské jaderné fyzičky Uljany Chomjukové hrála britská herečka Emily Watsonová. Fyzika Valerije Legasova, který byl pověřenen vedením vyšetřování a dva roky nato spáchal sebevraždu, představoval Brit Jared Harris. Hudbu složila islandská experimentální hudebnice Hildur Guðnadóttir ve spolupráci se zesnulým Jóhannem Jóhannssonem.\n\nSeriál začíná scénou z 26. dubna 1988 s jaderným fyzikem Valerijem Legasovem nahrávajícím svoji zpověď o havárii. Tu pak odnáší do tajné skrýše, kam ji ukládá nepozorován, ač ho sledují agenti. Následně si doma bere život oběšením. Seriál se poté vrací na začátek do 26. dubna 1986 v 1.23:45 hodin do černobylské elektrárny, aby vysvětlil, co k tomu Legasova dovedlo. V ten moment dochází k explozi reaktoru číslo 4. Vedoucí operátorů Anatolij Ďatlov si odmítá explozi reaktoru připustit a stále mluví jen o vybuchlé chladicí nádrži. Seriál zachycuje i skutečný příběh mladého řadového hasiče Vasilije Ignatěnka a jeho manželky Ljudmily jako svědectví, jak vnímali událost obyčejní lidé. Evakuace města Pripjať začíná až 36 hodin po výbuchu.\n\nV druhém díle se do popředí příběhu dostává místopředseda sovětské rady ministrů za energetiku Boris Ščerbina a také běloruská jaderná fyzička Uljana Chomjuková. (Její postava je ovšem výjimečně smyšlená a spíše zastupuje souhrnně všechny sovětské vědce, kteří se snažili, aby vyšla pravda najevo.) Ve třetím díle Chomjuková vyslýchá umírající operátory v moskevské nemocnici, aby zjistila, co se stalo. V druhém díle pak přichází scéna, kdy se přihlásí operátoři Alexej Anaňenko, Valerij Bespalov a Boris Baranov, aby vstoupili pod reaktor přečerpat vodu a zachránili tím elektrárnu před další, ještě katastrofičtější explozí, i když to pro ně má znamenat jistou smrt. (Ve skutečnosti všichni tři potápěči svůj hrdinský čin přežili a dva z nich byli ještě v době uvedení seriálu naživu, pouze Baranov zemřel v roce 2015 na zástavu srdce.)\n\nV třetím díle je vykresleno značné utrpení při umírání ozářených v moskevské nemocnici a věrně je zachycen průběh působení nemoci na tělo. Na konci dílu jsou radioaktivní těla mrtvých složitě pohřbena. V díle se objevují horníci z Tuly, kteří byli naverbováni, aby vykopali pod elektrárnou tunel. Ten měl sloužit k instalaci výměníku tepla na bázi tekutého dusíku, aby se předešlo protavení reaktoru přes beton do spodních vod. Horníci se za teplot okolo 50 stupňů svlékali donaha. Čtvrtina pracovníků pak v reálném životě zemřela na rakovinu.\n\nVe čtvrtém díle je ze začátku zobrazeno vystěhovávání lidí z vesnic poblíž Černobylu. Dalším hlavním postupem je založení táborů s pracovníky, kteří budou pracovat na dekontaminaci 30km oblasti. Chomjuková se stále snaží nalézt odpověď na otázku, jak reaktor explodoval. Na střechu elektrárny jsou vysazeny roboty na dálkové ovládání, aby shodily nejradioaktivnější trosky zpět do reaktoru a mohl se tak v budoucnu vytvořit ochranný sarkofág. Pracovníci z tábora pročišťují oblast od radioaktivních zvířat, zóna se měří pomocí dozimetrů. Vrchní část zeminy se bagruje pod tu spodní. Roboty na elektrárně vlivem radiace přestávají fungovat, a tak jsou nasazeni tzv. bioroboti – lidé, kteří jsou na rozdíl od robotů schopni krátkodobě fungovat v ultravysokých dávkách radiace na nejvíce zasažené ze střech. Shazují lopatami grafit zpět do reaktoru, nasazováni jsou přitom noví pracovníci každých 90 sekund. Legasov je pozván do Vídně, aby vysvětil, k čemu vlastně v Černobylu došlo. Neví, zdali sdělit jen část problému a zakrýt pravdu, a nebo i pod hrozbou KGB říci celou pravdu.\n\nTvůrci se drželi reálií a u scén vyděšených operátorů a rozhovorů s nimi na začátku bezprostředně po havárii si vypomáhali knihou \"Modlitba za Černobyl: kronika budoucnosti\" běloruské autorky, nositelky Nobelovy ceny za literaturu Světlany Alexijevičové.\n\nNatáčení probíhalo v litevském městě Vilnius, jež mělo vystihovat skutečné evakuované město Pripjať v blízkosti černobylské elektrárny. Scény z elektrárny se natáčely v bývalé Ignalinské jaderné elektrárně v Litvě, jež byla v roce 2009 vyřazena z provozu a jejíž reaktory se podobají těm černobylským.\n\nUvedení prvního dílu sledovaly téměř 2 miliony diváků. Magazín \"Deadline\" uváděl kumulativní sledovanost 1,7 milionu diváků, což podle něj představovalo historicky třetí nejlepší start původního dramatického seriálu na obrazovkách televize Sky Atlantic, předstihl jej jen seriál \"Fortitude\" z roku 2015 a koprodukční dílo s Amazonem \"Britannia\".\n\n\"Černobyl\" získával od diváků i kritiků nadšené reakce. Už po odvysílání 3 prvních dílů získal pevné místo v horních příčkách žebříčků televizních děl posledních let. Stal se např. jedním z nejlépe hodnocených pořadů v Internet Movie Database a přeskočil i dlouhodobě vysílané oblíbené seriály jako \"Hru o trůny\", \"Perníkového tátu\" či \"The Wire - Špínu Baltimoru\". Během tří týdnů dosáhl na hodnocení 9,7 bodu z deseti, které později kleslo k 9,5 bodu. Stal se tak nejlépe hodnoceným seriálem televize HBO, do té doby jím bylo \"Bratrstvo neohrožených\" z roku 2001.\n\nKritici a recenzenti objevili v seriálu řadu jednotlivých nepřesností, které se týkají některých postav a událostí, následků havárie a reálií života v Sovětském svazu v 80. letech. Např. podle filmové a televizní kritičky Mirky Spáčilové „odborníci našli více technických nepřesností, třeba líčení možných následků včetně neobyvatelné Evropy bylo podle nich v rámci dramatické licence trochu nadsazené.“\n\nPodle přeživších, kteří poskytli rozhovor Britské BBC seriál nepřesně vyobrazuje osoby Brjuchanova, Fomina a Ďatlova. Olexij Breus, inženýr čtvrtého bloku o jejich ztvárnění tvrdí: \"není to fikce, ale do očí bijící lež\".\n\nHavárie vrtulníku se stala o půl roku později, než je zobrazeno v seriálu. Došlo k ní při výstavbě sarkofágu v říjnu, kdy posádka patrně ve svitu slunce přehlédla lana visící z jeřábu. Nešlo tak o havárii vrtulníku, který se účastnil prvotního zasypávání odkrytého nitra reaktoru, a neměla nic společného s radiací. Hlavní postava vědce Legasova by podle kritiků měla žít ve skutečnosti v podstatně větším a hezčím bytě oproti běžnému hasiči z Pripjati. Legasov byl totiž členem vědecké akademie. V seriálu je mnoha lidem vyhrožováno zastřelením, od takovýchto výhrůžek se však v Sovětském svazu upustilo už někdy od druhé světové války. Podle pamětníků je u postav řada rozdílů mezi realitou a seriálem. Jeden z hlavních hrdinů seriálu Boris Jevdokimovič Ščerbina byl podle nich spíše klidný člověk a považují za nepravděpodobné, že by někomu vyhrožoval shozením z vrtulníku. Většina soudí, že série zachází daleko se svými postavami a zobrazuje sovětské úředníky a vedení elektrárny jako příliš zlé a potměšilé. Uljana Chomuková měla pomáhat Legasovi v řešení celé katastrofy, není však reálnou postavou, nýbrž fikcí zastupující souhrnně sovětské vědce.\n\nPředsedkyně Státního úřadu pro jadernou bezpečnost Dana Drábová uvedla, že v seriálu lze najít „určité dramatické nepřesnosti“, ale na to, že se nejedná o dokument ani o technický popis událostí, je udělán poměrně přesně.\n\n"}
{"id": "1496699", "url": "https://cs.wikipedia.org/wiki?curid=1496699", "title": "Jean de Dunois", "text": "Jean de Dunois\n\nJean de Dunios (narozen jako Jean Levieux Valois des Orléans, známý též jako Bastard orléanský; 23. listopadu 1402 Paříž – 24. listopadu 1468) byl francouzský šlechtic a vojevůdce, levoboček vévody Ludvíka a jeho milenky Mariette d'Enghien. \n\nHrál klíčovou roli za stoleté války, v níž patřil k vůdčím osobnostem francouzské strany a nejpřednějším velitelům francouzských vojsk. Reprezentoval dům Orléans po čas zajetí vévody Karla, velel obraně Orléans při jeho obležení Angličany a společně s Johankou z Arku vedl ofenzívu, která je v květnu 1429 rozbila. Hrál klíčovou roli při vyhnání Angličanů z Paříže a Normandie.\n"}
{"id": "1496705", "url": "https://cs.wikipedia.org/wiki?curid=1496705", "title": "Epigmenio Exiga", "text": "Epigmenio Exiga\n\nEpigmenio Exiga Arellano (* 28. března 1950) je bývalý mexický zápasník – judista.\n\nJeho sportovní kariéra je spojená s univerzitním klubem Instituto Politécnico Nacional v Ciudad de México. V mexické mužské reprezentaci se pohyboval od konce šedesátých let dvacátého století. V roce 1972 reprezentoval Mexiko na olympijských hrách v Mnichově v polotěžké váhové kategorii do 95 kg a v kategorii bez rozdílu vah. Po skončení sportovní kariéry v druhé polovině sedmdesátých let dvacátého století působil jako trenér a sportovní funkcionář.\n\n\n"}
{"id": "1496707", "url": "https://cs.wikipedia.org/wiki?curid=1496707", "title": "Pa-wu", "text": "Pa-wu\n\nPa-wu () je čínský dechový nástroj. Pa-wu patří mezi tradiční lidové hudební nástroje jihočínských menšin jako jsou Tajové, Chaniové, Waové, Blangové, Miaové a Iové. Nejčastěji tento nástroj můžeme nalézt v povodí Rudé řeky, v Jü-si, S’-mao, Lin-cchangu, Te-chungu a v oblastech jižní provincie Jün-nan. Vzhledem pa-wu připomíná flétnu, ale na rozdíl od flétny se jedná o plátkový nástroj.\n\nTradiční čínský dechový nástroj pa-wu má svůj původ v Jün-nanu. Pa-wu má tvar flétny a hraje se na něj podobně jako na příčnou flétnu. V horní části bambusové trubky se nachází náústek. Dále je zde obdélníkový otvor, vyřezaný v horní části trubky, který obsahuje tenký pruh kovu. Tento pruh má tvar úzkého, dlouhého trojúhelníku. Když se na přístroj začne hrát, trojúhelník se uvnitř rozpohybuje. Uvedením trojúhelníku do pohybu vznikají vibrace, které vytvářejí zvuk. Pa-wu má obvykle sedm, a někdy i osm otvorů, sloužících ke hře. Jeho zvuk je podobný klarinetu.\n\nOd roku 1950 muzikanti tento hudební nástroj vylepšují tak, aby bylo možné ho použít i k provedení komponovaných děl, ve kterých pak zvuk pa-wu představuje menšinovou identitu.\n\nExistuje samozřejmě více druhů této čínské flétny. Například etnická menšina Iovů má dva typy pa-wu. Na jednu se hraje vertikálně a na druhou horizontálně. Dalším příkladem je dvojité pa-wu obsahující dvě trubice, do kterých proudí vzduch. Zvuk tohoto druhu flétny se od typického pa-wu liší zejména svou hlasitostí a jasností tónu.\n\nO vzniku pa-wu jsourůzné legendy. Etnická menšina Chaniů má legendu, která vypráví příběh nevinné, krásné a laskavé dívky Mej-wu. Před mnoha lety v horské oblasti Aj-lao na jihu Rudé řeky se Mej-wu pocházející z etnické menšiny Chaniů zamilovala do pohledného, statečného a pracovitého mládence Pa-čchunga. Přísahali si, že se nikdy neodloučí, ale naneštěstí se o jejich slibu dozvěděl chamtivý ďábel z hor. Sešel tedy z hor a dívku odnesl a nutil ji stát se jeho manželkou. I přes veškerou ďáblovu snahu zůstala dívka věrná své lásce a k ďáblovi nepromluvila ani jediným slůvkem. Ďábel se cítil zahanben a ve vzteku jí vyřízl jazyk a vyhnal ji do hor. Dívce chyběl její milý a celé dny se toulala po horách. Dívku každý den doprovázel nesmrtelný pták, který nesl v zobáku její uříznutý jazyk. Ptáček jí radil, aby svůj jazyk vložila do bambusové trubky, že jí to pomůže znovu mluvit. Dívka ho poslechla a jazyk do bambusové trubky vložila. Poté do ní foukla a trubka začala vyluzovat nádhernou hudbu, v níž dívka vyjadřovala svou touhu setkat se se svým milým a zároveň si stěžovala na ďábla. Hudba se donesla až k mládenci a dovedla ho za jeho milou. Lidé použili spojení jejich dvou jmen k pojmenování tohoto bambusového nástroje, a tak vznikl název „pa-wu“.\n\nMezi lidmi Niesu z etnické menšiny Iovů koluje jiná legenda. Ta vypráví o hluchoněmém chlapci, jehož matka zemřela. Chlapec truchlil, ale nemohl svůj zármutek nad ztrátou milované matky vyjádřit. Jednoho dne objevil kus bambusové větve s dírkou, přiložil ji k ústům a foukl. Nástroj začal vydávat hluboký tón. Chlapec si pomyslel, že pokud jeden otvor může vydávat takový zvuk, co by se stalo, kdyby těch otvorů vytvořil více? Do větve vyřezal několik dalších, od sebe stejně vzdálených otvorů, díky kterým se poté z trubky linula melodická hudba. Chlapec začal na nástroj hrát, a tak konečně mohl vyjádřit svůj smutek ze smrti své matky.\n\nLidé hrají na tento nástroj sólo, nebo v doprovodu dalších hudebních nástrojů. Lidé z etnické menšiny Ivoů, žijící na jižním břehu Žluté řeky, většinou hru na pa-wu doplňují dalšími hudebními nástroji jako san-sien (strunový nástroj) nebo jüe-čchin (strunový nástroj), které jsou dále doprovázeny tradičními tanci a písněmi. Zvláště mladí svobodní muži z této etnické menšiny často používají hru na pa-wu k vyjádření lásky.\n"}
{"id": "1496720", "url": "https://cs.wikipedia.org/wiki?curid=1496720", "title": "Nadine Visserová", "text": "Nadine Visserová\n\nNadine Visserová (* 9. února 1995) je nizozemská atletka, jejíž specializací jsou krátké překážkové běhy a sedmiboj.\n\nV roce 2014 na juniorském mistrovství světa získala bronzovou medaili v sedmiboji a v běhu na 100 metrů překážek. V následující sezóně doběhla třetí v běhu na 100 metrů překážek na Mistrovství Evropy v atletice do 23 let 2015. V roce 2017 na tomto šampionátu v překážkovém sprintu zvítězila. Při mistrovství světa v Londýně ve stejné sezóně obsadila v běhu na 100 metrů překážek i v sedmiboji sedmé místo. O rok později vybojovala bronzovou medaili v běhu na 60 metrů překážek na světovém halovém šampionátu. Zatím největším úspěchem se pro ni stal titul halové mistryně Evropy v běhu na 60 metrů překážek na halovém mistrovství Evropy v roce 2019.\n"}
{"id": "1496723", "url": "https://cs.wikipedia.org/wiki?curid=1496723", "title": "Základní škola Václava Havla", "text": "Základní škola Václava Havla\n\nZákladní škola Václava Havla může být:\n"}
{"id": "1496742", "url": "https://cs.wikipedia.org/wiki?curid=1496742", "title": "Cristian Garín", "text": "Cristian Garín\n\nCristian Ignacio Garín Medone (* 30. května 1996 Santiago) je chilský profesionální tenista. Ve své dosavadní kariéře na okruhu ATP Tour vyhrál dva singlové turnaje. Na challengerech ATP a okruhu Futures získal dvanáct titulů ve dvouhře a dva ve čtyřhře. \n\nNa žebříčku ATP byl ve dvouhře nejvýše klasifikován v květnu 2019 na 33. místě a ve čtyřhře pak v červenci 2017 na 298. místě. Na juniorském kombinovaném žebříčku ITF nejvýše figuroval v září 2013 na 4. místě po semifinále na juniorce US Open 2013. Trénují ho bývalí tenisté Argentinec Andrés Schneiter a Chilan Paul Capdeville. Připravuje se v Buenos Aires.\n\nV juniorském tenise vybojoval trofej na French Open 2013 po finálové výhře nad Němcem Alexandrem Zverevem. V juniorské čtyřhře téhož pařížského majoru skončili s krajanem Nicolásem Jarrym jako poražení finalisté. Výhrou nad Dušanem Lajovićem v úvodním kole VTR Open 2013 se stal v 16 letech a 8 měsících nejmladším chilským vítězem zápasu na okruhu ATP Tour. \n\nV chilském daviscupovém týmu debutoval v roce 2012 baráží Světové skupiny proti Itálii, v níž za rozhodnutého stavu prohrál dvouru se Simonem Bolellim. Italové zvítězili 4:1 na zápasy. Do června 2019 v soutěži nastoupil ke čtrnácti mezistátním utkáním s bilancí 10–11 ve dvouhře a 1–1 ve čtyřhře.\n\nV rámci hlavních soutěží událostí okruhu Futures debutoval v říjnu 2010, když na turnaj v rodném Santiagu obdržel divokou kartu do čtyřhry s Bastianem Mallou. V úvodním kole podlehli uruguaysko-argentinské dvojici Ariel Behar a Facundo Mena. Premiérový titul na challengerech si odvezl s Nicolásem Jarrym z deblové soutěže v Santiagu, kde v dubnu 2014 přehráli ve finále krajany Jorge Aguilara s Hansem Podlipnikem. Premiérovou singlovou trofej v této úrovni tenisu vybojoval během října 2016 v Limě. V boji o titul zdolal Argentince Guida Andreozziho. Průnik mezi sto nejlepších tenistů zaznamenal 29. října 2018 po triumfu na druhém limském challengeru, když mu na žebříčku ATP patřila 89. příčka, na níž se posunul ze 102. pozice. \n\nNa okruhu ATP World Tour debutoval na únorovém VTR Open 2013 ve Viña del Mar. Na divokou kartu v úvodním kole porazil Srba Dušana Lajoviće a v 16 letech a 8 měsících se stal nejmladším chilským vítězem zápasu v rámci túry ATP. Poté však podlehl Francouzi Jérémymu Chardymu. V sérii ATP Masters odehrál první kvalifikaci na Miami Open 2019, kde jej na úvod vyřadil Američan Bjorn Fratangelo.\n\nDo premiérového finále okruhu ATP Tour postoupil na halové antuce Brasil Open 2019 v São Paulu. Ve finálovém duelu jej přehrál 28letý Argentinec Guido Pella po dvousetovém průběhu. Před turnajem přitom ani jednou nepostoupil do čtvrtfinále turnaje ATP. Premiérový triumf získal o měsíc později na antukovém U.S. Men's Clay Court Championships 2019 v Houstonu. Ve druhém kole vyřadil nasazenou dvojku Jérémyho Chardyho a v semifinále turnajovou osmičku Američana Sama Querreyho. V boji o titul si poradil s 20letým Norem Casperem Ruudem ve třech sadách. Stal se tak prvním chilským šampionem singlové události ATP Tour od triumfu Fernanda Gonzáleze na Chile Open 2009. Tři týdny poté si odvezl druhý titul z mnichovského BMW Open 2019. Po vítězství nad Italem Marcem Cecchinatem ve finále zdolal dalšího zástupce italského tenisu, 37. hráče světa Mattea Berrettiniho až v tiebreaku rozhodující sady. Bodový zisk jej posunul na nové kariérní maximum, 33. příčku žebříčku ATP.\n\nDebut v hlavní soutěži nejvyšší grandslamové kategorie zaznamenal v mužském singlu Wimbledonu 2017 po zvládnuté tříkolové kvalifikaci, kde v závěrečné bitvě udolal Australana Johna-Patricka Smithe až v pátém setu 12–10 na gamy. V úvodním kole dvouhry však nenašel recept na favorizovaného Američana Jacka Socka.\n\n"}
{"id": "1496750", "url": "https://cs.wikipedia.org/wiki?curid=1496750", "title": "Rachel de Queirozová", "text": "Rachel de Queirozová\n\nRachel de Queirozová (17. listopadu 1910, Fortaleza - 4. listopadu 2003, Rio de Janeiro) byla brazilská spisovatelka. V roce 1993 získala Camõesovu cenu, nejprestižnější ocenění pro autory píšící v portugalském jazyce. Byla představitelkou tzv. Severovýchodní školy, jež je typická sociální kritikou a užitím hovorové portugalštiny.\nOd šestnácti let pracovala jako novinářka. Ve dvaceti, roku 1930, vydala svůj první román \"O quinze\", který popisoval osudy rolnických rodin donucených opustit své domovy v období sucha v roce 1915. V té době také koketovala s komunistickou stranou, ale brzy se s ní rozešla. Již v prvním románu se hodně věnovala otázce postavení žen v brazilské společnosti, kteréžto téma ještě zesílilo v románech \"Caminho de pedras\" (1937) a \"As três Marias\" (1939). Ve 40. letech vytvořila zvláštní žánr krátkých, periodických, v novinách tištěných poetických próz, který nazvala \"crônica\". Psala tyto krátké útvary až do konce kariéry a vyšly v 60. a 70. letech v několika souborech (\"O brasileiro perplexo\" aj.). V 50. letech se začala věnovat i dramatu (\"Lampião\", \"A Beata Maria do Egito\"). V roce 1957 získala Cenu Machado de Assise, nejprestižnější brazilské literární ocenění. V roce 1966 byla brazilskou delegátkou v OSN. Roku 1977 byla jako první žena zvolena do Brazilské literární akademie. Její poslední román, \"Memorial de Maria Moura\" (1992) se stal předlohou oblíbeného televizního seriálu z roku 1994.\n"}
{"id": "1496751", "url": "https://cs.wikipedia.org/wiki?curid=1496751", "title": "Zprávy Google", "text": "Zprávy Google\n\nZprávy Google je webová stránka a mobilní aplikace vyvinutá společností Google. Zprávy Google nepřetržitě vyhledávají aktuální články od tisíců vydavatelů a nabízejí je uživatelům k přečtení. Zprávy Google jsou k dispozici na platformě Android, iOS a na webu. Betaverze byla spuštěna v září 2002, oficiální stabilní verze byla vydána v lednu 2006. Google Zprávy byly zpracovány na návrh Inda Krishny Bharata.\n\nV březnu 2005 žalovala agentura Agence France-Presse (AFP) Google za údajné porušení autorských práv ze strany Googlu. Údajně Zprávy Google porušily jejich autorská práva, protože “Zprávy Google zobrazují fotografie, titulky článků a příběhy od Agence France-Presse bez jejich povolení”. Požadovali pokutu 17,5 miliónů amerických dolarů. V roce 2007 společnost Google oznámila, že za obsah od Associated Press (vlastník AFP) zobrazený ve Zprávách Google platí poplatek, a že články nejsou trvale archivovány. 23. prosince 2009 Zprávy Google přestaly zobrazovat obsah od Associated Press.\n"}
{"id": "1496752", "url": "https://cs.wikipedia.org/wiki?curid=1496752", "title": "Trifluormethyltrimethylsilan", "text": "Trifluormethyltrimethylsilan\n\nTrifluormethyltrimethylsilan je organokřemičitá sloučenina se vzorcem CFSi(CH). Tato bezbarvá kapalina se používá v organické chemii k napojení trifluormethylové skupiny na molekulu. Látku poprvé připravil roku 1984 Ingo Ruppert; o její využití jako činidla se zasloužil G. K. Surya Prakash.\n\nTrifluormethyltrimethylsilan se připravuje reakcí trimethylsilylchloridu s bromtrifluormethanem za přítomnosti fosforitého činidla, které slouží jako akceptor halogenu.\n\nTrifluormethyltrimethylsilan za přítomnosti aniontového spouštěče (M X) reaguje s aldehydy a ketony za vzniku trimethylsilyletherů, které jsou přímými produkty vložení karbonylu na vazbu Si-CF. Následnou hydrolýzou vznikají trifluormethylované deriváty methanolu. Ruppertovo činidlo lze také použít k přeměně esterů na trifluormethylketony, obvyklým spouštěčem je rozpustná sloučenina obsahující fluoridovou skupinu, jako je například tetrabutylamoniumfluorid, může však jít rovněž o alkoxid, například \"terc\"-butoxid draselný.\n\nPrvním krokem mechanismu je vznik Si(CH)X a značně reaktivního trifluormethidového meziproduktu [CF]. [CF] atakuje karbonyl za vzniku alkoxidového aniontu, alkoxid je následně činidlem silylován za tvorby konečného produktu, který se rychle spojuje s [CF] za vratného vzniku komplexu [(CF)Si(CH)]. Tento komplex nemůže reagovat s karbonylem přímo, což vede k inhibici řetězcové reakce; tato inhibice je všech reakcí Ruppertova činidla, které jsou iniciovány aniontem, rychlost reakce je ovlivňována převážně kationtem (M).\n\nTrifluormethyltrimethylsilan ve velké míře nahradil trifluormethyllithium, které nelze izolovat a rychle se rozpadá na fluorid lithný a difluorkarben.\n"}
{"id": "1496754", "url": "https://cs.wikipedia.org/wiki?curid=1496754", "title": "Šefkija Gluhić", "text": "Šefkija Gluhić\n\nŠefkija Gluhić (1878 Osmanská říše/Bosna a Hercegovina – 1927 Tuzla, Království Srbů, Chorvatů a Slovinců) byl bosenskohercegovský politik bosňáckého původu. Rodné jméno bývá někdy uváděno ve tvaru Šefki nebo Šefket.\n\nPocházel z významné mostarské rodiny Gluhićů (příjmení uváděno i ve tvarech Sagir-zade nebo Esam-zade), jejíž původ sahá do 17. století. Omer Gluhić (?–1884), imám a v letech 1881–1884 mostarský kádí, přivedl na svět tři syny, Muhammeda (1874?–1899), Šefkiju a Ahmeta. Muhamed následoval otce v duchovním kariéře, Ahmet byl jedním z prvních moderních muslimských učitelů v Bosně a Hercegovině.\n\nV Sarajevu navštěvoval vyšší gymnázium (maturoval 1899), ve Vídni absolvoval právnickou fakultu (promoval 1905). V rakouské metropoli byl aktivní v muslimském akademickém spolku \"Zvijezd\"a (\"Hvězda\"), který zastával projihoslovanské pozice a kritizoval rakousko-uherskou okupaci Bosny a Hercegoviny. Roku 1905 se Gluhić stal jeho předsedou.\n\nPo návratu do vlastu působil jako auskultant, justiční čekatel, při státním zastupitelství v Dolní Tuzle, poté se roku 1907 ve stejném městě stal koncipientem u advokáta Milana J. Maksimoviće. Roku 1909, kdy byla vyhlášena samosprávy Islámské společenství v Bosně a Hercegovině, získal mandát delegáta za Tuzlanský okruh do Vakufsko-meárifského sněmu. V této době byl rovněž jmenován vakufským advokátem, který měl hájit zájmy islámských nadací v právních sporech. Jelikož ale v této době ještě nesložil advokátní zkoušku, formálně svou funkci zastával jako koncipient advokáta Halid-bega Hrasnici.\n\nV prvním volbách do bosenského zemského sněmu, saboru, roku 1910 kandidoval za Muslimskou národní organizaci. Mandát získal za mostarský obvod (druhá, městská kurie), nicméně současně kandidoval i za bihaćský odvod (ve druhé i třetí, venkovské kurii). Zde nebyl oficiálním představitelem strany, ale přesto vyhrál. Mandátu za Mostar se vzdal, v září zde byl zvolen poslancem Ćamil Karamehmedović. Sám převzal mandát za Bihać (druhá kurie). Tehdy rovněž krátce vedl stranický tiskový orgán \"Musavat\" (\"Rovnost\"), ale jeho redakci opustil po svatbě s dcerou Sulagy Telalbašiće a přestěhování do Tuzly.\n\nV letech 1910–1911 se aktivně účastnil vzdělávací ankety, kterou provádělo Islámské společenství v Bosně a Hercegovině. Šefkić tehdy předložil velmi radikální návrh, aby učebnice v islámských školách byly psány pouze v bosenském jazyce v latince, jelikož děti se nemohou v raním věku vzdělávat v jiném než mateřském jazyce. Obdobný názor zastávali i pedagogové Mustaj-beg Halilbašić a Hasan Hodžić a lékař Hamdija Karamehmedović. Pro odpor konzervativních kněží ale tyto návrhy nezískaly podporu.\n\nKoncem roku 1918 podpořil vznik nového jihoslovanského státu. Sám se považoval za Srba islámské víry. Tehdy měl blízko k Demokratické straně Ljubomira Davidoviće, později k Národní radikální straně Nikoly Pašiće. Od března 1919 do listopadu 1920 zasedal v Prozatímním národním zastupitelstvu (\"Privremeno narodno predstavništvo\"). Po rezignaci Mehmeda Spaha v únoru 1919 byl jediným muslimským ministrem ve vládě Stojana Protiće, v níž vedl rezort ministr zemědělství (od 2. 4. do 16. 8. 1919). Po odstoupení Osmana Viloviće roku 1922 se stal starostou Tuzly a na tomto postu zůstal dva roky.\n\nGluhić zemřel roku 1927 v Tuzle. Jeho tělesné ostatky byly uloženy na hřbitově u tuzlanské Turali-begovy mešity.\n"}
{"id": "1496760", "url": "https://cs.wikipedia.org/wiki?curid=1496760", "title": "Batwoman (seriál)", "text": "Batwoman (seriál)\n\nBatwoman je americký akční televizní seriál, natočený na motivy komiksů o Batwoman vydavatelství DC Comics. Autorkou seriálu, který je součástí franšízy a fikčního světa Arrowverse, je Caroline Dries. Vysílán je na stanici The CW od 6. října 2019. Postava Batwoman v podání Ruby Rose se v Arrowverse objevila již na konci roku 2018, kdy se představila v crossoveru „Elseworlds“.\n\nÚkolem Kate Kane je chránit coby Batwoman ulice Gothamu a stát se nadějí tohoto města, sama se ale musí vypořádat i se svými problémy.\n\n\nObjednání seriálu \"Batwoman\" oznámila televize The CW 7. května 2019. Pilotní díl byl odvysílán 6. října 2019 a již na konci toho měsíce oznámila The CW, že seriálu objednává devět dalších dílů; první řada tedy má být celosezónní s 22 epizodami. Dne 7. ledna 2020 televize The CW oznámila, že seriál získá druhou řadu.\n\n"}
{"id": "1496762", "url": "https://cs.wikipedia.org/wiki?curid=1496762", "title": "Benzalchlorid", "text": "Benzalchlorid\n\nBenzalchlorid (systematickým názvem (dichlormethyl)benzen) je organická sloučenina se vzorcem CHCHCl. Jedná se o bezbarvou kapalinu, která se používá jako reaktant v organické chemii.\n\nBenzalchlorid se vyrábí radikálovou chlorací toluenu, při které nejprve vzniká benzylchlorid (CHCHCl), poté benzalchlorid a nakonec benzotrichlorid (CHCCl):\n\nBenzylhalogenidy jsou obvykle silná alkylační činidla, a tak je benzalchlorid považován za nebezpečnou látku.\n\nHlavní význam benzalchloridu spočívá v jeho použití jako prekurzoru benzaldehydu. Při této přeměně dochází k hydrolýze za přítomnosti zásady:\n"}
{"id": "1496769", "url": "https://cs.wikipedia.org/wiki?curid=1496769", "title": "Marcus Walz", "text": "Marcus Walz\n\nMarcus Cooper Walz (* 3. října 1994 Oxford) je reprezentant Španělska v rychlostní kanoistice. Je kajakářským specialistou a členem klubu Reial Club Nàutic Portopetro.\n\nNarodil se v Anglii německé matce a anglickému otci, od dětství žije na Mallorce a získal španělské občanství. Kanoistice se věnuje od dvanácti let. Je olympijským vítězem z roku 2016 v závodě singlkajaků na kilometrové trati, kde ve finiši porazil českého reprezentanta Josefa Dostála o sedm desetin sekundy. Na mistrovství světa v rychlostní kanoistice 2017 získal spolu s Rodrigem Germadem zlatou medaili v deblu na 500 metrů. Má také tři stříbrné medaile a jednu bronzovou z mistrovství světa, na mistrovství Evropy v rychlostní kanoistice vyhrál se čtyřkajakem v letech 2017 a 2018 a na Středomořských hrách 2018 vyhráli s Germadem závod na 500 metrů.\n\n"}
{"id": "1496771", "url": "https://cs.wikipedia.org/wiki?curid=1496771", "title": "Katy Keene (seriál)", "text": "Katy Keene (seriál)\n\nKaty Keene je americký komediálně-dramatický televizní seriál, natočený na motivy komiksů o Katy Keene vydavatelství Archie Comics. Autory seriálu, který je spin-offem seriálu \"Riverdale\", jsou Roberto Aguirre-Sacasa a Michael Grassi. Objednání \"Katy Keene\" oznámila televize 7. května 2019. Vysílán je na stanici The CW od 6. února 2020. Ještě před jeho premiérou oznámila 7. ledna 2020 stanice The CW, že objednala pro seriál dalších třináct scénářů.\n\nKaty Keene má společně s dalšími třemi přáteli v plánu v New Yorku uskutečnit si své sny. Ona sama chce být módní návrhářkou, zatímco Josie McCoy se snaží prosadit na poli hudby, Ginger Lopez v oblasti herectví a Pepper Smith v podnikání.\n\n\n"}
{"id": "1496778", "url": "https://cs.wikipedia.org/wiki?curid=1496778", "title": "Tight junction protein 2", "text": "Tight junction protein 2\n\nProtein těsných spojení 2 (anglicky \"Tight junction protein 2\", TJP2), někdy také latinským názvem Zonula occludens 2 (ZO2), je transmembránový protein, kódovaný stejnojmenným genem TJP2, který se nachází v těsných spojeních (\"tight junction\", TJ) epiteliálních a endoteliálních buněk. Kromě těsných spojení může být také lokalizován v jádře buňky, kde se podílí na přenosu jaderného signálu. Mutací genu TJP2 dochází ke strukturním změnám proteinu, což je doprovázeno jeho zvýšenou degradací nebo poruchami funkce. Deficit TJP2 je asociován s rozvojem onemocnění, která postihují především jaterní tkáň\nTJP2, protein s molekulovou hmotností 160kDa, je kódován genem TJP2, který je lokalizován na chromozomu 9q21.11. TJP2 je společně s TJP1, TJP3 a Pals řazen do rodiny MAGUK (rodina membránově asociovaných guanylátových kináz), pro kterou je charakteristická přítomnost domén -PDZ, SH3 a GuK. Protein TJP2 je sestaven ze tří PDZ (PDZ1, PDZ2, PDZ3), jedné SH3 a jedné GuK domén. Mezi PDZ1 a PDZ2 doménou se nachází oblast bohatá na bazické aminokyseliny. Oblast bohatá na kyselé aminokyseliny je situovaná na druhém konci proteinu, konkrétně těsně za GuK doménou. Všechny tyto domény mají přesně definovanou velikost a polohu, na rozdíl od prolin bohaté oblasti, která leží na samotném konci proteinu a její variabilní délka se odvíjí od celkové délky proteinu.\nU člověka totiž existuje 7 popsaných izoforem proteinu TJP2 – A1, A2, A2, C1, C2, izoforma 6 a izoforma 7, což jsou produkty alternativního splicingu, který má vždy počátek v samostatném transkripčním promotoru. Všechny tyto proteinové varianty však mají strukturně konzervovanou část mezi aminokyselinami 23-961 přesně stanovené rozložení charakteristických domén – PDZ1 se v proteinu nachází v rozmezí 23-120 aminokyseliny (AK), PDZ2 v 307-385 AK, PDZ3 v 509-590AK, SH3 v 604-669AK a GuK na 678-876AK. Jednotlivé izoformy se od sebe vzájemně liší pouze svou délkou. V porovnání s délkou základní izoformy TJP2 A1, která je sestavena z 1190 aminokyselin postrádá A2 úsek 961–1107, A3 úsek 994–1190, C1 úsek 1-23, C2 úsek 1-23 a 961–1107, izoforma 6 úsek 961-997 a izoforma 7 má rozdílný počáteční úsek 1-20. Základní izoformy TJP2A a TJP2C jsou exprimovány téměř ve všech lidských tkáních. Přítomnost TJP2A je typická pro mozek a kosterní svaly, zatímco TJP2C je ve vyšší míře exprimován především v pankreatu, srdci, ledvinách a placentě.\nProtein TJP2 byl poprvé identifikován jako koprecipitační molekula proteinu TJP1 v těsných buněčných spojeních epiteliálních a endoteliálních buněk. Později se ukázalo, že tento protein v rámci těsných spojů interaguje s celou řadou dalších molekul, se kterými se společně podílejí na výstavbě buněčných spojů, transcelulárním transportu tkáňově specifických molekul a udržování osmotické rovnováhy. To vše je umožněno pomocí buněčné komunikace s některými nukleárními faktory a cytoskeletárními proteiny, která je zajištěna prostřednictvím charakteristických domén proteinu. Hlavní funkcí TJP2 je organizace transmembránových proteinů v TJ strandech, která je řízena jeho vzájemnou kooperací cytoskeletárním aktinem skrz prolin bohatou doménu. Nicméně TJP2 se v rámci TJ rovněž váže na okludin, cingulin, členy rodiny claudin a některé adhezivní molekuly (junctional adhesion molecules, JAM).) Jak již bylo zmíněno izoformy TJP2 se vyskytují v široké škále lidských tkání. Kromě mozku, kosterních svalů, pankreatu, srdce a placenty se nacházejí i v ledvinách, kde řídí filtrační aktivitu podocytů nebo v Sertoliho buňkách, kde je součástí testis-krev bariéry.\nTJP2 je lokalizován také v jádře buněk, kde se v interakci s některými transkripčními faktory a DNA-vázajícími proteiny účastní jaderného signálu. Konkrétně se jedná o nukleární exportní signál (NES) a nukleární lokalizační signál (NLS), kterými je regulován import a export proteinů do jádra skrz jaderné póry. Tyto signalizační dráhy jsou ovlivňovány vzájemným působením TJP2 s SC-35 (splicing factor 35), SAF-B (scaffold attachment factor B), PKA, PKC (protein kinase A, C), C/EBP a dalšími. Prokázán byl i vliv TJP2 na proliferaci buněk a apoptózu, prostřednictvím inhibice transkripce cyklinu d1, jehož degradace vede k zablokování buněčného cyklu na úrovní G1 fáze\nTJP2 často slouží jako diagnostický marker pro některá nádorová onemocnění, například ztráta izoformy TJP2A je detekována při kolorektálním karcinomu a adenokarcinomu prostaty. Celkové snížení exprese TJP2 v plicích může svědčit o přítomnosti plicního adenokarcinomu nebo v testis může znamenat narušení krev-testis bariery a rozvoj testikulárního karcinomu. Mutace v genu TJP2 způsobuje chybné sbalení proteinu, tudíž neodpovídající terciární konformaci, což má za následek jeho zvýšenou degradací nebo poruchy funkce. Deficit TJP2 je nejčastěji asociován s rozvojem jaterních onemocnění, kdy v důsledku narušení buněčných spojů a jejich netěsnosti dochází k úniku žlučových kyselin do plasmy. Jedním z takových onemocnění je progresivní familiární intrahepatální cholestázy 4. typu, která je vyvolána homozygotní nebo heterozygotní mutací genu TJP2.) Dalším onemocněním spojeným s mutovaným TJP2 a BAAT je familiární hypercholanémie, která se také projevuje zvýšenou koncentrací žlučových kyselin v séru a malabsorpčním syndromem Mutací TJP2 může být také indukován rozvoj hepatocelulárního karcinomu. Kromě jater má TJP2 vliv i na činnost sluchu, kdy jeho zvýšenou expresí mutované formy dochází k iniciaci apoptických molekul, které snižují počet buněk středního ucha, což může mít za následek ztrátu sluchu.\n"}
{"id": "1496779", "url": "https://cs.wikipedia.org/wiki?curid=1496779", "title": "HC Kometa Brno v 1. české hokejové lize 2000/2001", "text": "HC Kometa Brno v 1. české hokejové lize 2000/2001\n\nNový ročník pod novým názvem – ten tentokrát zní 1. ČP liga. Úvod je stejný jako loni – výhra až ve čtvrtém kole. Výher je nakonec sedm, k tomu jedenáct remíz, což znamená jediné – poslední místo po základní části a reálná hrozba baráže. Nadstavba ale znamená takřka zázrak – Kometa doma vítězí čtyřikrát, podléhá jen Šumperku, dalších pět bodů přidá z kluzišť soupeřů a do baráže odsuzuje Ústí a Ytong. Hrozba je tedy na čas odvrácena. Do baráže o extraligu postupuje Chomutov, na Karlovy Vary ale nestačí.\n\nV sezoně sehrála Kometa dva domácí zápasy v nezvyklém prostředí. Utkání 14. kola proti Ústí nad Labem se uskutečnilo na mimořádně úzkém kluzišti ve Vyškově. Zajímavé bylo, že si oba týmy spíš než na rozměry stěžovaly na špatné osvětlení. Ve 27. kole sledovalo 357 diváků zápas s Chomutovem na kryté ledové ploše za základní školou na Úvoze. V Rondu, kde v tom čase zpíval Karel Gott, by se tento počet ztratil, zatímco malý stadion vyprodali.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1496780", "url": "https://cs.wikipedia.org/wiki?curid=1496780", "title": "Parametrismus", "text": "Parametrismus\n\nParametricismus (někdy uváděn také jako parametricismus) je styl a směřování v avantgardní architektuře, uvádí se jako následovník architektury moderní a postmoderní. Má kořeny v počítačovém navrhování, parametrickém vyjadřování, vychází z různých programů, jejich algoritmů a manipulací s rovnicemi pro účely návrhu. Styl se začal rozvíjet v 90. letech 20. století. Pojem oficiálně zavedl v roce 2008 Patrik Schumacher, spolupracovník irácké architekty Zahy Hadid.\n\nArchitekt či projektant předem do programu nastaví cíle chtěné parametry budovy jako například cena, hmotnost, rozměry, konstrukční materiál nebo přírodní podmínky, zahrnující proslunění, teplotu, vítr či terén. Počítač vygeneruje výslednou formu struktury či budovy v souladu s vloženými cíli. Výsledkem je mnoho návrhů, které využívají všechen materiál, je maximalizována funkčnost a efektivnost. Návrhy se často blíží k organickým strukturám a přírodě, ve které je efektivnost také maximalizována.\n\nParametrická architektura pro svůj vznik vyžaduje také nové způsoby výstavby. Příkladem digitální výrobní metody je 3D tisk.\n\n"}
{"id": "1496786", "url": "https://cs.wikipedia.org/wiki?curid=1496786", "title": "Převzetí dluhu", "text": "Převzetí dluhu\n\nPřevzetím dluhu (\"tzv. privativní intercese)\" rozumíme změnu původního závazku na straně dlužníka. To znamená, že na místo původního dlužníka přejímá dluh (pohledávku) dlužník nový se souhlasem věřitele. Do vztahu mezi věřitelem a dlužníkem tak vstupuje osoba třetí, beroucí na sebe povinnost původního dlužníka splnit dluh věřiteli, čímž se osoba třetí zároveň stává přejímatelem tohoto závazku (dluhu). To je možné jen se souhlasem věřitele. Pokud věřitel souhlas k převzetí dluhu (de facto ke změně dlužníka) neudělí, může dojít k dohodě o převzetí plnění mezi dlužníkem a třetí osobou. Dohodou o převzetí plnění se třetí osoba vůči dlužníkovi zavazuje, že závazek, povinnost vůči věřiteli bude plnit sama, avšak dlužníkova povinnost (dluh) k věřiteli právně stále trvá. K převzetí dluhu dochází například prodejem nemovitostí, na které se váže hypotéka. Její splácení po nabytí majetku přejímá nový majitel, čímž převezme dluh majitele původního. V tomto případě se jedná o převzetí dluhu z právního jednání a je zapotřebí uzavřít písemnou smlouvu.\n\nInstitut převzetí dluhu upravuje občanský zákoník prostřednictvím § 1888 až 1891. Nahradil stejnojmenný § 531 původního občanského zákoníku č. 40/1964 Sb.\n\nNezbytnou podmínkou účinnosti převzetí dluhu je souhlas věřitele. Bez věřitelova souhlasu nemůže fakticky dojít ke změně osoby dlužníka. Pro souhlas věřitele není předepsána žádná závazná forma, takže může být udělen písemně, ústně nebo i konkludentně, např. kývnutím, podáním ruky. Účelem tohoto postupu je zamezit libovolným změnám v osobě dlužníka bez souhlasu věřitele. Tomu by mohla např. v důsledku platební neschopnosti nového dlužníka vzniknout škoda. \n\nPřevzetí dluhu může být úplatné (zejména v obchodněprávních vztazích v podobě závazku dlužníka uhradit přejimateli dluhu úplatu za převzetí dluhu) či bezúplatné. Pokud se jedná o jednostranné právní jednání, může být souhlas věřitele určen současnému dlužníkovi i přejímateli dluhu. Předpokladem smlouvy o převzetí dluhu je projevená vůle obou stran. Přejímatel splní věřiteli to, co měl plnit dlužník. Převzetí dluhu však není možné řadit mezi zajišťovací prostředky.\n\nTím, že vznikla dohoda mezi věřitelem a třetí osobou přebírající dluh původního dlužníka, je tento od dluhu osvobozen a třetí osoba se stává dlužníkem na místo něj. Smlouva by měla obsahovat jasné prohlášení osoby přistupující k dluhu, že bude plnit za dlužníka.\n\nInstitut převzetí plnění může být uskutečňován více způsoby. Povinnost přejímatele dluhu může být splněna odlišným plněním od plnění, k němuž se v minulosti zavázal původní dlužník. Peněžní dluh tak může být po dohodě věřitele a nového účastníka právního vztahu splacen např. naturální formou plnění. Přejímatel má povinnost dlužníka vyvázat ze závazku vůči věřiteli a je v jeho moci jakým způsobem to provede. V případě nesouhlasu věřitele s převzetím plnění, dlužníkova povinnost trvá, fakticky ji za dlužníka může plnit i někdo jiný.\n\nV souladu s ustanovením § 1890 obsah závazku zůstává stejný, avšak přejímatel může vznést námitky například v souvislosti s neplatností, zdánlivostí, promlčením, které před ním vznesl dlužník původní. S dluhem na přejímatele rovněž přechází povinnost platit případné úroky z prodlení či jiné náklady týkající se uplatnění. Kromě existujících závazků je možné převzít i budoucí závazky. Tehdy je nutné sjednat odkládací podmínku, neboť k účinkům převzetí dluhu může dojít až v okamžiku jeho vzniku, nikoliv v okamžiku, kdy věřitel předběžně udělí svůj souhlas. Obsah závazku převzetí dluhu upravuje rovněž ustanovení § 1888 o.z.\n\nLze převzít např. dluh peněžitý/nepeněžitý, sporný/pochybný nebo s jednorázovým či splátkovým plněním.\n\nSituaci, kdy původní závazek mezi stranami je nahrazen vztahem novým, nebo pokud dlužník vstupuje do závazku plnit jiný předmět, upravenou prostřednictvím § 1891, nelze de facto považovat za převzetí dluhu, neboť se jedná se o tzv. novaci dle § 1902 NOZ.\n\nObčanský zákoník rozlišuje změny závazků v následujících ustanovení :\n\nZměna v osobě věřitele §1879-1887\n\n\n\nZměna v osobě dlužníka §1888-1894\n\n\n\n\nPostoupení smlouvy § 1895-1900\n\nZměny v obsahu závazků § 1901-1907\n\n"}
{"id": "1496787", "url": "https://cs.wikipedia.org/wiki?curid=1496787", "title": "Edward Grey", "text": "Edward Grey\n\nEdward Grey, 1. vikomt Grey (\"Edward Grey, 1st Viscount Grey of Fallodon, 3rd Baronet Grey of Fallodon\") (25. dubna 1862, Londýn, Anglie – 7. září 1933, Fallodon Hall, Anglie) byl britský státník ze starobylého šlechtického rodu Greyů. Třicet let byl za liberály poslancem Dolní sněmovny, kde se věnoval zahraniční politice. Byl nejdéle úřadujícím britským ministrem zahraničí ve 20. století (1905-1916), sehrál významnou úlohu v době před první světovou válkou. V roce 1916 s titulem vikomta vstoupil do Sněmovny lordů, byl též rytířem Podvazkového řádu. Pozdější britští ministři zahraničí lord Halifax a Anthony Eden byli jeho vzdálení bratranci.\n\nPocházel ze šlechtické rodiny Greyů, z linie baronetů z Fallodonu, narodil se v Londýně jako nejstarší syn podplukovníka George Henryho Greye (1835-1874) a vnuk trojnásobného ministra vnitra Sira George Greye (1799-1882). Studoval ve Winchesteru, po předčasné smrti otce převzal jeho další výchovu dědeček Sir George Grey. Po něm pak Edward v roce 1882 zdědil titul baroneta a statky v Northumberlandu. Studoval v Oxfordu a v letech 1885-1916 byl členem Dolní sněmovny za Liberální stranu, od mládí se na půdě parlamentu věnoval zahraniční politice. V letech 1892-1895 byl státním podsekretářem zahraničí a zároveň mluvčím ministerstva v Dolní sněmovně, protože tehdejší ministři zahraničí 5. hrabě z Rosebery a 1. hrabě z Kimberley zasedali ve Sněmovně lordů. Po roce 1895 strávil deset let v opozici, ale v letech 1896-1898 byl místopředsedou vládní komise pro správu kolonií v Karibiku a v roce 1902 byl jmenován členem Tajné rady.\n\nV Campbell-Bannermanově vládě byl jmenován ministrem zahraničí a funkci si udržel i v následující Asquithově vládě (1905-1916), stal se tak nejdéle úřadujícím britským ministrem zahraničí ve 20. století, po téměř čtyřiceti letech byl také prvním zahraničním ministrem, který nebyl peerem. Jeho nevýhodou pro výkon funkce byla neznalost cizích jazyků, uměl pouze anglicky a při jednáních se zahraničními diplomaty musel používat tlumočníky. Na rozdíl od předchozích konzervativních vlád, které vnímaly Rusko jako hrozbu, Edward Grey prosadil spojenectví s Ruskem v zájmu zachování velmocenské rovnováhy v Evropě. Spojenecká smlouva s Ruskem byla podepsána v roce 1907. Později se podílel na mírovém urovnání druhé marocké krize a řešení stavu po balkánských válkách, v roce 1912 uspořádal konferenci velvyslanců v Londýně. V roce 1912 obdržel Podvazkový řád. Mezitím také navštívil Německo a několikrát jednal s německým císařem Vilémem II. Sám byl odpůrcem válečného konfliktu, ale zahraniční politiku musel podřídit komplexním zájmům Británie v zájmu uchování velmocenského postavení a v létě 1914 oznámil vstup Spojeného království do válečného stavu s Německem a Rakouskem-Uherskem. Greyovým posledním významným počinem byl podpis Sykes-Picotovy dohody dohody o rozdělení vlivu Francie a Británie v Malé Asii v květnu 1916. S celou Asquithovou vládou odstoupil v prosinci 1916.\n\nPo odchodu z vlády byl povýšen na vikomta a vstoupil do Sněmovny lordů (1916). Přes zhoršující se zdravotní stav (měl špatný zrak a již v době první světové války byl prakticky slepý) zůstával aktivní v politice, v letech 1919-1920 byl necelý půlrok velvylancem ve Spojených státech a v letech 1923-1924 mluvčím liberální opozice ve Sněmovně lordů. Nakonec v letech 1928-1933 zastával čestnou funkci kancléře univerzity v Oxfordu, mimoto byl smírčím soudcem a zástupcem místodržitele v hrabství Northumberland, kde vlastnil statky, od roku 1911 byl též kurátorem Britského muzea.\n\nJeho první manželkou byla od roku 1885 Dorothy Widdrington (1865-1906), která zahynula tragicky, podruhé se oženil až v roce 1922 s Pamelou Wyndham (18970-1928), sestrou ministra George Wyndhama a vdovou po skotském šlechtici 1. baronu Glenconnerovi. Zemřel bez potomstva a titul vikomta tak zanikl, titul baroneta přešel na bratrance Charlese George Greye (1880-1957) a v jeho potomstvu existuje dodnes.\n\nEdward Grey v mládí vynikl též jako sportovec, mimo jiné ve fotbalu a tenisu. Proslul svým zájmem o rybaření a ornitologii a k těmto tématům také napsal několik knih. Jeho sídlem byl zámek \"Fallodon Hall\" (Northumberland).\n\n\n"}
{"id": "1496788", "url": "https://cs.wikipedia.org/wiki?curid=1496788", "title": "Albert Grey, 4. hrabě Grey", "text": "Albert Grey, 4. hrabě Grey\n\nAlbert Grey, 4. hrabě Grey (\"Albert Henry George Grey, 4th Earl Grey, 4th Viscount Howick, 4th Baron Grey of Howick\") (28. listopadu 1851, Londýn, Anglie – 29. srpna 1917 Howick Hall, Anglie) byl britský státník ze starobylého šlechtického rodu Greyů. Původně patřil k liberálům, později k liberálním unionistům, krátce byl poslancem Dolní sněmovny, jako dědic hraběcího titulu od roku 1894 členem Sněmovny lordů. Od mládí se věnoval koloniální problematice a v letech 1904–1911 byl generálním guvernérem v Kanadě, jeho jméno nese kanadská fotbalová trofej Grey Cup.\n\nNarodil se v Londýně jako druhorozený syn generála Charlese Greye (1804–1870), soukromého tajemníka prince Alberta a královny Viktorie, matka Caroline Farquhar pocházela ze skotské šlechty, princ Albert byl také jeho kmotrem. Jeho starší bratr Charles (1850–1855) zemřel v dětství. Středoškolské vzdělání absolvoval v Harrow, poté vystudoval práva a historii v Cambridge. Jako tajemník Sira Henryho Frere se zúčastnil cesty prince waleského do Indie. V roce 1878 vstoupil do Liberální strany a v letech 1880–1886 byl členem Dolní sněmovny. Jako poslanec se věnoval řadě témat, kvůli irské politice se názorově rozešel s Gladstonem, v roce 1886 se ve volbách nedostal do parlamentu a přestoupil k liberálním unionistům. Po strýci zdědil rodové tituly a vstoupil do Sněmovny lordů (1894), mezitím se začal aktivně zabývat koloniální problematikou a významnou sehrál v búrské válce jako guvernér Jihoafrické společnosti (1898–1904). V letech 1896–1897 byl administrátorem v Mašonsku (dnešní Zimbabwe), kde tehdy Británie prosadila své nároky proti Portugalsku. V letech 1904–1911 byl generálním guvernérem v Kanadě. Podílel se na rozvoji Kanady po všech stránkách, získal zde značnou popularitu a byl také prvním generálním guvernérem, který navštívil všechny provincie. Jeho jméno nese fotbalová trofej \"Grey Cup\" (1909). V roce 1908 byl jmenován členem Tajné rady a po návratu z Kanady zastával funkci prezidenta Královského koloniálního institutu (1911–1917).\n\nSpolu s hraběcím titulem převzal post lorda místodržitele v Northumberlandu (1895–1904), kde vlastnil statky. Tuto funkci opustil s odchodem do Kanady. Na čtyřech univerzitách v Británii a Kanadě získal čestný doktorát. Během kariéry obdržel Řád sv. Michala a sv. Jiří (1904) a Viktoriin řád (1908). Krátce před smrtí zastával funkci kancléře Řádu sv. Michala a sv. Jiří (1916–1917).\n\nJeho manželkou byla Alice Holford (1858–1944), dcera poslance Roberta Holforda. Její švagr Albert Parker, 4. hrabě Morley (1843–1905), byl ministrem veřejných prací a dlouholetým místopředsedou Sněmovny lordů. Měli spolu pět dětí, z nichž byl jediný syn a dědic titulů Charles Grey, 5. hrabě Grey (1879–1963). Jako důstojník se zúčastnil první světové války, ale jinak se ve veřejném životě neangažoval.\n\nMladší sestra 4. hraběte Greye, Mary Caroline (1859–1940), byla manželkou indického místokrále 4. hraběte z Minto.\n\n"}
{"id": "1496790", "url": "https://cs.wikipedia.org/wiki?curid=1496790", "title": "TIM-4", "text": "TIM-4\n\nT buněčný imunoglobulin a mucin obsahující domény (TIMD-4 nebo také TIM-4) je protein kódovaný u člověka geny uloženými na chromozómu 5q33.2 a u myši na chromozómu 11B1.1. TIM-4 obsahuje IgV doménu s integrin-vázajícím místem a unikátním vazebným místem pro fosfatidylserin, závislým na kovovém iontu. TIM-4 také obsahuje hojně O-glykosilovanou mucinovou doménu. V porovnání s dalšími členy rodiny TIM (jako je TIM-1 nebo TIM-2) neobsahuje TIM-4 tyrosin-fosforylační motif ve svém intracelulárním ocásku.\n\nNa rozdíl od ostatních TIM, které jsou exprimovány převážně na T lymfocytech je TIM-4 exprimován především na antigen prezentujících buňkách, jako jsou dendritické buňky a makrofágy. TIM-4 slouží jako ligand pro TIM-1, ale také jako receptor pro fosfatidylserin. Jeho fosfatidylserin vazebná schopnost, ale neslouží k signalizaci nýbrž funguje spíše jako čistě vazebný receptor. Tyto schopnosti také hrají důležitou roli při odstraňování apoptotických buněk. Mimo jiné schopnost TIM-4 vázat fosfatidylserin hraje také důležitou roli při kontrole adaptivního imunitního systému, kde pomáhá s odstraňováním apoptotických T buněk exprimujících právě fosfatidylserin. To vede k regulaci antigenně specifických paměťových buněk. TIM-4 je také schopný inhibovat naivní T lymfocyty prostřednictvím vazby na jiné receptory než TIM-1, ovšem jakmile jsou T buňky aktivovány přebírá schopnosti pozitivního regulátoru a udržuje jejich aktivitu. Exprese TIM-4 na makrofázích je důležitá pro udržení jejich homeostázy.\n\nBylo dokázáno, že TIM-4 hraje roli ve vývoji Th2 odpovědi. Jako takový hraje také roli v rozvoji alergie a mohl by být v budoucnu možným terapeutickým cílem. TIM-4 byl také rozpoznán jako jeden z faktorů podílejících se na vzniku rakoviny. Například bylo dokázáno, že podporuje tvorbu nových cév a rekrutování makrofágů asociovaných s nádorem. TIM-4 také zprostředkovává autofágii v místě nádoru, čímž snižuje prezentaci antigenů a zvýšení tolerance nádoru imunitním systémem. Z tohoto důvodu se objevují studie využívající blokaci TIM-4 jako doplňkovou terapii při léčbě nádoru.\n"}
{"id": "1496791", "url": "https://cs.wikipedia.org/wiki?curid=1496791", "title": "Hét", "text": "Hét\n\nHét je vesnice v Maďarsku v župě Borsod-Abaúj-Zemplén, spadající pod okres Putnok. Nachází se blízko hranic se Slovenskem. V roce 2015 zde žilo 476 obyvatel. Dle údajů z roku 2001 zde byli všichni obyvatelé maďarské národnosti. Název znamená \"sedm\".\n\nSousedními vesnicemi jsou Sajónémeti a Serényfalva.\n"}
{"id": "1496795", "url": "https://cs.wikipedia.org/wiki?curid=1496795", "title": "CCGS Louis S. St-Laurent", "text": "CCGS Louis S. St-Laurent\n\nCCGS Louis S. St-Laurent je těžký ledoborec kanadské pobřežní stráže. Jeho domovským přístavem je St. John's na ostrově Newfoundland. Je to největší ledoborec kanadské pobřežní stráže. Ve službě jej má roku 2021 nahradit nový těžký ledoborec CCGS \"John G. Diefenbaker\".\n\nPlavidlo postavila loděnice Canadian Vickers Ltd. v Montréalu. Kýl byl založen v roce 1967. Na vodu byl spuštěn roku 1968 a do služby byl přijat roku 1969.\n\nNa palubě se nachází několik specializovaných vědeckých laboratoří a prostory pro další náklad. Neseny jsou dva čluny RHIB a dva další menší čluny. Na zádi je přistávací plocha a hangár pro dva vrtulníky (Bo 105, Bell 212, Bell 206L). Ledoborec původně poháněly parní turbíny, ale při modernizaci byly nahrazeny za diesel-elektrický pohon. Pohonný systém tvoří pět dieselů Krupp Makk 16M453C o výkonu 20 142 kW, pohánějících prostřednictvím dvou generátorů Krupp Mak 6M282 trojici lodních šroubů s pevnými lopatkami. Na palubě je dále nouzový generátor Caterpillar 3408. V přídi je instalováno dokormidlovací zařízení. Cestovní rychlost dosahuje 16 uzlů a nejvyšší rychlost 20 uzlů. Dosah při plavbě cestovní rychlostí je 23 000 námořních mil. Na moři může být až 205 dnů.\n\nV letech 1988–1993 ledoborec prošel rozsáhlou modernizací provedenou loděnicí Halifax Shipyard Ltd. v Halifaxu. Její součástí bylo prodloužení trupu a instalace nového pohonného systému.\n"}
{"id": "1496808", "url": "https://cs.wikipedia.org/wiki?curid=1496808", "title": "Fantiscritti", "text": "Fantiscritti\n\nFantiscritti je hora v Apuanských Alpách a významná lomová oblast u vesničky Miseglia nad Carrarou. Je to jedna ze tří lomových oblastí těžby kararského mramoru.\n\nHora Fantiscritti je vysoká 630 metrů. Jméno pochází z malé římské kapličky, edikuly, ze 3. století, která byla nalezena v jednom z lomů. V této edikule byli znázorněni římští bohové Herkules, Jupiter a Bacchus. Na této votivní tabulce se pod architektonickým obloukem nachází zleva doprava: Herkules s kyjem a lví kůží, Jupiter a Dionysos se žezlem pantera. Roku 1442 tuto tabulku v dobrém stavu našel Cyriacus Ancona. Od renesance do ní vyrývali návštěvníci svá jména; první škrábání pochází z roku 1584 a nejnovější z roku 1840. V roce 1863 byl tento artefakt převezen do Umělecké akademie Carrara.\n\nLomy ve Fantiscritti navštěvovali významní sochaři již od renesance. Byly zde nalezeny rytiny jmen hlavního představitele klasicistního sochařství Antonia Canovy a představitele vlámsko-italského sochařství florentské školy manýrismu a raného baroka, Giambologny.\n\nV údolí Fantiscritti, ve kterém je asi 30 kamenolomů, se poblíž Ponti di Vara těží \"Ordinario\" (bělavý), \"Venato\" (bílý a šedý), \"Cremo\" (světle šedý) a dříve také \"Zebrino\" (šedo-zelený pruhovaný) mramor. V Ponti di Vara jsou dva kamenné klenuté mosty, přes které vedla původní mramorová dráha. Pětiobloukový most je dodnes používán jako silnice. V údolí je také podzemní kamenolom Galleria Ravaccione, který je možno navštívit. Nachází se uprostřed v tunelu dlouhém 1 200 metrů, spojujícím údolí Fantiscritti a Torano pro dopravu mramoru. Kvalitní mramor zde byl objeven uprostřed tunelu, při jeho ražbě. Nyní je využívána pouze jeho část v délce 600 metrů k podzemnímu kamenolomu. Nad tímto tunelem je vysoká \"mramorová hora\" a další otevřený kamenolom. Tunel je průjezdný a kamenolom jím mohou navštěvovat turisté.\n\nPřed podzemním kamenolomem Galleria Ravaccione se nachází soukromé venkovní muzeum mramoru a prostor pro koncerty a divadelní představení v přírodě. Provozuje ho Walter Danesi, pod širým nebem se vystavují četné exponáty z kararského mramoru, tradiční nástroje a stroje. Je tam také skromně zařízená dřevěná chýše, která ukazuje, jak v horách Carrary kdysi dělníci v kamenolomech žili. Před muzeem je obchod se suvenýry a naproti také bistro, kde dělníci z lomu i ostatní obědvají. V bezprostřední blízkosti muzea je sochařská dílna. Jsou v ní dva, prostřednictvím počítače řízení roboti, kterými se z mramorového bloku vyřezávají sochy. Následně je pak sochaři načisto jemně opracují.\n\n\n"}
{"id": "1496816", "url": "https://cs.wikipedia.org/wiki?curid=1496816", "title": "Nulový znak", "text": "Nulový znak\n\nNulový znak (je používáno i anglické označení nebo a vzhledem k nejčastější reprezentaci také označení nulový bajt) je řídící znak, který je ve většině kódových sad na pozici 0. Tak je tomu například ve standardech ISO/IEC 10646 (a s ním příbuzných Unicode a ISO/IEC 8859), ISO/IEC 646, ASCII, EBCDIC a v kontrolních znakových sadách C0 a C1.\n\nPůvodní význam nulového znaku odpovídal nulové operaci – jeho zaslání tak nemělo mít žádný vliv na výstup na terminál nebo tiskárnu. Podobně na děrné pásce odpovídal nulový znak řádce bez děr, tedy nepoužité. Později se zejména s rozšířením jazyka C rozšířily takzvané nulou ukončené řetězce, ve kterých má nulový znak zvláštní význam znaku ukončujícího řetězec, a tento význam je v moderní době dominantní.\n"}
{"id": "1496818", "url": "https://cs.wikipedia.org/wiki?curid=1496818", "title": "Alberov", "text": "Alberov\n\nAlberov () je zcela zaniklá vesnice, část obce Královské Poříčí v okrese Sokolov. Nacházel se v nadmořské výšce 440 m v mělkém údolí Pstružného potoka asi 3 km severně od Královské Poříčí. Není zde evidována žádná adresa, v roce 1980 zde již nikdo nežil.\n\nNa původu jména se shodují čeští i němečtí badatelé. Původní se jednalo o dvůr jakéhosi Albera, možná Alberta. V roce 1923 dostala vesnice české jméno Alberov, který se souběžně používal s německým jménem Albernhof až do roku 1938, znova po konci druhé světové války.\n\nPrvní písemná zmínka o vesnici pochází z roku z roku 1251, kdy Oldřich, řečený Sturo, předal klášteru Valdsassy Albertův dvůr a okolní usedlosti, založené neznámým Albertem. Osada byla založena německými kolonisty jako léno loketského hradu. Později získal vesnici waldsassenský klášter. Klášter však většinu majetků v Čechách ztratil do poloviny 14. století. V průběhu 16. století byl poddanský majetek roztříštěný. Část vlastnilo loketské měšťanstvo. Poddaní spadali do farního obvodu kostela svaté Kunhuty v Královském Poříčí. V berní rule z roku 1654 je Alberov vykazován jako součást lipnického panství Johanna Hartwiga Nostice. Nosticové vlastnili Alberov do roku 1719, kdy jej koupilo město Loket. Roku 1850 se stal Alberov samostatnou obcí na území soudního okresu Loket, politického okresu Karlovy Vary. Od roku 1868, kdy soudní okres Loket připadl k politickému okresu Sokolov, spadal Alberov pod okres Sokolov.\nPo obou březích Pstružného potoka se rozkládaly skupiny selských usedlostí a hospodářství, ukázky zdejší lidové architektury s typickým stavebním materiálem dřevem. V 19. století silně ovlivňovala území obce těžba a zpracování hnědého uhlí. Ačkoliv se uhlí nacházelo rovněž v Alberově, nevznikl zde žádný dolový závod, ovšem zasahovaly sem sousední doly v Lipnici, např. důl Kateřina, který vzniknul v roce 1890 a jehož 3 km dlouhá visutá lanová dráha dopravující uhlí na nádraží v Novém Sedle přeťala území Alberova. Z dolů na území Nového Sedla do území vesnice zasahoval důl Union II, vybudovaný v roce 1890. Obcí procházela silnice z Jehličné do Vintířova, vybudovaná v letech 1904–1906.\n\nV prosince 1913 se okres Loket osamostatnil i ve smyslu politické správy a město Loket se stalo sídlem institucí soudní i politické okresní správy, v letech 1921–1930 byl Alberov obcí okresu Loket.\n\nPo druhé světové válce došlo k odsunu německého obyvatelstva. Zůstat mohli pouze odborníci, nepostradatelní pro chod dolů. V prosinci 1945 měl Alberov 225 obyvatel, v důsledku odsunu klesl jejich počet k 22.5.1947 na 149. Po vysídlení německých obyvatel došlo k částečnému dosídlení obyvateli převážně z Horního Slezska. \n\n1. ledna 1953 se stal Alberov osadou obce Královské Poříčí. V 70. letech 20. století musel spolu s nedalekou Jehličnou ustoupit uhelnému lomu Jiří a zcela zaniknul, oficiálně k 1. dubnu 1976.\n\nAž do počátku těžby uhlí v okolí vesnice pracovali obyvatelé Alberova v zemědělství. Od roku 1870 je v obci doložena cihlářská výroba. Ke konci 19. století již pracovala většina obyvatel v okolních uhelných dolech. Děti z Alberova navštěvovaly nižší stupeň školy v Jehličné, vyšší školní stupeň v Novém Sedle.\n\n"}
{"id": "1496822", "url": "https://cs.wikipedia.org/wiki?curid=1496822", "title": "Ferídún", "text": "Ferídún\n\nFerídún, avestánsky Thraétona je mytický perský král, sedmý z dynastie Pišdadovců, známý především z eposu Šáhnáme z 11. století. Thraétona, syn Áthvji, je podle Avesty válečníkem a léčitelem který porazil Aži Dáhaku. Poté král Jima v důsledku svého hříchu přišel o svoji chvarenu tak Thraétona získal jednu její část, zatímco Mithra a Keresáspa ty zbývající. V sasánovských textech je pod jménem Frétón ochráncem zemědělců.\n\nV perském eposu Šáhnáme z počátku 11. století je Thraétona pod jménem Ferídún přemožitelem Zóhaka, tedy avestánského Aži Daháky. Zóhak je v tomto díle nástupcem krále Džamšída a jeho tisíciletá vláda je popisována jako krutá a bezbožná, který ve snu spatří vlastní smrt: je svázaný hozen do studně mladíkem vysokým jako cypřiš ozbrojeným palcátem ve tvaru býčí hlavy. Jeden z kněží mu poté platnost snu potvrdil a sdělil jméno svého přemožitele: Ferídún. Ten byl synem Ábtína, potomka Džamšída, a Farának, a poté co byl jeho otec zavražděn Zóhakem schovávál se svou matkou na hoře Alborz. V šestnácti letech byl navštíven kovářem Kávem, vůdcem vzpoury proti Zóhakovi. Ferídún si poté nechal ukovat palcát připomínající býčí hlavu a vydal se na pochod na jehož konci Zóhaka porazil. Poté jej přikoval na horu Damávand.\n\nFerídunova vláda trvala sto let a hrdina zplodil tři syny, Salma a Túra s Džamšídovou dcerou Šahrnáz, nejmladšího Íradže s Arnavaz, druhou dcerou Džamšída. Íradž, ač nejmladší, byl nejmoudřejším a nejstatečnějším a otec mu tak přidělil vládu na Íránem, Salm zdědil Rúm, tedy Byzantskou/Římskou říši, a Túr Túrán. Starší bratři se nakonec proti Íradžovi spikli a zavraždili ho, což byl počátek neustálých konfliktů mezi Íránem a Túránem, což je období kterým se zabývá velká část Šáhnáme.\n\nThraétona je synem Áthvji, jež byl druhým člověkem co lisoval haomu, a je tak titulován Áthvjáni „z rodu Áthvjova“. To jej spojuje s védským bohem Tritou Áptjou „Třetím z rodu Vod“, který je taktéž drakobijcem. Kromě toho se však v Avestě objevuje Thrita, třetí člověk co lisoval haomu a otec Keresáspy, kterého s Thraetónou spojuje lékařské umění. Podle Jaana Puhvela byli Thraetóna, Áthvja a Thrita původně jednou postavou s jménem Thritha Áptja. Bruce Lincoln nabízí výklad jména Thraétona jako patronyma z jména Thritha, zatímco Mary Boyce že Thraétona a Thritha byli bratři, ale poté co první zastínil druhého získal kromě své původní válečnické funkce i funkci léčitelskou.\n\nThraétona je taktéž označován jako \"verethraja\" „ten jenž porazil odpor“, což je titul užívaný i pro různá božstva, který navíc odpovídá sanskrtskému Vrtrahán. Podle Jaana Puhvela Thrétonovo získání třetiny chvareny znamená v duchu trojfunkční hypotézy jeho spojení s třetí, zemědělskou, funkcí, zatímco Mithra je spojen s funkcí první a Keresáspa s druhou.\n\n"}
{"id": "1496824", "url": "https://cs.wikipedia.org/wiki?curid=1496824", "title": "Hamid Kukić", "text": "Hamid Kukić\n\nHamid Kukić (? Knežina, okres Sokolac, Bosna a Hercegovina – 26. ledna 1967 Sarajevo, Socialistická federativní republika Jugoslávie) byl bosenskohercegovský politik a úředník bosňáckého původu.\n\nV rodné obci navštěvoval základní školu. Reálku, nižší gymnázium, absolvoval v Sarajevu. Ve školních letech 1910 až 1913 a znovu roku 1920 byl stipendistou muslimého podpůrného spolku \"Gajret\" (\"Úsilí\").\n\nRoku 1914 po atentátu na rakousko-uherského následníka trůnu byl zatčen s ostatními sympatizanty organizace Mladé Bosny, následně byl uvezněn v internačním táboře. Roku 1915 narukoval, aby se vyhnul další internaci, a bojoval na východní, haličské frontě. Zde byl zajat Rusy a nato vstoupil do dobrovolnického sboru Jihoslovanů, který mj. bojovali na suluňské frontě.\n\nPo skončení první světové vélky odcestoval do Francie, kde se zapsal na studia politických věd. Po návratu do vlasti roku 1920 získal místo tajemníka a od roku 1924 i redaktora časopisu \"Gajret\" stejnojmenného podpůrného spolku. Na tomto místě zůstal do roku 1927 a následně mezi lety 1931 a 1941.\n\nSoučasně se pokoušel uspět v politice, když roku 1920 kandidoval do Ústavodárného shromáždění Království Srbů, Chorvatů a Slovinců na kandidátce Muslimské malorolnické strany (\"Muslimanska težačka stranka\") Šefkiji Gluhiće. V této strěně byli aktivní i Alija Kurtović, předseda \"Gajretu\", a jeho bratr Šukrija Kurtović, šéfredaktor časopisu \"Gajret.\" Strana ve volbách ovšem zcela propadla a brzy zanikla.\n\nV dubnové válce roku 1941 narukoval do jugoslávské armády, ale po brzké kapitulaci vojska byl zajat a odvezen do internačního tábora v Německu, kde pobýval až do konce druhé světové války roku 1945. Následně znovu působil jako tajemník, nyní již spolku \"Preporod\" (\"Obrození\"), který nahradil dřívější organizace \"Narodna uzdanica\" a \"Gajret\". Roku 1949, kdy byl Preporod úředně rozpuštěn, začal působit v orgánech Islámského společenství, mezi lety 1949 a 1959 na postu vakufského ředitele, správce majetku islámských nadací. Roku 1959, kdy došlo ke spojení Vakufského ředitelství a Ulema-medžlisu, nejvyšší duchovní rady, do Stařešinstva islámského náboženského společenství, získal post tajemníka Stařešinstva. Vedle toho v letech 1950–1954 a 1958–1961 redigoval věstník islámské obce (\"Glasnik Vrhovnog islamskog starješinstva u FNRJ\"). Roku 1960 byl kvůli chatrnému zdraví penzionován.\n"}
{"id": "1496829", "url": "https://cs.wikipedia.org/wiki?curid=1496829", "title": "Animalize World Tour", "text": "Animalize World Tour\n\nAnimalize World Tour bylo koncertní turné americké hardrockové skupiny Kiss na podporu alba \"Animalize\". Jednalo se o první turné na kterém od turné Unmasked Tour, skupina hrála v Evropě. Během turné se kytaristovi Marku St. Johnovi projevil Reiterův syndrom a proto jej nahradil kytarista Bruce Kulick, který se skupinou natočil záznam koncertu v Detroitu pod názvem Animalize Live Uncensored.\n\nEvropa:\n\n\nSeverní Amerika:\n\n\nKISS\n\n"}
{"id": "1496835", "url": "https://cs.wikipedia.org/wiki?curid=1496835", "title": "Nancy Drew (seriál, 2019)", "text": "Nancy Drew (seriál, 2019)\n\nNancy Drew je americký dramatický televizní seriál, natočený na motivy románů o Nancy Drew. Autory seriálu jsou Noga Landau, Josh Schwartz a Stephanie Savage. Vysílán je od 9. října 2019 na stanici The CW.\n\nOsmnáctiletá Nancy Drew, jejíž plán odjet po maturitě ze svého malého města na univerzitu se kvůli rodinné tragédii o rok posunul, se zaplete do vyšetřování záhadné vraždy a zjišťuje různá tajemství.\n\n\nObjednání seriálu \"Nancy Drew\" oznámila televize The CW 7. května 2019. Pilotní díl byl odvysílán 9. října 2019 a již na konci toho měsíce oznámila The CW, že seriálu objednává devět dalších dílů; první řada tedy má být celosezónní s 22 epizodami. Dne 7. ledna 2020 televize The CW uvedla, že seriál získá druhou řadu.\n\n"}
{"id": "1496836", "url": "https://cs.wikipedia.org/wiki?curid=1496836", "title": "João Cabral de Melo Neto", "text": "João Cabral de Melo Neto\n\nJoão Cabral de Melo Neto (9. ledna 1920, Recife – 9. října 1999, Rio de Janeiro) byl brazilský spisovatel. V roce 1990, jako druhý autor v historii, obdržel Camõesovu cenu, nejprestižnější ocenění pro autory píšící v portugalském jazyce. V roce 1992 získal Mezinárodní literární cenu Neustadt. \n\nV roce 1942 vydal svou první sbírku básní \"Pedra do sono\", která měla blízko k surrealismu a kubismu. Ve druhé sbírce z roku 1945 (\"O engenheiro\") však razantně změnil styl, což z něj učinilo lídra tzv. Generace roku 45, pro niž se stala typická poezie strohá, věcná, přímočará, nezdobná. V roce 1945 se rovněž stal diplomatem a sloužil na brazilských ambasádách na čtyřech kontinentech až do odchodu do důchodu v roce 1990. Dlouhou dobu působil především ve Španělsku, kde se spřátelil s malíři Joanem Miró a Antoni Tàpiesem. K nejslavnějším z jeho třiceti sbírek veršů patří \"Morte e vida Severina\" z roku 1955. V roce 1994 oslepl a poezii přestal psát. \n"}
{"id": "1496842", "url": "https://cs.wikipedia.org/wiki?curid=1496842", "title": "Divadelní studio Paradox", "text": "Divadelní studio Paradox\n\nDivadelní studio Paradox byla brněnská multikulturní scéna jejímž provozovatelem bylo Divadlo Za hradbami se sídlem v Olomouci. Spoluzakladatelkou, dramaturgyní a uměleckou vedoucí byla Simona Petrů. Svou činnost zahájilo studio dvoudenním hudebním a divadelním festivalem \"PARADOX FEST\" v roce 2014 a ukončilo ji na jaře v roce 2019. V současné době je na místě Divadlo Za hradbami. Scéna se nacházela v Křížové ulici, nedaleko Mendlova náměstí v Brně. \n\nNa místě Divadelního studia Paradox fungoval do roku 2012 multižánrový klub Palác Prigl zahrnující hernu, bistro a kulturní centrum. Ve stejném objektu vzniklo 11. září 2013 prostřednictvím občanského sdružení Argo Navis Divadlo Krajiny, které zahájilo divadelní činnost premiérou Pavla Trtílka \"Sestřičky\" v režii Juraje Augustina. Divadlo se orientovalo na představení exteriérová a také plenérová. Hra \"Sestřičky\" měla již dříve plenérovou premiéru v brněnských Lužánkách. Svou činnost ukončilo již v červnu roku 2014. V nové divadelní sezoně vzniklo z „touhy dělat v Brně moderní divadlo a dávat prostor i amatérským hercům, režisérům a studentům“ divadelní studio Paradox. Bylo založeno lidmi původně seskupenými v Divadle v 7 a půl. \n\nDivadelní studio Paradox nemělo stálý soubor, mělo však zřetelnou dramaturgickou koncepci. Zásadní dramaturgickou snahou Divadelního studia Paradox bylo propojování uměleckých snah z různých odvětví. Divadelní studio si kladlo za cíl spojovat protiklady a nabízet autorské a autentické vyjádření skrze divadlo, hudbu a výtvarné umění. Konkrétním cílem spolku byla podpora a propagace nezávislé kulturní činnosti – zejména podpora divadelních, multimediálních a hudebních projektů. Vedlejší hospodářskou činností bylo provozování divadelního klubu, který byl otevřen divákům i umělcům. \nČinnost studia byla velmi rozmanitá, nabízela divadelní představení, hudební koncerty, umělecké výstavy, literární a taneční večery a významná byla účast na festivalech. Divadelní studio bylo nezávislým kulturním centrem a fungovalo především jako stagiona. \nV roce 2018 se studio stalo stálou domovskou scénou „bio divadla“ Napříč.cz. Pravidelně také spolupracovalo s divadly V karanténě, Divadlo P.U.D., klubem Bajkazyl, divadlem Vtahu. Vstříc vycházelo také studentům Janáčkovy akademie múzických umění, Střední škole uměleckoprůmyslové v Brně a Fakultě výtvarného umění VUT. Studenti zde mohli prezentovat se projekty. \n\nKoncept nezávislých kulturních center jako bylo Divadelní studio Paradox sleduje obvykle následující priority. Studio je alternativou ke kulturnímu mainstreamu, poskytuje prostor pro „nové“ umění, pomáhá vytvářet prostor ke kvalitnější kulturní výměně a komunikaci a vzdělává diváka/občana. \nOd roku 2017 bylo studio zapsaným spolkem, předsedkyní spolku byla zvolená umělecká vedoucí Simona Petrů, nejvyšším orgánem byla valná hromada složená ze členů spolku. \nV roce 2019 získalo studio grant z dotačního projektu města Brna. \n\nDruhou nejčastější aktivitou studia byla účast na festivalech. Od svého založení také spolupořádalo brněnskou část festivalu …příští vlna/next wave… Dále spolupracovalo s \"Festivalem francouzského divadla\" a \"Festivalem Amatérského divadla\". Studio se také angažovalo v rámci festivalu orientálních kultur \"Nad Prahou půlměsíc\", pořádalo brněnskou odnož nazvanou \"Nad Brnem půlměsíc\". Z mezinárodních festivalů hostilo Noisefest, festival experimentální hudby a performance. \n\nMezi nejúspěšnější inscenace patřili \"Daemoni\", \"Zasnoubené se smrtí\", \"Diagnóza Hamlet\", \"Cesta pěvců\" a \"Odmocnina z Havla\".\n\nPrvní autorská premiéra se uskutečnila v sezoně 2014/2015 v režii Zuzany Patrákové podle scénáře Simony Petrů. Derniéra se konala v prosinci 2015. Inscenace byla inspirovaná životem teatrologa a dramaturga Bořivoje Srby a spisovatele Jiřího Mahena. Název byl inspirovaný povídkou Jiřího Mahena, která se zaobírá rozpory v duši umělců. Autoři chtěli poukázat na to, že Jiří Mahen a Bořivoj Srba každý ve své době brněnské divadlo výrazně formovali a ovlivnili. \n\nInscenace měla premiéru 17. října 2015. Hru napsala Simona Petrů na motivy knihy novináře Luďka Navary \"Na útěku novináře\". Hra se zabývá osudy žen, které jsou spojeny s pilotem RAF Josefem Bryksem. Ten byl po návratu do Československa zatčen a umučen komunistickým režimem. Jeho první žena byla Marie Černá, která byla obviněna z kolaborace s nacisty. Druhou ženou byla Trudi Deller, která bojovala za očištění jména svého muže. Třetí ženou byla dcera Josefa Brykse Sonia Bryksová. Poslední ztvárněnou postavou je Irena Bernášková, žena, která převáděla přes hranice prchající letce. Inscenace byla o „nezlomnosti, odvaze a lásce žen, které bezmezně stojí za každým hrdinou.\" \n\nDivadelní studio Paradox mělo také vlastní klub otevřený denně. Účelem klubu byla podpora hlavní činnosti. \n"}
{"id": "1496852", "url": "https://cs.wikipedia.org/wiki?curid=1496852", "title": "Raúl Foullón", "text": "Raúl Foullón\n\nCesáreo Raúl Emilio Foullón Van Lissum (* 25. února 1955) je bývalý mexický zápasník – judista.\n\nV mexické mužské reprezentaci se prosadil v roce 1972 jako 17. letý v lehké váze do 70 kg, když ho japonský trenér mexické reprezentace Tomojoši Jamaguči vzal na olympijské hry v Mnichově namísto zkušeného Carlose Espinozi. V Mnichově prohrál ve druhém kole na ippon s favorizovaným Sovětem Anatolijem Novikovem. V roce 1976 se do mexického olympijského týmu nevešel a v dalších letech se v reprezentaci neprosazoval. Po skončení sportovní kariéry se věnoval sportovní funkcionářské práci na Mexickém judistickém svazu.\n\n\n"}
{"id": "1496853", "url": "https://cs.wikipedia.org/wiki?curid=1496853", "title": "Simona Petrů", "text": "Simona Petrů\n\nSimona Petrů (* 1983) je česká dramatička a dramaturgyně.\n\nSimona Petrů studovala divadelní dramaturgii na Janáčkově akademii múzických umění. Jako divadelní dramaturgyně nepůsobí v žádném repertoárovém divadle, ale externě spolupracuje s různými scénami, jako jsou Divadlo Husa na provázku, Divadlo Polárka, Horácké divadlo Jihlava, nebo Buranteatr. Jako dramaturgyně začínala v Divadle v 7 a půl, kde spolupracovala s režiséry Jozefem Krasulou, Matějem Růžičkou a také s režisérkou Annou Petrželkovou. V roce 2013 byla uměleckou vedoucí Kabinetu múz v Brně. V roce 2014 založila Divadelní studio Paradox. Od roku 2019 spolupracuje s Městskými divadly pražskými. Inspiračním zdrojem Simony Petrů je především solitérství a výjimečnost osobností českých dějin, které se ze své vůle nezařadili do establishmentu.\n\nPodle zdroje:\n\n"}
{"id": "1496855", "url": "https://cs.wikipedia.org/wiki?curid=1496855", "title": "Mustaj-beg Halilbašić", "text": "Mustaj-beg Halilbašić\n\nMustaj-beg nebo Mustafa-beg Halibašić (1876 Sarajevo, Osmanská říše – 24. června 1930 Sarajevo, Království Jugoslávie) byl bosenskohercegovský politik a novinář bosňáckého původu.\n\nJeho otcem byl Ibrahim-beg Halilbašić a matka pocházela ze srebrenické rodiny Selimagićů.\n\nV rodném městě absolvoval některou z místních medres a Daru-lmuallimin, muslimskou učitelskou přípravku. Učitelskému povolání se nikdy nevěnoval. V této době se u něj začala rozvíjet prosrbská národní orientace. Mezi lety 1906 a 1907 byl hlavním redaktorem v \"Bosensko-hercegovském věstníku\" (\"Bosansko-hercegovački glasnik\"), jehož vlastníkem byl srbofil Omer-beg Sulejmanpašić. Aktivně se zapojil do boje muslimů o náboženskou a školskou autonomii, který zaštiťovala Muslimská národní organizace. V září 1909 převzal vedení stranického tiskového orgánu, listu \"Musavat\" (\"Rovnost\").\n\nRoku 1909, kdy byla vyhlášena samosprávy Islámské společenství v Bosně a Hercegovině, získal mandát delegáta za Sarajevský okruh do Vakufsko-meárifského sněmu.\n\nOpakovaně se pokoušel uspět v politice. Roku 1910 kandidoval do sarajevského zastupitelstva, ale zastupitelský mandát získal až ve volebním klání roku 1913. Roku 1910 kandidoval za Muslimskou národní organizaci v prvním volbách do bosenského zemského sněmu, saboru. Poslanecký mandát získal ve druhé, městské kurii za obvod Sarajevo a udržel si jej až do rozpuštění sněmu roku 1915.\n\nVedl aktivní spolkový život. Muslimskému podpůrnému spolku \"Gajret\" (\"Úsilí\") krátce vedl jeho stejnojmenný časopis (č. 5–12 1907/08). Sám dokonce tomuto sdružení jistý čas i předsedal (6. 8. 1909–1910). Po první světové válce se podílel na obnovení chodu spolku, za války zrušeného, a krátce jej roku 1919 znovu vedl.\n\nNa podzim roku 1918 podpořil vznik nového jihoslovanského státu, Království Srbů, Chorvatů a Slovinců, ale pokusy vyšvihnout se do čela muslimské komunity se mu nezdařil. V této době se svými ideovými souputníky založil a vedl list \"Jednakost\" (\"Rovnost\"), vydávaný v Sarajevu v letech 1918 a 1919. Kolem tohoto listu se zformovala skupina prosrbsky orientovaných muslimských intelektálů, kteří poté založili hnutí \"Jugoslávská muslimská demokracie\" (\"Jugoslavenska muslimanska demokratija\"), jež poté splynulo s Demoktatickou stranou Ljubomira Davidoviće. Ve volbách do konstituanty roku 1920 Halilbašić nakonec kandidoval za \"Muslimskou národní stranu\" (\"Muslimanska narodna stranka\") Safvet-bega Bašagiće, hájící zájmy muslimských velkostatkářů v době probíhající pozemkové reformy, ale nová strana u muslimů zcela propadla. Halilbašić znovu kandidoval za \"Národní muslimskou stranu\" (\"Narodna muslimanska stranka\"), která vznikla krátce před parlamentními volbami 1925 a měla spojit osobní nepřátele Mehmeda Spaha, předsedy Jugoslávské muslimské organizace (JMO), a radikálům Nikoly Pašiće nakloněné muslimy. Ani tato politická iniciativa neměla širší podporu a brzy zanikla. Jediného úspěchu Halilbašić dosáhl v místních volbách, kdy se spojil s odpadlíky z JMO a v Sarajevu jeho kandidátka získala dva mandáty.\n\nRoku 1929 Halilbašić uvítal zavedení královské diktatury, za což byl odměněn pozicí komisaře, nuceného správce, v Islámském společenství Bosny a Hercegoviny. Nemalou měrou přispěl k vydání nové ústavy náboženské obce, která centralizovala všechny islámské orgaizace v Jugoslávii do jediné a omezovala samosprávu Islámského společenství v Bosně a Hercegovině.\n"}
{"id": "1496856", "url": "https://cs.wikipedia.org/wiki?curid=1496856", "title": "Hot in The Shade Tour", "text": "Hot in The Shade Tour\n\nHot in the Shade Tour bylo koncertní turné americké hardrockové skupiny Kiss na podporu alba \"Hot in The Shade\". Jednalo se o poslední turné s bubeníkem Ericem Carrem , který zemřel v listopadu 1991 na rakovinu. Již během turné se Carrovi objevovaly zdravotní problémy a proto musel postoupit operaci, při které mu byly odstraněny tumory na srdci. Poslední koncert Kiss s Carrem odehráli 9. listopadu 1990 v Madison Square Garden v New Yorku a zakončili tak toto turné.\n\n\nPřídavek:\n\n\nKISS\n\n"}
{"id": "1496861", "url": "https://cs.wikipedia.org/wiki?curid=1496861", "title": "Hespérides (A33)", "text": "Hespérides (A33)\n\nHespérides (A33) je výzkumný ledoborec španělského námořnictva specializovaný pro službu v Antarktidě. Jeho hlavním úkolem jsou výzkumné plavby a zásobování antarktické základny Juana Carlose I. Hlavní základnou plavidla je Cartagena. Je to jediná španělská speciálně pro tento účel postavená výzkumná loď.\n\nPlavidlo postavila španělská loděnice Bazán (později Navantia) v Cartageně. Kýl byl založen roku 1988. Na vodu bylo spuštěno 12. března 1990. Do služby bylo přijato roku 1991.\n\nPosádku tvoří 55 námořníků a 37 vědců. Plavidlo nese navigační radary ARPA ECDIS. Dále dva sonarové systémy EM-120, dva EK-60 a další vybavení. Výzbroj tvoří jeden kulomet a další ruční zbraně posádky. Na zádi se nachází přistávací plocha a hangár pro vrtulníky Agusta-Bell AB 212. Pohonný systém tvoří čtyři diesel-generátory (2× 1300 kW a 2× 750 kW) dva elektromotory (2× 1400 kW). Nejvyšší rychlost dosahuje 14,7 uzlu. Ledem silným 40 cm může plout rychlostí 5 uzlů. Dosah je 12 000 námořních mil při rychlosti 12 uzlů.\n"}
{"id": "1496862", "url": "https://cs.wikipedia.org/wiki?curid=1496862", "title": "World of Winx", "text": "World of Winx\n\nWorld of Winx je italský dětský animovaný televizní seriál, který vytvořil Iginio Straffi jako spin-off seriálu \"Winx Club\". První epizoda měla premiéru 4. listopadu 2016 na Netflixu.\n\n\n"}
{"id": "1496864", "url": "https://cs.wikipedia.org/wiki?curid=1496864", "title": "Pyroptóza", "text": "Pyroptóza\n\nPyroptóza je typem prozánětlivé programované buněčné smrti odlišné od apoptózy a je závislá na aktivaci enzymu kaspáza-1. Tento typ buněčné smrti je spouštěn různými patologickými stimuly, jako je mrtvice, srdeční infarkt, rakovina, a hlavně hraje klíčovou roli pro kontrolu mikrobiálních infekcí. Dysregulace pyroptózy ale také může vést k autoimunitním onemocněním. Pyroptóza je indukována zánětlivými kaspázami, především kaspázou-1, ale také kaspázou-4, kaspázou-5 nebo myší kaspázou-11.\n\nKaspáza-1 byla nejprve rozpoznána jako proteáza, která štěpí prekurzory prozánětlivých cytokinů IL-1 (IL-1β) a IL-18, ale aktivace kaspázy-1 může také vést k rychlé buněčné smrti způsobené rupturou membrány, čímž dojde k vylití buněčného obsahu do extracelulárního prostředí a uvolnění aktivovaných prozánětlivých cytokinů.\n\nK aktivaci kaspázy-1 dochází skrze receptory NLR (NOD-like receptory), které jsou specializovanou skupinou intracelulárních proteinů hrající rozhodující úlohu v přirozených imunitních mechanismech hostitele. NLR protein NLRP3 (NACHT, LRR a PYD domény obsahující protein 3; také známý jako NALP3) reaguje na více stimulů, včetně toxinů tvořících póry, rozeznává také extracelulární ATP v přítomnosti různých PAMPs , krystaly kyseliny močové , virovou DNA a RNA, azbest a nebo ultrafialové záření. Mechanismus, kterým NLRP3 detekuje tuto divergentní skupinu signálů, nebyl zatím objasněn. \n\nNLR rozeznávající signály nebezpečí vytvářejí proteinový komplex zvaný inflamazom. Inflamazom je formován oligomerizujími NLR skrze jejich nukleotid-vazebnou doménu NACHT, dále u některých NLR, včetně NLRP3 dochází k připojení adaprotového proteinu ASC (Apoptosis-associated speck-like protein containing a CARD). ASC protein má dvě domény, PYD a CARD. Přes PYD doménu se ASC váže na NLR a CARD doména interaguje s kaspázou-1 a aktivuje ji. Jiné NLR, jako je NLRC4, obsahují CARD doménu a mohou přímo interagovat s kaspázou-1.\n\nInflamasomem aktivovaná kaspáza-1 štěpí prekurzory prozánětlivých cytokinů IL-1β a IL-18 a k indukci pyroptózy. IL-1β je silným induktorem zánětu, vazodilatace a extravazace, ale hraje také důležitou roli při aktivaci adaptivního imunitního systému. IL-18 podporuje produkci IFNγ u Th1 buněk, u NK buněk a cytotoxických T buněk, dále podporuje vývoj Th2 buněk a také rozvíjí lokální zánět.\n\nPyroptóza vede k ruptuře plasmatické membrány a uvolňování intracelulárních molekul, jako je ATP, DNA, ASC oligomery a dalších, do extracelulárního prostředí. Společně jsou také uvolňovány cytokiny a celý tento proces vede k udržení a zesílení zánětu. Takže ve výsledku tyto signály slouží jako spouštěč pro zahájení, zesílení a udržení zánětu.\n"}
{"id": "1496871", "url": "https://cs.wikipedia.org/wiki?curid=1496871", "title": "Abašidze", "text": "Abašidze\n\nAbašidze () je historický šlechtický rod mající svůj původ v Imeretském království, přičemž první hodnověrná zmínka o rodu je z 15. století, kdy už měl rod značná léna ve východní části království.\n\nDle rodinné legendy rod pochází od zajatého Habešana (z gruzínského názvu Habeše má být i jméno \"Abašidze\"), který v 8. století přišel do Gruzie s armádou arabského chalífy Marvána II. a byl zde odměněn povýšením na šlechtice za záchranu korunního prince před vlkem.\n\nMezi nejvýznamnější členy rodu patřil Giorgi-Malakia Abašidze, který byl nejprve nejvýznačnějším šlechticem království a fakticky králotvůrcem a následně v letech 1702 až 1707 sám usedl na trůn jako Giorgi VI.\n\nPo začlenění Imeretie do ruského impéria v roce 1810 uznala ruská vláda rod jako knížecí.\n"}
{"id": "1496890", "url": "https://cs.wikipedia.org/wiki?curid=1496890", "title": "João Ubaldo Ribeiro", "text": "João Ubaldo Ribeiro\n\nJoão Ubaldo Ribeiro (23. ledna 1941 Itaparica – 18. července 2014 Rio de Janeiro) byl brazilský spisovatel, překladatel a novinář. V roce 2008 získal Camõesovu cenu, nejprestižnější ocenění pro autory píšící v portugalském jazyce. \n\nZačínal jako novinář v denících \"Jornal da Bahia\" a \"Tribuna da Bahia\", kde se stal i šéfredaktorem. Poté vystudoval právo na Universidade Federal da Bahia. K jeho spolužákům a celoživotním blízkým přátelům patřil filmový režisér Glauber Rocha. Psát začal již na studiích, první román vydal rok po absolutoriu, v roce 1963 (\"Setembro Não Tem Sentido\"). Poté krátce působil ve Spojených státech a následně učil na své \"alma mater\" politologii. Roku 1971 vydal druhý román \"Sargento Getúlio\", který znamenal průlom. K dalším slavným románům patří \"Viva o Povo Brasileiro\" (1984) nebo \"O Sorriso do Lagarto\" (1989).\n"}
{"id": "1496894", "url": "https://cs.wikipedia.org/wiki?curid=1496894", "title": "Antlia 2", "text": "Antlia 2\n\nAntlia 2 (\"Ant 2\") je trpasličí galaxie, satelitní galaxie Mléčné dráhy.\nJeji velikost je téměř stejná jako Velkého Magellanova oblaku, avšak má 10000 krát menší svítivost, plošná jasnost je nejmenší ze známých galaxií. Leží ve vzdálenosti 422 000 světelných let od Slunce blízko rovině Mléčné dráhy na galaktické šířce 11,2°. Byla objevena v roce 2018 z pozorování družice Gaia.\n"}
{"id": "1496896", "url": "https://cs.wikipedia.org/wiki?curid=1496896", "title": "Bágyogszovát", "text": "Bágyogszovát\n\nBágyogszovát (vyslovováno [báďogsovát]) je velká vesnice v Maďarsku v župě Győr-Moson-Sopron, spadající pod okres Csorna. Vznikla v roce 1950 sloučením dvou obcí Bágyog a Rábaszovát. Nachází se asi 7 km jihovýchodně od Csorny. V roce 2015 zde žilo 1 293 obyvatel, z nichž jsou 93,4 % Maďaři, 0,5 % Němci a 0,2 % Rumuni.\n\nSousedními vesnicemi jsou Barbacs, Bodonhely, Dör, Kóny a Rábapordány, sousedním městem Csorna.\n"}
{"id": "1496898", "url": "https://cs.wikipedia.org/wiki?curid=1496898", "title": "OpenBMC", "text": "OpenBMC\n\nOpenBMC je projekt nadace Linux Foundation, jehož cílem je vyvinout svobodný firmware založený na Linuxu pro řadiče správy základní desky (anglicky – \"BMC\", odtud název projektu) dle standardu IPMI. Vývoj probíhá od roku 2015, kdy navrhla skupina čtyř inženýrů ze společnosti Facebook první prototyp. Pro sestavení distribuce používá OpenBMC projekt Yocto zaměřený na vytváření linuxových distribucí na míru, programování probíhá v jazycích C++ a Python, pro meziprocesovou komunikaci je používána softwarová sběrnice D-Bus. Projekt je pod licencí Apache License.\n\nV roce 2017 byla k předobjednání pracovní stanice Talos II postavená na architektuře POWER9, která využívala již z výroby OpenBMC.\n\n"}
{"id": "1496904", "url": "https://cs.wikipedia.org/wiki?curid=1496904", "title": "Martin Stranka", "text": "Martin Stranka\n\nMartin Stranka (* 13. dubna 1984 Most) je český fotograf. Ve své tvorbě se zabývá výtvarnou fotografií, ale věnuje se také tvorbě portrétní a komerční. Pracuje s výtvarnou fotografií a častokrát i technikou koláže, kterou posouvá fotografii za hranice jejího tradičního vnímání. Minimalistickým pojetím scény zdůrazňuje člověka jako jedince a jeho vnitřní dialog vedený sám se sebou. Autor také reaguje na konzumní tvář života a otisk lidské existence. Toto téma lidského bytí staví do kontrastu s motivy přírody a tak obrací pozornost k vzájemnému působení těchto dvou světů.\n\nNarodil se v pátek 13. dubna 1984 v Mostě v České republice, kde žil s rodiči a starší sestrou do svých tří let. Poté se s celou rodinou přestěhoval do Litoměřic, kde absolvoval základní školu a gymnázium Josefa Jungmanna. Vysokou školu ekonomického směru již dostudoval v Praze, kam se pak i nastálo přestěhoval a kde působí dodnes. \n\nUmění však nikdy nestudoval. K fotografii se dostal cestou terapie po ztrátě blízkého člověka roku 2007, kdy s cílem znovunabytí životní rovnováhy, sáhl po fotoaparátu a začal se věnovat fotografii ve volném čase. Po studiu vysoké školy ekonomického směru působil na pozici manažera lidských zdrojů ve společnosti v Praze a nadále se věnoval fotografii, která se stala jeho vášní; v prosinci 2010 i jeho profesí, kdy přijal zakázku od knižních nakladatelství Sterling Publishing a HarperCollins Publisher v New Yorku.\n\nZa svou kariéru posbíral přes 90 mezinárodních ocenění v oblasti fotografie. Mezi ty nejcennější patří titul z mezinárodní soutěže Sony World Photography Awards, který obdržel v roce 2018 a obhájil v roce 2019. Dále se jedná o ocenění Professional Photographer of the Year, Emerging Talent Award v soutěži Nikon International Photo Contest, Prix de la Photographie Paris. A jedenáctkrát za sebou je držitelem čestného uznání ze soutěže International Photo Awards. \n\nJeho práce jsou vystavovány po celém světě. Například v Los Angeles, Miami, Orlandu, Londýně, Paříži, Praze, Šanghaji, v galeriích, jako jsou Getty Images Gallery, Saatchi Gallery, Somerset House a mnoho dalších. Díla Martina Stranky jsou již dnes předmětem zájmu sběratelů umění a jsou také k vidění na obalech knih několika světových vydavatelských domů, např. HarperCollins Publishers, Sterling Publishing a Penguin Random House. Dále spolupracuje s řadou dalších vydavatelských domů produkujících knihy a hudbu a přímo pak s mnoha umělci nejen z hudební branže. Publikoval dvě monografické knihy \"I AM\" a \"10 Years\". Vytvořil několik fotografických vizuálů pro Národní divadlo, Balet Národního divadla a Operu Národního divadla. Roku 2017 se stal globálním ambasadorem značky EIZO.\n\nMartin Stranka vytváří fotografické scény, ve kterých potírá hranici mezi skutečností a sněním. Svou práci častokrát připodobňuje k osobnímu deníku. Prostřednictvím symboliky často odkazuje na kontrast civilizace a přírody. Fotografii vnímá jako prostor, kde nachází čistou rovnováhu a klid. Svou první a doposud neuzavřenou sérii autorských děl pojmenoval \"I Found The Silence\".\n\nV úplných počátcích této sbírky figuroval fotograf sám před objektivem a inscenoval první autoportréty, vznikající převážně ve studiu. Dále se objektem jeho tvorby stávali jeho přátelé a blízcí. Autor čerpal z těchto intimních vazeb ve prospěch zachyceného snímku.\n\nZlom v jeho práci přišel v okamžiku, kdy opustil prostor studia a svou fotografickou scénu doplnil symbolikou lesních zvířat. Vznikl tak autorův nejvystavovanější a nejžádanější soubor děl.\n\nOd roku 2018 rozšiřuje svou činnost o projekt \"Portraits\", ve kterém zachycuje umělecké portréty významných osobností nejen české scény. Portrétovanými osobnostmi jsou například herec a režisér Ondřej Sokol, dokumentaristka Helena Třeštíková, fotograf Robert Vano, výtvarnice Léna Brauner, fotograf Tomáš Třeštík či zpěvák Mikolas Josef.\n\nO své tvůrčí práci přednáší v rámci škol, institucí a fotografických festivalů.\n\n\n2019\n2018\n2017\n2015\n2013\n\n2012\n2011\n2010\n2009\n2008\n2007\n\n2019\n2018\n2017\n2016\n2015\n2012\n2011\n2010\n2009\n\n"}
{"id": "1496908", "url": "https://cs.wikipedia.org/wiki?curid=1496908", "title": "Osm nesmrtelných", "text": "Osm nesmrtelných\n\nOsm nesmrtelných (čínština: 八仙 pinyn: Bāxiān český přepis: Pa-sien) je osm postav z čínské mytologie. Skupina Pa-Sien je nejvýznamnější božstvo taosimu hned po svaté trojici. Pojem Pa-Sien je také obrazně používán pro štěstí. Mezi Osm nesmrtelných patří: Li Tchie-kuaj, Čung-li Čchüan, \nLan Cchaj-che, Čang Kuo, Che Sien-ku, Lü Tung-pin, Chan Siang C', Cchao Kuo-ťiou. Tento výčet rovněž představuje pořadí, ve kterém se stali nesmrtelnými. Mezi jejich schopnosti údajně patřilo předvídání budoucnosti, dar uzdravení, schopnost přeměny na různé objekty a lidi, kontrola lidí pomocí energie Čchi. Také vlastnili těla, která nestárla a byla obdařena mimořádnou sílou. \n\n(znaky zjednodušené: 李铁拐, znaky tradiční: 李鐵拐) doslova „železná berle Li“. Z osmice se stal nesmrtelným jako první. Je také znám pod jménem Kung-mu. Je vždy zobrazován s berlí a tykví plnou kouzelných léků. V některých zdrojích se uvádí, že se narodil za dynastie Yuan, to se ale neshoduje s legendou kde vystupuje společně s Lao-c’.\n\nDle jedné z legend jeho duše opustila tělo aby mohl navštívit horu Huashan a nechal svého učedníka Lang Linga aby hlídal jeho tělo. V případě že se do sedmi dnů nevrátí, měl Lang Ling jeho tělo spálit. Naneštěstí byl Lang Ling povolán ke své umírající matce, a tak tělo spálil již šestý den. Když se duše Li Tchie-kuaje vrátila, neměla své tělo. V blízkém lese ale umřel žebrák na hlad, a tak duše vstoupila právě do tohoto těla. Když však Li spatřil svůj vzhled a uvědomil si chromou nohu, přál si z tohoto těla dostat pryč. \nLao-c’ mu však poradil, aby v těle zůstal, a dal mu zlatou sponu do vlasů a berli.\n\n(znaky tradiční:鍾離權, znaky zjednodušené:锺离权) Narodil se v provincii Shaanxi. Dle legendy vlastní vějíř, který má moc vzkřísit mrtvé a změnit kámen na drahé kovy, někdy je vyobrazen s broskví která symbolizuje nesmrtelnost. Většinou je vyobrazen s nahou hrudí. Jedna z legend vypráví, že žil jako filozof se svou krásnou ženou na venkově. Jeden den míjel ženu, která ovívala hrob, na němž byla čerstvá hlína. Dozveděl se, že je to hrob jejího manžela, který ji řekl, že se může znovu vdát až hlína na jeho hrobě zcela zaschne. Žena ale již v tu chvíli měla nového nápadníka, a tak se snažila celý proces urychlit. Čung-li Čchüan jí nabídl pomoc, a svým vějířem hrob okamžite usušil. Doma potom příběh vypoveděl své vlastní ženě, která byla jednáním ženy rozhořčena, a řekla, že ona by se takto rychle nevdala. Čung-li následujícího dne předstíral smrt, a vzal na sebe podobu mladého a krásného muže, který se ucházel o jeho ženu. Žena Čung-liho mu okamžitě kývla na sňatek, a dokonce slíbila že přeměněnému Čung-limu přinese mozek svého zesnulého manžela. Když však hrob otevřela, zijstila že je prázdný. Manželka Čung-liho pochopila co se stalo, a z hanby spáchala sebevraždu. \n\nZobrazení této nesmrtelné postavy je velmi různorodé, někdy je považována za ženu, někdy za hermafrodita. \nJe to potulná zpěvačka která obvykle hraje na flétnu nebo pár činelů. Je vyobrazována v modrém taláru s košíkem. Legenda vypráví, že byla dcerou bylinkářů. \n\n(znaky tradiční: 張果老, znaky zjednodušené: 张果老) Žil za dynastie Tang, jeho existence byla doložena.\nObjevuje se s dlouhou bradkou a kloboukem na hlavě. Cestuje na bílé mule, o které se vypráví, že dokáže bez přestávky cestovat stovky mil. Často je vyobrazován jak cestuje na mule obráceně. Na konci cesty mulu složí jako papír, a umístí ji do své kapsy, nebo malé krabičky. Pokud potřebuje svou mulu pro novou cestu, pokropí ji vodou ze svých úst, a mula se vrátí do původní podoby. V rukách drží obvykle broskev, nebo fénixe, obojí reprezentuje nesmrtelnost. \n\nJe jedinou ženou z osmi nesmrtelných. Žila za dynastie Tang. \n\nDle legendy se jednou zdál Lü Tung-pin sen, který mu predikoval velmi šťastnou budoucnost. Službu ve vysokém úřadu, manželku z dobré rodiny, dceru a syna. Poté se jeho krásný sen změnil v noční můru, která předpovídala ztrátu úřadu a bohatství, zradu jeho ženy a smrt jeho dětí. Po probuzení zijstil, že tento sen přivolal Čung-li Čchüan aby mu ukázal pomíjivost věcí. Lü Tung-pin se poté rozhodl zasvětit svůj život taoismu. \n\nJe označován za synovce nebo prasynovce slavného Konfuciánského učence Han Yu. Je často vyobrazen s flétnou.\n\nObjevuje se často v úřednických šatech. Dle legendy pochází z císařské rodiny, která vládla za dynastie Sung. \n\n"}
{"id": "1496909", "url": "https://cs.wikipedia.org/wiki?curid=1496909", "title": "Bolesław Leśmian", "text": "Bolesław Leśmian\n\nBolesław Leśmian (22. ledna 1877, Varšava – 5. listopadu 1937, tamtéž) byl polský básník, prozaik a překladatel, v počátcích své tvorby představitel uměleckého hnutí \"Mladé Polsko\". \n\nPocházel z polonizované židovské rodiny. Od roku 1885 žil v Kyjevě, kde roku 1896 vystudoval klasické gymnázium a pak práva na Kyjevské univerzitě. Po skončení studia roku 1901 se přestěhoval zpět do Varšavy a odtud se roku 1903 vydal na cesty do různých evropských měst. V Paříži se seznámil s moderními uměleckými směry, stýkal se s Konstantinem Balmontem a dalšími ruskými symbolisty a své první básně psal v ruštině. Roku 1905 se v Paříži oženil s malířkou Zofií Chylińskou, se kterou měl dvě dcery.\n\nPo návratu do Polska spolupracoval časopisem \"Chimera\" Zenona Przesmyckého a s deníkem \"Nowa Gazeta\". Roku 1911 se stal ve Varšavě spoluzakladatelem experimentálního divadla Teatr Artystyczny. V té době se hlásil k programu uměleckého hnutí \"Mladé Polsko\". Ale již v básnické sbírce z roku 1912 \"Sad rozstajny\" (\"Sad na rozcestí\") se začínal od programu hnutí odklánět, což se plně projevilo v jeho další básnické sbírce \"Łąka\" (1920, \"Louka\"). \n\nDo roku 1918 pracoval jako železniční právní poradce a pak jako notář v Hrubieszówě (do roku 1922) a v Zamości (do roku 1935). Jeho poezie byla zpočátku přijímána chladně, ale od počátku třicátých vzrůstal postupně zájem o jeho práce, takže byl roku 1933 zvolen za člena Polské literární akademie. Ke konci života se pro svůj židovský původ stal objektem nevybíravých antisemitistických útoků. Zemřel na infarkt a pochován je na Powazkowském hřbitově. \n\nLeśmian je dnes považován za jednoho z nejvýznamnějších polských básníků. Vycházel z filosofie Henriho Bergsona a ze symbolismu, který ale překonal tím, že pro své symboly hledal zvěcnění. Poezii chápal jako svébytný autonomní svět a jako nástroj pro vyslovování nadčasových pravd. Ztotožňoval se s přírodou, která je podle jeho názoru ve stavu neustálé změny a zanikání. Jeho básnická tvorba se vyznačuje smyslovou konkrétností, dějovostí, inspirací ve folklóru, jazykovými experimenty (novotvary, asociace, hyperboly) i humorným, ironickým, groteskním a absurdním podtextem. \n\nKromě poezie je autorem fantastického románu \"Przygody Sindbada żeglarza\" (1913, \"Dobrodružství mořeplavce Sindibáda\"), pohádek, esejů. kritických črt a scénických pokusů. Také roku 1913 vydal překlady fantastických povídek Edgara Allana Poea pod názvem \"Opowieści nadzwyczajne\". \n\n"}
{"id": "1496911", "url": "https://cs.wikipedia.org/wiki?curid=1496911", "title": "Baj", "text": "Baj\n\nBaj () je obec v Maďarsku v župě Komárom-Esztergom, spadající pod okres Tata. Téměř besprostředně sousedí s Tatou. V roce 2015 zde žilo 2 779 obyvatel.\n\nJedinou sousední obcí je město Tata.\n"}
{"id": "1496912", "url": "https://cs.wikipedia.org/wiki?curid=1496912", "title": "Tradiční čínské mince štěstí", "text": "Tradiční čínské mince štěstí\n\nČínské kovové peníze byly oficiální měnou dynastie Čching. Každý císař razil své vlastní mince z bronzu, mědi nebo mosazi. Tyto mince byly vynikajícím symbolem císařské autority. Společně mince a císař, spojovali nebe a zemi, jin a jang. \n\nKaždá mince má dvě strany, v nichž se odráží mužský a ženský princip. Nebe si čínští filozofové vysvětlovali jako kruh a zemi ztělesňoval čtverec. Úkolem císaře bylo prostřednictvím zákonů nastolit mezi nebem a zemí mír a vyprosit u nebeského císaře dobrou úrodu a blahobyt.\n\nDo jangové strany mince jsou vyryty čtyři znaky, které lemují strany otvoru a označují dynastii a císaře. Pokud je mince používána pro feng-šuej, tato strana by měla vždy směřovat ven. Strana jin má dva znaky, nebo může zůstat prázdná. Skrze otvor se provléká šňůrka, tyčka nebo kovové pruty. Pokud měly mince na své rubové straně zapsána slova, navazovaly se mince k sobě a tvořily verše, které poté měly člověku přinést štěstí. Mince měly ve svém středu čtvercovou dírku, která představuje energii Jin. Kulatý tvar mince pak symbolizuje energii Jang.\n\nTakto svázané mince se zavěsí na červenou hedvábnou šňůrku, protože červená barva v Číně symbolizuje štěstí a prosperitu a nakonec se zauzlují uzlem štěstí. Na stužku se zavěšují v počtu tří, pěti, sedmi, nebo devíti kusů. Tři čínské mince štěstí svázané červenou stuhou je symbol trojice pro požehnání nebo štěstí pro nebe, zemi a lid. Pět mincí působí jako ochrana před nebezpečím a škodami. Pět mincí také znamená 5 prvků Feng-šuej (kov, dřevo, voda, oheň a země) pro vyvážený a harmonický život. Zavěšují se v čínských obchodech do vstupních dveří, aby přivolávaly bohatství. O svatební noci dávají rodiče nevěsty mince do postele, aby zajistili potomka. Na nový rok dostávaly děti v červené obálce mince, které měly přinést štěstí v nadcházejícím roce.\n\nMince, které se užívají pro věštění v I-ťingu, jsou tvořeny po vzoru mincí z konce 16. století, kdy vládla dynastie Ming. Pro účely tvorby trigramů se házelo třemi mincemi a dle pádu na popsanou, nebo nepopsanou stranu se tvořily diagramy. Díky spojení s I-ťing se staly Čínské mince tak hodnotným symbolem.\nVelice známým symbolem spojeným s mincemi je vždy usměvavý Putai, který je často mylně považován za vyobrazení prvního Buddhy. Putaj byl skutečně žijícím mnichem. Byl milující bytostí, která se všem snažila pomoci z utrpení, ve svém pověstném pytli nosil vše pro potřebné, dokonce i mince. Nyní je často zobrazován, jak usměvavě sedí na hromadě zlatých mincí.\n\nPrvní mince tohoto druhu se vyráběly už v období Válčících států (453 až 221 před naším letopočtem). Jejich tvar vznikl na základě kulatých nefritových destiček, které v době dynastie Čou sloužily jako rituální dárky. Vazalové je předávali panovníkovi při návštěvě dvora. Čchin Š-chuang-ti prohlásil mince používané v Čchin, které tam byly označovány za jedinou měnu v jeho sjednocené říši.\n\nV některých případech navrhoval mince i císař. Když byl model schválen oficiálním místem, vyřezal se do dřeva, kosti nebo slonoviny, jež sloužily jako výchozí materiál pro první licí formu. Pomocí té se pak vyráběly první mince. Z původních mincí se vytvořily nové licí formy, které vytvořily “vzorové mince“. “Vzorové mince“ se rozeslaly do místních ateliérů v celé Číně, následně se vytvořily licí formy, v kterých se poté odlévaly mince pro oběh.\n\nV Číně se na výrobu peněžních prostředků používal i jiný materiál než bronz, například mince z olova a železa, také z papíru a látky, v ojedinělých případech i z bambusu nebo ze dřeva.\n\nStarodávné čínské mince se vytvářely z hlíny, ale v 7. stol. se používalo k výrobě mincí pískové metody. Nejčasnější forma techniky odlévání používaná v čínské výrobě mincí byla s použitím forem připravených vyřezáváním obrazů a legendy mince přímo do bloku hlíny nebo mastku. Tato metoda se později stala běžnou.\n\nK pískové metodě se užívaly dvě formy vyplněné jemným vlhkým pískem a na něj se pokládaly opatrně již předem vyrobené výchozí mince. Proces odlévání mincí zahrnuje použití obdélníkového rámu naplněného jemným mokrým pískem, pravděpodobně smíšeného s jílem, a sypaného dřevěným uhlím nebo uhelným prachem. Prach umožňuje hladké proudění roztaveného kovu. Působí také jako vrstva, která odděluje dvě poloviny forem. Mince se lisují na mokrý písek v dřevěném rámu (první polovina formy). Mezi mince jsou umístěny pruty, aby se vytvořily kanály, kde může roztavený kov proudit. Druhý rám (druhá polovina formy) se umístí na vrchol a pevně se stlačí. Toto vtiskne vzory líce a rubu mincí matky na písku v rámech. Tento proces vytváří „mincovní strom“, který na kanálech vrhá mince spojené tvrzeným kovem. Po odfouknutí písku se mince zlomí ze stromu.\n\nAby byly hrany hladké, mince se navléknou na dlouhou čtvercovou tyč a hrany mincí se uloží dolů. Před finálním navlékáním se dále leští ve vanách z plev nebo písku.\n\nČínská přítomnost na Bali měla velký vliv na jejich kulturu a umění. Úzký vztah vedl k historickému manželství mezi králem Bali a čínskou princeznou. Král byl požádán, aby čínské mince byly součástí všech rituálů na Bali. Na Bali jsou rituály jednou z nejdůležitějších věcí v balijském životě, čínské mince se později staly součástí i peněžního systému.\n\nLidé na Bali provádějí určité rituály, jako jsou například ngabenské kremace nebo rituály pro butha kala nebo nižší božstva. Mince na tyto obřady nelze znovu použít.\n\nBalijský kulturní úřad vytvořil Bali Heritage Trust. Vize je udržet čisté kulturní dědictví. Jejich prvním pilotním projektem bylo vyrobit čínské mince v balijských verzích. Tento projekt byl zahájen v roce 2004 a byl podpořen Organizací spojených národů pro sociální a kulturní organizaci UNESCO.\n\nVe vesnici Tojan vyrábí mince pro rituály. Tato továrna vyrábí různé verze z původních čínských mincí a mince jsou vyráběny pěti různými kovy známými jako ,pěti silnými stránkami života<nowiki>\"</nowiki>. Patří mezi ně železo, stříbro, měď, zlato a bronz. Materiály mají zvláštní význam a síly. Balijské znaky také vykazují zvláštní význam a silné stránky. Nahrazují čínské znaky, které většinou zaznamenávají jméno dynastie.Vedle každé strany čtvercového středového otvoru lze vidět slova „Sa, Ba, Ta, A“. Čtyři z nich opět představují sílu ve čtyřech rohových bodech kompasu. Nad písmeny je zobrazen symbol svatosti.\n\nGua sha(Kua-ša/Kvaša), Cạo gió (ve Vietnamu), kerokan (v Indonésii) nebo z ang. coining, je technika začleněná do praxe tradiční čínské medicíny. Tato metoda je široce praktikována zejména jihovýchodními Asijci, jako jsou Vietnamci, Thajci a Laoové. Protože ražení zanechává odlišné fyzické známky, pacienti jsou někdy nesprávně identifikováni jako oběti zneužívání. Kvůli obavám o zneužívání v mnoha západních národech, vedla tahle léčba ke kulturním zmatkům.\nKua-Ša může být doslovně přeloženo jako „chytit vítr“ a je navrženo tak, aby odčerpalo a uvolnilo nadměrný vítr v těle. Odtrháváním špatného větru umožňuje tělu pacienta najít přirozenou rovnováhu mezi jinem a jangem, což má za následek zlepšení zdraví. Razení je jedním z mnoha fyzických ošetření, včetně masáže a akupunktury, která je určena k vyvážení těchto dvou protikladných sil, aby se odstranila nemoc a nepohodlí. Kua-ša se používá k léčbě nachlazení, bolesti v krku, chřipce, zánětu vedlejších dutin nosních.\n\nKua-ša začíná masáží teplým olejem, který je smíchán s ohřevem esenciálních olejů. Léčba pokračuje, jakmile je mince opakovaně otírána o oblast kůže v dlouhých, plynulých pohybech, které se vždy pohybují od srdce. Krev začíná stoupat na povrch kůže a zanechává stopu, která se podobá modřině. Nejčastěji ošetřovanými oblastmi těla jsou hřbet a žebra. Stopy po dření kůže po čase zmizí. Tato léčba je navržena tak, aby přinášela rovnováhu do těla.\n"}
{"id": "1496913", "url": "https://cs.wikipedia.org/wiki?curid=1496913", "title": "Bajánsenye", "text": "Bajánsenye\n\nBajánsenye (vyslovováno [bajánšeně]) je vesnice v Maďarsku v župě Vas, spadající pod okres Körmend. Nachází se těsně u slovinských hranic, asi 4 km jihozápadně od Őriszentpéteru. V roce 2015 zde žilo 487 obyvatel, z nichž jsou 89,9 % Maďaři, 1 % Němci a 0,4 % Slovinci.\n\nSousedními vesnicemi jsou slovinský Hodoš, Kercaszomor, Kerkáskápolna a slovinský Krplivnik, sousedním městem Őriszentpéter. Velice blízko je hraniční přechod na Slovinsko, Bajánsenye-Hodoš.\n"}
{"id": "1496921", "url": "https://cs.wikipedia.org/wiki?curid=1496921", "title": "Ofanto", "text": "Ofanto\n\nOfanto je řeka v Itálii, dlouhá 170 km. Pramení nedaleko města Nusco v hornatém regionu Irpinia, protéká kraji Kampánie, Basilicata a Apulie a nedaleko Barletty se vlévá mohutnou deltou do Manfredonského zálivu. Největším přítokem je Locone. \n\nPovodí řeky má rozlohu 2760 km² a žije v něm přibližně 420 000 obyvatel. Vodní režim je typický pro apeninské řeky: v suchém létě činí průtok okolo 1 m³/s, po podzimních deštích se rozvodní až na 40 m³/s. V sedmdesátých letech byla na řece postavena přehrada Lago di Conza, sloužící k výrobě elektrické energie.\n\nVe starověku byla známá pod názvem \"Aufidus\" a opěvoval ji ve svém díle Quintus Horatius Flaccus. Ve městě Canosa di Puglia se zachoval kamenný most na římské cestě Via Traiana. Na březích řeky se konala bitva u Kann.\n"}
{"id": "1496926", "url": "https://cs.wikipedia.org/wiki?curid=1496926", "title": "Trimethylamin-n-oxid", "text": "Trimethylamin-n-oxid\n\nV posledních několika letech přitahuje stále větší pozornost odborné veřejnosti sloučenina trimethylamin-N-oxid, zkráceně TMAO. Tato látka se totiž vyskytuje ve zvýšené míře v krvi osob trpících kardiovaskulárními onemocněními (jako je infarkt nebo mozková mrtvice), dále poruchami ledvin, cukrovkou a také některými typy rakoviny. V současné době není zatím známo, zda TMAO přispívá ke vzniku a rozvoji těchto nemocí či je pouze doprovází. Jeho zvýšená koncentrace v krvi se však považuje za jejich rizikový faktor.\n\nZhodnocení vztahu mezi uvedenými onemocněními a hladinou TMAO v krvi komplikuje hned několik faktorů, které mají vliv na jeho hladinu. Patří mezi ně složení stravy (příjem TMAO), složení střevního mikrobiomu a funkce některých enzymů v játrech (tvorba TMAO v organismu) a funkce ledvin (vylučování TMAO). Ovlivňováním těchto konkrétních faktorů by bylo tedy možné měnit hladinu TMAO v krvi a teoreticky je využít i v terapii těchto onemocnění.\nNejpřirozenější způsob, jak upravit krevní hladinu TMAO, je skrze stravu, kterou se trimethylamin-N-oxid do našeho organismu dostává. Hlavním zdrojem již hotového TMAO jsou ryby, u kterých je původcem jejich typického zápachu. Většinu TMAO však lidé získávají z potravin obsahujících látky, ze kterých si jej sami dokáží vytvořit. Patří mezi ně např. červené maso nebo vejce. Tvorba TMAO z těchto látek probíhá ve dvou na sebe navazujících krocích, kterých se účastní právě již výše zmíněné střevní bakterie a následně játra. Změna složení těchto bakterií i změna aktivity enzymu FMO3, který v játrech zajišťuje vznik TMAO ovlivňuje jeho konečnou produkci v lidském organismu.\n\nTMAO i látky, z nichž vzniká, mají pro náš organismus ale i mnoho pozitivních účinků a není proto vhodné je z našeho jídelníčku zcela vyloučit. Dalším faktorem zvyšujícím množství TMAO v krvi je navíc zřejmě i strava bohatá na tuky. Vhodným řešením se proto zdá stravovat se podle základních pravidel správné stravy. To znamená také omezit konzumaci potravin a pokrmů obsahujících nadbytečné množství energie a tuku, které jsou častokrát bohatými zdroji látek, z nichž TMAO v organismu vzniká.\n\n"}
{"id": "1496947", "url": "https://cs.wikipedia.org/wiki?curid=1496947", "title": "Jičín (nádraží)", "text": "Jičín (nádraží)\n\nJičín je železniční stanice v jižní části stejnojmenného okresního města v Královéhradeckém kraji na řece Cidlině. Leží na tratích 041 a 061. Asi 400 metrů severně od budovy je umístěno městské autobusové nádraží. Stanice není elektrifikovaná. Na území města se nachází též železniční stanice \"Jičín zastávka\".\n\nPrvní nádražní budovu nechala v Jičíně vystavět společnost Rakouská severozápadní dráha (\"ÖNWB\") jako konečnou hlavovou stanici trati ve směru z Ostroměře, otevřena byla 17. prosince 1871. Autorem univerzalizované podoby stanic je architekt Carl Schlimp. 15. listopadu 1881 byla společností České obchodní dráhy (\"BCB\") uvedena do provozu trať spojující Jičín s Nymburkem. 19. října 1903 pak železniční společnost \"Místní dráha Turnov - Rovensko – Jičín\" dostavěla a rozběhla trať z turnovského směru a přibližně 200 metrů východním směrem vybudovala vlastní staniční budovu, taktéž s koncovým uspořádáním. Při přestupu cestujících bylo tedy nutné mezi stanicemi přecházet. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nK propojení kolejišť obou nádraží došlo až 2. července 1927 přibližně 100 metrů dlouhou jednokolejnou spojkou, kdy již obě stanice spadaly pod Československé státní dráhy. K provozu osobní dopravy byla následně vybrána novější výpravní budova, jejíž kolejiště je obousměrně průjezdné, starší nádraží začalo nadále sloužit jako nákladové. K výpravní budově osobního nádraží byla později připojena jednopodlažní funkcionalistická přístavba s alegorickou drážní plastikou nad vchodem. Interiér hlavní odbavovací haly vyzdobil nástěnnými malbami výhledů na Český ráj výtvarný umělec Jindřich Procházka.\n\n"}
{"id": "1496950", "url": "https://cs.wikipedia.org/wiki?curid=1496950", "title": "Lucie Konečná (blogerka)", "text": "Lucie Konečná (blogerka)\n\nLucie Konečná (* 10. září 1992 Písek) je česká blogerka, influencerka, digitální nomádka, cestovatelka a specialistka na digitální marketing. Na internetu je známá především díky cestovatelskému blogu Loudavým krokem a práci na projektu Česko je nano.\n\nSvůj cestovatelský blog Loudavým Krokem, který píše společně s manželem Lukášem Konečným, založila v roce 2015, kdy se spolu vydali na svůj první dlouhodobý pobyt v zahraničí. Od té doby pravidelně publikují články ze svých cest a připravují turistické průvodce pro cestovatele, kteří se vydávají v jejich stopách. Cestovatelské duo se díky svým cestovatelským aktivitám objevuje v celorepublikových médiích, on-line magazínech a blog bývá také předmětem zkoumání bakalářských a diplomových prací.\n\nUž během svého studia stála u zrodu několika marketingových projektů. V roce 2014 se podílela na budování divácké základny internetového projektu DVTV, prvního zpravodajského internetového videoprojektu tohoto druhu v ČR. V roce 2016 se svým otcem Jiřím Kůsem založila projekt na propagaci českých nanotechnologických objevů s názvem Česko je nano, který se později stal ústřední agendou Asociace nanotechnologického průmyslu v ČR.\n\nV roce 2019 založila se svým manželem mediální agenturu LK Media.\n\nVystudovala Malostranské gymnázium v Praze a pokračovala studiem žurnalistiky na Fakultě sociálních věd Univerzity Karlovy. Od roku 2012 se živí prací přes internet a od roku 2015 je digitální nomádkou, tedy nepřetržitě cestuje a přechodně bydlí v různých částech světa. V roce 2018 podnikli se svým manželem cestu na moderních elektrokolech z České republiky do Řecka a zpět.\n\n"}
{"id": "1496952", "url": "https://cs.wikipedia.org/wiki?curid=1496952", "title": "Gubkin", "text": "Gubkin\n\nGubkin () je město v Bělgorodské oblasti v Ruské federaci. Při sčítání lidu v roce 2010 měl přes osmaosmdesát tisíc obyvatel.\n\nGubkin leží v oblasti Kurské magnetické anomálie na říčce Oskolci, přítoku Oskolu v povodí Severního Doňce. Od Bělgorodu, správního střediska oblasti, je vzdálen přibližně 100 kilometrů severovýchodně, a leží tak v severní části Bělgorodské oblasti nedaleko od hranice s Kurskou oblastí. Od Moskvy, hlavního města Ruské federace, je vzdálen přibližně 500 kilometrů jižně. Nejbližší větší město v okolí je Staryj Oskol ležící přibližně 19 kilometrů východně.\n\nGubkin byl založen v třicátých letech 19. století jako hornické sídlo na ložiscích železné rudy v Kurské magnetické anomálii. Pojmenován byl k poctě geologa Ivana Michajloviče Gubkina.\n\nMěstem je Gubkin od roku 1955.\n\nVe městě sídlí pobočka moskevské Lomonosovovy univerzity.\n\nV letech 1995 až 2013 působil ve městě fotbalový klub FK Gubkin, který hrál ruskou třetí nejvyšší soutěž.\n"}
{"id": "1496956", "url": "https://cs.wikipedia.org/wiki?curid=1496956", "title": "Anna Kalinská", "text": "Anna Kalinská\n\nAnna Kalinská (rusky: Анна Николаевна Калинская, \"Anna Nikolajevna Kalinskaja\"; * 2. prosince 1998 Moskva) je ruská profesionální tenistka. Ve své dosavadní kariéře na okruhu WTA Tour vyhrála jeden deblový turnaj. V rámci okruhu ITF získala do září 2019 psedm titulů ve dvouhře a devět ve čtyřhře. \n\nNa žebříčku WTA byla ve dvouhře nejvýše klasifikována v srpnu 2019 na 123. místě a ve čtyřhře pak v témže měsíci na 88. místě.\n\nV juniorském tenise vyhrála se Slovenkou Terezou Mihalíkovou čtyřhru na Australian Open 2016. Jako poražená finalistka skončila ve dvouhře French Open 2015 a v páru s krajankou Anastasijí Potapovovou ve čtyřhře US Open 2015.\n\nV ruském fedcupovém týmu debutovala v roce 2017 utkáním 2. světové skupiny proti Tchaj-wanu, v němž s Annou Blikovovou vyhrály čtyřhřu. Rusky zvítězily 4:1 na zápasy. Do roku 2020 v soutěži nastoupila k dvěma mezistátním utkáním s bilancí 0–1 ve dvouhře a 1–1 ve čtyřhře.\n\nV rámci hlavních soutěží událostí okruhu ITF debutovala v lednu 2015, když na turnaj ve floridském Sunrise s dotací 25 tisíc dolarů obdržela divokou kartu do dvouhry i čtyřhry. V úvodním kole singlu podlehla Američance Edině Gallovitsové-Hallové. Deblovou soutěž Kalinská a americká hráčka Katerina Stewartová vyhrály po finálovém vítězství nad Brazilkami Paulou Cristinou Gonçalvesovou a Beatriz Haddad Maiovou. Premiérový singlový titul v této úrovni tenisu vybojovala během dubna 2016 v kazašském Šymkentu, turnaji s rozpočtem 10 tisíc dolarů. V závěrečném utkání dvouhry přehrála Bělorusku Ilonu Kremenovou.\n\nNa okruhu WTA Tour debutovala na říjnovém Kremlin Cupu 2016 v Moskvě, kde získala divokou kartu. Na úvod dvouhry podlehla francouzské tenistce Kristině Mladenovicovové. V moskevské čtyřhře došla po boku krajanky Olesji Pervušinové do čtvrtfinále, v němž je zastavil česko-slovinský pár Kateřina Siniaková a Katarina Srebotniková. \n\nPremiérové finále na okruhu WTA Tour odehrála v únorové čtyřhře St. Petersburg Ladies Trophy 2019 v kategorii Premier 700. V boji o titul však se Slovenkou Viktórií Kužmovou nenašly recept na Rusky Margaritu Gasparjanovou a Jekatěrinu Makarovovou. První trofej si odvezla z deblové soutěže J&T Banka Prague Open 2019, do níž nastoupila opět s Kužmovou. Ve finálovém duelu zdolaly americko-české turnajové jedničky a obhájkyně titulu Nicole Melicharovou s Květou Peschkeovou.\n\nDebut v hlavní soutěži nejvyšší grandslamové kategorie přišel v ženském singlu Australian Open 2018 po zvládnuté tříkolové kvalifikaci, kde v rozhodujícím závěrečném kole porazila Nizozemku Lesley Kerkhoveovou. V úvodním kole melbournské dvouhry však podlehla Italce Camile Giorgiové. První kvalifikační soutěž na majorech odehrála již na Australian Open 2017, v níž ji na úvod vyřadila Švýcarka Stefanie. První zápas na grandslamu vyhrála na US Open 2019, kde v první fázi zdolala americkou světovou desítku Sloane Stephensovou.\n\n"}
{"id": "1496959", "url": "https://cs.wikipedia.org/wiki?curid=1496959", "title": "Týniště nad Orlicí (nádraží)", "text": "Týniště nad Orlicí (nádraží)\n\nTýniště nad Orlicí je železniční stanice v severní části stejnojmenného města v okrese Rychnov nad Kněžnou v Královéhradeckém kraji na řece Orlici. Leží na tratích 020, 021 a 026. Stanice je elektrifikovaná (3 kV ss).\n\nPrvní nádražní budovu nechala v Týništi vystavět společnost Rakouská severozápadní dráha při budování trati z Hradce Králové do Lichkova k hranicím s dnešním Polskem, otevřena byla 14. ledna 1874. Druhá budova zde vyrostla o rok a půl později pro obsluhu procházející tratě z Chocně do Meziměstí na hranice s tehdejším Pruskem patřící Rakouské společnosti státní dráhy. Je zcela přizpůsobena vzhledu starší budovy, tvoří její zrcadlovou kopii blíže k hradeckému zhlaví stanice. Disponovala vlastním kolejištěm na opačné straně již existující trati. Nádraží byla sjednocena při zestátnění všech železnic v Rakousku-Uhersku v roce 1908 pod Císařsko-královské státní dráhy. Posléze bylo kolejiště původně vybudované Rakouskou společností státní dráhy odstraněno a mezi budovami vznikla zastřešená prosklená čekárna.\n\n15. prosince 1965 spustily Československé státní dráhy v úseku mezi stanicí Hradec Králové-Slezské Předměstí a Týništěm nad Orlicí provoz po elektrické trakci o napětí 3 kV stejnosměrného proudu. V letech 2014-2015 podstoupila stanice Týniště nad Orlicí rekonstrukci výpravní budovy a kolejiště, vznikla zde dvě ostrovní nástupiště s podchody a výtahy pro bezbariérový přístup cestujících. K obsluze osobní dopravy slouží pouze jedna, starší ze staničních budov. Správa železnic počítá s modernizací a zdvoukolejněním traťového úseku Hradec Králové-Choceň na rychlost 140 km/h a také s elektrifikací a zdvoukolejněním trati do Solnice, která tvoří železniční spojení s průmyslovými areály u Kvasin.\n\n"}
{"id": "1496964", "url": "https://cs.wikipedia.org/wiki?curid=1496964", "title": "Ferreira Gullar", "text": "Ferreira Gullar\n\nFerreira Gullar, rodným jménem José Ribamar Ferreira (10. září 1930, São Luís – 4. prosince 2016, Rio de Janeiro) byl brazilský komunistický básník. V roce 2010 získal Camõesovu cenu, nejprestižnější ocenění pro autory píšící v portugalském jazyce.\n\nPublikovat začal v roce 1949. V roce 1959 sepsal \"Neo-Concrete manifesto\", kterým založil tzv. novokonkrétní hnutí v brazilském umění, reprezentované zejména jeho přáteli, výtvarníky Héliem Oiticicaem a Lygií Clarkovou. V roce 1964 hnutí Gullar sám rozpustil, jako příliš elitistické. Zároveň v tom roce uprchl z Brazílie, jakožto člen komunistické strany, před vojenskou vládou, a to nejprve do Moskvy, později odešel do Santiaga de Chile, do Limy, aby se nakonec usadil v Buenos Aires, kde roku 1976 napsal jednu ze svých nejznámějších básní, \"Poema sujo\" (\"Špinavá báseň\"). V roce 1977 se vrátil do vlasti a byl uvězněn. V závěru života kritizoval i Lulovu levicovou vládu zleva, zejména v pravidelných týdenních v sloupcích v deníku \"Folha de S.Paulo\", které psal od roku 2005.\n"}
{"id": "1496965", "url": "https://cs.wikipedia.org/wiki?curid=1496965", "title": "Milan Mokroš", "text": "Milan Mokroš\n\nMilan Mokroš (* 4. července 1957, Karviná) je bývalý český a německý hokejový obránce. Po skončení aktivní kariéry působí v Kasselu jako trenér.\n\nV československé lize hrál za TJ Vítkovice. V roce získal s Vítkovicemi československý mistrovský titul 1981. Reprezentoval Československo na Mistrovství Evropy juniorů v ledním hokeji 1976, kde skončil tým na 4. místě. V létě 1981 emigroval a 1 sezónu působil v americkém týmu Birmingham South Stars. Dále pokračoval v německé lize v týmech Düsseldorfer EG, Eintracht Frankfurt a Kassel Huskies.\n\n"}
{"id": "1496967", "url": "https://cs.wikipedia.org/wiki?curid=1496967", "title": "Lidzija Marozavová", "text": "Lidzija Marozavová\n\nLidzija Marozavová (bělorusky: Лідзія Аляксандраўна Марозава, \"Lidzija Aljaksandrajna Marozava\"; * 2. října 1992 Minsk) je běloruská profesionální tenistka a deblová specialistka. Ve své dosavadní kariéře na okruhu WTA Tour vyhrála jeden deblový turnaj. V rámci okruhu ITF získala do května 2019 jeden titul ve dvouhře a devatenáct ve čtyřhře. \n\nNa žebříčku WTA byla ve dvouhře nejvýše klasifikována v září 2017 na 468. místě a ve čtyřhře pak v říjnu 2018 na 37. místě. Trénuje ji bývalá tenistka Taťána Pučeková.\n\nV běloruském fedcupovém týmu debutovala v roce 2013 základním blokem 1. skupiny zóny Evropy a Afriky proti Gruzii, v němž vyhrála s Aljaksandrou Sasnovičovou čtyřhru. Bělorusky zvítězily 3:0 na zápasy. V minském finále Fed Cupu 2017 byla součástí družstva, které prohrálo se Spojenými státy 2:3. Do roku 2020 v soutěži nastoupila k šesti mezistátním utkáním s bilancí 0–1 ve dvouhře a 3–2 ve čtyřhře.\n\nV rámci hlavních soutěží událostí okruhu ITF debutovala v březnu 2009, když na turnaj v rodném Minsku s dotací 25 tisíc dolarů obdržela divokou kartu do čtyřhry. Spolu s krajankou Polinou Pechovovou prohrály ve čtvrtfiále s ruským párem Vitalija Ďjačenková a Jevgenija Paškovová. Premiérový titul v této úrovni tenisu vybojovala v prosinci 2012 na istanbulském turnaji s rozpočtem 10 tisíc dolarů. Ve finále čtyřhry s Jekatěrinou Jašinovou přehrály gruzínskou dvojici Jekatěrina Gorgodzeová a Sofia Kvacabajová.\n\nV rámci okruhu WTA Tour debutovala ve čtyřhře Taškent Open 2015, v níž s Němkou Carolin Danielsovou odešly poraženy ze čtvrtfinále od pozdějších vítězek Margarity Gasparjanové a Alexandry Panovové. Premiérové finále na túře WTA si zahrála v deblové soutěži Swedish Open 2016 v Bastadu. V boji o turnajovou trofej však s Nizozemkou Lesley Kerkhoveovou podlehly Rumunce Andreea Mituové s Polkou Alicjí Rosolskou. Druhou finálovou účast již proměnila v první titul, když s Kerkhoveovou ovládly čtyhřu na BGL Luxembourg Open 2017. Ve finálovém duelu zdolaly kanadsko-belgickou dvojici Eugenie Bouchardová a Kirsten Flipkensová. \n\nV páru s Rumunkou Mihaela Buzărnescuovou se probojovala do finále debla J&T Banka Prague Open 2018, kde nenašly recept na americko-český pár Nicole Melicharová a Květa Peschkeová. Po boku Japonky Šúko Aojamové nejdříve skončily jako poražené finalistky na Hong Kong Tennis Open 2018 a poté i na závěrečném turnaji okruhu WTA Elite Trophy 2018 v Ču-chaji.\n\nDebut v hlavní soutěži nejvyšší grandslamové kategorie přišel v ženském deblu Wimbledonu 2017, do něhož postoupily s Lesley Kerkhoveovou jako šťastné poražené z kvalifikace. Na úvod čtyřhry přehrály Rusky Allu Kudrjavcevou s Alexandrou Panovovou, ve druhém kole je vyřadil čtvrtý nasazený pár Tímea Babosová a Andrea Hlaváčková.\n\n"}
{"id": "1496977", "url": "https://cs.wikipedia.org/wiki?curid=1496977", "title": "Italské fotbalové mistrovství 1911/12", "text": "Italské fotbalové mistrovství 1911/12\n\nSoutěžní ročník Prima Categoria 1911/12 byl 15. ročník nejvyšší italské fotbalové ligy a 9. ročník nově založené Prima Categoria se konal od 24. září roku 1911 do 28. dubna roku 1912. Turnaje se účastnilo celkem 13 klubů, rozdělené do dvou skupin. V každé skupině hráli kluby ze čtyř měst. Nováčkem byl klub Casale FC který vyhrál kvalifikaci.\n\nHrálo se systémem každý s každým 2 krát v sezoně ve své skupině. Za vítězství v utkání byli 2 body, za remízu 1 bod. To vše se započítávalo do tabulky. Vítězové svých skupin nastoupili do dvou zápasů o titul.\n\nJiž počtvrté ovládl soutěž celek SG Pro Vercelli, když ve finále porazil klub Venezia FC.\n\n\n"}
{"id": "1496980", "url": "https://cs.wikipedia.org/wiki?curid=1496980", "title": "Čínský uzel", "text": "Čínský uzel\n\nČínský uzel (中国结 - zhōngguó jié, v českém přepisu jako [čung-kuo ťie]) je dekorace, která je složitě vázána z jednobarevného provázku. Z barev se nejčastěji používá červená, která symbolizuje nekonečný a šťastný život. Historie čínského uzlu se váže už ke starověku. Lidé vázali uzly, aby zaznamenali jejich životy. Velikost a tvar uváděl význam a povahu událostí. Později se uzly staly součástí oblečení. Dříve, než se vynalezl modernější zip, si lidé upevňovali šaty provazy či provázky.\n\nUzel je půjčen od buddhistického Věčného uzlu, který je symetrický ve všech směrech a mezi začátkem a koncem není rozdíl.\n\nAť už je uzel jakkoliv složitý, je vždy jen z jednoho provázku, toto může navazovat na buddhistické heslo „Může tu být 10 000 cest vedoucí k jediné pravdě.“ V čínštině bývá také asociován s poutem. Vyskytuje se například ve spojeních jako „dělat někomu společnost“, „pokrevní přísaha“, „přátelství“ a dále. Tradiční výraz pro novomanžele je „pár, který si svázal své vlasy dohromady,“ jenž pochází ze starověkých svatebních rituálů vázání vlasů a má symbolizovat trvalé spojení. Ve starověké literatuře je uzel metaforou pro zoufalství a melancholii, obvykle pro raněného milence.\n\nFenomén vázání uzlů pokračoval v neustálém vývoji v průběhu tisíců let s vývojem sofistikovanějších technik a stále složitějších tkaných vzorů. Během dynastie Qing (1644 - 1911) se uzlování nakonec vymanilo z jeho čistého folklórního stavu.\n\nUzlování vzkvétalo až do konce založení čínské republiky v roce 1911, kdy se Čína začala modernizovat. Od roku 1912 až do konce Kulturní revoluce, v roce 1976, bylo umění čínského uzlování téměř ztraceno.\n\nVázání uzlů bylo nejpopulárnější v dynastiích Ming a Qing (1368-1911).\n\nČínský uzel má velmi široké množství využití v každodenním životě. Jako dekorace na zeď, využívá se i na ozdobu šperků, ozdobné knoflíky, brože na uniformách zaměstnanců, přívěsky na vyšívaných kapsách či opascích. Lidé těmito malými uzlíky zdobí své věci hlavně z jednoho prostého důvodu - říká se, že přináší štěstí.\n"}
{"id": "1496983", "url": "https://cs.wikipedia.org/wiki?curid=1496983", "title": "Beatrice Wellington", "text": "Beatrice Wellington\n\nBeatrice Wellington (česky: Beatrice Wellingtonová) (15. června 1907 – 1971) byla Kanaďanka, která v době od Mnichovské dohody (29. září 1938) do konce července 1939 v pomnichovském Československu a v raných fázích Protektorátu Čechy a Morava spolupracovala s kanceláří Doreen Warrinerové. Wellingtonová poskytla díky svým kontaktům celé řadě uprchlíků v nebezpečí účinnou pomoc s evakuací a také dohlížela na tzv. Kindertransporty. Jako Kanaďanka byla jistým způsobem nezávislá na britském vyslanectví a britské úředníky častovala kritikou za jejich pomalost ve výkonu jejich povolání. Tato vysoce inteligentní dáma vahou vlastní osobnosti vytvářela tlak na gestapo a snažila se o maximální urychlení vydávání víz. Často navštěvovala a úspěšně jednala přímo s kriminálním radou gestapa Karlem von Bömelburgem (německy: Kriminalrat Karl von Bömelburg nebo jen Karl Bömelburg), který nebyl horlivý nacista a evakuačním snahám přímo nebránil. Poté, co Doreen Warrinerová musela opustit Prahu (v dubnu roku 1939) a odcestovat do Anglie, Beatrice Wellingtonová ji stále telegraficky informovala o tom, co se v Praze děje. Wellingtonová jako jediná (z osob, které pomáhaly s organizací záchranných transportů) byla zatčena gestapem, vyslýchána, propuštěna, ale nakonec z Prahy odcestovala do Anglie až na konci července roku 1939 poté, co zajistila víza pro své poslední svěřence.\n\n\n"}
{"id": "1496984", "url": "https://cs.wikipedia.org/wiki?curid=1496984", "title": "Mistrovství světa v rallye 2019", "text": "Mistrovství světa v rallye 2019\n\nMistrovství světa v rallye 2019 byl 47. ročník série závodů mistrovství světa v rallye. Soutěž má celkem 14 podniků, které se konají v Evropě, Severní a Jižní Americe a Austrálii. Titul obhajují Francouz Sébastien Ogier mezi piloty, Julien Ingrassia mezi navigátory a Toyota Gazoo Racing WRT mezi týmy. Mistry světa se stala estonská posádka Ott Tänak a Martin Järveoja.\n\n\nPodnik sestává ze 14 soutěží v Evropě, Severní a Jižní Americe a Austrálii.\n\nBody získávají posádky na prvních 10 místech v cíli každé rallye. Pro pořadí jezdců se dále započítávaly body z Power Stage: pět pro vítěze až jeden bod pro pátého v pořadí.\n\nPro pořadí týmů měly týmy možnost nahlásit tři posádky, za které se budou udělovat body, ale ty se po skončení rallye udělují jen nejlepším dvěma z nich, které používaly vůz dle specifikace z roku 2017.\n"}
{"id": "1496993", "url": "https://cs.wikipedia.org/wiki?curid=1496993", "title": "Ambopteryx", "text": "Ambopteryx\n\nAmbopteryx („obě křídla“) byl malý teropodní dinosaurus z čeledi Scansoriopterygidae žijící v období střední jury, asi před 163 miliony let. Jeho fosilie byly objeveny na území Číny a formálně byl popsán týmem paleontologů v květnu roku 2019.\n\n\"Ambopteryx\" byl opeřený dinosaurus, který měl stejně jako druh \"Yi qi\" (popsaný roku 2015) jak tělesné opeření, tak i kožnatá membranózní křídla. Patřil také k nejmenším známým druhohorním dinosaurům, dochovaný exemplář (zřejmě mládě nebo plně nedospělý jedinec) měřil na délku asi 32 centimetrů a zaživa vážil podle odhadu kolem 306 gramů.\n\n\n"}
{"id": "1496995", "url": "https://cs.wikipedia.org/wiki?curid=1496995", "title": "Italské fotbalové mistrovství 1912/13", "text": "Italské fotbalové mistrovství 1912/13\n\nSoutěžní ročník Prima Categoria 1912/13 byl 16. ročník nejvyšší italské fotbalové ligy a 10. ročník nově založené Prima Categoria se konal od 20. října roku 1912 do 1. června roku 1913. Turnaje se účastnilo zatím rekordních 30 klubů, rozdělené na severní a jižní část Itálie. V severní části byli kluby rozděleny do 3 skupin. V jižní části byli kluby rozděleny do 2 skupin.\n\nHrálo se systémem každý s každým 2 krát v sezoně ve své skupině. Za vítězství v utkání byli 2 body, za remízu 1 bod. To vše se započítávalo do tabulky. První dva kluby v tabulce ze svých skupin v severní části (Piemont, Ligurie a Lombardie, Benátsko a Emilia-Romagna) postoupili do finálové skupiny. Vítěz severní části se utkal s celkovým vítězem jižní části. První kluby v tabulce ze svých skupin z jižní části (Toskánsko, Lazio) hráli proti sobě 2 zápasy o postup do finále jižní části. Vítěz jižní části poté nastoupil proti vítězi provincie Kampánie.\n\nJiž popáté ovládl soutěž celek SG Pro Vercelli, když ve finále porazil římský klub SP Lazio.\n\n\n\n"}
{"id": "1496997", "url": "https://cs.wikipedia.org/wiki?curid=1496997", "title": "Suej-jang", "text": "Suej-jang\n\nSuej-jang může být:\n\n"}
{"id": "1496998", "url": "https://cs.wikipedia.org/wiki?curid=1496998", "title": "Suej-jang (Che-nan)", "text": "Suej-jang (Che-nan)\n\nSuej-jang () je městský obvod v městské prefektuře Šang-čchiou, provincie Che-nan, Čínské lidové republiky. Leží na východě Che-nanu, roku 2010 měl 748 tisíc obyvatel s trvalým pobytem, celkem v něm pobývalo 882 tisíc lidí.\n\nOkres Suej-jang vznikl v říši Čchin. V období Západní Chan císař Wen-ti jmenoval svého syna Liou Wua knížetem z Liang () se sídlem v Suej-jangu. Za následujícího panovníka, během povstání sedmi knížat, zůstal liangský kníže věrný císaři a získal za to značná privilegia. V období tří říší region náležel k říši Wej a úděl Liang, jehož byl okres Suej-jang součástí, byl reorganizován v komandérii Liang ().\n\nVe státě Sung roku 462 byl okres Suej-jang přejmenován v Jung-čchun (). V říši Suej byla roku 586 komandérie Liang reorganizována v kraj Sung (宋州) a roku 598 nové jméno dostal i okres Suej-jang, nazývaný pak Sung-čcheng ().\n\nV říši Sung roku 1006 místo kraje Sung zaujala prefektura Jing-tchien, od roku 1014 formálně jedno z hlavních měst říše. Koncem první čtvrtiny 12. století region Džürčeni začlenili do svého státu Ťin, roku 1200 se okres Sung-čcheng vrátil k názvu Suej-jang.\n\nRoku 1545, již v mingské říši, byl okres Suej-jang přejmenován na okres Šang-čchiou ().\n\nV Čínské lidové republice byla v letech 1950–1960 a 1961–1997 z okresu Šang-čchiou vydělena urbanizovaná část jako samostatné město, roku 1997 bylo město i okres Šang-čchiou reorganizováno v okres Suej-jang podřízený současně vzniklé městské prefektuře Šang-čchiou.\n"}
{"id": "1497002", "url": "https://cs.wikipedia.org/wiki?curid=1497002", "title": "Mimolette", "text": "Mimolette\n\nMimolette nebo také boule de Lille je druh tvrdého nebo polotvrdého sýra pocházející ze severní Francie. Vyrábí se z kravského mléka s použitím mezofilních kultur, sýřenina je lisovaná a nízkodohřívaná. Do obchodů přichází v podobě koulí o váze okolo 2 kg. Sytě oranžovou barvu získává díky barvení výtažkem z oreláníku barvířského. Zraje minimálně šest týdnů, nejkvalitnější \"mimolette extra vieille\" se nechává ve sklepích až dva roky. Na povrchu sýra žijí mikroskopičtí roztoči \"Acarus siro\", díky nimž získává typickou šedou rozbrázděnou kůru, pro kterou je přirovnáván k melounu kantalupu. . Pro mimolette je typická jemná ovocná až oříšková příchuť.\n\nPodle populární legendy vznikl sýr v době francouzsko-nizozemské války, kdy ministr financí Jean-Baptiste Colbert zakázal dovoz eidamu z Nizozemska a ve městě Lille a okolí se začala vyrábět jeho domácí náhražka. Francouzský mistr sýrař Paul-Alexandre Wullus však prohlašuje, že mimolette je ve skutečnosti starší než eidam a že Colbert pouze zavedl jeho barvení na oranžovo, aby se daly domácí produkty snadno odlišit.. Název je odvozován od slova mollet (měkký); měkkou konzistenci však mají pouze mladé sýry. V roce 1935 byla mezi Francií a Nizozemskem uzavřena dohoda, podle níž jsou eidam a mimolete uznávány za samostatné druhy sýrů.\n\nMimolette byl údajně oblíbeným sýrem Charlese de Gaulla.\n\nV roce 2013 oznámil americký Úřad pro kontrolu potravin a léčiv (FDA), že přítomnost roztočů v sýru může způsobit alergickou reakci a kvůli zdravotnímu riziku zablokoval dovoz mimolette do USA, více než 500 kg francouzského mimolette proto zůstalo ve skladu v New Jersey a zkazilo se. O rok a půl později byl obsah alergenů označen za bezpečný a sýr se začal v USA znovu prodávat. \n\n\n"}
{"id": "1497009", "url": "https://cs.wikipedia.org/wiki?curid=1497009", "title": "Smail Ćemalović", "text": "Smail Ćemalović\n\nSmail-aga Ćemalović (1884 Mostar, osmanská říše – 1944 Koncentrační tábor Jasenovac, Nezávislý stát Chorvatsko) byl bosenskohercegovský novinář a politik bosňáckého původu.\n\nĆemalovićové patřily mezi nejstarší a nejbohatší muslimské rodiny v Mostaru.\n\nV rodném městě Smail navštěvoval mekteb a rudžii, islámské základní školy, a nato obhodní školu. Ve Štýrském Hradci absolvoval obchodní akademii. Již v mladém věku přijal srbskou národní identitu a tuto se poté snažil šířit mezi bosenskohercegovskými muslimy. Roku 1902 se stal přispěvatelem v srbském periodiku \"Srbobran\" a současně uveřejňoval příspěvky v novosadském listu \"Zastava\" (Vlajka).\n\nRoku 1906, kdy muslimové zahájily druhou fázi boje o náboženskou a školskou autonomii a založili Muslimskou národní organizaci, zřídil a jistý čas redakčně vedl list \"Musavat\" (Rovnost). \"Musavat\" byl neoficiálním tiskovým orgánem celého hnutí a ostře vystupoval proti rakousko-uherské okupaci Bosny a Hercegoviny. Ćemalović byl opakovaně odsuzován za své protivládní články, např. 21. června 1907 byl uznán vinným z narušení veřejného pořádku a odsouzen k šesti měsícům žaláře (propuštěn byl nakonec po dvou měsících). V téže době spolupracoval s listem \"Bosansko-hercegovački glasnik\" (Bosensko-hercegovský věstník), který založil další srbofil Omer-beg Sulejmanpašić, ten byl ale po krátce době zakázán.\n\nRoku 1909, kdy se Muslimskou národní stranou rozešel, \"Musavat\" převzalo vedení strany a jeho redakci z mostaru přesunulo do Sarajeva. V Mostaru nato společně s Osmanem Đikićem, dalším prosrbským aktivistou, založil list \"Samouprava\" (Samospráva) a na něj napojené politické hnutí \"Muslimské demokracie\", který se zaměřovalo na muslimské chudší vrsty. V prvních volbách do zemského sněmu, saboru, ale \"demokraté\" zcela propadli.\n\nPo smrti Osmana Đikiće roku 1912 založil nový list, \"Srpska omladina\" (Srbská mládež). Ten byl následujícího roku úředně zakázán. Roku také 1912 uspořádal hromadnou návštěvu Bělehradu s muslimskou mládeží z Mostaru, která chovala prosrbské sympatie.\n\nNa začátku první světové války byl pro své prosrbské smýšlení zatčen a následně držen v internaci v aradské pevnosti. Po vzniku Království Srbů, Chorvatů a Slovinců koncem roku 1918 byl horlivým propagátorem politiky Nikoly Pašiće, předsedy národních radikálů a představitele jihoslovanského centralismu v srbských konturách. Za svůj vstřícný post k vládě byl odměněn postem mostarského starosty, který vykonával od roku 1919 do zavedení královské diktatury v Jugoslávii roku 1929.\n\nĆemalović byl na konci druhé světové války zadržen ustašovci a neznámého data popraven v Koncentračním táboře Jasenovac.\n"}
{"id": "1497010", "url": "https://cs.wikipedia.org/wiki?curid=1497010", "title": "Akt (Charis, Santa Monica)", "text": "Akt (Charis, Santa Monica)\n\nNude (Charis, Santa Monica) je fotografie pořízená Edwardem Westonem v roce 1936. Je na ní akt ženy s rukama obtočenýma kolem nohou, zatímco sedí na dece v jasném slunečním světle před tmavými dveřmi. Dynamická rovnováha světla a tmy zdůrazňuje křivky a úhly ženského těla; zároveň její tvář a všechny nejmenší náznaky intimních oblastí jsou před pohledem diváka skryty. To umožňuje divákovi soustředit se na ruce, nohy, chodidla a dlaně. Je to obraz nahé ženy, který se zaměřuje spíše na formy těla než na sexualitu. Modelkou byla jeho múza a asistentka Charis Wilsonová, se kterou se o rok později oženil. \n\nObdobí velké hospodářské krize na počátku třicátých let bylo tvrdé a těžce dopadalo na Westona, který se navzdory své relativní slávě snažil naplnit své cíle. Na počátku roku 1935 zavřel své studio v Glendale a přestěhoval se se svými třemi syny Brettem, Coleem a Neilem na do domu na Mesa Road č. p. 446 v Santa Monice v Kalifornii. Dům byl skromný dvoupokojový bungalov s omezeným prostorem pro všechny čtyři. Později v tom roce požádal Wilsonovou, aby se k němu připojila a ona se brzy přistěhovala. Všem pěti se podařilo ve společném prostoru žít několik let.\n\nWeston a Wilsonová si nárokovali hlavní ložnici, která obsahovala velkou sluneční terasu směrem na západ k oceánu a ke slunci. Právě tady fotografoval Wilsonovou, když ve slunečném dni seděla na vlněné přikrývce, protože povrch stříbrné terasy vystavené slunci byl příliš horký pro nahou pokožku. Později na to Charis vzpomínala: \n\nNa rozdíl od mnoha dřívějších Westonových snímků nezanechal žádnou informaci o svých záměrech nebo pocitech ohledně této konkrétní fotografie. Po mnoho let si psal rozsáhlé poznámky o své fotografii, které nazýval \"Daybooks (Deníky)\", ale náhle jej přestal psát dva roky před tím, než pořídil tuto fotografii. Později napsal: „Pobaveně obviňuji Ch[aris] za to, že jsem si střihl svůj styl jako spisovatel – na tomto obvinění může být něco pravdy – ale faktem je, že jsem neměl moc času, ani nezbytnou samotu pro udržování intimního deníku.“ Bez ohledu na to, co v té době pociťoval, se obraz stal jednou z jeho nejpublikovanějších fotografií a jednou z ikon fotografie 20. století.\n\nHistorik fotografie Nancy Newhall napsal, že v tomto obrazu Weston „používal světlo jako dláto.“ Světlo, které miluje nejvíce, je s objektivem téměř souběžné – stejný světelný úhel, při kterém fotografův nový záblesk zplošťuje tváře a hroutí prostor falešnými stíny. Zde ze stínu vyzařuje tělo a samotný stín od jemného útlumu k hlubokému prázdnotě, je stejně aktivní a silný jako světlo.\n\nDalší pozorovatel napsal: „V portrétní Charis vystupuje nahá… Weston jí dokáže předat svou nahotu jako formu umění. Je schopen zachytit emocionální stránku Charis a také divákům tohoto umění vytvořit uklidňující pocit emocí. Způsob, jakým světlo kaskáduje po ní, vytváří stíny, které pomáhají konturovat a rámovat její tělo, což dokládá jemné rysy jejího těla jako celku. Weston používá jednoduché pozadí i popředí, aby upozornil na hlavní obraz (Charis).\n\nNěkteří spisovatelé si všimli, že ve svých fotografiích Wilsonové Weston změnil svou vizi aktů. Předtím většina jeho aktových studií byly fragmenty těl – trup, ňadra, boky, nohy – izolované od okolního světa. S tímto obrazem „přešel od fotografování anonymního těla k fotografování ženy – a obrazy té ženy, tiše stojící nebo ležící v písečných dunách, byly ikonické.“\n\nWeston pořídil fotografii pomocí své profesionální fotografické velkoformátové kamery 8x10\" Ansco s Zeissem 21 cm. Stejně jako vznikla drtivá většina jeho fotografií, udělal jednu expozici. \n\nVzhledem k extrémnímu kontrastu mezi jasným sluncem na kůži a tmavými stíny dveří, tisk z tohoto negativu vyžadoval jak zesvětlování tak i ztmavování. V rozsáhlém popisu toho, co Weston učinil, aby vytvořil konečný tisk tohoto obrazu, jeho syn Cole Weston řekl, že všechny stíny na těle, zejména na její pravé paži, musely být „nadrženy“ (zesvětleny), zatímco přikrývka na pravé straně pozitivu musela být „podexponována“ (ztmavena). Každý tisk by pak musel být během vyvolávání v temné komoře pečlivě průběžně zkoumán, aby se ujistil, že je správná rovnováha mezi světlými a tmavými oblastmi.\n\nVšechny výtisky tohoto obrázku jsou na stříbrném želatinovém papíru. Předpokládá se, že Weston udělal asi tucet výtisků tohoto obrazu sám; později pověřil Coleho tiskem dalších kopií. Ty jsou označeny „Negativ: Edward Weston. Tisk: Cole Weston.“ Stejně jako u všech Westonových obrazů jsou výtisky kontaktními kopiemi vytvořenými přímo z negativu. Původní tisky mají velikost 24,2 × 19,3 cm. \n\nKopie tisku jsou dnes v Institutu umění v Chicagu, Centru kreativní fotografie, George Eastman House, Muzeu J. Paula Gettyho, Muzeu umění Milwaukee, Nelson-Atkins Museum of Art, Norton Simon Museum a Kalifornské univerzitě v Santa Cruz.\n\nTisk původně vytvořený v roce 1936 Weston prodal v aukci v roce 2003 za 260.000 dolarů a v roce 2009 za 109.800 dolarů. Jiný snímek \"Akt\", pořízený v roce 1925, koupil v roce 2008 galerista Peter MacGill za 1,6 milionu dolarů. \n\n"}
{"id": "1497017", "url": "https://cs.wikipedia.org/wiki?curid=1497017", "title": "Claudia Llosaová", "text": "Claudia Llosaová\n\nClaudia Llosaová (* 15. listopadu 1976, Lima) je peruánská filmová režisérka, scenáristka a producentka.\n\nRoku 2009 získala Zlatého medvěda na Berlinale za film \"Mléko smutku\" (\"La teta asustada\"), který pojednává o dívce, jež se narodila díky znásilnění. Llosaová Zlatého medvěda získala ve 32 letech, a stala se tak nejmladší držitelkou této ceny. Roku 2010 byl tento film nominován i na Oscara za nejlepší neanglicky mluvený film. Natočila ho ve španělské produkci. Šlo o její druhý snímek, přičemž již ten první, \"Madeinusa\" (2006), získal cenu FIPRESCI na festivalu v Rotterdamu. Zatím poslední snímek \"Aloft\" natočila roku 2014. Ke všem svým filmům si napsala i scénář a produkovala je.\n\n"}
{"id": "1497018", "url": "https://cs.wikipedia.org/wiki?curid=1497018", "title": "Mílov", "text": "Mílov\n\nMílov (také Rozhraní, ) je zaniklá osada v Krušných horách, dříve patřící k vesnici Ryžovna, dnes součást města Boží Dar.\n\nMílov ležel v nadmořské výšce 900–940 m, přímo na hranici se Saskem. Osada se dříve rozkládala po obou stranách hranice, a zatímco česká část v polovině 20. století zanikla, saská osada Halbmeile zůstala osídlena. Název pochází od vzdálenosti 4,5 km (tedy půl míle) od vesnice Breitenbrunn, pod niž spadá německá osada.\n\nOsada vznikla kolem roku roku 1546 a byla založena horníky, tak jako mnohé jiné osady v Krušných horách. V 18. století stávaly na české straně čtyři obytné domy a na německé straně tři. Kolem roku 1830 nechal Christoph Glaser postavit v českém Mílově kapličku zasvěcenou svatému Janu Nepomuckému. Ve 20. století čítala česká osada už devět domů.\n\nV roce 1945 bylo německojazyčné obyvatelstvo z české osady vystěhováno a roku 1953 byly všechny domy i kaple srovnány se zemí.\n\nPo otevření hranic v 90. letech 20. století vznikla při jednání starostů Božího Daru a Breitenbrunnu myšlenka obnovit kapli sv. Jana Nepomuckého. Kapli se nakonec podařilo obnovit k 60. výročí jejího zničení, v roce 2013. Obec Breitenbrunn nechala vypracovat projektovou dokumentaci a město Boží Dar s pomocí dotace financovalo samotnou stavbu. Nová kaplička byla postavena na původních základech a při stavbě byly použity původní kameny a žulové obložení oken i dveří, které se našly v zarostlých rozvalinách původní kapličky. Jako připomínka zaniklé osady Mílov bylo při pokládce podlahy v kapli použito z každého popisného čísla původních devíti domů symbolicky po jednom kameni. Kaple byla vysvěcena 17. 5. 2014 českým i německým farářem. Vysvěcení kapličky se zúčastnili 2 poslední žijící rodáci z Mílova.\n\nKaple sv. Jana Nepomuckého byla prezentována na výstavě Má vlast cestami proměn v ročníku 2018/2019 a v internetovém hlasování o nejlepší proměně se umístila na 12. místě ze 121 vystavených proměn. \n"}
{"id": "1497019", "url": "https://cs.wikipedia.org/wiki?curid=1497019", "title": "Kliment Timirjazev", "text": "Kliment Timirjazev\n\nKliment Arkaďjevič Timirjazev (Климент Аркадьевич Тимирязев, 22. května 1843 Petrohrad – 28. dubna 1920 Moskva) byl ruský botanik, pocházející ze šlechtického rodu Timirjazevových. Vystudoval Petrohradskou univerzitu, učil na Petrovské zemědělské akademii a Imperátorské moskevské univerzitě. Byl zahraničním členem londýnské Královské společnosti, v roce 1903 dostal právo přednést Croonian Lecture. Zabýval se fyziologií rostlin, popsal vliv chlorofylu na fotosyntézu. Byl stoupencem darwinismu. Na sklonku života podpořil bolševickou revoluci, byl členem Socialistické akademie a poslancem Mossovětu. Je po něm pojmenována Timirjazevova zemědělská akademie a nedaleká stanice moskevského metra Timirjazevskaja, na Tverském bulváru má sochu od Sergeje Merkurova.\n"}
{"id": "1497021", "url": "https://cs.wikipedia.org/wiki?curid=1497021", "title": "Praqpa Kangri", "text": "Praqpa Kangri\n\nPraqpa Kangri (také Praqpa Ri) je hora vysoká 7 134 m n. m. v pohoří Karákóram v Pákistánem ovládaném území Gilgit-Baltistán.\n\nHlavní vrchol leží 2,33 km jižně od hory Skilbrum a 9,2 km jihozápadně od K2. Vedlejší severní vrchol je vzdálený 790 m směrem na severozápad od hlavního vrcholu. Jeho výška je 7 096 m s promonencí 136 m.\nDalší vedlejší jižní vrchol se nachází 830 m směrem na jiho-jihovýchod od hlavního vrcholu a dosahuje nadmořské výšky 7 089 m s prominencí 129 metrů.\n\nNa vrchol Praqpa Kangri nebyl proveden výstup.\n"}
{"id": "1497023", "url": "https://cs.wikipedia.org/wiki?curid=1497023", "title": "Ion Keith-Falconer", "text": "Ion Keith-Falconer\n\nIon Grant Neville Keith-Falconer (5. července 1856 Edinburgh – 11. května 1887 u Adenu) byl britský teolog, filolog, misionář a cyklista. \n\nPocházel ze šlechtické rodiny, byl synem hraběte z Kintore. V letech 1869 až 1873 studoval prestižní školu Harrow School, přičemž jako koníčka měl jednak cyklistiku a jednak zpěv pro abstinenční hnutí. Následně pokračoval ve studiu na Trinity College na Cambridgeské univerzitě, přičemž se dál věnoval cyklistice. \nZejména v letech 1875–1982 byl vítězem řady cyklistických závodů. Dokonce bývá označován za mistra světa za rok 1878, neboť před založením Mezinárodní cyklistické asociace v roce 1892 se za nejdůležitější cyklistické závody považovaly místní britské závody pořádané britskou Národní unií cyklistů a Keith-Falconer vyhrál závod na tři kilometry konaný 11. května 1878 na stadiónu Stamford Bridge. Pro vítězství měl předpoklady jednak v rodinném finančním zázemí, které mu umožňovalo koupi nejlepších strojů i věnování času na trénink, jednak ve své výšce 1,87 metru, na tu dobu silně nadprůměrné, která mu umožňovala jezdit na vyšším (tedy rychlejším) vysokém kole. V roce 1882 také podnikl třináctidenní přejezd Británie z Land's End do John o' Groats.\n\nUž na Harrow se Keith-Falconer naučil hebrejštinu a na cambridgeské univerzitě pokračoval ve studiu tří klasických semitských jazyků, hebrejštiny, arabštiny a syrštiny. V roce 1886 byl jmenován profesorem arabštiny na Cambridgeské univerzitě, ale v té době se soustředil na misionářskou práci v Adenu, kde pobýval nejprve půl roku počínaje listopadem 1885 a pak tam v listopadu 1886 přijel podruhé. Nejpozději 22. února 1887 si poprvé poznamenal do deníku, že chytil malárii, na kterou po několika měsících zemřel.\n"}
{"id": "1497035", "url": "https://cs.wikipedia.org/wiki?curid=1497035", "title": "Libuše Žáková", "text": "Libuše Žáková\n\nLibuše Žáková prov. Cikrdlová (* 18. prosince 1928 Vojkovice) je bývalá československá atletka českého původu, která se specializovala na hod oštěpem. \n\nZačínala v Sokole Brno I. V letech 1951–68 závodila za Zbrojovku Brno, Slavii Brno Žabovřesky, Slavii Vysoké školy Brno a TJ Spartak ZJŠ Brno. Jejím manželem byl výškař Zdeněk Cikrdle (1927–1987).\n\n"}
{"id": "1497036", "url": "https://cs.wikipedia.org/wiki?curid=1497036", "title": "Lékařská klinika", "text": "Lékařská klinika\n\nKlinika je pracoviště s takovými parametry, jako mají společná pracoviště lékařské fakulty a fakultní nemocnice, tedy zpravidla lůžkové zařízení, které se podílí na pregraduální i postgraduální výuce, probíhá zde špičkový vědecký výzkum, odborná autorita je zajišťována docenty a profesory v příslušném oboru atd. Toto obecné vnímání podporují i právní předpisy, které hovoří o klinikách jako o společných pracovištích fakultní nemocnice a lékařské fakulty.\n"}
{"id": "1497038", "url": "https://cs.wikipedia.org/wiki?curid=1497038", "title": "LG Prada", "text": "LG Prada\n\nLG Prada (též LG KE850) byl první mobilní telefon s kapacitní dotykovou obrazovkou, kterou vyrobila firma LG Electronics. Poprvé byl oznámen 12. prosince 2006 jako stylové zařízení vytvořené ve spolupráci s italskou luxusní firmou Prada. Veřejně byl představen na tiskové konferenci 18. ledna 2007. Prodej začal v květnu 2007 za cenu okolo 777 dolarů (600 euro). V prvních 18 měsících LG prodalo 1 milión kusů.\n\nTelefon LG Prada byl oznámen krátce před prvním iPhone s mnoha spekulacemi, že Apple zkopíroval design Prady. Druhou verzí telefonu byla LG Prada II (KF900), která byla oznámena 13. října 2008 a začátek prodeje byl v prosinci 2008.\n\n\nLG Electronics se vyjádřil, že iPhone design a koncept byl zkopírován z prvního LG Prada (KE850). Woo-Young Kwak, šéf LG Mobile Handset R&D Center na tiskové konferenci řekl: \"We consider that Apple copied the Prada phone after the design was unveiled when it was presented in the iF Design Award and won the prize in September 2006. We take that to mean Apple stole our idea.\" Model KE850 získal cenu 2007 iF product design award, v níž soutěžily výrobky uvedené do prodeje od září 2006.\n"}
{"id": "1497040", "url": "https://cs.wikipedia.org/wiki?curid=1497040", "title": "Bajna", "text": "Bajna\n\nBajna je velká vesnice v Maďarsku v župě Komárom-Esztergom, spadající pod okres Esztergom. Nachází se asi 10 km jihozápadně od Tátu a asi 19 km jihozápadně od Esztergomu. V roce 2015 zde žilo 1 856 obyvatel. Dle údajů z roku 2011 tvoří 92,2 % obyvatelstva Maďaři, 1,9 % Romové, 0,9 % Němci a 0,2 % Slováci.\n\nSousedními vesnicemi jsou Bajót, Epöl, Héreg, Nagysáp a Szomor, sousedním městem Lábatlan.\n"}
{"id": "1497049", "url": "https://cs.wikipedia.org/wiki?curid=1497049", "title": "Aspire Dome", "text": "Aspire Dome\n\nAspire Dome je krytý sportovní komplex na západním předměstí katarské metropole Dauhá. Provozuje ho agentura Aspire Academy a díky klimatizaci umožňuje sportovcům trénovat i závodit bez ohledu na venkovní teploty.\n\nAutorem projektu byl francouzský architekt Roger Taillibert (1926–2019). Aspire Dome byl otevřen v roce 2005 a konala se zde část soutěží Asijských her 2006, Halové mistrovství světa v atletice 2010 a Mistrovství světa ve sportovní gymnastice 2018. \n\nAspire Dome je největší sportovní hala na světě. Zaujímá plochu 120 000 km², pojme až 15 500 diváků a může v ní probíhat zároveň až třináct soutěží. Střecha dosahuje maximální výšky 46 m. Dá se zde provozovat lehká atletika, plavání, fotbal, basketbal, házená, stolní tenis, squash, sportovní šerm nebo gymnastika. V areálu se nacházejí také zdravotnická zařízení a konferenční sály, probíhají zde i kulturní akce. \n\n"}
{"id": "1497051", "url": "https://cs.wikipedia.org/wiki?curid=1497051", "title": "Nautilus (fotografie)", "text": "Nautilus (fotografie)\n\nNautilus nebo také Shell je černobílá fotografie mušle nautila na tmavém pozadí, kterou pořídil Edward Weston v roce 1927. Nese označení „jedna z nejslavnějších fotografií, kdy kdo udělal“ a „měřítko modernismu v historii fotografie“.\n\nV únoru 1927 navštívil Weston ateliér karmelské umělkyně Henrietty Shore a všiml si několika malovaných obrazů mořských mušlí. Je známo, že se dochoval pouze jeden z těchto obrazů a je na něm velký a nautilus na tmavém poli, velmi podobný Westonovým výsledným fotografiím. Ve svých spisech dal Weston jasně najevo, že její obrazy na něj měly hluboký vliv:\n\nBěhem měsíce začal fotografovat několik různě velkých nautilů, ať už vcelku, nebo rozříznutých na polovinu, aby vynikla jejich vnitřní struktura. Používal k tomu svou profesionální velkoformátovou fotografickou kameru Ansco 8×10\" s objektivem Rapid Rectilinear s clonou US256 (ekvivalent f/64). Poznámky, které si dělal o svých expozicích během tohoto období dokazují, že citlivost filmu, který používal, přibližně odpovídá hodnotě 16 v současném ISO měřítku.\n\nKvůli technickým omezením filmu a fotoaparátu, který používal, byl nucen provádět extrémně dlouhé expozice, které byly snadno zničeny vibracemi. Westonův vnuk Kim Weston řekl, že jeho dědeček opřel mušli na konci olejového bubnu (oblouk bubnu je sotva vidět na pozadí obrazu) a tenká hlava kovového olejového bubnu byla citlivá na sebemenší pohyb. Weston vyjádřil své zklamání ve svém Deníku:\n\nZaznamenal, že během několika měsíců udělal čtrnáct negativů. Není přesně známo, kdy pořídil tento konkrétní snímek, ale muselo to být někdy v době od 1. dubna do 8. června 1927, kdy ve svém Deníku poznamenal:\n\n\"Nautilus\" je uznáván jako jeden z největších Westonových snímků, ale všechny jeho obrazy mušlí mají pro něho větší cenu než život. Westonův životopisec Ben Maddow prohlásil, že to, co je na mušlích tak pozoruhodné, „není o detailech ani o monumentalitě forem, nebo alespoň ne o nich samotných. Ale je to o konkrétním světle, o vnitřní luminiscenci, zářící život, který tam Weston viděl ještě před tím, než přiložil objektiv.“\n\nJeden historik napsal: „Mušle Nautilus se ukázala jako zlom ve Westonově kariéře a znamenala významnou fázi v jeho vývoji jako jednoho z největších fotografů 20. století, průkopníka moderního umění, jehož ohromující jednoduchost a technické mistrovství jiní autoři často napodobovali, ale nikdy se jim to tak nepodařilo.“\n\nO Westonových záměrech při fotografování mušlí bylo řečeno mnoho. Zaznamenal, že někteří z prvních lidí, kteří je viděli, měli intenzivní erotické reakce: \n\nVe stejné době Weston ve svých spisech silně popřel, že by měl nějakou myšlenku, natož záměr, zachytit erotickou symboliku: \n\nPřesto v jiném záznamu o jednom ze svých snímků aktů řekl: „Viděl jsem opakovaně křivky stehen a lýtek, holenní kosti, kolena a stehna, které tvoří tvary, které se neliší od velkých mořských mušlí…“ \n\nWeston napsal, že vytvořil dvacet osm tisků tohoto obrazu na nejméně čtyřech různých typech papíru, včetně matného Kodak Azo a pololesklého Agfa Convira. V nemnoha časných verzích rozšířil dolní okraj obrazu až k viditelným zářezům na kraji negativním filmu. Většina tisků má rozměry přibližně 24 × 19 cm.\n\nDne 13. dubna 2010 byl výtisk této fotografie vyrobený Westonem z roku 1927 prodán za 1.082.500 amerických dolarů v aukci v New Yorku. K lednu 2013 se jednalo o čtrnáctou nejdražší fotografii, která byla kdy prodána. Weston ji původně prodával za 10 dolarů. \n\nPozitivní tisky tohoto snímku jsou nyní ve sbírkách Centra pro kreativní fotografii, Domu George Eastmana a Muzea moderního umění.\n\n"}
{"id": "1497058", "url": "https://cs.wikipedia.org/wiki?curid=1497058", "title": "Dž", "text": "Dž\n\nDž je digraf latinky, který se skládá z písmen d a ž. Digraf se vyslovuje . Dž je digraf, který odpovídá písmenu dzhe (Џ/џ) srbské cyrilice. Je to také desátý prvek slovenské abecedy. Ačkoli několik dalších jazyků (viz níže) také používá kombinaci písmen dž, zachází s ní jako s dvojicí písmen d a ž, nikoli jako s jedním samostatným znakem. \n\nČeština používá [d͡ʒ], ale jen v některých českých slovech pouze jako náhradu [t͡ʃ] před jinými vyjádřenými souhláskami, např. džus. V tomto případě jsou obě písmena vždy rozdělena (čeština nepoužívá jednotný znak ǆ, ale dvě písmena, d a ž). Litevština a lotyština podobně používají dž, ale nepovažují jej za samostatný digraf.\n"}
{"id": "1497059", "url": "https://cs.wikipedia.org/wiki?curid=1497059", "title": "Dz (digraf)", "text": "Dz (digraf)\n\nDz je digraf latinky, který se skládá z písmen D a Z. Digraf se vyslovuje /, , nebo podle jazyka.\n\nDz se v latince vyslovuje jako [d͡z] v maďarštině, kašubštině, lotyštině, litevštině, polštině a slovenštině. Nicméně v čipevajštině a kantonským přepisem čínštiny se dz vyslovuje [t͡s] a ve vietnamštině se vyslovuje [z].\n\nDz se většinou vyslovuje [d͡z]. Když za digrafem \"dz\" následuje \"i\" (např. dziecko), vyslovuje se [d͡ʑ].\n\n (\"zvon\")\n\nPříklady, kdy za \"dz\" následuje \"i:\"\n\nVe slovenštině je digraf dz devátým prvkem slovenské abecedy. Příklady slov s tímto fonémem zahrnují:\n\n\n\nDigraf se nerozděluje dělením slov:\n\n\nKdyž však d a z pocházejí z různých morfémů, jsou považovány za samostatná písmena a musí být rozdělena dělením slov:\n\n\n"}
{"id": "1497065", "url": "https://cs.wikipedia.org/wiki?curid=1497065", "title": "Maria Reicheová", "text": "Maria Reicheová\n\nMaria Reicheová (15. května 1903, Drážďany – 8. června 1998, Lima) byla německo-peruánská matematička a archeoložka. Proslula svými výzkumy starověkých petroglyfů a geoglyfů na planině Nazca v Peru. \n\nVystudovala matematiku na univerzitách v Berlíně a Edinburghu, poté se živila jako učitelka. Byla známa svými feministickými postoji – byla prý první ženou jezdící po Berlíně na kole.\n\nRoku 1932 odjela do Limy, mj. kvůli růstu vlivu nacistů v Německu. Zde se seznámila Paulem Kosokem, který pro vědecký svět objevil geoglyfy na planině Nazca, o nichž ona před jejich setkáním nic netušila. Pro Kosokovu práci se nadchla. Pracovala pro něj nejprve jako překladatelka do španělštiny a posléze se sama stala badatelkou, když přijala Kosokovu astronomickou teorii o Nazce, jež vysvětluje soubor obřích obrazců jejich vztahy k hvězdné obloze a chápe je jako \"de facto\" velký kalendář.\n\nNa planinu se poprvé dostala v roce 1941 a od té doby provedla řadu měření a objevů. Objevila například známý geoglyf pavouka, několika ptáků i dalších zvířat. Popsala rovněž 15 paprskových center vyrytých linií. Dokázala též silnou vazbu určitých linií na souhvězdí Plejád. Pozornost veřejnosti vzbudily její riskantní způsoby fotografování obrazců – nechávala se připoutat na dřevěnou desku pod vrtulník. Své výzkumy shrnula zejména do knihy \"Mystery on the Desert\" (1949). Byla známa svým odmítáním náboženského výkladu obrazců či teorií Ericha von Dänikena, že planina Nazca sloužila jako starověké letiště pro mimozemské návštěvníky – upozornila mj. na to, že povrch pampy je měkký a každý těžší stroj by se zabořil do písku. Známá byla též bojem proti ničení obrazců turisty.\n\nV Peru se rozhodla natrvalo zůstat roku 1946, v roce 1993 získala peruánské občanství. V roce 1994 obdržela nejvyšší peruánské vyznamenání \"Řád Slunce\".\n"}
{"id": "1497073", "url": "https://cs.wikipedia.org/wiki?curid=1497073", "title": "Fytosterol", "text": "Fytosterol\n\nFytosteroly, které zahrnují rostlinné steroly a stanoly, jsou fytosteroidy, podobně jako cholesterol, které se vyskytují v rostlinách a liší se pouze v řetězcích uhlíku a/nebo v přítomnosti nebo nepřítomnosti dvojité vazby. Stanoly jsou nasycené steroly, které nemají ve struktuře sterolového kruhu žádné dvojné vazby. Bylo identifikováno více než 200 sterolů a příbuzných sloučenin. Volné fytosteroly extrahované z olejů jsou nerozpustné ve vodě, relativně nerozpustné v oleji a rozpustné v alkoholech. \n\nPotraviny obohacené fytosteroly a doplňky stravy byly prodávány po desetiletí. Navzdory dobře doloženým účinkům LDL cholesterolu neexistuje žádný vědecky prokázaný důkaz příznivého účinku na kardiovaskulární onemocnění nebo celkovou mortalitu. \n\nFytosteroly jsou průběžně zkoumány z hlediska jejich potenciálu inhibovat rakovinu plic, žaludku, vaječníků a prsu, , stejně jako rakoviny tlustého střeva a prostaty. \n"}
{"id": "1497076", "url": "https://cs.wikipedia.org/wiki?curid=1497076", "title": "Hrišovce", "text": "Hrišovce\n\nHrišovce jsou obec na Slovensku v okrese Gelnica ležící v pohoří Branisko. Žije zde  obyvatel. První písemná zmínka o obci pochází z roku 1311.\n\nV obci se nachází jednolodní římskokatolický kostel Panny Marie Růžencové z třicátých let 19. století.\n\n"}
{"id": "1497079", "url": "https://cs.wikipedia.org/wiki?curid=1497079", "title": "Jaroslav Hora", "text": "Jaroslav Hora\n\nJaroslav Hora (* 1954) je český matematik a vysokoškolský pedagog. Dlouhodobě se věnuje přípravě učitelů matematiky a péči o talentované studenty, například řešitele matematické olympiády. Jeho odborným zaměřením je algebra, didaktika algebry a počítačová algebra.\n\nV letech 1972 až 1977 studoval obor učitelství pro střední školy, aprobace matematika-fyzika na Matematicko-fyzikální fakultě Univerzity Karlovy. Po dokončení studia nastoupil v roce 1978 na pozici asistenta na katedře matematiky Pedagogické fakulty v Plzni. V letech 1981 až 1984 učil matematiku a fyziku na Střední zemědělské škole v Křimicích. V roce 1983 vykonal na Matematicko-fyzikální fakultě rigorózní zkoušku a získal titul RNDr. Roku 1984 se pak vrátil zpět na katedru matematiky Pedagogické fakulty na pozici odborného asistenta a o tři roky později obdržel titul kandidáta věd. Mezi roky 1991 a 2010 byl vedoucím katedry matematiky. Svou habilitační práci na téma \"O některých problémech souvisejících s využíváním programů počítačové algebry ve škole\" obhájil v roce 2005 na Fakultě prírodných vied Univerzity Konstantina Filozofa v Nitře. Na Fakultě pedagogické Západočeské univerzity v Plzni působí dodnes, a to na katedře matematiky, fyziky a technické výchovy.\n\nJe garantem studijního programu \"Matematika se zaměřením na vzdělávání\". Přednáší například předměty Metody matematického modelování, Elementární funkce a statistika, Vybrané kapitoly matematické analýzy, Obecná algebra. Je také řešitel 11 grantů, mj. FRVŠ, MŠMT, Matsushita-UWB Academic Prize. V Česku je uznávaným odborníkem na užívání kapesního kalkulátoru TI-92 od firmy Texas Instruments.\n\nVe svém volném čase se věnuje chovu králíků, pěstování brambor a šachu, kromě toho se věnuje turistice s kolegy Václavem Holečkem z katedry psychologie a profesorem Pavlem Pechem z katedry matematiky Pedagogické fakulty Jihočeské univerzity v Českých Budějovicích.\n\nPublikoval celkem cca 60 prací různého charakteru, 1 recenze monografie, 5 recenzí skript a studií, 1 monografie a 3 skripta.\n\n\n"}
{"id": "1497080", "url": "https://cs.wikipedia.org/wiki?curid=1497080", "title": "Černobyl (rozcestník)", "text": "Černobyl (rozcestník)\n\nČernobyl může označovat:\n\n\n\n"}
{"id": "1497092", "url": "https://cs.wikipedia.org/wiki?curid=1497092", "title": "Petr Obrovský", "text": "Petr Obrovský\n\nPetr Obrovský (* 11. června 1988) je český novinář a reportér, od roku 2019 zahraniční zpravodaj České televize na Slovensku.\n\nVystudoval obor mediální studia na Fakultě sociálních věd Univerzity Karlovy v Praze (získal titul Mgr.).\n\nOd roku 2012 pracuje v České televizi. Začínal jako redaktor na webu, pak posílil tým pořadu \"Newsroom ČT24\". Moderoval také zprávy na ČT24, resp. byl reportérem na této stanici. V dubnu 2019 se stal zahraničním zpravodajem ČT na Slovensku, kde vystřídal Lukáše Mathého.\n"}
{"id": "1497093", "url": "https://cs.wikipedia.org/wiki?curid=1497093", "title": "Anatolij Sobčak", "text": "Anatolij Sobčak\n\nAnatolij Alexandrovič Sobčak ( \"Анатолий Александрович Собчак\"; 10. srpna 1937 Čita – 20. února 2000 Světlogorsk) byl ruský politik, starosta Petrohradu a mentor pozdějšího prezidenta Vladimira Putina.\n\nNarodil se v sibiřské Čitě. Jeho otec byl Alexandr Antonovič, který pracoval jako železniční technik, matka byla Naděžda Andrejevna a pracovala jako účetní. Jeho babička z otcovy strany, Anna Ivanovna, byla původem Češka a dědeček Anton Semjonovič Polák. Měl čtyři bratry. V roce 1958 se oženil s Nonnou Gandzjukovou, s níž měl v roce 1965 dceru Marii. V roce 1980 se znovu oženil se studentkou historie Ljudmilou Narusovovou, se kterou měl o rok později dceru Xenii, která je známou odpůrkyní Putinovy politiky.\n\nV roce 1939 se rodina přestěhovala do Uzbekistánu, kde pobývala do roku 1953. V tomto roce nastoupil na Stavropolskou právnickou fakultu, od roku 1954 pokračoval ve studiu na Leningradské státní univerzitě. Poté v Leningradu zahájil postgraduální studium a v roce 1965 získal titul doktora filozofie. Po obdržení titulu vyučoval na několika Leningradských školách právo. V roce 1982 získal titul doktor věd a stal se profesorem katedry zvykového práva a socialistické ekonomiky. Pro svou kritiku sovětské vlády se stal populární osobností mezi studenty. V profesorské pozici se poprvé setkal s Vladimirem Putinem a Dmitrijem Medveděvem.\n\nPo Perestrojce byl zvolen do Kongresu lidových zástupců Sovětského svazu jako nezávislý kandidát. V rámci nově ustanovené instituce vstoupil do Meziregionální skupiny zastupitelů, která sloužila jako první legální opozice v historii Sovětského svazu. V ní se seznámil s prominentními členy Andrejem Sacharovem a Borisem Jelcinem. Jeho popularita rostla, společně s jeho vlivem. Později byl jmenován do čela komise vyšetřující Tbiliský masakr, při kterém sovětská armáda brutálně potlačila demonstrace v gruzínské metropoli.\n\nV roce 1990 byl uveden do funkce zastupitele městské rady Leningradu. Za jeho úřadování se dramaticky změnila struktura i způsob volby ve městě. Rada rozhodla, že starosta bude volen občany přímou volbou. V prvních demokratických volbách byl zvolen starostou Leningradu, jehož občané se v referendu v témže roce rozhodli pro návrat k původnímu názvu Sankt-Petěrburg.\n\nPo rozpadu Sovětského svazu byl součástí Jelcinova úzkého okruhu a předsedou Ústavodárného shromáždění, ve kterém měl díky svému vzdělání většinový podíl na podobě nově sepsaných zákonů. Proto se pro ruskou ústavu vžil název \"Sobčakova ústava\". V době kdy zastával funkci starosty, pomohl k politickému vzrůstu svým dvěma blízkým přátelům Vladimiru Jakovlevovi a Vladimiru Putinovi. Jeho vláda nad městem však začala brzo ztrácet popularitu, poněvadž se ukázalo, že vedení není schopné udržovat městskou infrastrukturu. Situaci nepomohla ani rostoucí korupce, špatná ekonomická situace a ani fakt, že se v té době již zajímal o vyšší postavení a ztrácel pojetí o stavu Petrohradu. V roce 1996 prohrál volby právě na úkor Jakovleva, který jej ve funkci starosty vystřídal.\n\nV roce 1997 s ním bylo zahájeno vyšetřování v oblasti zpronevěry. Dne 7. listopadu nečekaně odcestoval bez pasu a soukromým letadlem do Paříže. Jako důvod cesty uvedl zdravotní důvody, ovšem v žádné nemocnici se po dobu svého pobytu neubytoval. Proto lze očekávat, že utekl před hrozícím trestním stíháním. V červnu 1999, kdy se Putin stal předsedou vlády, byla obvinění proti němu stažena a tak se vrátil do Ruska.\n\nZemřel neočekávaně 20. února 2000 v hotelu Rus' ve Světlogorsku při cestě do Kaliningradu. Jako příčina smrti byl uveden infarkt myokardu. Brzo po smrti se však začaly objevovat spekulace o tom, že byl zavražděn. Ohledně jeho úmrtí bylo zahájeno vyšetřování, které bylo po třech měsících bezvýsledně ukončeno. Podle nezávislého vyšetřování novináře Arkadije Vaksberga byly jeho bodyguardi léčeni na symptomy otravy, což ukazuje na možnost zabití otravou.. Vdova Ljudmila oznámila, že nechala na manželovi provést pitvu, jejíž výsledky nikdy nezveřejnila. BBC oznámila, že výsledky pitvy uložila na bezpečné místo mimo Rusko.\n\nJe pohřben na hřbitově Nikolskoje v Alexandro-Něvské lávře v Petrohradu.\n"}
{"id": "1497099", "url": "https://cs.wikipedia.org/wiki?curid=1497099", "title": "Seznam dílů seriálu Rychlá Layne", "text": "Seznam dílů seriálu Rychlá Layne\n\nToto je \"'seznam dílů seriálu \"Rychlá Layne\".\n\n<onlyinclude></onlyinclude>\n"}
{"id": "1497104", "url": "https://cs.wikipedia.org/wiki?curid=1497104", "title": "Patrik Husák", "text": "Patrik Husák\n\nPatrik Husák (* 23. dubna 1990, Československo) je český hokejista. Hraje na postu obránce.\n\n\n"}
{"id": "1497112", "url": "https://cs.wikipedia.org/wiki?curid=1497112", "title": "Izraelsko-palestinské střety (květen 2019)", "text": "Izraelsko-palestinské střety (květen 2019)\n\nIzraelsko-palestinské střety je série vzájemných ozbrojených úderů vedených mezi IOS a palestinskými odbojovými organizacemi (především Hamásem a Palestinským islámským džihádem) v Pásmu Gazy a na jihu Izraele. Střety začaly 3. května 2019 a byly ukončeny sjednaným příměřím 6. května 2019. Vzájemné útoky byly ze strany izraelské armády vedeny prostřednictvím leteckých úderů a střelby z tanků, ze strany palestinských odbojových skupin prostřednictvím raketového a minometného ostřelování izraelského území. Tyto útoky si vyžádaly na obou stranách mrtvé a zraněné.\n\nV hraničním pásmu mezi Izraelem a Pásmem Gazy a kolem plotu, který Izrael v tomto prostoru vybudoval probíhají od roku 2018 prakticky nepřetržitě protesty palestinského obyvatelstva, které některé palestinské odbojové skupiny využívají k útokům proti hlídkujícím izraelským vojákům. IOS na tyto útoky odpovídá použitím smrtící i nesmrtící síly.\n\nNa počátku střetů bylo zranění dvou izraelských vojáků způsobených podle IOS odstřelovačem z Palestinského islámského džihádu v prostoru pohraničního plotu. Izraelská armáda na to odpověděla leteckými údery v Gaze, při kterých zahynuli dva palestinští civilisté a dva příslušníci Hamásu. Hamás následně vydal prohlášení, ve kterém pohrozil odpovědí na izraelskou agresi.\n\nBěhem dopoledne zahájily palestinské skupiny ostřelování Izraele raketami. Vypáleno bylo více než 250 raket. Jejich výbuchy způsobily na izraelské straně jedno zranění.\n\nNa raketové útoky odpověděla IOS leteckými údery proti 120 místům v Gaze. Palestinské zdroje oznámily, že údery zabily dva muže a ženu s batoletem. Odpovědnost za smrt ženy s batoletem ale IOS odmítly s tím, že je zabila palestinská raketa. Ve svém prohlášení Palestinský islámský džihád později připustil, že žena a dítě zahynuly vinou předčasného výbuchu vypuštěné rakety.\n\nBěhem izraelských leteckých útoků byla v Gaze zasažena budova, ve které sídlí zastoupení turecké tiskové agentury Andulo. Podle tvrzení IOS byl útok oprávněný, neboť se v budově nacházejí kanceláře Hamásu a zdržovali se v nich i příslušníci Palestinského islámského džihádu. \n\nZ oblasti Gazy bylo proti Izraeli vypáleno minimálně 200 raket. Palba byla vedena i z minometů. Výsledkem byli 4 mrtví izraelští civilisté, řada dalších byla zraněna.\n\nIzraelské letectvo podniklo během dne údery proti 210 cílům v Gaze. Během těchto úderů byl zabit jeden z velitelů Hamásu, Hamed Ahmed Abed Chudri, který zajišťoval převod finančních prostředků z Íránu do Gazy. Později během dne zahynuly při izraelských náletech 3 palestinští civilisté včetně těhotné ženy.\n\nPoužitím raket s dlouhým doletem proti cílům v Izraeli pokud Izrael neukončí své útoky pohrozily některé palestinské odbojové skupiny. Velení IOS byly k hranicím s Gazou přesunuty brigáda Golani a 7. obrněná brigáda.\n\nV 1:30 SELČ vstoupil v platnost příměří dojednané mezi bojujícími stranami egyptskými diplomaty. Zprávu o příměří potvrdily palestinské skupiny, Izrael se oficiálně nevyjádřil, neboť izraelská vláda oficiálně odmítá dohody se skupinami, které považuje za teroristické. Během dne byla ale zrušena veškerá omezení pro civilní obyvatelstvo včetně uzavření škol. \n\nBěhem bojů na izraelské straně zahynuli 4 civilisté, zraněno bylo 138 civilistů a 4 vojáci. Izraelské letectvo zasáhlo celkem 330 cílů, soustřeďovalo se na pozice Hamásu a Palestinského islámského džihádu. Podle tvrzení IOS 86% odpálených raket zničil protiraketový systém Iron Dome \n\nÚdaje o ztrátách na palestinské straně se liší. Podle zdrojů je uváděno 21 - 25 osob, přičemž z tohoto počtu 10 - 19 bojovníků, zbytek tvoří civilisté. Zraněno bylo 154 osob.\n\nPodle některých tvrzení stojí za rozpoutáním násilí snaha Hamásu donutit Izrael k plnění slibů o zlepšení podmínek v Gaze, ke kterým se zavázal. Obě strany ale nemají zájem na prohlubování konfliktu: v Izraeli se chystají oslavy Dne nezávislosti a blíží se semifinále a finále mezinárodní písňové soutěže Eurovize, které se koná v Izraeli. V Gaze naproti tomu začíná ramadán, muslimské svátky klidu.\n\n\n"}
{"id": "1497115", "url": "https://cs.wikipedia.org/wiki?curid=1497115", "title": "Colonnata", "text": "Colonnata\n\nColonnata je část města Carrara v provincii Massa-Carrara, Toskánsko, Itálie. Nachází se v Apuánských Alpách v nadmořské výšce 532 metrů. V roce 2001 měla 295 obyvatel, uzavírá rokli nad Carrarou, kterou protéká řeka Carrione. Je přístupná pouze po jediné silnici s četnými točkami.\n\nByla založena kolem roku 40 pro těžbu mramoru. Její jméno je odvozeno od kolonie otroků, kteří pracovali pro Římany v kamenolomech. Existenci této kolonie dokládají četné historické a archeologické důkazy. Městečko je místem dělníků z kamenolomů. Leží nad údolím Bacino di Fantiscritti, ve kterém se těží kararský mramor. V okolí Colonnaty je to mramor Carrara \"Venato\", \"Arabescato\", \"Bardiglio\" a také \"Statuario\", sochařský mramor.\n\nCharakter místa je dán jeho polohou uprostřed kamenolomů na mramor v provincii Massa. Budovy, náměstí, chodníky a památky jsou vyrobeny z mramoru. Četné soukromé domy jsou neomítnuté a ukazují fasádní prvky z kararského mramoru. Za vidění stojí:\n\n\nV Colonnatě nabízejí restaurace, tratorie (malé restaurace) a menší obchody místní specialitu \"Lardo di Colonnata\". Tato obzvláštně vyzrálá, tlustá slanina zraje v mramorové nádobě půl roku. Je docela možné, že se v Colonnatě zaváděly metody konzervování vepřového masa již v římských dobách. Lardo di Colonnata bývala potravou kameníků v lomech, kteří při své tvrdé práci potřebovali silně kalorickou stravu. Dnes je to specialita.\n\nSeverovýchodně od Colonnaty, 1,5 km od vesnice, leží v nadmořské výšce 840 m opuštěná horská obec \"Vergheto\". V letních měsících bývala obývána dělníky z lomů. Nabízí nádherný panoramatický výhled na okolní hory a kamenolomy na mramor. Do \"Vergheta\" a do hor mramorových skal vede turistická trasa číslo 38. Z \"Vergheta\" se jde k rozcestí vlevo, kde začíná značená turistická stezka číslo 195. Nejprve je cesta snadná, až k pramenu horské řeky. Odtud je pak již trvalé stoupání. Přijde se na \"Cima del Vergheto\" (výška 837 m), pak na \"Cima d'Uomo\" (výška 968 m). Dále kolem \"La Bandita\" a zpátky do Collonaty. Cesta trvá asi 3 až 4 hodiny, je náročná a vyžaduje dobré boty, nejlépe turistické. Sestup je namáhavý, ale odměnou je nezapomenutelný výhled na kamenolomy mramoru.\n\n\n"}
{"id": "1497122", "url": "https://cs.wikipedia.org/wiki?curid=1497122", "title": "Briquet Griffon Vendéen", "text": "Briquet Griffon Vendéen\n\nBriquet Griffon Vendéen je jediné plemeno psa domácího, které si uchovalo název \"„briquet“\", který značí, že se jedná o středně velkého psa. Jeho šlechtění započalo před první světovou válkou. Briquet Griffon je vylepšená zmenšenina Velkého vendéského hrubosrstého honiče. \n\nJeho šlechtění začalo před první světovou válkou hrabě Elva. Během světových válek byly jeho stavy téměř vyhubeny a znovu se objevil ve Fontenay-le-Comte v roce 1946. V současné době se vyskytuje dostatek kvalitních jedinců, smečka briquetů vyhrála v roce 1995 „Mistrovství Francie v lovu srnčí zvěře“. Honič je využívaný k lovu se střelnou zbraní pro lov černé zvěře, lišek či zajíců. Platný standard byl uznán 9. ledna 1999. \n\nBriquet je hrubosrstý honič střední velikosti s poměrně statnou stavbou těla. Výška v kohoutku je u psů 50–55 cm a u fen 48–53 cm. Mozkovna je mírně klenutá, krátká a ne moc široká. Její horní linie je při pohledu z boku rovnoběžná s linií nosního hřbetu. Nos je velký, nejčastěji má černou barvu, s výjimkou jedinců zbarvených bílo-oranžově, u těch je tolerovaná nahnědlá barva. Skus je nůžkový, s řezáky, které jsou zasazené kolmo v čelistech. Oči mají tmavou barvu, jsou velké a jejich pohled je živý. Ušní boltce jsou nízko nasazené, pod oční linií, jsou úzké a na koncích špičaté, porostlé dlouhou srstí. Stáčejí se dovnitř a jsou natažené kupředu. Ocas je vysoko nasazený, spíše krátký, u kořenu silný zužující se směrem ke špičce. Hrudní koš je hluboký a nepříliš široký, dosahuje až k loktům. Pánevní končetiny jsou mohutné, rovné a navzájem rovnoběžné při pohledu z jakékoli strany. Kůže je silná, ale pružná, často trikolorně mramorovaná. Nesmí být nadměrně volná, nesmí tvořit záhyby ani vrásky. Srst je středně dlouhá, na pohmat drsná, někdy trochu chundelatá. Barva srsti může být bílo-černá, černý bělouš, černá se světlým pálením (černo-tříslové), bílo-oranžové, oranžový bělouš, trikolorní, plavá s černým stínováním, pískové s černým stínováním a bílým skvrněním. \nDle Mezinárodní kynologické federace je Briquet Griffon Vendéen zařazen do skupiny VI. – Honiči a barváři, sekce 1 – honiči, podsekce 2 – střední honiči. \n\n"}
{"id": "1497123", "url": "https://cs.wikipedia.org/wiki?curid=1497123", "title": "Modro-zelená infrastruktura", "text": "Modro-zelená infrastruktura\n\nModro-zelená infrastruktura či jen zelená infrastruktura je síť prvků budovaných v harmonii s přírodou nejčastěji ve městech pro řešení urbanistických a klimatických problémů spadající pod urbánní ekologii. Tato infrastruktura zahrnuje vodní prvky pro zachytávání dešťové vody či její čištění. Spolu se zelenými prvky, tedy flórou, pak dokáže zvýšit biodiverzitu, kvalitu půdy a stav podzemní vody, omezit znečištění ovzduší a erozi, ušetřit energie, zmírnit mikroklima, omezit přehřívání či zmírnit riziko přívalových povodní. Efektem více zeleně a vodních prvků je také pozitivní vliv na duševní i fyzický stav člověka.\n\nPříkladem prvků modro-zelené infrastruktury jsou zelené střechy nebo zelené stěny, které zvyšují energetickou efektivnost staveb, slouží jako přírodní chlazení a podporují zadržování vody. Mimo budovy, např. ve veřejných prostorech, na ulicích jsou to prvky jako prosakovací dlažba, zatravňovací tvárnice, travnaté pásy, průlehy, stromořadí nebo dešťové zahrady.\n\n"}
{"id": "1497129", "url": "https://cs.wikipedia.org/wiki?curid=1497129", "title": "Fontána de Birague", "text": "Fontána de Birague\n\nFontána de Birague (francouzsky \"fontaine de Birague\") též Fontána svaté Kateřiny (\"fontaine Sainte-Catherine\") je zaniklá fontána v Paříži. Od 16. století se nacházela před kostelem svatého Pavla a Ludvíka na rohu ulic \"Rue Saint-Antoine\" a \"Rue de Sévigné\" (tehdy Rue Culture Sainte-Catherine). Byla zbořena v roce 1856 při Haussmannově přestavbě Paříže.\n\nKašnu nechal postavit v roce 1579 kancléř René de Birague, po kterém nesla jméno, aby zásobovala vodou nejen jeho palác (sousedící s klášterem Sainte-Catherine-du-Val-des-Écoliers), ale i celé okolí. Kašnu napájel pramen dovedený z úpatí Belleville, který dříve zásoboval Hôtel Saint-Pol. Kašnu zdobily sochy andělů na delfínech.\n\nKašna byla poprvé přestavěna v roce 1627 z nařízení prévôta Nicolase Bailleula podle plánů Augustina Guillaina. Byla postavena nedaleko od původní fontány na nově zřízeném náměstí.\n\nKašnu čtvercového nebo obdélníkového půdorysu zdobily toskánské pilastry, vlys s triglyfy a završená byla kamennou kupolí s lucernou s lilií. Na stranách kolmých k ose \"Rue Saint-Antoine\" se nacházely frontony. Na každém rohu byly vytesány iniciály “S. C.”, které odkazovaly na klášter Sainte-Catherine-du-Val-des-Écoliers.\n\nMezi lety 1707–1708, kdy bylo uvedeno do provozu čerpadlo Notre-Dame, byla fontána přestavěna podle návrhu architekta Jeana Beausira. Základní kámen byl položen 13. května 1707. Kašna po přestavbě získala pětiúhelníkový půdorys a novou výzdobu. Na každé straně byl slepý oblouk orámovaný toskánskými pilastry a zakončen vlysem s triglyfy a štítem zdobeným symboly obchodu a průmyslu. V jednom z těchto oblouků se nacházel vývod s vodou. Nad oblouky byly mezi jemnými konzolami basreliéfy představující ležící nymfy a najády. Kašnu zakončovala kupole s lucernou podobná předchozí kašně. Při stavbě kašny byly původně vynechány symboly kláštera, které byly přidány na žádost kanovníků v srpnu 1708.\n\nV 18. století až do zřízení kryté tržnice na \"Place du Marché-Sainte-Catherine\" v roce 1783 se kolem fontány konaly trhy.\n\nV 1856 byla fontáně zbořena kvůli rozšíření \"Rue de Rivoli\".\n"}
{"id": "1497149", "url": "https://cs.wikipedia.org/wiki?curid=1497149", "title": "Ariégois", "text": "Ariégois\n\nAriégois je vzácné plemeno psa domácího pocházející z Francie. Jde o velmi elegantní lovecké plemeno, které je mimo Francii velmi vzácné. \n\nTento pes, pocházející z Ariege, je produktem křížení místního regionálního honiče s plemenem čistokrevným, patrně gaskoňským nebo gaskoňsko-saintongeoiským honičem. Vzhledově si zachoval čistokrevnost pravého Ariegoise, avšak není tak čistý, celkově je menší a lehčí. Plemeno bylo oficiálně uznáno v roce 1912. Nehodí se do rodiny s malými dětmi, díky jeho výraznému loveckému pudu, ač má milou a přátelskou povahu. Celosvětově vzácné plemeno má silný lovecký pud, je typicky smečkovým pes, který rád štěká a vyje. V České republice se nechová. \n\nJde o hladkosrstého honiče s elegantní a svalnatou stavbou těla. Uši má nízko nasazené, velmi dlouhé a rovné. Barva srsti je bílá s černými znaky či stříkáním. Využívá se především pro pěší lov se střelnou zbraní. Jeho lehkost a odvážnost z něj dělá výborného pomocníka jak pro práci ve smečce, tak samostatně, je schopný prozkoumávat i velmi obtížný terén. Je určen především k lovu zajíců, srnčí nebo černé zvěře.\nDle Mezinárodní kynologické federace je Ariégois zařazen do skupiny VI. – Honiči a barváři, sekce 1 – honiči, podsekce 1 – velcí honiči.\n\n"}
{"id": "1497151", "url": "https://cs.wikipedia.org/wiki?curid=1497151", "title": "Vének", "text": "Vének\n\nVének (, ) je malá vesnice v Maďarsku v župě Győr-Moson-Sopron, spadající pod okres Győr. Nachází se blízko nejvýchodnějšího cípu Malého Žitného ostrova, asi 6 km severovýchodně od Győru. V roce 2015 zde žilo 166 obyvatel. Dle údajů z roku 2011 tvořili 95,2 % obyvatelstva Maďaři, 2,4 % Romové, 1,2 % Chorvati a 0,6 % Němci.\n\nJedinou sousední vesnicí je Kisbajcs. Pod území vesnice spadá i neobydlený ostrůvek \"Kolera-sziget\".\n"}
{"id": "1497152", "url": "https://cs.wikipedia.org/wiki?curid=1497152", "title": "Harald Helfgott", "text": "Harald Helfgott\n\nHarald Andres Helfgott (* 25. listopadu 1977 Lima) je peruánský matematik. Věnuje se zejména analytické teorii čísel, aditivní kombinatorice, diofantické geometrii a pravděpodobnostní teorii čísel. Matematiku vystudoval na Brandeisově univerzitě, doktorát získal v Princetonu. Poté začal pracovat v Centre national de la recherche scientifique v Paříži, kde působí dodnes. V roce 2010 získal Whiteheadovu cenu, v roce 2011 Adamsovu cenu. V roce 2014 přednášel v Praze na 93. matematickém kolokviu. Od roku 2014 je též profesorem na univerzitě v Göttingenu.\n"}
{"id": "1497157", "url": "https://cs.wikipedia.org/wiki?curid=1497157", "title": "Rodochrozit", "text": "Rodochrozit\n\nRodochrozit (MnCO – uhličitan manganatý) je minerál krystalizující v trigonální soustavě.\n\nVětšinou se vyskytuje v celistvé, zrnité nebo hroznovité formě. Má růžovou nebo načervenalou barvu a jeho žíly jsou bílé. Patří k průhledným až průsvitným minerálům.\nRodochrozit vzniká v hydrotermálních žilách a v přeměněných či sedimentárních manganových ložiskách.\n"}
{"id": "1497159", "url": "https://cs.wikipedia.org/wiki?curid=1497159", "title": "Poitevin", "text": "Poitevin\n\nPoitevin (angl. Haut-Poitou) je starodávné plemeno francouzských loveckých psů. Plemeno si nezachovalo příliš velký lovecký pud, proto je dnes typickým domácím mazlíčkem. Poitevin je velmi přátelský, vnímavý, bystrý a živý pes.\n\nPoitevin je starodávné plemeno francouzských loveckých psů. Poitevin by vyšlechtěn na konci 17. století k honu vlků, markýzem Fransoa de Larrye, který žil v Huat-Poitou, což je historická oblast Francie, zde přijal své pojmenování. V roce 1842 zahubila epidemie šílenství většinu psů, naprostým zázrakem bylo toto plemeno zachráněno. Pro regeneraci plemene se používali Angličtí foxhoundi a místní psi.\n\nPoitevin je plemenem loveckých honičů. Je to urostlý, vysoký a elegantní pes s velkolepými proporcemi. Má svalnatou postavu s přiléhající kůží. Úzká hlava je dobře modelovaná s zřetelným hrbolkem na zátylku. Uši jsou kratší, než mají ostatní francouzští lovečtí psi. Ocas má střední délku, elegantně směřuje vzhůru, nikoli však až na záda. Oči jsou velké, výrazné, tmavě hnědé barvy.\n\nDle Mezinárodní kynologické federace je Poitevin zařazen do skupiny VI. – honiči a barváři, sekce 1 – honiči, podsekce 1 – velcí honiči. Plemeno bylo oficiálně uznáno 17. listopadu 1978.\n\n"}
{"id": "1497165", "url": "https://cs.wikipedia.org/wiki?curid=1497165", "title": "Aldridge", "text": "Aldridge\n\nAldridge ([oldridž]) může být:\n\n\n"}
{"id": "1497176", "url": "https://cs.wikipedia.org/wiki?curid=1497176", "title": "HC Kometa Brno v 1. české národní hokejové lize 1992/1993", "text": "HC Kometa Brno v 1. české národní hokejové lize 1992/1993\n\n\n\n\n\n\n\n\n\n\n\n\n\n\n\n\n\n\n\n\n1. utkání\n\n2. utkání\n\n3. utkání\n\n1. utkání\n\n2. utkání\n\n3. utkání\n\n4. utkání\n\n5. utkání\n\n"}
{"id": "1497177", "url": "https://cs.wikipedia.org/wiki?curid=1497177", "title": "Jakub Yunis", "text": "Jakub Yunis\n\nJakub Yunis [junys] (* 25. března 1996) je český fotbalový útočník s iráckými kořeny a bývalý mládežnický reprezentant České republiky, který je od roku 2012 hráčem SK Sigma Olomouc.\n\nV A-mužstvu Sigmy Olomouc debutoval 24. srpna 2016 v Olomouci ve druholigovém zápase s FK Pardubice (nerozhodně 1:1).\n\nS fotbalem začínal v Brně, kde hrál za SK Líšeň. Od roku 2005 hostoval v 1. FC Brno (dobový název Zbrojovky) a v žákovském věku do tohoto klubu přestoupil. Ze Zbrojovky Brno se v roce 2012 přesunul do Sigmy Olomouc. Na podzim 2015 hostoval v klubu FK Mohelnice v Moravskoslezské fotbalové lize a na podzim 2017 v polském klubu GKS Katowice v tamější druhé nejvyšší soutěži.\n\nV letech 2012–2016 byl členem mládežnických reprezentací České republiky. Nastupoval za reprezentační výběry do 16 let (v roce 2012, 10 startů/2 branky), do 17 let (2012, 1/0), do 18 let (2014, 2/0), do 19 let (2014–2015, 11/1) a do 20 let (2015–2016, 7/2).\n\nMá irácké kořeny po svém otci, který se narodil v Mosulu. Byl kontaktován zástupci irácké fotbalové reprezentace a zvažuje přijetí iráckého občanství.\n\nZa Sigmu Olomouc nastoupil v obou utkáních 3. kola kvalifikace Evropské ligy UEFA 2018/19 proti kazašskému klubu FK Kajrat Almaty.\n\n"}
{"id": "1497178", "url": "https://cs.wikipedia.org/wiki?curid=1497178", "title": "Pessoa", "text": "Pessoa\n\nPessoa je portugalské příjmení, které znamená „osoba“. Mezi jeho nositele patří:\n\n"}
{"id": "1497180", "url": "https://cs.wikipedia.org/wiki?curid=1497180", "title": "Grand Prix Španělska 2019", "text": "Grand Prix Španělska 2019\n\nGrand Prix Španělska 2019 (oficiálně Formula 1 Emirates Gran Premio De España 2019) se jela na okruhu Circuit de Catalunya v Montmeló ve Španělsku dne 12. května 2019. Závod byl pátým v pořadí v sezóně 2019 šampionátu Formule 1.\n\nDo závodu šel jako vedoucí jezdec Valtteri Bottas o šest bodů před Lewisem Hamiltonem. Bottasův tým Mercedes navíc vedl před závodem i Pohár konstruktérů s náskokem 57 bodů na druhé Ferrari.\n\nV prvním tréninku byl nejrychlejší Valtteri Bottas z Mercedesu, který zajel čas 1:17.951. Druhý Sebastian Vettel z Ferrari na něj ztratil 115 tisícin a třetí Charles Leclerc, týmový kolega Vettela, zaostal o 221 tisícin sekundy. Pětinásobný světový šampion Lewis Hamilton byl \"až\" čtvrtý. Překvapením je umístění Maxe Verstappena z Red Bullu, jenž skončil na 12. místě s mankem téměř dvou vteřin na lídra Bottase. Celé startovní pole uzavřeli oba jezdci stáje Williams v pořadí Robert Kubica, George Russell. Průběh úvodního tréninku narušil Lance Stroll, který narazil do bariéry. \n\nDruhý trénink opět opanoval Valtteri Bottas časem 1:17.284. Na druhé pozici dojel Lewis Hamilton se ztrátou 49 tisícin sekundy a třetí příčku si pro sebe rezervoval znovu Charles Leclerc. Sebastian Vettel si s Lewisem Hamiltonem oproti prvnímu tréninku prohodil pořadí a obsadil čtvrtý flek. Max Verstappen se výrazně zlepšil a zařadil se na páté místo. \n\nTřetí trénink nabídl mnoho zajímavých momentů. Nejdříve dostal hodiny Sebastian Vettel a po něm také Valtteri Bottas, načež musely být vyvěšeny červené vlajky. V závěru havaroval George Russell a poslední trénink byl ukončen o několik minut dříve. Nejlepší čas (1:16.568) zaknihoval Lewis Hamilton, který za sebou nechal Charlese Leclerca (+0,531) a Valtteriho Bottase (+0,555). \n\nV první části kvalifikace skončili oba piloti Williamsu George Russell a Robert Kubica. Spolu s nimi nepostoupili Antonio Giovinazzi, Lance Stroll a překvapivě ani Nico Hülkenberg, který ale v úvodu kvalifikace boural a musel do boxů pro nové přední křídlo.\n\nDruhá fáze kvalifikace se stala konečnou pro Landa Norrise, Alexandera Albona, Carlose Sainze, Kimiho Räikkönena a Sergia Péreze. Především od Kimiho Räikkönena se čekal lepší výsledek a španělští fanoušci tajně doufali, že by jejich miláček Carlos Sainz mohl udělat skvělý rezultát v podobě postupu mezi desítku nejrychlejších, leč nepovedlo se.\n\nPole position získal v Barceloně Valtteri Bottas, který porazil svého týmového kolegu Lewise Hamiltona o více než půl sekundy a překazil mu tak šňůru tří vyhraných kvalifikací ve Španělsku v řadě. Do druhé řady se postaví Sebastian Vettel a Max Verstappen. Charles Leclerc dojel až pátý, protože v úvodu třetí části kvalifikace měl blíže nespecifikované problémy, kvůli nimž stihl jen jeden měřený pokus.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1497181", "url": "https://cs.wikipedia.org/wiki?curid=1497181", "title": "Bajót", "text": "Bajót\n\nBajót je velká vesnice v Maďarsku v župě Komárom-Esztergom, spadající pod okres Esztergom. Nachází se asi 2 km jihovýchodně od Nyergesújfalu. V roce 2015 zde žilo 1 602 obyvatel. Dle údajů z roku 2011 tvoří 89,5 % obyvatelstva Maďaři, 13,1 % Romové a 0,7 % Němci.\n\nSousedními vesnicemi jsou Annavölgy, Bajna a Nagysáp, sousedními městy Lábatlan, Nyergesújfalu a Tát.\n"}
{"id": "1497182", "url": "https://cs.wikipedia.org/wiki?curid=1497182", "title": "Kosočtverečný dvanáctistěn", "text": "Kosočtverečný dvanáctistěn\n\nKosočtverečný dvanáctistěn (rombický dodekaedr) je prostorové těleso, konkrétně konvexní mnohostěn s 12 shodnými kosočtverečnými stěnami. Má 24 hran a 14 vrcholů, z čehož 8 vrcholů spojují 3 hrany a 6 vrcholů spojují 4 hrany. \n\nKosočtverečný dvanáctistěn je středově souměrný a je duální ke kuboktaedru (krychloktaedru), Archimedovskému tělesu. \n\nDélka úhlopříčky každé stěny je přesně √ 2 násobkem délky krátší úhlopříčky, takže ostré úhly v každém kosočtverci měří arccos (1/3), tedy přibližně 70,53°. \n\nTěleso je středově souměrné, proto má navzájem rovnoběžné protilehlé stěny. Nemůžeme ho ale považovat za pravidelné, jelikož vrcholy leží ve dvou různých vzdálenostech od středu. Tím pádem všechny vrcholy neleží na kouli. \nDo kosočtverečného dvanáctistěnu můžeme vepsat některá Platónská tělesa. Lze sem vepsat čtyřstěn, krychle i osmistěn. Čtyřstěn sestrojíme spojením čtyř nesousedících vrcholů tvořených třemi hranami. Krychli zkonstruujeme propojením všech vrcholů se sbíhajícími čtyřmi hranami. Pro osmistěn spojíme všechny vrcholy tvořené čtyřmi hranami. Kosočtverečný dvanáctistěn je duální ke kuboktaedru (krychloktaedru), Archimedovskému tělesu. Můžeme jej sestrojit, tak, že propojíme středy všech jeho stěn.\nKosočtverečný dvanáctistěn může být rozdělen na dvanáct pravidelných čtyřbokých jehlanů, které vycházejí z původní vnitřní krychle. To vysvětluje, proč těleso dokáže pokrýt prostor bez mezer. Toho si můžeme mimo jiné povšimnout v krystalické mřížce granátu. V krystalografii se mřížka označuje jako krychlová. \n"}
{"id": "1497184", "url": "https://cs.wikipedia.org/wiki?curid=1497184", "title": "Bak", "text": "Bak\n\nBak je velká vesnice v Maďarsku v župě Zala, spadající pod okres Zalaegerszeg. Nachází se asi 6 km jižně od Zalaegerszegu. V roce 2015 zde žilo 1 578 obyvatel, přičemž (dle údajů z roku 2011) 96,5 % obyvatelstva tvoří Maďaři, 2,16 % Romové a 0,93 % Němci.\n\nSousedními vesnicemi jsou Baktüttös, Bocfölde, Csatár, Hahót, Pölöske, Sárhida, Söjtör, Zalaszentmihály a Zalatárnok, sousedním městem Zalaegerszeg.\n"}
{"id": "1497188", "url": "https://cs.wikipedia.org/wiki?curid=1497188", "title": "Repaše", "text": "Repaše\n\nRepaše mohou označovat slovenskou obec:\n"}
{"id": "1497189", "url": "https://cs.wikipedia.org/wiki?curid=1497189", "title": "Třída G3", "text": "Třída G3\n\nTřída G3 byla nerealizovaná třída bitevních křižníků britského královského námořnictva z 20. let 20. století. Plánovaná stavba čtyř křižníků byla zrušena na základě Washingtonské konference.\n\nBritskou reakcí na nové kolo námořního zbrojení, které začalo po první světové válce v Japonsku a USA, byl vývoj nových bitevních plavidel. V roce 1920 vzniklo osm projektů bitevních křižníků a šest projektů bitevních lodí. Pro bitevní křižníky byl v únoru 1921 vybrán projekt označený \"G3\" (Pro bitevní lodě byl zvolen koncipovaný projekt \"N3\", lišící se použitím devíti 457mm kanónů, silnějším pancéřováním a nižší rychlostí.). Celkem byla plánována stavba čtyř jednotek této třídy. Objednány byly 26. října 1921 u loděnic William Beardmore and Co., John Brown & Co., Fairfield Shipbuilding and Engineering Co. a Swan Hunter. Už v listopadu 1921 byla zakázka pozastavena. Po podpisu Washingtonské dohody byla stavba tříd \"G3\" a \"N3\" zcela zrušena. Mnoho prvků jejich konstrukce (např. 406mm a 152mm kanóny, nebo soustředění dělových věží na přídi) bylo využito u bitevních lodí třídy \"Nelson\".\n\nBořní pancéřový pás měl sílu až 356 mm, paluba měla sílu až 203 mm a čela věží 432 mm. Plánovanou hlavní výzbroj tvořilo devět 406mm/45 kanónů BL Mk.I umístěných ve třech třídělových věžích, které byly soustředěny v přední části plavidla. Sekundární výzbroj představovalo šestnáct 152mm kanónů BL Mk.XXII ve dvoudělových věžích. Křižníky měly dále nést šest 120mm kanónů, třicet dva 40mm kanónů a dva 622mm torpédomety. Na palubě se měly nacházet dva hydroplány. Pohonný systém tvořilo dvacet kotlů a čtyři parní turbíny o výkonu 160 000 hp, pohánějící čtyři lodní šrouby. Nejvyšší rychlost měla dosahovat 31–32 uzlů. Plánovaný dosah byl 7000 námořních mil při rychlosti 16 uzlů.\n\n"}
{"id": "1497191", "url": "https://cs.wikipedia.org/wiki?curid=1497191", "title": "Fehlfarben", "text": "Fehlfarben\n\nFehlfarben je německá rocková hudební skupina. Založili ji v roce 1979 v Düsseldorfu členové místních punkových kapel Mittagspause a Deutsch Amerikanische Freundschaft. Název znamená „špatné barvy“ a je inspirován zaměstnáním frontmana skupiny Petera Heina u firmy Xerox.\n\nFehlfarben byli v počátcích své existence ovlivněni britským ska, po vydání debutového alba u firmy EMI se zařadili k hlavním představitelům Neue Deutsche Welle, využívali vlivy funku a post punku. V roce 1982 nahráli svůj největší hit „Ein Jahr (Es geht voran)“, zabývající se tématem squattingu. Skupina se rozpadla v roce 1984, ale v roce 1989 obnovila činnost.\n\n\n\n\n"}
{"id": "1497192", "url": "https://cs.wikipedia.org/wiki?curid=1497192", "title": "Borovice (symbol)", "text": "Borovice (symbol)\n\nBorovice (znaky 松, hanyu pinyin: sōng, česká transkripce: sung), jinak pojmenovávaná i jako sosna, je čínský symbol.\n\nBorovice je v čínském umění nejčastěji zobrazovaným stromem. Protože je odolná proti chladu a její jehličí neopadává, stala se symbolem dlouhověkosti, odolnosti, odhodlání, dokonalosti a trpělivosti. Borovice a cypřiš jsou vůdci všech stromů a jsou obrazem sebekázně.\n\nBorovice s bambusem a švestkou jsou „tři přátelé zimy“, ačkoliv švestka kvete vlastně až na jaře. Tato trojice (san you 三友) byla v různých podobách častým doplňkem obrázků a malých dárků, které si mezi sebou vyměňovali staří čínští hodnostáři a literáti. Pro staré čínské literáty představovala nerozlučnou trojici také loutna, víno a poezie. Lidové dřevořezy neméně často zobrazují i \"tři hlavní přání\", čínsky \"san tuo\" (三多, doslova třikrát hodně), metaforicky vyjadřující touhu po štěstí (v podobě dítěte), bohatství (v osobě hodnostáře) a dlouhověkosti (stařec s jeřábem). V dialektech dostávají čísla ještě další, nejčastěji fonetické asociace. Trojka je například v kantonštině spojována s významem \"žít\", \"narodit se\".<br>Borovice a jeřáb symbolizují poslední roky dlouhého života. Možná s tím souvisí starý obyčej zasadit na hrob borovici. Také v čínském básnictví zaujímá borovice přední místo. \"Sung-laj\" – „hudba jehličnanů“, \"sung-tchao\" – „šumění borovic“, jsou běžné výrazy. Konfuciovy \"Hovory\" (\"Lun-jü\") se často zmiňují o borovici („svým tichým bytím si prodlužuje život. Teprve když nastane zima, všimneme si, jak pozdě odkládají borovice a cypřiš svůj šat“). Takovéto narážky nalezneme často u přírodních lyriků z doby Tchang, například v básni „Borovice ve dvoře“ od Paj Ťü-iho (772–846): „Jaké dobrodiní mi prokázaly, od té doby, co s nimi sdílím život? Jen trochu uvolnily pouta mého srdce. Přesto jsou mými užitečnými přáteli a splňují přání po hovorech s moudrými“ (přeloženo podle Franzisky Meisterové).\n\nStaré borovice jsou ve velké úctě. První císař jmenoval borovici, která stala na úpatí hory Tchaj-šan, mandarínem pátého řádu. Protože její jehličí roste v páru, zastupuje borovice někdy také manželské štěstí.\n"}
{"id": "1497195", "url": "https://cs.wikipedia.org/wiki?curid=1497195", "title": "Mutua Madrid Open 2019 – ženská čtyřhra", "text": "Mutua Madrid Open 2019 – ženská čtyřhra\n\nŽenská čtyřhra Mutua Madrid Open 2019 probíhala v první polovině května 2019. Do deblové soutěže madridského tenisového turnaje hraného na antuce nastoupilo dvacet osm dvojic. Obhájcem titulu byla ruská dvojice Jekatěrina Makarovová a Jelena Vesninová, jejíž členky do turnaje nezasáhly.\n\nVítězem se stal pátý nasazený tchajwansko-český pár Sie Su-wej a Barbora Strýcová, který ve finále zdolal kanadsko-čínské turnajové šestky Gabrielu Dabrowskou a Sü I-fan po dvousetovém průběhu 6–3 a 6–1. Obě šampionky si do žebříčku WTA připsaly 1000 bodů. Po trrumfech na Indian Wells Masters 2018 a Dubai Tennis Championships 2019 získaly třetí společnou trofej. Strýcová vybojovala dvacátý pátý deblový titul na okruhu WTA Tour a pro Sieovou to bylo dvacáté druhé takové turnajové vítězství. Češka se vrátila na 3. místo deblového žebříčku za Siniakovou a Krejčíkovou.\n\nČtyři nejvýše nasazené páry obdržely volný los do druhého kola.\n"}
{"id": "1497197", "url": "https://cs.wikipedia.org/wiki?curid=1497197", "title": "Mutua Madrid Open 2019 – mužská čtyřhra", "text": "Mutua Madrid Open 2019 – mužská čtyřhra\n\nMužská čtyřhra Mutua Madrid Open 2019 probíhala v první polovině května 2019. Do deblové soutěže madridského tenisového turnaje hraného na antuce nastoupilo dvacet čtyři dvojic. Obhájcem titulu byl chorvatsko-rakouský pár Nikola Mektić a Alexander Peya, jehož členové nestartovali společně. Peya do turnaje nezasáhl pro zranění. Spoluhráčem Mektiće se stal Chorvat Franko Škugor, s nímž skončil ve druhém kole na raketách Koolhofa a Tsitsipase.\n\nVítězem se stal nizozemsko-rumunský nenasazený pár Jean-Julien Rojer a Horia Tecău, který ve finále za 71 minut zdolal argentinsko-rakouskou dvojici Diego Schwartzman a Dominic Thiem po dvousetovém průběhu 6–2 a 6–3. Oba šampioni, kteří proměnili pět z deseti brejkových možností, si do žebříčku ATP připsali 1000 bodů a získali devatenáctou společnou trofej. Na Madrid Open již triumfovali v roce 2016. Rojer vybojoval dvacátý osmý deblový titul na okruhu ATP Tour a pro Tecăua to bylo třicáté šesté takové turnajové vítězství.\n\nRojer s Tecăuem se ocitli na prahu vyřazení již v úvodním kole, když odvrátili dva mečboly pětinásobným šampionům turnaje Bobu a Miku Bryanovým. \n\nVšechny nasazené páry obdržely volný los do druhého kola.\n"}
{"id": "1497211", "url": "https://cs.wikipedia.org/wiki?curid=1497211", "title": "Singhi Kangri", "text": "Singhi Kangri\n\nSinghi Kangri je hora vysoká 7 207 m n. m. v pohoří Karákóram. Leží na hranici mezi Indií a Čínskou lidovou republikou.\n\nVrchol Singhi Kangri se nachází 8,7 km západně od hory Teram Kangri I na severozápadě oblasti Siachen Muztagh. Jižní část hory je odvodňována ledovcem Siačen. Vedlejší vrchol Singhi Kangri II se nachází 2,34 km severně na území Číny a je vysoký 6 891 m.\n\nPrvovýstup na Singhi Kangri provedla v roce 1976 japonská expedice ze severní strany. Celkem sedm členů expedice dosáhlo vrcholu.\n"}
{"id": "1497223", "url": "https://cs.wikipedia.org/wiki?curid=1497223", "title": "Arnold Vosloo", "text": "Arnold Vosloo\n\nArnold Vosloo (* 16. června 1962, Pretoria) je jihoafricko-americký herec, který se prosadil v hollywoodských produkcích. \n\nV JAR byl v 80. letech úspěšným divadelním a filmovým hercem, získal i několik cen (např. za hlavní roli ve snímku \"Boetie gaan Border toe\"). Na konci 80. a začátku 90. let se začal objevovat v amerických filmech, zejména béčkových (\"Ocelový meč\", \"Prohraný život\", \"Darkman II\", \"Darkman III\"). V roce 1992 si zahrál ve významné evropské produkci, ve snímku Ridleyho Scotta \"1492: Dobytí ráje\". Velkou roli získal i v akční krimi Johna Woo \"Živý terč\" z roku 1993, po boku Jean-Clauda Van Damma. Ovšem slávu mu přinesl zejména snímek \"Mumie\" z roku 1999, v němž ztvárnil roli zmrtvýchvstalého faraona Imhotepa. Objevil se pak nejen v pokračování tohoto slavného filmu (\"Mumie se vrací\"), ale i v thrilleru \"Krvavý diamant\" (2006), akčním filmu \"Aljašský express\" (2002) či v akčních sci-fi \"G. I. Joe\" (2009) a \"\" (2013). V Británii získal i hlavní roli ve fantasy \"Odyseus: Cesta do temnoty\" (2008), která však příliš neuspěla. V televizi byl jeho největší příležitostí hlavní padouch ve čtvrté řadě seriálu \"24 hodin\".\n\nV roce 1988 získal americké občanství.\n\n"}
{"id": "1497227", "url": "https://cs.wikipedia.org/wiki?curid=1497227", "title": "Carlos Espinoza", "text": "Carlos Espinoza\n\nCarlos Espinoza Sandoval (* 1945 – 2000) byl mexický zápasník – judista.\n\nV mexické judistické reprezentaci se pohyboval od poloviny šedesátých let dvacátého století v pololehké váze do 63 kg. V roce 1968 se konaly olympijské hry v Ciudad de México, ale Mezinárodní olympijský výbor ještě před olympijskými hrami v Tokiu v roce 1964 judo nezařadil do programu olympijských her v roce 1968. Od roku 1970 startoval ve vyšší lehké váha do 70 kg. V roce 1972 však pravděpodobně kvůli jeho zranění, mexický olympijský výbor nominoval na olympijské hry v Mnichově teprve sedmnáctiletého Raúla Foullóna. Po skončení sportovní kariéry se věnoval trenérské práci v univerztiním klubu UNAM. Zemřel předčasně v roce 2000 na následky onemocnění hepatitis.\n\n\n"}
{"id": "1497235", "url": "https://cs.wikipedia.org/wiki?curid=1497235", "title": "Šerif Arnautović", "text": "Šerif Arnautović\n\nŠerif Arnautović (14. září 1875 Mostar, Osmanská říše – 26. ledna 1935 Sarajevo, Království Jugoslávie) byl bosenskohercegovský a jugoslávský politik a úředník bosňáckého původu.\n\nV rodném městě navštěvoval mekteb a ruždii, islámské základní školy. Poté se zaměstnal jako úředník v mostarském obecním úřadě. Roku 1899 se aktive zapojil do boje muslimů o náboženskou a školskou autonomii, který vedl mostarský muftí Ali Fehmi-efendija Džabić a jemu blízcí sdružení v mostarské čítárně, kiraethaně. Za své postoje byl rakousko-uherskou okupační mocí vyhozen ze zaměstnání a dvakrát krátce uvězněn. Autonomistické hnutí bylo potlačeno roku 1902, kdy Džabić odcestoval na konzultace do Istanbulu a návrat do vlasti mu byl znemožněn.\n\nV únoru 1906 coby člen delegace (v ní byl také Mahmud-beg Džinić, Mahmud-beg Džinića Šemsi-beg Zaimović) navštívil Džabiće v Istanbulu. Po svém propuštění z byl kooptován do vedení Muslimské národní organizace, založené koncem roku 1906, která obnovila boj za náboženskou a školskou autonomii islámské komunity. V této době patřil mezi nejhlasitější kritiky habsburské vlády v Bosně a Hercegovině. Po anexi země roku 1908 se postoje zrevidoval, načež po vyhlášení samosprávy Islámského společenství (\"Štatut za autonomnu upravu islamskih vjerskih i vakufsko-mearifskih poslova u Bosni i Hercegovini\") byl roku 1909 zvolen vakufským ředitelem, správcem rozsáhlého majetku Islámského společenství v Bosně a Hercegovině. Na tomto postu setrval až do 31. prosince 1919, kdy rezignoval. Z pozice vakufského ředitele mezi lety 1910 a 1915 působil jako virilní člen bosenského zemského sněmu, saboru.\n\nKoncem první světové války zastával názor, že by si Bosna a Hercegovina měla udržet autonomii v rámci monarchie, případně se připojila k Uhrám, ovšem při zachování jisté míry samosprávy. Po vzniku nového jihoslovanského státu, Království Srbů, Chorvatů a Slovinců, své postoje přehodnotil a podpořil centralizační snahy radikální strany Nikoly Pašiće. Sám byl horlivým propagátorem srbské nacionální myšlenky mezi muslimy. Před volbami do ústavodárného shromáždění roku 1920 založil a vedl tzv. Nezávislou kandiddátku (\"Nezavisna lista\") Šerifa Arnautoviće, kolokkviálně nazvané Muslimští radikálové (\"Muslimanski radikali\" ), ale tato politická platforma mezi muslimy nevyvolala větší odezvu. V této době vydával list \"Domovina\" (Vlast, 1920–1922). Místo vakufského ředitele znovu získal roku 1931, poté co podpořil zavedení královské diktatury, ale pouze do roku 1933. Dne 3. ledna 1932 byl zvolen senátorem Království Jugoslávie za Drinskou bánovinu a na tomto postu setrval až do své smrti.\n"}
{"id": "1497241", "url": "https://cs.wikipedia.org/wiki?curid=1497241", "title": "Jarmila Segeťová", "text": "Jarmila Segeťová\n\nJarmila Segeťová (* 21. března 1945 Ostrava) je bývalá československá atletka českého původu, která se specializovala na hod oštěpem. \n\nV letech 1963-80 byla členkou VŠ Praha. Po vystudování Fakulty tělesné výchovy a sportu UK trénovala ve VŠ Praha a na fakultě přednáší na katedře atletiky specializaci vrhačských disciplin.\n\nJe autorkou nebo spoluautorkou děl:\n\n"}
{"id": "1497262", "url": "https://cs.wikipedia.org/wiki?curid=1497262", "title": "Čapkovy povídky", "text": "Čapkovy povídky\n\nČapkovy povídky je československý povídkový film natočený podle pěti povídek Karla Čapka ze sbírek \"Povídky z první kapsy\" a \"Povídky z druhé kapsy\" režisérem Martinem Fričem v roce 1947.\n\nJednotlivé příběhy/povídky na sebe plynule navazují, spojnicí mezi nimi je komisař Bartošek. Některé se staly přímo jemu, jiné lidem, se kterými se potkal.\n\nPíše se rok 1934, vězeň Antonín Záruba, původní profesí zedník, odsouzený na doživotí za zabití své ženy ze žárlivosti, je předvolán k řediteli pankrácké trestnice v Praze. Za 12,5 let ve vězení si již odvykl mluvit, stěží artikuluje. Ředitel mu sdělí, že je podmínečně propuštěn.\n\nVydají mu jeho věci zabalené do balíku, a protože se chce jet podívat domů, řeknou mu, aby šel na Denisovo nádraží. Když stojí před vraty trestnice, je překvapen venkovním světem. Tolik lidí, žen a vozů v ulicích. Chce se zeptat na cestu, ale než se vysloví, lidé buď myslí, že žebrá, nebo si jej přestanou v tom shonu všímat.\n\nKolem se valí dav lidí, Záruba myslí, že asi spěchají na vlak, tak se připojí. Dav začne zpívat, Záruba se snaží zpívat s nimi, protože má radost, že pojede domů. Náhle se objeví strážníci a policie na koních, začnou dav rozhánět. Vytáhnou z davu Zárubu, ten ztratí balík, brání se.\n\nKomisař Bartošek se na oddělení chystá na dovolenou, těší se na práci na zahrádce. Uděluje ještě poslední úkoly. Ve dveřích se objeví dva strážníci se Zárubou a hlásí, že ten muž vedl demonstraci. Bartošek se jej snaží vyzpovídat, moc se mu to nezdá. Nechá jej zatím dát na separaci a zavolá na Pankrác.\n\nSoudní senát na Pankráci má zrovna přestávku, když přijde ředitel a hlásí, že dnes propustil podmíněně vězně Zárubu. Předseda i členové senátu si na ten případ a na Zárubu vzpomínají, že to byl jinak docela hodný a řádný člověk. Najednou zazvoní telefon a volají z komisařství, že zatkli Zárubu, ten že se přiznal, že se pral s policisty. Členové senátu jsou překvapení. Říkají, že by nechtěli Zárubu znovu soudit, protože by musel odsedět zbytek trestu doživotí. Přemýšlejí, zdali by strážníci nemohli říci, že Zárubu s určitostí nepoznávají nebo zda by čin nemohl být označen za provedený ve stavu pominutí smyslů.\n\nMezitím hlásí komisaři Bartoškovi četník, že se propuštěný Záruba v cele oběsil.\n\nKomisař Bartošek je již ve dveřích své kanceláře, že konečně může jít na dovolenou. Náhle se objeví plačící žena, paní Landová. Říká, že jí na ulici ukradli dítě, když vešla do krámu, tříměsíční dceru Růženku. Komisař dá za úkol Hochmannovi a Pištorovi aby po dítěti pátrali. Matku pošlou zatím domů.\n\nBartošek se vydá za Landovou domů, aby si náhodou taky něco neudělala. Řekne jí, že kočárek už našli někde v průjezdu. Chce po ní popis nebo fotografii dcery. Ta říká, že fotografii nemá, protože děti do jednoho roku se nemají fotografovat, prý potom nerostou. Popis také nedá pořádný, popíše ji jen, že je hezká a milá, jak matky popisují své novorozeně. Komisař tedy odejde s prázdnou, jen Landové musí slíbit, že udělá vše pro nalezení Růženky.\n\nBartošek požádá Hochmanna, aby jeho manželka přinesla ukázat jejich dítě, Máničku, aby viděl, jak vypadá kojenec. Pak se Bartošek sám vydá do parku a obhlíží všechna nemluvňata v kočárcích, až je to matkám podezřelé. Ptá se jich, jak každá pozná své dítě, když jsou všechna stejná, jako sázená vejce. Bartošek zjistí, že neví, jak se hledají ukradené děti.\n\nStrážník přivede ženu, je to zase paní Landová, že prý chtěla na ulici nějaké ženě vzít kojence, tak jí strážník sebral. Landová tvrdí, že to byla její Růženka. Strážník ale říká, že to byl kluk jedné paní z Budečské ulice.\n\nLandová se rozhodne nabídnout 5.000 Kč za nalezení Růženky. Policie odměnu vypíše. Sejde se však hromada nemluvňat, ale žádná z nich není ta pravá Růženka.\n\nBartošek jde domů a jeho hospodyně paní Sobotková mu hlásí, že jejich fena Baryna má štěňata. A jak je na ně pyšná a chlubí se s nimi. Sobotková říká, že to dělá každá máma a ať Bartošek zkusí nějaké mámě pochválit její dítě.\n\nStrážníci se vydají zpět do ulic, nakukují do kočárků a chválí matkám děti. Některé ženy si myslí, že je to nějaké nové nařízení.\n\nHochmann potká v parku ženu, ta však své dítě v kočárku začne hned schovávat. Hochmann jí sebere a přivede na komisařství. Žena, paní Lencová, říká, že své dítě zalehla a šla to hlásit na faru. Cestou u krámu viděla stát kočárek s holčičkou. Napadlo jí, když bude mít jiné dítě, tak jí pan Hájek bude dál platit alimenty. Hochmann ji odvede na třináctku k sepsání protokolu. To se již objeví Landová a vrhne se k Růžence a začne ji chovat. Nutí i komisaře Bartoška, aby si ji pochoval.\n\nKomisař Bartošek je konečně ve vlaku a jede na dovolenou. Ve vlaku vypráví své nejnovější příběhy z praxe, případ o Zárubovi a o ukradeném dítěti. Ve vlaku jede také slovenský strážmistr Havelka. Rozpovídá se, jak sloužil 10 let v Malinkoviciach. Asi 30 km od nich je malá obec Voľová Lehota. Říká, že tam žijí zvláštní lidé. A začne vyprávět příběh, který se tam jednou v zimě stal.\n\nPřed chalupou starosty najdou ležící ženu. Starosta ji nechá uložit v jizbě a řekne synovi Mišovi, ať svolá gazdy. Sejdou se u něj a on jim sdělí, že zabili Marynu Matejovú. Má podřezané hrdlo, umírá, mluvit nemůže. Chtějí ještě, aby vydala svědectví, kdo ji zabil. Ptají se jmenovitě na jednotlivé přítomné muže, Maryna nereaguje na žádné jméno. Až když přijde její bratr Juraj Čup, Maryna zvedne hlavu a pak zemře. Juraj Čup se přizná k vraždě a říká, že mu to přikázal Hospodin. Že mu prý řekl: „Zabij Marynu, posednutou zlým duchem“.\n\nStarosta pošle Juraje Čupa do města, aby se vydal četníkům. Ten jde ve sněhové bouři a hlubokém sněhu, občas padá vysílením, ale nakonec dojde. Všichni jsou v krčmě, pijou a hrají jim cikáni. Strážmistr Havelka je již značně opilý, zpívá cikánské písně, nechá Čupa na mraze před krčmou stát dalších šest hodin. Pak jej vyslechne a ptá se také, jak se tam dostal z Voľovej Lehoty v tom nečase. On říká, že jej Bůh chránil, aby došel.\n\nHavelka odvede Čupa na strážnici, sám se omyje sněhem, aby vystřízlivěl a zavolá četníka Kroupu, že půjdou do Voľovej Lehoty. Když to Čup zvládl bez lyží, tak že oni to také zvládnou. Vezmou lyže a jedou celý den, od rána až do večera. Ženy se zrovna modlí u těla Maryny. Starosta potvrdí četníkům, že to byl Juraj Čup, kdo zabil svoji sestru Marynu.\n\nČup je nakonec obviněn z loupežné vraždy.\n\nKdyž Havelka dokončí vyprávění, Bartošek řekne, že to ani jinak nejde, na zemi se musí soudit podle lidského řádu. Dodá: „Ale když se někdy pomýlíme, Pánbůh tam nahoře, u té nejvyšší inštance, ten rozsudek opraví“.\n\nJedna žena ve vlaku (Máry) se ptá komisaře Bartoška na jeho kolegu Pištoru. Máry říká, že jej zná a začne vyprávět další příběh. Jednou když sloužila u plukovníka Hampla, tak k nim Pištora přišel. Tu noc něco harašilo ve spíži. Hampl zjistil, že se mu odtamtud ztratila plechovka se spisem.\n\nHampl zavolal na voj. policii, ať někoho pošlou a také podplukovníka Vrzala ze zpravodajského oddělení. Spis dostal Hampl od šéfa generálního štábu, aby tu věc doma zpravoval. Přes noc jej měl schovaný v piksle od makaronů ve spíži. Vrzal plukovníka vyzpovídá, kde dával spis do plechovky a kdo bydlí v protější vile, ze které je vidět k Hamplovi do pokoje. Ten řekl, že tam bydlí nějaký cizinec. Vrzal také zjistil, že okénko ve spíži bylo vypáčeno dlátem. Vrzal nařídil plukovníkovi, aby bez rozkazu nevycházel z domu a dům ať hlídají dva vojáci od vojenské policie.\n\nNěkdo zvoní u Hamplů. Plukovník čeká, že jej jdou zatknout. Je to však agent Pištora z policejního komisařství. Že prý služka říkala u pekaře, že jim vykradli špajz, tak se přišel podívat. Pištora, když zjistí, že okénko je vypáčené dlátem, tak říká, že to udělal buď Pepek nebo Andrlík.\n\nHampl se rozčiluje, jak je policie neschopná, že nehledala ani otisky, ani stopy. Manželka ho uklidňuje, ať se spolehne na zpravodajské oddělení. Hampl volá hned Vrzala, ale ten nemá zatím žádné zprávy. Hampl nabízí 10 tis. Kčs za dopadení zloděje. Manželka mu říká, že by snad pět tisíc stačilo, ale on odvětí, že jde o celou jeho kariéru. Hampl usne a zdá se mu, jak Vrzal za pomoci ozbrojených vojáků hledá zloděje jeho spisu.\n\nSlužka hlásí, že se vrátil Pištora. Ten říká, že to byl skutečně Andrlík, že jej už mají na komisařství. Andrlík ale řekl, že v piksle nebyly makarony, ale nějaké lejstro. A to má Pištora v kapse. Hampl má obrovskou radost, zavolá manželku, ať jim naleje griotku. Hampl se ptá, jak se to Pištorovi tak rychle povedlo vyšetřit. Ten říká, že to nebylo složité, že ti gauneři nejsou žádná inteligence, každý má jen jeden kousek a ten dělá, než ho zase chytnou. A vyjmenuje zloděje, kteří se specializují na špajzy, taky řekne, kdo dělá půdy, kdo mosazné kliky a měděné dráty nebo pivní trubky. Špionáž, že ale on nešetří.\n\nKdyž Pištora odchází, dá mu Hampl za jeho službu padesát korun. Pak ale řekne manželce, že by tomu trumberovi možná bývalo dvacet korun stačilo.\n\nKdyž Máry příběh dopovídá, Bartošek řekne, že ti prachatí lidé jsou všichni stejní, když jim teče do bot, tak slibují modré z nebe a volají Pána Boha. Ale jak jim otrne…\n\nVe vagoně sedící stařík na to řekne: „ On se s tím každý jednou shledá. Pán Bůh všechno vidí a všechno si pamatuje“.\n\nDo vagonu vstoupí dva četníci a kontrolují osobní průkazy. Bartoškovi prozradí, že hledají vraha Kuglera. Když chtějí doklady od muže, který spí zabalený v kabátě, ten vyskočí, vytáhne pistoli a začne střílet. Trefí náhodou Bartoška a pak vyskočí z vlaku. Četníci jej na svahu střelbou zastaví, je mrtev.\n\nDěj se přenese k poslednímu senátu – nebeské porotě. Ta soudí Ferdinanda Kuglera, narozeného 13. listopadu 1899, bez zaměstnání. Kugler necítí žádnou vinu. Soudce povolá svědka, Boha Všemohoucího. Ten vypovídá, že Kugler, syn továrního úředníka byl již od malička zkažené dítě. Měl rád maminku, ale styděl se to dát najevo. Byl proto vzpupný a neposlušný. Kradl růže pro berních Irmu, které bylo sedm let, tatínka kousl do palce, když jej za to chtěl potrestat. Bůh řekne, co se pak s Irmou stalo, že se vdala, vzala si syna továrníka, ale zemřela při prvním dítěti. Bůh se ptá Kuglera, zda pamatuje na Rudu Vendase, ten že utekl z domova a dal se k námořníkům. Oni dva, že byli nejhorší kluci v celém městě. Kugler kradl již jako desetiletý a stále lhal. Kugler se ptal Boha, co se stalo s Mařkou. Ta že se docela spustila, ve čtrnácti se prodávala, ve dvaceti zemřela. V poslední hodince prý na Kuglera vzpomněla. Kugler se ve čtrnácti opíjel, a utíkal z domova. Jeho otec se utrápil žalem, matka si vyplakala oči. Jeho sestra Martička nenašla ženicha, který by přišel do domu zlodějova a žije v chudobě o samotě. Kugler se ptá, co teď Martička dělá. Bůh se podívá a vidí ji v krámě u Vlčků, jak kupuje nitě. Ptá se Kuglera, zda na ten krám pamatuje, že si tam přece koupil skleněnou duhovou kuličku, když mu bylo 6 let. A hned první den ji ztratil.\n\nPředseda poroty chce již přejít k věci. Kuglerovy dobré skutky od Boha slyšet nechce. Bůh říká, že Kugler zabil šest lidí. Prvního ve rvačce o ženu, dalšího zastřelil. Byl odsouzen k trestu smrti provazem, ale při převozu uprchl. Při útěku zastřelil muže, kterého předtím okradl, pak i četníka. Pak se vloupal do domu, dva lidi zastřelil a našel jen 16 korun, zatímco měli schováno dvacet tisíc. Kuglera zajímá, kde ty peníze byly. Prý ve slamníku, říká Bůh.\n\nBůh říká, že Kugler vraždil ze zloby a z chtivosti peněz. Dodává však, že Kugler byl ale štědrý a někdy lidem pomáhal. Měl rád zvířata a držel slovo.\n\nKdyž se soud odebere k poradě, Kugler se ptá Boha, kdo je ta porota. Ten říká, že to jsou lidé jako on. Na světě byli soudci a tak soudí i jeho. Kugler říká, že soud zapomněl říct, že zastřelil i toho člověka ve vlaku. Bůh však opáčí, že komisař Bartošek je živý, že mu jenom Kugler zkazil dovolenou.\n\nKugler se ptá Boha, proč nesoudí on sám. Ten vysvětlí, že on všechno ví. Kdyby soudci všechno věděli, také by soudit nemohli. Jen by všemu rozuměli, až by je z toho srdce bolelo. Soudci vědí jen o zločinech. Bůh ví všechno, proto nemůže soudit. Kugler se ptá, proč ti lidé soudí i na nebi. Bůh odpoví, že člověk patří k člověku. Proto je Bůh jen jako svědek. O trestu rozhodují lidé i na nebi. Lidé si nezasluhují jiné spravedlnosti, než lidské, říká Bůh.\n\nKdyž už se senát vrací, Kugler má na Boha ještě jednu otázku. Chce vědět, kam že se mu tenkrát ta ztracená kulička zakutálela. Ten řekne, že do odtoku pod okapem. A podívá se, že tam stále leží, už třicet let. Nechá Kuglera nahlédnout – na Zemi prší a kulička se otřásá v chladné, zurčící vodě...\n\n"}
{"id": "1497268", "url": "https://cs.wikipedia.org/wiki?curid=1497268", "title": "Ramūnas Navardauskas", "text": "Ramūnas Navardauskas\n\nRamūnas Navardauskas (* 30. ledna 1988 Šilalė) je litevský reprezentant v silniční cyklistice. Žije ve španělském městě Oliva. V roce 2015 získal cenu pro litevského sportovce roku.\n\nJe mistrem Litvy v závodě s hromadným startem z let 2007, 2011 a 2016 a v časovce z let 2012, 2014 a 2015. Od roku 2011 závodí profesionálně. Jeho největším úspěchem je bronzová medaile ze závodu kategorie elite na mistrovství světa v silniční cyklistice 2015 v USA. Na Giro d'Italia 2012 jel po vítězství v časovce družstev dvě etapy v růžovém trikotu vedoucího jezdce, na Giro d'Italia 2013 získal individuální etapové vítězství. Vyhrál také jednu etapu na Tour de France 2014. Je vítězem Circuit de la Sarthe z let 2014 a 2015 a Kolem Černého moře 2018.\n\nV roce 2017 podstoupil operaci kvůli srdeční arytmii.\n\n\n\n"}
{"id": "1497282", "url": "https://cs.wikipedia.org/wiki?curid=1497282", "title": "Norton Simon Museum", "text": "Norton Simon Museum\n\nMuzeum Nortona Simona (Norton Simon Museum je muzeum umění v Pasadeně, na jednom z předměstí Los Angeles. Muzeum, založené v roce 1969, bylo původně nazýváno Pasadena Art Institute nebo Pasadena Art Museum. V muzeu je vystavena sbírku obrazů a soch amerického průmyslníka a filantropa Nortona Simona (1907-1993).\n\nPasadenské Muzeum umění bylo založeno obecními úřady v roce 1969. Ambiciózní plán výstavby a výstavba nové budovy však způsobily značné finanční problémy, které ohrožovaly existenci instituce. \n\nDo té doby, milionář Norton Simon neměl příliš velký počet děl, ale přesto vlastnil jednu z nejcennějších soukromých sbírek uměleckých děl na světě (asi 4000 exponátů). Na počátku 70. let začal Simon hledat místo pro výstavu. V roce 1974 došlo mezi Pasadenským muzeem a Simonem k dohodě, podle které Simon zaplatil dluhy muzea a stal se zodpovědným za muzejní sbírku a stavební projekty. Výměnou za to nese muzeum jeho jméno. \n\nV roce 1995 muzeum zahájilo zásadní revizi. Došlo ke změně galerií, zlepšení osvětlení, zvětšení plochy pro dočasné výstavy. Samostatné patro bylo věnováno umění Asie. Zahrady muzea byly upraveny tak, aby zahrnovaly sbírku soch 20. století. Kromě toho bylo vybudováno nové „Divadlo Nortona Simona“ určené pro taneční vystoupení, filmy, přednášky nebo koncerty.\n"}
{"id": "1497283", "url": "https://cs.wikipedia.org/wiki?curid=1497283", "title": "Divadelní svět Brno", "text": "Divadelní svět Brno\n\nFestival Divadelní svět Brno je brněnská mezinárodní divadelní přehlídka, jejíž dramaturgie je zaměřena na české i zahraniční divadelní produkce různých forem a žánrů. Festival vznikl z iniciativy brněnských divadelních institucí (CED, NdB, Městské divadlo Brno, Divadlo Radost) a Divadelní fakulty Janáčkovy akademie múzických umění, které se zpravidla na spoluorganizaci festivalu až na výjimky podílejí dodnes. Pozici hlavního organizátora v současnosti zaštiťuje Národní divadlo Brno. Ředitelem festivalu je současný ředitel NdB Martin Glaser.\n\nOd svého založení v roce 2009 festival prošel různými organizačními a dramaturgickými změnami, ale jeho základní idea zůstala nezměněna. Dramaturgická rada složená ze zástupců jednotlivých brněnských divadel cílí program na širokou veřejnost a snaží se nejen brněnskému publiku představit současnou českou i zahraniční divadelní tvorbu v celé její formální i tematické šíři. V prvních pěti letech byly jednotlivé ročníky věnovány výrazným uměleckým osobnostem (Václav Havel, Peter Brook, Miloš Forman, Jiří Suchý a Woody Allen), které částečně určovaly logiku výběru produkcí. Po převzetí organizace Národním divadlem Brno v roce 2015 začal být při výběru kladen důraz především na míru inovativnosti divadelních děl. Vysoká umělecká kvalita vybraných produkcí je však v centru zájmu organizátorů festivalu po celou dobu jeho trvání. \n\nHlavní program je každý rok doplňován o doprovodné akce různorodého charakteru. Náplň off programu se rok od roku mění. Částečně jej sice určuje tematické zaměření aktuálního ročníku, většinou však spíše dotváří tvář festivalu jako nezávislá dramaturgická linie, která je flexibilní. Od roku 2015 je například výrazná část programu věnována dětskému divákovi. Off program se obvykle skládá z diskuzních pořadů, koncertů, výstav, tvůrčích workshopů, dílen pro děti, představení nezávislých divadel a pouličních či studentských představení.\n\nPrvní tendence k založení brněnského divadelního festivalu mezinárodního formátu vznikly již v polovině 90. let. Ideu znovuoživilo Divadlo Husa na provázku v čele s Vladimírem Morávkem v roce 2006, ale projekt se podařilo po četných diskuzích o podobě a organizaci festivalu prosadit až v roce 2009. V rámci Brněnského kulturního centra (dnešní organizace TIC) tak 1. září 2009 vznikla festivalová kancelář Divadelní svět Brno. První ročník festivalu se uskutečnil v červnu roku 2010 a pod záštitou BKC se konal do roku 2014. V roce 2015 převzalo organizaci festivalu Národní divadlo Brno. (Zpráva o činnosti příspěvkové organizace Národní divadlo Brno za rok 2015)\n\nV rámci brněnského divadelního dění se před založením festivalu pořádaly tři dílčí akce pouličního divadla, sice Noc kejklířů, Týden kejklířů a Slavnost masek, které sloužily nejen jako obohacení veřejného dění, ale i jako propagace divadla. Po založení festivalu v roce 2010 se tehdejší čtvrtý ročník Noci kejklířů (do roku 2013) a druhý ročník Slavnosti masek (do roku 2014) staly součástí Divadelního světa Brno.\n\nDramaturgie festivalu se zásadně změnila dvakrát v závislosti na tom, kdo byl hlavním organizátorem festivalu. Obě etapy se sice vyznačují určitou centrální myšlenkou, ale jejich dramaturgie je navzdory zamýšlené jednotící ideji značně roztříštěná. Hlavním důvodem nejednoznačnosti ideového směřování festivalu je dělba zodpovědnosti za dramaturgický výběr mezi zástupce jednotlivých brněnských divadelních institucí. V prvních pěti letech způsobil nekoncentrovanost dramaturgie i fakt, že se na pozici uměleckého šéfa festivalu střídali ředitelé jednotlivých brněnských divadel. Festivalu tak chyběla jednotící osobnost, která by akci zaručila kontinuální vývoj.\n\nV prvních pěti letech se dramaturgie festivalu opírala o vybranou výraznou uměleckou osobnost, která svým charakterem určila částečně i tematické zaměření ročníku. Ve skutečnosti se však téma osobnosti stalo pouze jednou z mnoha různých dramaturgických linií. Roztříštěnost dramaturgie prvních ročníků je opakovaně reflektována hned v několika článcích v Divadelních novinách. \n\nNekoncentrovanost dramaturgického zaměření vykazoval například třetí ročník festivalu v roce 2012. Jeho dramaturgie byla rozvětvena hned do osmi linií, přičemž jen některé z nich rámcově souvisely s hlavním tématem „Divadlo a film“, vytčenou osobností Milošem Formanem či mottem ročníku „Let’s play“. Program byl tvořen sekcemi Dokumentární divadlo, Máme doma (prezentující brněnskou tvorbu), Film a divadlo, Brno Pride (prezentující slavné osobnosti pocházející z Brna), Noc kejklířů, Slavnost masek a off program sestaveným z představení nezávislých českých divadelních souborů. \n\nŘeditelem festivalu se stal tehdejší dramaturg Divadla Husa na provázku Petr Oslzlý. Ústřední osobností byl Václav Havel a v rámci programu bylo ve formě představení, scénických čtení a filmových projekcí uvedeno všech 24 Havlových her. Jedním z výrazných bodů programu bylo diskuzní setkání \"Kabinet Havel – budoucnost Evropy\", jehož se účastnili Václav Havel, právnička a soudkyně Eliška Wagnerová, šéfredaktor časopisu Respekt Erik Tabery, architektka Eva Jiřičná a novinářka Petra Procházková. \n\nŘeditelem festivalu zůstal Petr Oslzlý. Jako zaštiťující osobnost byl vybrán britský režisér světového formátu Peter Brook a hlavním bodem programu se stala jeho inscenace \"Magická flétna\". \n\nŘeditelský post převzal někdejší ředitel NdB Daniel Dvořák. Za dramaturgii byli zodpovědní Dora Viceníková a Petr Štědroň. Tématem ročníku se stal fenomén vztahu \"Divadlo a film\". Zaštiťující osobností byl Miloš Forman. \n\nDaniela Dvořáka vystřídal na pozici ředitele festivalu Stanislav Moša, ředitel Městského divadla Brno. Dramaturgii zaštítili Klára Latzková a Jan Šotkovský. Program byl zaměřen především na hudební divadlo a ročník se nesl v duchu motta \"Divadlo-hudba-hudba-divadlo\". Osobností festivalu se stal Jiří Suchý, jehož inscenace \"Hodiny jdou pozpátku\" Divadla SEMAFOR byla na festivalu uvedena. \n\nPosledním ředitelem první etapy festivalu byl umělecký šéf Divadla Radost Vlastimil Peška, který se také postaral o dramaturgický výběr. Tématem ročníku se stal žánr komedie a zaštiťující postavou režisér Woody Allen. Název ročníku zněl \"Komedie? Komedie, komedie!\" Zřejmě z důvodu odlehčeného zaměření ročníku zaznamenala organizace festivalu nejvyšší návštěvnost za celou dobu trvání festivalu.\n\nV roce 2015 se dramaturgie oprostila od zaštítění jednotlivých ročníků významnou osobností a hlavním kritériem výběru se stala míra progrese uměleckých děl. K názvu festivalu přibyl podnázev ve znění \"Festival progresivního divadla\". Ředitelem festivalu se pro následující ročníky stal ředitel vůdčí instituce festivalu Martin Glaser. Dramaturgickou radu tvoří dramaturgové zúčastněných brněnských divadel a institucí (pro rok 2019 jsou to Divadlo Husa na provázku, HaDivadlo, NdB, Městské divadlo Brno, Divadlo Polárka, DiFa JAMU). \n\nV rámci sezóny 2015/16 se konaly poměrně v krátkém časovém rozmezí hned dva ročníky festivalu, jeden v říjnu a druhý v květnu následujícího roku. Dramaturgie se záměrně rozvolnila a jediným jednotícím tématem obou ročníků se stalo progresivní divadlo. V rámci off programu se uskutečnila ve spolupráci s Divadelním ústavem a spolkem Kreativní Evropa odborná konference \"Střed zájmu: divadelní lektor\". Dílčím tématem 7. ročníku byla reflexe tématu uprchlictví. \n\nNa podzimní konferenci navázala konference \"Střed zájmu: společenská odpovědnost divadla\". \n\nDevátý ročník byl spojen s kontroverzemi, které vyvolalo uvedení autorské inscenace \"Naše násilí, vaše násilí\" Olivera Frljiće v produkci slovinského divadla Mladinsko Gledališče. Tématem inscenace byla ostrá kritika evropocentrismu, ale hlavním důvodem nesouhlasu s uvedením se stal obraz Ježíše, který souloží s muslimskou ženou, a obraz muslimské ženy, která si z vagíny vytahuje českou vlajku. I přesto, že velká část mediální diskuze byla vedena z populistických důvodů, ke kontroverznímu kusu se vyjádřilo i několik morálních a intelektuálních autorit (estetik Petr Osolsobě, kardinál Dominik Duka, kněz a teolog Tomáš Halík), což vyvolalo otázky o hranicích svobody a zodpovědnosti umění. \n\nTuto událost lze chápat jako výrazný moment ve směřování současného divadla, neboť byla česká divadelní obec nucena vystoupit do mediálního prostoru mezi širokou veřejnost a obhájit svá umělecká stanoviska. \n\nJednou z organizačních změn tohoto ročníku bylo ukončení spolupráce s Divadlem Radost a zahájení kolaborace s divadlem Polárka, zaštiťující program pro děti.\n\nDesátý ročník byl ve zvolené dramaturgii nejkoncentrovanější, politicky nejangažovanější a nejkonkrétnější za celou dobu trvání festivalu. V centru pozornosti byla tematická linie s názvem Evropský sen, která měla potenciální publikum pohnout k zamyšlení nad hodnotami evropské vize a aktuálním fenoménem uprchlictví.\n\nDivadelní svět Brno patří vedle festivalů Divadlo Plzeň, Pražský divadelní festival německého jazyka či Divadelní Flora Olomouc co do počtu produkcí k největším divadelním přehlídkám v České republice. Některé z ročníků festivalu byly reflektovány v internetové verzi čtrnáctideníku Divadelní noviny v rámci denního festivalového online zpravodajství. První zpravodaj vyšel v roce 2013 (\"Světe, div se\"), druhý v roce 2015 (\"Theatrum mundi\"), třetí v roce 2016 (\"Divadelní svět bez hranic\") a čtvrtý v roce 2017 (\"Brno žije divadlem\").\n\nSKŘIVÁČKOVÁ, Petra. Divadelní svět Brno v kontextu divadelních festivalů v České republice. Diplomová práce. Brno: Masarykova univerzita, Filozofická fakulta 2012. Vedoucí diplomové práce Mgr. Simona Škarabelová, Ph.D. Dostupné z: https://is.muni.cz/th/drwjz/Divadelni_svet_Brno_v_kontextu_divadelnich_festivalu_verejne_pristupna_verze_diplomove_prace.pdf \n\nOficiální stránky festivalu\n\nKritické theatrum ‒ Činoherní studio Ústí nad Labem: \"Homo Faber,\" DSB 2018\n\nKritické theatrum ‒ Madalype Theatre: \"Richard III.,\" DSB 2018\n\nKritické theatrum ‒ Studio Hrdinů: \"Pár vzkazů veškerenstvu,\" DSB 2018\n\nKritické theatrum ‒ Théâtre de la Massue\": Opus I.,\" DSB 2018\n\nKritické theatrum ‒ Věra Ondrašíková & Kolektiv: \"Guide,\" DSB 2018\n\nKritické theatrum \"‒\" Slovenské komorné divadlo Martin: \"Višňový sad,\" DSB 2018\n\nKritické theatrum \"‒\" Naivní divadlo Liberec: \"Atlas odlehlých ostrovů,\" DSB 2018 \n\nKritické theatrum ‒ Divadlo minor: \"Koukej svět,\" DSB 2018\n"}
{"id": "1497309", "url": "https://cs.wikipedia.org/wiki?curid=1497309", "title": "Pavel Ivančic", "text": "Pavel Ivančic\n\nPavel Ivančic (* 28. ledna 1979) je český módní návrhář. Řadí se mezi nejvýraznější osobnosti české módní scény. Působí jako vedoucí Ateliéru Módní tvorby a také jako vedoucí katedry Užitého umění II na Vysoké škole uměleckoprůmyslové v Praze. Mezi charakteristiky jeho tvorby patří inovativní a zároveň funkční design. Vyznačuje se konceptuálním přístupem k přehlídkám a výstavám. \n\nVystudoval v Ateliéru Oděvního výtvarnictví na Vysoké škole uměleckoprůmyslové v Praze. Ve svých studiích pokračoval v postgraduálním studiu na Central Saint Martins College of Art v Londýně.\n\nV letech 2003 až 2011 byl kreativním ředitelem značky MUSET FASHION DESIGN. Ateliér Módní tvorby vede od roku 2012 a od roku 2014 také katedru Užitého umění II na Vysoké škole uměleckoprůmyslové v Praze. V letech 2016 a 2017 zastával pozici Head of design pro značku Pietro Filipi. Od roku 2017 pracuje jako konzultant pro Evropskou komisi v rámci WORTH Partnership Project.\n\n"}
{"id": "1497324", "url": "https://cs.wikipedia.org/wiki?curid=1497324", "title": "Breyten Breytenbach", "text": "Breyten Breytenbach\n\nBreyten Breytenbach (* 16. září 1939, Bonnievale) je jihoafricko-francouzský básník. Verše píše v afrikánštině a angličtině.\n\nJeho předci byli mezi prvními bílými osadníky v Jižní Africe, usadili se zde v 17. století. Studoval anglojazyčnou univerzitu v Kapském Městě, ale studia nedokončil a začal cestovat po Evropě. Nejvíce času strávil v Paříži, kde žil od roku 1961 trvale. Právě tam v roce 1964 napsal svou první básnickou sbírku v afrikánštině (\"Die ysterkoei moet sweet\"). Jeho knihy měly v JAR dobrý ohlas, byl i oceněn, ale ceny si nemohl přijet převzít, protože chtěl přijet i se svou vietnamskou manželkou, což odporovalo rasovým zákonům. V roce 1973 se ale nakonec do JAR vrátil. Za kritiku apartheidu (rasové segregace) byl však zatčen (oficiálním zdůvodněním bylo obvinění z terorismu) a v letech 1975–82 byl vězněn. I ve vězení psal poezii. Po propuštění se vrátil do Francie, kde nakonec získal i francouzské občanství. Bestsellerem se stala jeho kniha \"The True Confessions of an Albino Terrorist\", již vydal roku 1984 a v níž popisoval svou zkušenost se zatčením a vězněním.\n"}
{"id": "1497325", "url": "https://cs.wikipedia.org/wiki?curid=1497325", "title": "Veronika Kuděrmetovová", "text": "Veronika Kuděrmetovová\n\nVeronika Kuděrmetovová (rusky: Вероника Эдуардовна Кудерметова, \"Veronika Eduardovna Kuděrmetova\"; * 24. dubna 1997 Kazaň) je ruská profesionální tenistka. Ve své dosavadní kariéře na okruhu WTA Tour vyhrála jeden deblový turnaj. V sérii WTA 125K vybojovala jednu singlovou a čtyři deblové trofeje. V rámci okruhu ITF získala do října 2019 čtyři tituly ve dvouhře a šestnáct ve čtyřhře. \n\nNa žebříčku WTA byla ve dvouhře nejvýše klasifikována v říjnu 2019 na 42. místě a ve čtyřhře v témže datu na 23. místě. Trénuje ji Sergej Demechin.\n\nV ruském fedcupovém týmu debutovala v roce 2014 hobartským čtvrtfinále Světové skupiny proti Austrálii, v němž prohrála dvouhru se Samanthou Stosurovou. Australanky zvítězily 4:0 na zápasy. Do roku 2020 v soutěži nastoupila k dvěma mezistátním utkáním s bilancí 0–1 ve dvouhře a 0–1 ve čtyřhře.\n\nV rámci hlavních soutěží událostí okruhu ITF debutovala v srpnu 2011, když na turnaj v rodné Kazani s dotací 50 tisíc dolarů obdržela s Polinou Novosělovou divokou kartu do čtyřhry. V úvodním kole podlehly krajankám Jevgeniji Rodinové a Valeriji Solovjovové. Premiérový titul v této úrovni tenisu vybojovala v červnu 2013 na šymkentském turnaji s rozpočtem 10 tisíc dolarů. Ve finále čtyřhry s Margaritou Lazarjevovou přehrály kazašsko-ruský pár Jekatěrina Gubanovová a Darja Lodikovová. První singlovou trofej si odvezla z Astany v březnu 2014, kde v závěrečném duelu zdolala krajanku Olgu Dorošinovou.\n\nNa okruhu WTA Tour debutovala únorovým čtvrtfinále Světové skupiny Fed Cup 2014 proti Austrálii, v němž prohrála se Stosurovou. První individuální turnaj si zahrála ve čtyřhře moskevského Kremlin Cupu 2014, kam získala divokou kartu s Jevgeniji Rodinovou. Ve čtvrtfinále je porazila ruská dvojice Margarita Gasparjanová a Alexandra Panovová. Do dvouhry na túře WTA premiérově nastoupila na travnatém Libéma Open 2018 v 's-Hertogenboschi, kde prošla kvalifikačním sítem. V úvodním kole přehrála čtvrtou nasazenou Estonku Anett Kontaveitovou a poté Švýcarku Belindu Bencicovou. Ve čtvrtfinále ji zastavila srbská turnajová sedmička a vítězka turnaje Aleksandra Krunićová. Průlom do elitní světové stovky žebříčku WTA dvouhry zaznamenala v jeho vydání ze 4. února 2019, když se posunula ze 108. na 98. místo. \n\nDo prvního finále na okruhu WTA Tour se probojovala v dubnové čtyřhře Volvo Car Open 2019 v Charlestonu. Na zelené antuce v něm však s krajankou Irinou Chromačevovou nenašly recept na německo-polský pár Anna-Lena Grönefeldová a Alicja Rosolská. O týden později skončila opět jako poražená finalistka ve čtyřhře Ladies Open Lugano 2019, když v boji o titul s Kazašskou Galinou Voskobojevoou podlehly Rumunkám Soraně Cîrsteaové a Andreee Mituové.\n\nDebut v hlavní soutěži nejvyšší grandslamové kategorie přišel v ženském deblu French Open 2017. S krajankou Natelou Dzalamidzeovou vypadly v úvodním kole. Dvouhry na majoru se premiérově zúčastnila na Australian Open 2019 po zvládnuté tříkolové kvalifikaci, kde v závěrěčném zápase porazila Češku Terezu Martincovou. V úvodním kole singlové soutěže však její cestu pavoukem ukončila Američanka Sofia Keninová.\n\nPremiérový titul na túře WTA si odvezla ze čtyřhry Wuhan Open 2019, kde vytvořila osmý nasazený pár s Číňankou Tuan Jing-jing. Ve finále přehrály belgicko-běloruské turnajové dvojky Elise Mertensovou s Arynou Sabalenkovou po dvousetovém průběhu, což pro ni znamenalo třetí kariérní trofej.\n\nV říjnu 2017 se provdala za svého trenéra Sergeje Demechina. S tenisovou kariérou začíná také její mladší sestra Polina (*2003).\n\n"}
{"id": "1497328", "url": "https://cs.wikipedia.org/wiki?curid=1497328", "title": "Zemětřesení v Kaskádské subdukční zóně 1700", "text": "Zemětřesení v Kaskádské subdukční zóně 1700\n\nK zemětřesení v Kaskádské subdukční zóně 1700 došlo v 26. ledna u severozápadního pobřeží v té době ještě neexistujících USA, přibližně ve 21:00 místního času a magnitudo se podle vědců mohlo pohybovat mezi 8,7 a 9,2 stupni Richterovy stupnice. Epicentrum se nacházelo v tzv. Kaskádské subdukční zóně, přičemž délka prasklého zlomu, který poklesl o 20 metrů, byla asi 1 000 kilometrů. Zemětřesení způsobilo obří vlnu tsunami, jež zpustošila pobřeží Severní Ameriky a o několik hodin později zasáhla i japonské pobřeží.\n\nZápad USA je součástí tzv. Pacifického ohnivého kruhu. Jedná se o 40 000 km dlouhé pásmo ve tvaru podkovy, obklopující téměř celý Tichý oceán, kde se nachází přes 400 sopek a odehrává se 90% všech zemětřesení na Zemi. Kaskádská subdukční zóna je 1 000 km dlouhý podmořský zlom, táhnoucí se od ostrova Vancouver k mysu Mendocino v severní Kalifornii. Oceánská tektonická deska Juan de Fuca se neustále pohybuje směrem na východ ke kontinentální severoamerické desce, pod kterou se podsouvá. Tento pohyb, trvající zhruba 200 milionů let, dosahuje přibližně 40 mm za rok. To má za následek seismickou a sopečnou činnost. \n\nZemětřesení se událo přibližně ve 21:00, dne 26. ledna 1700. Ačkoliv z té oblasti neexistují žádné písemné zmínky, byl čas pohromy odvozen z japonských záznamů, jenž evidovaly asi 3metrovou tsunami, kterou záhadně nepředcházelo žádné zemětřesení. \n\nNejdůležitějším vodítkem spojující ničivou vlnu v Japonsku s kaskádským zemětřesením, jsou letokruhy zeravů obrovských v Oregonu a Washingtonu. Poslední letokruhy vznikly v roce 1699, tedy za posledního vegetačního období. Dalším důkazem jsou mrtvé pařezy stromů u ústí řeky Copalis ve státě Washington. Ty jsou během přílivu pod úrovní moře, což opět značí pokles pobřeží. Silná vrstva písečného sedimentu datovaná do roku 1700, vyskytující se v určité hloubce na pobřeží, též vykazuje známky ničivé vlny. Anomálie vykazují i jádrové vzorky z oceánského dna a také pozůstatky následných podmořských sesuvů.\n\nO zemětřesení neexistují z území Ameriky žádné písemné záznamy, neboť skupiny místních indiánů využívali k přenosu znalostí jen ústní lidovou slovesnost a noví kolonisté Ameriky sem ještě nedorazili. Vyprávění, líčící obrovské chvění země a následnou záplavu, můžeme nalézt ve vyprávění původních obyvatel žijící od Britské Kolumbie až po Kalifornii. Ačkoli se v nich nespecifikuje přesný datum, tak některé z příběhů obsahují časové záchytné body: například odhad kolik generací uplynulo od katastrofy. Legenda kmene Huu-ay-aht popisuje zničení jejich osad v zátoce Pachina krátce poté, co její obyvatelé ulehli ke spaní. Komunita Masit jako jediná v zátoce neutrpěla žádné škody, díky dostatečnému umístění nad hladinu moře. Jiné vesnice byly pohřbeny sesuvy.\n\nGeologické průzkumy ukazují, že zemětřesení silnější než 8,0 stupňů, vznikají v Kaskádské subdukci každých 500 let, přičemž interval se může pohybovat mezi 300 až 900 lety. Kromě toho z roku 1700 byla zjištěna zemětřesení z roků 1310, 810, 400, 170 př. n. l. a 600 př. n. l.\n\nNedávná velká zemětřesení o síle více než 9,0 stupňů, konkrétně v Indickém oceánu (2004) a Japonsku (2011) dokazují, že subdukční zóny jsou schopné vyvolat masivní tsunami a způsobit obrovské škody a ztráty lidských životů. Pevninské hustě zalidněné USA, na rozdíl od Indonésie či Japonska, které bývají těmito pohromami nejvíce postihovány, nebyly v moderní historii a v takové míře zasaženy vlnou tsunami. Infrastruktura (mosty, budovy aj.) nebyla projektovaná tak, aby byla schopná odolat zemětřesení ani tsunami. Jeden americký odborník dokonce prohlásil, že budovy v Seattlu jsou tak neadekvátní, že by neměly šanci odolat ani zemětřesení o síle 7,9 stupňů, které v roce 1906 zasáhlo San Francisco, natož tomu z roku 1700. \n\nNedávná zjištění geologů z roku 2010 stanovila, že v příštích 50 letech je 37% šance vzniku zemětřesení o síle 8,2 stupňů nebo vyšší a zároveň 10—15% šance vzniku zemětřesení o síle 9,0 stupňů nebo vyšší, ve stejném časovém období. Podle odborníků není pobřeží podél subdukce vůbec připraveno na tak enormní zemětřesení. Vzniklé vlny by mohly dosahovat výšky 24 až 30 metrů. Dalším negativním následkem by mohl být trvalý pokles pobřeží o 1—2 metry, který by ještě znásobil následky těchto ničivých vln.\n"}
{"id": "1497329", "url": "https://cs.wikipedia.org/wiki?curid=1497329", "title": "Michail Gordějevič Drozdovskij", "text": "Michail Gordějevič Drozdovskij\n\nMichail Gordějevič Drozdovskij (rusky: Михаил Гордеевич Дроздовский; Kyjev, Ruské impérium - 14. ledna 1919 Rostov na Donu) byl ruský, carský a bělogvardějský důstojník.\n\nJe jediným velitelem ruské armády, kterému se podařilo zformovat dobrovolnickou jednotku a přivést ji z východní fronty první světové války, z Jasu do Novočerkassku, aby se připojila k dobrovolnické armádě.\n\nNarodil se 19. října 1881 v Kyjevě v rodině dědičných šlechticů Poltavské gubernie.\n\nSvou vojenskou kariéru začal brzy, nastoupil jako kadet do Polockeho kadetského korpusu v roce 1892, a následně byl převeden na Vladimirsky Kyjevský kadetský korpus, z něhož absolvoval v roce 1899. V srpnu 1899 se zapsal do Pavlovské vojenské školy v Petrohradu, slavné svou přísnou disciplínou a považované za model ruské císařské armády. Studium ukončil v roce 1901 jako jeden z nejlepších. Dne 13. srpna 1901, byl propuštěn ke stráži jako podporučík. S využitím svého práva na výběr se rozhodl sloužit ve Volyňském pluku záchranářů, který se nacházel ve Varšavě. Dne 4. října 1904 nastoupil na Nikolajevskou akademii generálního štábu, ale po vypuknutí Rusko-japonské války dobrovolně pozastavil studium a odjel na frontu. Během Rusko-japonské války sloužil v 1. Sibiřském korpusu 2. Mandžuské armády. Během bitvy u Sandepu byl zraněn do stehna, ale zůstával na frontě až do ukončení války.\n\nPo ukončení války dokončil své studium na akademii generálního štábu a v roce 1908 byl povýšen do hodnosti štábního kapitána, a v roce 1910 do hodnosti kapitána. V říjnu 1912, po vypuknutí první balkánské války, žádal o možnost zúčastnit se jí jako dobrovolník, ale žádost byla odmítnuta, namísto toho byl poslán do Sevastopolské letecké školy, kde se stal pilotem a studoval letecký průzkum.\n\nPo začátku první světové války sloužil jako štábní důstojník Severozápadní fronty ve velitelství 27. armádní jednotky. Od prosince 1914 sloužil ve velitelství 26. armádní jednotky, zúčastnil se různých bitev a rychle postupil v hodnostech: v březnu 1915 byl povýšen do hodnosti poručíka, od léta 1916 sloužil jako plukovník na Jihozápadní frontě. V únoru 1917 v Rusku vypukla Únorová revoluce a Petrohradský sovět vydal významný Rozkaz №1, který byl považován za začátek rozpadu Ruské armády. Jako striktní monarchista ihned odmítl nová pravidla, cestou exekucí bolševických propagátorů zachoval disciplínu ve svých jednotkách, a byl schopen bojovat proti Němcům až do srpna 1917. Ale po říjnové revoluci a příměří s ústředními mocnostmi byl nucen rezignovat. Pozici velitele pěchotní divize, kterou mu nabídla nová vláda, odmítl. Místo toho kontaktoval Michaila Vasiljeviče Alexejeva, který začal formovat antibolševické jednotky v oblasti Donu. Drozdovskij slíbil, že zformuje dobrovolnickou jednotku na Rumunské frontě a připojí se k Bílé armádě.\n\nDne 24. prosince 1917 přijel do Jasy, kde probíhalo formování dobrovolnické jednotky, která se měla připojit k Donské armádě.\n\nNavzdory pokusům Rumunské armády odzbrojit dobrovolnické jednotky, Drozdovskij a jeho lidé, počtem cca 1100 důstojníků, vojáků a civilistů, zahájili svůj pochod do oblasti Donu 11. března 1918. Drozdovci dosáhli města Dubăsari na levém břehu Dněstru mimo rumunskou okupační zónu 17. března 1918, z Dubăsari vyšli 20. března 1918, 28. března přešli Jižní Bug blízko obce Aleksandrovky, 10. dubna přešli Dněpr, poblíž města Beryslav, 16. dubna obsadili Melitopol a 4. května krátkodobě přebrali od rudoarmějců Rostov na Donu.\n\nDne 8. května 1918 se Drozdovci spojili s donskými kozáky v Novočerkassku a porazili Rudou armádu, která se snažila obsadit hlavní město Donské kozácke republiky. Dne 12. května 1918 byli Děnikinovým rozkazem dobrovolníci Drozdovského zařazeni do Dobrovolnické armády. Během cesty dlouhé cca 1200 km skrz územi dnešní Ukrajiny (v té době Ukrajinská lidová republika) se k Drozdovskému připojovali další dobrovolníci, také byly Drozdovským ozbrojeny cca 300 bývalých rudoarmějeců. Během pochodu z různých důvodů (mimo válečné ztráty) Drozdovského opustilo 12 lidí. Celkem měla ke konci pochodu jednotka Drozdovského cca 3000 lidí, což skoro zdvojnásobilo Dobrovolnickou armádu na jihu Ruska.\n\nV červnu 1918, se začátkem Druhého Kubanského pochodu, povýšil generál Anton Ivanovič Děnikin Drozdovského na generálmajora a jeho jednotka byla reformovaná na \"3. pěchotní divizi\" Dobrovolnické armády (později Ozbrojené síly Jihu Ruska). V čele divize se zúčastnil bitvy o Krasnodar, Armavir a Stavropol.\n\nV říjnu 1918 byl zraněn v bitvě u Stavropolu. Přestože bylo zpočátku toto zraněni považováno za lehké, Drozdovskij se neuzdravil a zemřel 14. ledna 1919 ve vojenské nemocnici v Rostově na Donu. Po úmrtí svého velitele se jeho divize stala jednou z takzvaných \"barevných\" divizí Dobrovolnické armády (pojmenovaných na počest zemřelých velitelů) a byla pojmenována po něm jako \"Drozdovského divize\".\n\nPůvodně byl pohřben v Krasnodaru, pak po opuštění města byly jeho ostatky přesunuty do Sevastopolu a před evakuací Wrangelovy ruské armády byly tajně pohřbeny pod falešným jménem, aby nebyly zničeny bolševiky.\n"}
{"id": "1497330", "url": "https://cs.wikipedia.org/wiki?curid=1497330", "title": "Ventrální tegmentální oblast", "text": "Ventrální tegmentální oblast\n\nVentrální tegmentální oblast příp. ventrální tegmentum, zkr. VTA je skupina neuronů umístěných blízko středové linie na spodní části středního mozku ((lat. \"tegmentum znamená pokrytí\"). VTA je zdrojem dopaminergních buněk mesokortikolimbického dopaminového systému a dalších dopaminových drah zapletených do cyklů odměny mozku. VTA hraje důležitou roli v řadě procesů, včetně kognice, motivace, orgasmu, a intenzivních emocí týkajících se lásky, jakož i několika psychiatrických poruch. Neurony v projektu VTA se promítají do mnoha oblastí mozku, od prefrontálního kortexu až po kaudální mozkouvý kmen a několik oblastí mezi nimi. \n\nNeurobiologové měli velké potíže rozlišovat VTA u lidí a jiných primátů od substantia nigra (SN) obklopující jádra. Původně byla ventrální tegmentální oblast označena také jako „jádro“, ale časem se termín oblast se stal vhodnějším termínem kvůli heterogenním cytoarchitektonickým rysům regionu a nedostatku jasných hranic, které ji oddělují od sousedních oblastí. Vzhledem k selektivní akumulaci vápníku na VTA jsou buňkám VTA označeny jako A10 k odlišení od okolních buněk. \n\nVentrální tegmentální oblast je ve středním mozku mezi několika dalšími hlavními oblastmi. Mammilární tělísko a zadní hypothalamus tvořící diencephalon se táhne rostrálně od VTA. Červené jádro je umístěno laterálně, okulomotorická vlákna ventrálně k VTA. Pons a zadní mozek leží na VTA. Substantia nigra je umístěna laterálně k VTA. \n\nV roce 1987 Oades identifikoval čtyři primární jádra: nucleus paranigralis (Npn), parabrachialis pigmentosus (Npbp), nucleus interfascicularis (Nif), a nucleus linearis (Nln) caudalis a rostralis. V současné době vědci rozdělují VTA na čtyři podobné zóny, které se nazývají paranigrální jádro (PN), parabrachiální pigmentovaná oblast (PBP), oblast parafasciculus retroflexus (PFR) a rostromediální tegmentální jádro (RMTg), které přibližně dodržuje předchozí rozdělení. Některé definice VTA také zahrnují středová jádra (tj. nucleus interfascicular, rostrální lineární jádro a centrální lineární jádro). \n\nPN a PBP jsou bohaté na dopaminergní buňky, zatímco další dvě oblasti mají nízké hustoty. PFR a RMTg obsahují nízkohustotní tělíska, která jsou pozitivní na buňky obsahující tyrosinhydroxylázu (TH), které mají malou velikost a jsou svěle zabarvena; RMTg je složeno převážně z GABAergních buněk. PN a PBP sestávají převážně ze středně velkých až velkýchTH pozitivních buněčných těl, které se obarví jen mírně. \n\nTéměř všechny oblasti, které dostávají projekce z projektu VTA dostávají zpětnou vazbu. Ventrální tegmentální oblast je tedy vzájemně spojena se širokou škálou struktur v celém mozku a má úlohu v kontrole funkce ve fylogeneticky novějším a vysoce rozvinutém neokortexu, stejně jako v oblasti fylogeneticky starších limbických oblastí. \n\nVTA není homogenní oblast, protože se skládá z řady neuronů, které se vyznačují různými neurochemickými a neurofyziologickými vlastnostmi. Proto glutaminergní a GABAergní vstupy nejsou výlučně inhibiční ani výlučně excitační. VTA přijímá glutaminergní aferenty z prefrontálního kortexu, pedunculopontinového tegmentálního jádra (PPTg), laterodorálního tegmentálního jádra, subthalamického jádra, jádra lůžka stria terminalis, superior colliculus a laterálních hypotalamických a preoptických oblastí. \n\nGABAergické vstupy do VTA zahrnují nucleus accumbens, ventrální pallidum a rostromediální tegmentální jádro (RMTg). Boční habenula působí inhibicí na dopaminergní neurony ve VTA prostřednictvím ecxitačních neuronů RMTg GABAergic, o kterých se předpokládá, že hrají důležitou roli v chybách predikce odměny. \n\nExcitační glutamatergické afferenty vznikají ze struktur, jenž projektují do VTA. Tyto glutamátergické aferenty hrají klíčovou úlohu při regulaci VTA buněk. Když jsou aktivovány glutamátergní neurony, rychlost firingu dopaminových neuronů se zvyšuje ve VTA a indukuje odpálení. Studie ukázaly, že tyto glutamátergické účinky ve VTA jsou kritické pro účinky drog. Naproti tomu konec ventrální tegmentální oblasti (VTA, aka RMTg) promítá do VTA s GABAergic afferenty fungující jako \"hlavní brzda\" pro VTA dopaminové cesty.\nDvě primární eferentní projekční vláka VTA jsou mezokortikální a mesolimbická dráha, které váží prefrontální kortex a nucleus accumbens. Úplný soubor projekcí, z nichž všechny využívají dopamin jako primární neurotransmiter, je uveden níže. \n\n\nVzhledem k tomu, že se vyvíjejí z běžné embryonální tkáně a částečně se překrývají v projekčních polích, nemají dopaminergní buněčné skupiny jasné anatomické hranice. Během vývoje mozku savců, jak substantia nigra tak VTA neurony zpočátku projikují do dorsolaterálního a ventromediálního striata. Při narození však SN dopaminergní neurony promítají výhradně do dorsolaterálního striata a dopaminergní neurony VTA se promítají pouze do ventromediálního striata. K tomuto prořezání spojení dochází prostřednictvím odstranění zbytečných nervových kolaterál. \n\nVTA slouží v systému odměn, v motivaci, poznávání a drogové závislosti a k několika funkcím a může být zdojem duševních poruch. Bylo také prokázáno, že zpracovává různé typy emocí z amygdaly, kde může také hrát roli při vyhýbání se a podmiňování strachu. Elektrofyziologické záznamy ukázaly, že VTA neurony reagují na nové podněty, neočekávané odměny a smyslově-prediktivní smyslové podněty. Zapojení těchto buněk je konzistentní s kódováním chyby v očekávané odměny. \n\nDále různé emocionální stavy intenzivní lásky korelovaly s aktivitou ve VTA, což může pomoci vysvětlit obsedantní chování odmítnutých partnerů, protože to souvisí se systémem odměny. Chování hnízda je spojeno se zvýšenou expresí V1aR ve VTA nově spárovaných zebřiček. Exprese V1aR však nesouvisila s mírou samičího bdovu ke zpěvu, což může indikovat selektivní úlohu vazotocinu na VTA a na volbu udržování páru vs. dvoření. \n\nVTA má velkou síť GABAergních neuronů, které jsou propojeny přes mezerové spoje. Tato síť umožňuje elektrické vedení, které je podstatně rychlejší než chemické vedení signálů mezi synapsy.\n\nVTA stejně jako substantia nigra obsahuje melanin zbarvených dopaminergních neuronů. Nedávné studie ukázaly, že dopaminergní neurony zahrnují 50-60% všech neuronů ve VTA což je v rozporu s předchozími důkazy, které zaznamenaly 77% dopaminergní neuronů. Kromě toho existuje značná populace GABAergních neuronů v rostromediálním tegmentálním jádru (RMTg) jako funkčně odlišná struktura mozku. Tyto GABAergní neurony regulují zážehy jejich dopaminergních protějšků, které vysílají projekce v celém mozku do následujících oblastí: prefrontální kortex, nucleus accumbens a locus coeruleus. VTA také obsahuje malé procento excitačních glutamátergních neuronů.\n\nLimbická smyčka je velmi podobná motorické smyčce přímé dráhy bazálních ganglií. V obou systémech existují velké excitační vstupy z kortexu do striatum (nucleus accumbens), středový mozek promítá neuromodulační dopaminové neurony do striata, striatum vytváří mezihvězdná spojení s pallidumem a pallidum má výstupy do thalamu, jehož projekty do kortexu, čímž dokončí smyčku. Limbická smyčka je odlišena od motorické smyčky zdrojem a povahou kortikálního vstupu, rozdělení striatum a pallidum, které zpracovávají vstup, zdroj dopaminergních neuronů ze středního mozku a thalamický cíl palidálního výstupu. \n\nPro hledání odměny je důležité propojení kontextu s odměnou. V roce 2011 skupina výzkumníků zdokumentovala smyčku VTA- CA3, která využívá laterální přepážku jako prostředníka. Jako transsynaptický indikátor použili virus pseudo-vztekliny (PRV) a vstříkli jej do VTA. Zjistili, že jednostranná injekce do VTA má za následek dvoustranné značení PRV na začátku CA3 48 hodin po injekci. Léze caudodorsální laterální septum (cd-LS) před injekcí VTA PRV vedly k významně méně neuronům značeným PRV v CA3. Stimulace CA3 theta vlny vedla ke zvýšeným rychlostem střelby dopaminových buněk ve VTA a ke snížení rychlosti vypalování u neuronů GABA ve VTA. Identita neuronů VTA byla potvrzena neurobiotinovým značením záznamového neuronu a pak histologickým barvením tyrosinhydroxylázy (TH). Dočasná inaktivace CA3 prostřednictvím agonistů GABA zabránila kontextově vyvolanému obnovení páky pro intravenózní kokain. \n\nAutoři navrhli funkční okruhovou smyčku, kde aktivace glutamátergních buněk v CA3 způsobí aktivaci GABAergních buněk v cd-LS, která inhibuje GABA interneurony ve VTA, uvolňuje dopaminové buňky z tonické inhibice a vede ke zvýšené rychlosti střelby pro dopaminových buněk. \n\nObvody odměny dopaminu v lidském mozku zahrnují dva projekční systémy od ventrálního středního mozku až po komplex jádra nucleus accumbens- olfactory tubercle. Za prvé, posteromediální VTA a centrální lineární raphe buňky selektivně promítají do ventromediálního striata, které zahrnuje mediální olfaktorální tuberkul a mediální NAC shell. Za druhé, laterální VTA projektuje převážně ventrolaterální striatum, které zahrnuje NAC jádro, mediální NAC shell a laterální olfaktorální tuberkul. Tyto dráhy se nazývají mezo-ventromediální a meso-ventrolaterální striatální dopaminové systémy. Systém mediální projekce je důležitý pro regulaci vzrušení charakterizovaného vlivem a řízením a hraje odlišnou roli v cílovém chování než systém bočních projekcí. Na rozdíl od postranní části se mediální aktivuje nikoli odměnou, ale škodlivými podněty. Proto jsou NAC shell a zadní VTA primární oblasti zapojené do systému odměn. \n\nDopaminergní neurony substantia nigra a ventrální tegmentální oblast středního mozku vyčnívají do dorsolaterálního caudate / putamen a do ventromediálně lokalizovaného nucleus accumbens, resp. Mezostriatálních a mesolimbických drah. Blízkost těchto dvou cest vede k tomu, že jsou tyto skupiny seskupeny v dopaminergních projekcích. Několik poruch vyplývá z narušení těchto dvou cest: schizofrenie, Parkinsonova choroba a porucha pozornosti s hyperaktivitou (ADHD). Současný výzkum zkoumá jemný rozdíl mezi neurony, které jsou v těchto podmínkách zapojeny, a snaží se najít způsob, jak selektivně léčit specifickou dopaminovou projekci. \n\nPrimární místa, kde působí návykové léky, jsou nucleus accumbens a ventrální tegmentální oblast. Obvykle jsou považovány za návykové: heroin, kokain, alkohol, opioidy, nikotin, kanabinoidy, amfetamin a jejich analogy. Tyto léky mění neuromodulační vliv dopaminu na zpracování zesilovacích signálů prodloužením účinku dopaminu v nucleus accumbens nebo stimulací aktivace neuronů tam a také ve VTA. Nejčastější zneužívání drog stimuluje uvolňování dopaminu, což vytváří jak jejich odměňování, tak psychomotorické účinky. Kompulzivní chování při užívání drog je výsledkem stálých funkčních změn v mesolimbickém dopaminovém systému vyplývajících z opakované stimulace dopaminu. Molekulární a buněčné adaptace jsou zodpovědné za senzibilizovanou dopaminovou aktivitu ve VTA a podél mesolimbické dopaminové projekce v reakci na zneužívání drog. Ve VTA závislých jedinců se zvyšuje aktivita enzymu tyrosinhydroxylázy syntetizujícího dopamin, stejně jako schopnost těchto neuronů reagovat na excitační vstupy. Posledně uvedený účinek je sekundární v důsledku zvýšení aktivity transkripčního faktoru CREB a zvýšení regulace GluR1, což je důležitá podjednotka receptorů AMPA pro glutamát. Tyto změny v neurálním zpracování by mohly odpovídat za ubývající vliv adaptivních emocionálních signálů při provádění rozhodovacích schopností, protože chování při hledání drog a užívání drog se stává obvyklým a nutkavým. \n\nExperimenty na potkanech ukázaly, že se učí tlačit páku pro podávání stimulačních léků do zadního VTA snadněji než do přední VTA. Další studie ukázaly, že mikroinjekce dopaminergních léčiv do shellu nucleus accumbens zvyšují lokomotorickou aktivitu a průzkumné chování, reakce podmíněného přístupu a předvídavé sexuální chování. \n\nFenomén abstinenčního stavu nastává proto, že deficit ve funkci odměny iniciuje cyklus nouze, kdy se léky stanou nezbytnými pro obnovení normálního homeostatického stavu. Nedávné výzkumy ukázaly, že i po ukončení závěrečných fází stažení může být chování při hledání léků obnoveno, pokud je vystaveno podnětům souvisejícím s drogami nebo drogami. \n\nVšechny studie od roku 1964 zdůraznily působivou obecnou podobnost mezi VTA všech savců od hlodavců k lidem. Tyto studie zaměřily své úsilí na krysy, králíky, psy, kočky, vačice, primáty a člověka. Byly pozorovány malé rozdíly, jako jsou změny dorzálního rozsahu buněk A10. Konkrétně, dorzální pík buněk A10 je u primátů ve srovnání s jinými savci rozsáhlejší. Kromě toho se počet dopaminergních buněk ve VTA zvyšuje s fylogenetickou progresí. Například VTA myši obsahuje přibližně 25 000 neuronů, zatímco VTA 33letého muže obsahuje asi 450 000 buněčných těl. \n\n"}
{"id": "1497334", "url": "https://cs.wikipedia.org/wiki?curid=1497334", "title": "Italské fotbalové mistrovství 1913/14", "text": "Italské fotbalové mistrovství 1913/14\n\nSoutěžní ročník Prima Categoria 1913/14 byl 17. ročník nejvyšší italské fotbalové ligy a 11. ročník nově založené Prima Categoria se konal od 12. října roku 1913 do 12. července roku 1914. Turnaje se účastnilo zatím rekordních 45 klubů, rozdělené na severní a jižní část Itálie. V severní části byli kluby rozděleny do 3 skupin. V jižní části byli kluby rozděleny do 2 skupin.\n\nHrálo se systémem každý s každým 2 krát v sezoně ve své skupině. Za vítězství v utkání byli 2 body, za remízu 1 bod. To vše se započítávalo do tabulky. První dva kluby v tabulce ze svých skupin v severní části (Piemont a Ligurie, Lombardie, Benátsko a Emilia-Romagna) postoupili do finálové skupiny. Vítěz severní části se utkal s celkovým vítězem jižní části. První kluby v tabulce ze svých skupin z jižní části (Toskánsko, Lazio) hráli proti sobě 2 zápasy o postup do finále jižní části. Vítěz jižní části poté nastoupil proti vítězi provincie Kampánie.\n\nPoprvé ve své klubové historii ovládl soutěž celek Casale FC, když ve finále porazil římský klub SP Lazio.\n\n\n\n"}
{"id": "1497369", "url": "https://cs.wikipedia.org/wiki?curid=1497369", "title": "Archie Mountbatten-Windsor", "text": "Archie Mountbatten-Windsor\n\nArchie Harrison Mountbatten-Windsor (* 6. května 2019) je synem prince Harryho, vévody ze Sussexu a Meghan, vévodkyně ze Sussexu. Je sedmým v pořadí v linii následnictví britského trůnu. Zároveň je po svém otci dědicem titulu vévody ze Sussexu. \n\nDle britské tradice není formálně princem, mohl by ovšem používat titul \"hrabě z Dumbartonu\", který je vedlejším titulem jeho otce. Vévoda a vévodkyně ze Sussexu se ovšem rozhodli, že pro syna nechtějí žádný titul. Pokud se jeho děd z otcovy strany stane králem, stane se Archie Mountbatten-Windsor automaticky britským princem s titulem královská Výsost.\n\nOtec-Princ Hanry,Vévoda ze Sussexu\n\nMatka-Meghan,Vévodkyně ze Sussexu\n\nPraotec-Princ Charles z Walesu\n\nPramatka-Diana,Princezna z Walesu(*1997)\n\nPraotec-Thomas Markle\n\nPramatka-Doria Regland\n\nStrýc-Princ William,Vévoda z Cambridge\n\nTeta-Catherine,Vévodkyně z Cambridge\n\nPrapraotec-Princ Phillip,Vévoda z Edinburghu \n\nPrapramatka-Její veličenstvo královna Alžběta II.\n\nBratranec-Princ George z Cambridge\n\nSestřenice-Princezna Charlotte z Cambridge\n\nBratranec-Princ Luis z Cambridge\n\nArchie je: \n\n1.dítě Prince Harryho a Vévodkyně Meghan \n\n4.vnouče Prince Charlese a Princezny Diany\n\n8.pravnouče Prince Phillipa a Královny Alžběty II.\n"}
{"id": "1497385", "url": "https://cs.wikipedia.org/wiki?curid=1497385", "title": "Benzylchlorid", "text": "Benzylchlorid\n\nBenzylchlorid (systematický název (chlormethyl)benzen) je organická sloučenina se vzorcem CHCHCl. Tato bezbarvá kapalina se používá jako reaktant v chemickém průmyslu a v organické syntéze.\n\nBenzylchlorid se vyrábí fotochemickou reakcí plynného toluenu s chlorem:\n\nReakce probíhá radikálovým mechanismem, přičemž jako meziprodukt vzniká atomární chlor; vedlejšími produkty jsou benzalchlorid a benzotrichlorid. Tímto způsobem se ročně vyrobí okolo 100 000 tun. \n\nExistují i další metody, jako například Blancova chlormethylace benzenu. Benzylchlorid byl poprvé připraven z benzylalkoholu a kyseliny chlorovodíkové.\n\nV průmyslu se benzylchlorid používá jako prekurzor benzylesterů, které jsou surovinami při výrobě plastifikátorů, aromat a vůní. Kyselina fenyloctová, používaná k výrobě léčiv, se získává z fenylacetonitrilu, jenž vzniká reakcí benzylchloridu s kyanidem sodným. Kvartérní amoniové soli, sloužící jako tenzidy, se získávají alkylací terciárních aminů benzylchloridem.\n\nV organické syntéze se používá k připojení benzylové chránící skupiny reakcí s alkoholy za vzniku příslušného benzyletheru, karboxylové kyseliny a benzylesteru. Kyselinu benzoovou lze připravit oxidací benzylchloridu pomocí manganistanu draselného v zásaditém prostředí:\n\nBenzylchlorid je možné použít při přípravě amfetaminů. S kovovým hořčíkem reaguje za tvorby Grignardova činidla. Je upřednostňován před benzylbromidem, který jako produkt dává 1,2-difenylethan.\n\nBenzylchlorid je alkylační činidlo a díky své vysoké reaktivitě (srovnatelné jako u alkylchloridů) reaguje s vodou; produkty hydrolýzy, například při styku se sliznicemi, jsou benzylalkohol a kyselina chlorovodíková, kvůli čemuž má slzotvorné účinky a byl použit jako chemická zbraň. Rovněž silně dráždí kůži.\n\n"}
{"id": "1497389", "url": "https://cs.wikipedia.org/wiki?curid=1497389", "title": "Les Anges Exterminateurs (film)", "text": "Les Anges Exterminateurs (film)\n\nLes Anges Exterminateurs (anglicky \"The Exterminating Angels\", volný překlad do češtiny \"Padlí andělé\") byl francouzský film z roku 2006, který režíroval Jean-Claud Brisseaua (17. července 1944, Paříž – 11. května 2019, Paříž). Film byl poprvé promítán na Filmovém festivalu v Cannes 20. května 2006, ve francouzských kinech 13. září 2006, v USA byla promítána upravená verze 11. března 2007.\n\nFilm je o režisérovi jménem François, který natáčí filmový projekt o podstatě ženské erotiky, chtíči, rozkoši a překročení tabu. Neví, že dva padlí andělé, kteří se dostali do jeho mysli, s ním manipulují. François se setkává s herečkami, které před ním odhalují své fantazie a představy. Na jeho přání pak tři z nich: Julie, nejistá Charlotte a lhářka Stéphanie, prožijí lesbický pohlavní styk. Jeho manželka nemá o celém projektu z počátku ani tušení, ale později, když vše odhalí, stane se jeho asistentkou. François si neuvědomuje, že v představách dívek je mnohem více, což ústí v tragické konce. \n\nV tomto filmu je tenká hranice mezi uměním, soft pornem, intelektuální diskusí, povrchním blábolem a voyerismem značně rozostřená.\n\nFilm je z části autobiografický. V roce 2002 byl režisér Brisseau zatčen a obviněn z obtěžování, dostal pokutu a byl odsouzen na jeden rok. Žalovaly jej tři ženy, které během konkurzu na jím připravovaný film, předváděly na jeho podnět vzájemné pohlavní styky.\n\nZvukový doprovod filmu natočil Jean Musy.\n\nFilm měl tržby: v USA 22 490 USD, celosvětově 154 210 USD.\n\n\nRežisér Jean-Claude Brisseau se tímto filmem romanticky přizpůsobuje své vlastní eponymické knize, kde popisuje konkrétní metody své práce, např. jak si vybírá své herečky, jak se stal odsouzeným za obtěžování a sexuální napadání hereček, které se účastnily jeho konkurzů.\n\n\n"}
{"id": "1497397", "url": "https://cs.wikipedia.org/wiki?curid=1497397", "title": "Snížení znaku", "text": "Snížení znaku\n\nSnížení znaku, z angličtiny zvané rovněž , je pojem z oboru heraldiky. Rozumí se jím obecně taková úprava erbu, která není ke cti jeho nositele, ale naopak označuje, že se dopustil nějakého přečinu. Už v raně novověké literatuře se vyskytují poměrně zevrubné popisy různých způsobů snížení znaku, někdy i s odstupňováním a přiřazením různých způsobů vyznačení k různým přečinům, ovšem hodnověrně historicky doložených případů a způsobů je podstatně méně, a proto bývají tyto raně novověké studie považovány za zpětné teoretizování. \n\nBritský odborník na heraldiku Fox-Davies ve svém díle vydaném v roce 1909 považoval za jediný historicky doložený způsob otočení štítu spodní částí nahoru. Kromě toho je doloženo i odebrání nebo převrácení menších částí. \n\nHistoricky je doložen případ ze stoleté války, kdy byl anglickým králem Edvardem III. určen v roce 1347 za velitele Calais Amery z Pávie a ten se pokusil prodat Calais siru Geffreyovi Charneymu, francouzskému veliteli nedalekého města Saint-Omer. Edvard III. se o tom ovšem dozvěděl, takže Charneyho vojenskou výpravu čekala místo otevřených bran anglická armáda vedená samotným Edvardem, která ji v bitvě u Calais na přelomu let 1349/1350 porazila. Edvard III. nařídil Amerymu odstranění dvou ze šesti hvězd a otočení štítu.\n\nZ francouzské heraldiky je doložen případ, kdy Jean d'Avesnes v přítomnosti francouzského krále Ludvíka IX. urazil svou matku, Margaretu II., hraběnku flanderskou, a následně byly lvu z jeho erbu odebrány zuby, drápy a ocas.\n"}
{"id": "1497399", "url": "https://cs.wikipedia.org/wiki?curid=1497399", "title": "Robert Broom", "text": "Robert Broom\n\nRobert Broom (30. listopadu 1866 Paisley – 6. dubna 1951 Pretorie) byl skotsko-jihoafrický paleontolog, který přinesl průlomové objevy vysvětlující evoluci savců, plazů i hominidů.\n\nVystudoval lékařství na univerzitě v Glasgow a následně lékařskou praxi vykonával po celý život, a to i v době, kdy se zabýval paleontologií. Pro ni se nadchl, jakmile spatřil fosílie dinosaurů, které do Británie přivezl z Jižní Afriky Harry Govier Seeley. Přijal hypotézu, že ještěři jsou klíčem v otázce prapředka savců. Vydal se zkoumat fosílie do Austrálie a později do jižní Afriky, do oblasti Karru, kde se natrvalo usadil. Během několika let způsobil v paleontologii revoluci, když dokázal, že spojovacím článkem mezi ještěry a savci jsou therapsidi, zejména pak pelycosauria. Jeho úspěchy umožnily, že se v roce 1920 mohl stát členem Královské společnosti.\n\nV závěru života ho však stále více přitahoval vývoj člověka. V roce 1936, kdy mu bylo již 70 let, se rozhodl podepřít názory svého kolegy Raymonda Darta, jenž objevil tzv. Taungské dítě, první známou lebku hominidů rodu Australopithecus, a tak se vydal hledat podobné fosílie. Známým se stal zejména jeho objev zvaný často „Paní Plesová”, což je nejkompletnější lebka australopitéka, jaká kdy byla v jižní Africe nalezena; objevil ji v proslulé jeskyni Sterkfontein. Ačkoli sám uvažoval o novém druhu (“plesianthropus”), časem byly tyto lebky přiřazeny k druhu \"australopithecus africanus\" a staly se klíčovými při dokazování Dartovy základní teze, že australopitéci byli hominidé (a možná prapředci rodu homo).\n\nNavzdory svým vědeckým úspěchům byl však zároveň silně náboženským člověkem. Ostře kritizoval darwinismus i lamarckismus a ve 30. letech 20. století přišel s vlastní “idiosynkratickou evoluční teorií”, která za hybatele evolučních procesů označovala “duchovní síly”.\n"}
{"id": "1497416", "url": "https://cs.wikipedia.org/wiki?curid=1497416", "title": "Max Fanta", "text": "Max Fanta\n\nMax Fanta (2. února 1858 Libochovice – 3. srpna 1925 Praha) byl pražský židovský lékárník, vynálezce Fantovy misky. Nicholas Murray, autor životopisu Franze Kafky, označil Maxe Fantu za jednoho z nevýznamnějších farmaceutů v Praze.\n\nV roce 1884 se Max Fanta oženil s Bertou Sohrovou ze zámožné židovské rodiny. Její matka, Emilie Sohrová pro novomanžele zakoupila v Praze Dům U bílého jednorožce na Staroměstském náměstí, kde si Max Fanta zřídil lékárnu.. V témže domě se manželům Fantovým později narodily obě děti, Elsa (28. července 1886, † 1969 v Jeruzalémě) a Otto (1890, † 1940). Kromě toho zakoupila Maxova tchyně rodinám svých dcer Berty a Idy letní dům v Podbabě na předměstí Prahy.\n\nMaxova manželka Berta provozovala v jejich domě U bílého jednorožce na přelomu 19. a 20. století literární a kulturní salon. Podle Stacha měl být Max Fanta při těchto setkáních často spíše zamlklý a duchem nepřítomný. Scházely se zde významné osobnosti tehdejší Prahy, od roku 1903 tu býval častým hostem Franz Kafka, kterého přivedl Felix Weltsch. Mezi další hosty patřili Max Brod, Franz Werfel, či Samuel Hugo Bergmann, přítel Franze Kafky z dob studií, za něhož se v roce 1908 vdala dcera Fantových, Elsa. Dále zde bývali např. antroposof Rudolf Steiner, filosof Christian von Ehrenfels. V letech 1911-1912 zde Albert Einstein hrával na housle duety s klavíristkou Otýlií Nagelovou. Einsteinovým návštěvám je věnována pamětní deska s reliéfem fyzikovy hlavy.\n\nKe zjednodušení výroby mastí a krémů zkonstruoval Max Fanta, po něm pojmenovanou a dosud používanou Fantovu misku. Kvůli možné kontaminaci jinými léčivy jsou tyto misky zhotoveny z melaminových pryskyřic, či stále častěji z ušlechtilé oceli nebo ze skla. \n\nTuto „novou třecí misku pro receptury“ si nechal roku 1903 v Praze patentovat. V roce 1904 byly představeny v časopise \"Vierteljahresschrift für praktische Pharmazie\" Německého sdružení lékárníků jak Fantova miska, tak Fantův sterilizovaný solný roztok \"Serum anorganicum Truneček\" k podkožnímu užití při arterioskleróze.\n\n"}
{"id": "1497424", "url": "https://cs.wikipedia.org/wiki?curid=1497424", "title": "Milwaukee Art Museum", "text": "Milwaukee Art Museum\n\nMuzeum umění Milwaukee (Milwaukee Art Museum, MAM) je muzeum v Milwaukee, USA se sbírkou přes 30 000 uměleckých děl.\n\nV roce 1872 několik městských organizací rozhodlo o vytvoření galerie umění v Milwaukee, jelikož město rostlo a neexistoval objekt pro umělecké výstavy. Již během několika let jejich snaha přinesla ovoce. Rezident Milwaukee Alexander Mitchell daroval v roce 1882 městu své sbírky. \n\nV roce 1888 založili v Milwaukee místní podnikatelé \"Milwaukee Art Association\". Ve stejném roce anglo-americký podnikatel Frederick Leighton založil galerii \"Layton Art Gallery\", nyní neexistující. V roce 1911 vytvořil \"Institut umění Milwaukee,\" další budovu pro výstavy a skladování sbírek, která byla umístěna v blízkosti galerie Layton. Poté v roce 1957 vznikl \"Milwaukee Art Center\" (nyní Muzeum umění Milwaukee) spojením \"Milwaukee Art Institute\" a sbírek \"Artton Art Gallery\" a byl přesunut do nové budovy navržené a postavené finským architektem Eero Saarinenem. \n\nŠpanělský architekt Santiago Calatrava v letech 1994–2001 vybudoval Quadracci Pavilion jako svou první stavbu v USA. Impozantní vstupní halu ze skla a oceli, vysokou 27 metrů, je možné zastínit pohyblivou sluneční clonou, jež se stala orientačním bodem pro návštěvníky muzea. \n\nV současné době zahrnuje 31 000 m² muzejního komplexu o rozloze 341 000 metrů čtverečních: \"válečné památkové centrum\" (1957), \"budovu Kahler Building\" (1975) a \"Pavilion Quadracci\" (2001). V roce 2004 získal \"Quadracci Pavilion\" za svou jedinečnou architekturu ocenění \"Outstanding Structure Award\" od \"International Association for Bridge and Structural Engineering\" (\"Mezinárodní asociace mostů a stavebního inženýrství\"). Sbírka muzea se nachází ve čtyřech patrech a zahrnuje umělecká díla od starověku až po současnost.\n\nZajímavé je, že v muzeu se konaly další akce: \n\n\n"}
{"id": "1497425", "url": "https://cs.wikipedia.org/wiki?curid=1497425", "title": "Sasha Mehmedovic", "text": "Sasha Mehmedovic\n\nSasha Mehmedovic (Saša Mehmedović) (* 14. března 1985 Pančevo) je bývalý kanadský zápasník – judista srbsko-bosenského původu.\n\nNarodil se do rodiny Srbky a Bosňáka. Vyrůstal v Sarajevu, odkud během války v Bosně a Hercegovině v roce 1993 s rodiči utekl do kanadského Toronta. S judem začínal pod vedením svého otce Nihada v YMCE v torontské čtvrti North York. V 18 letech se přesunul do Montréalu, do olympijského tréninkového centra Shidokan, kde se připravoval pod vedením Hiroshi Nakamuriho. V kanadské mužské reprezentaci se pohyboval od roku 2005 v pololehké váze do 66 kg. V roce 2008 se kvalifikoval na olympijské hry v Pekingu, kde prohrál ve druhém kole minimálním bodovým rozdílem na koku s Francouzem Benjaminem Darbeletem. V opravném pavouku se do bojů o medaile neprobojoval. V roce 2012 se kvalifikoval na olympijské hry v Londýně, kde prohrál ve druhém kole s favorizovaným Japoncem Masaši Ebinumou na ippon technikou uči-mata. Sportovní kariéru ukončil v roce 2015. Věnuje se trenérské práci.\n\n\n\n"}
{"id": "1497429", "url": "https://cs.wikipedia.org/wiki?curid=1497429", "title": "Karel Kruis", "text": "Karel Kruis\n\nKarel Kruis (13. května 1851 Kosmonosy - 27. prosince 1917 Praha) byl český chemik, mykolog, fotograf a vysokoškolský profesor.\n\nNarodil se v rodině Karla Kruise, učitele v Kosmonosech, a jeho ženy Vilemíny, rozené Piherové. Byl první ze třinácti dětí. Jeho otec byl rovněž varhaníkem v místním kostele. Někteří sourozenci (bratr Josef, sestra Louisa) se později proslavili jako hudebníci. Mladý Karel se věnoval hře na klavír.\n\nKarel Kruis vystudoval nižší reálku v Mladé Boleslavi a vyšší reálku v Praze. Pro nedostatek finančních prostředků nemohl pokračovat ve studiu a pracoval jako dělník. Vyučil se v továrně na kartouny v Kosmonosích později pracoval v textilce v Mnichově Hradišti. V roce 1869 odešel do Prahy, kde absolvoval barvířský kurs u Dr. Antonína Spirky a nastoupil jako barvířský tovaryš ve smíchovské kartounce (továrna na potiskování kartounu bratrů Porgesů). V letech 1870-1871 absolvoval vojenskou službu. \n\nPo absolvování vojenské služby se přihlásil na Pražskou polytechniku. Zde v letech 1872–1875 vystudoval obor \"technická chemie\" a po působení v textilních továrnách v Josefově Dole a v Mnichově Hradišti nastoupil na této škole jako asistent profesora Františka Štolby. Habilitoval se jako docent. V roce 1899 jmenován řádným profesorem kvasné chemie a fotografie.\n\n\nDne 19. května 1891 se na Královských Vinohradech oženil s Marií Bruderovou (1867–??). Manželé Kruisovi měli dcery Blaženu (nar. 1894), Ludmilu (nar. 1895) a syna Vladimíra (nar. 1898).\n\nKarel Kruis byl odborník v oborech kvasné chemie, mykologie a fotografie. V oblasti odborné fotografie se zabýval mikrofotografií mimo jiné i ultrafialovém světle.\n\nPři své vědecké práci narážel na to, že ruční překreslování mikroskopických pohledů je příliš pracné a lze jej nahradit mikroskopickou fotografií. Od roku 1896 začal z vlastní iniciativy přednášky z oboru fotografie. Na tomto poli zaznamenal výrazné úspěchy.\n\nFotogtafii se věnoval i jako svému koníčku. Fotografoval během rodinných dovolených doma i v cizině (Bavorsko, Istrie, Itálie, Francie). Portrétoval své přátele a známé (Alois Jirásek, Josef Hlávka, a další), zaznamenával každodenní životní situace českého venkova. Věnoval se i stereofotografii.\n\n\n\n\n"}
{"id": "1497444", "url": "https://cs.wikipedia.org/wiki?curid=1497444", "title": "Michal Popiel (judista)", "text": "Michal Popiel (judista)\n\nMichal Popiel (Michał Popiel) (* 5. srpna 1985 Varšava) je bývalý původem polský zápasník – judista, který na mezinárodní scéně reprezentoval Kanadu.\n\nS judem začínal v 7 letech v Torontu, kam se s rodiči přistěhoval po pádu železné opony z rodné Varšavy. S kanadským pasem se však záhy přesunul do amerického Dallasu, kde vyrůstal na předměstí v Murphy. V Dallasu se připravoval v dojo bratrů Tamurových. V kanadské mužské reprezentaci se pohyboval od roku 2005 jako reprezentační dvojka za Sashou Mehmedovicem. V roce 2008 a 2012 se na olympijské hry nekvalifikoval. Sportovní kariéru ukončil v roce 2013. Žije trvale ve Spojených státech.\n\n\n\n"}
{"id": "1497449", "url": "https://cs.wikipedia.org/wiki?curid=1497449", "title": "Higašiómi", "text": "Higašiómi\n\nHigašiómi () je město v prefektuře Šiga v Japonsku. K roku 2018 v něm žilo 113 tisíc obyvatel.\n\nHigašiómi leží v jižní části největšího japonského ostrova Honšú. V rámci prefektury Šigy leží na jejím jihovýchodě a na východě hraničí s prefekturou Mie.\n\nJedná se o železniční uzel. Mimo jiné přes ni prochází železniční trať Tokio – Kóbe, na které provozuje vlaky Západojaponská železniční společnost.\n\nHigašiómy vzniklo 11. února 2005 sloučením řady starších obcí. Další obce do něj byly sloučeny k 1. lednu 2006.\n\n"}
{"id": "1497455", "url": "https://cs.wikipedia.org/wiki?curid=1497455", "title": "Lager Lévitan", "text": "Lager Lévitan\n\nLager Lévitan (též Lager Ost Lévitan či Lager Ost) byl během nacistické okupace Francie pracovní tábor v Paříži. Nacházel se na adrese 85/87 \"Rue du Faubourg-Saint-Martin\" v 10. obvodu. Jednalo se o bývalý obchodní dům využívaný od července 1943 do srpna 1944 jako mezisklad konfiskovaného židovského majetku a pracovní tábor pro 180 až 250 nuceně nasazených židů. Byl jedním ze tří pobočných táborů sběrného tábora v Drancy. Jeno název byl odvozen od bývalého názvu obchodního domu s nábytkem Magasin Lévitan.\n\nAnglický obchodní řetězec \"Aux Classes Laborieuses Ltd\" otevřel v Paříži v blízkosti Gare de l'Est v roce 1900 moderní obchodní dům s vchodem z \"Rue du Faubourg-Saint-Martin\". V důsledku recese způsobené první světovou válkou byl obchodní dům uzavřen. Dům následně koupil židovský podnikatel Wolf Lévitan (1885–1966), který založil továrnu na nábytek Lévitan a jeden obchod s nábytkem už provozoval na \"Bulváru Magenta\" v domě č. 63.\n\nV červenci 1940 byl Alfredem Rosenbergem do okupované Paříže povolán Kurt von Behr jako vedoucí hlavního oddělení v Rosenbergem vytvořené organizaci \"Einsatzstab Reichsleiter Rosenberg\". Ta měla za úkol shromažďovat \"opuštěné kulturní statky židů\". Od ledna 1942 probíhala v Paříži \"Akce-M\" (M jako Möbel – nábytek). Jednalo se o rabování bytového zařízení ve Francii pro německé účely (obohacení, odškodnění vybombardovaných německých občanů apod.). Akce trvala až do osvobození Paříže, tj. do srpna 1944.\n\nZa tímto účelem byly zřízeny v Paříži tři pobočky tábora Drancy. Jednalo se o tábory Lévitan, Austerlitz (43, quai de la Gare ve 13. obvodu) a Bassano (2, rue de Bassano v 16. obvodu). Tábor Lévitan sloužil kromě skladu též k internaci nuceně nasazených židů. Do Německé říše bylo za dobu existence vypraveno přes 600 vlakových přeprav zabaveného židovského nábytku.\n\n"}
{"id": "1497474", "url": "https://cs.wikipedia.org/wiki?curid=1497474", "title": "Teterow", "text": "Teterow\n\nTeterow je město v Meklenbursku-Předním Pomořansku v Německu. K roku 2017 mělo přes osm tisíc obyvatel.\n\nTeterow leží ve středu Mecklenburgska-Středního Pomořanska ve východní části zemského okresu Rostock.\n\nNázev \"Teterow\" je západoslovanského původu z jazyka Polabských Slovanů a je odvozen od označení tetřívka, tetřeva nebo z nějakého osobního jména. Nejstarší historické podoby jsou \"Thiterow\" v roce 1272, \"Teterowe\" v roce 1285, \"Thitterowe\" v roce 1288 a \"Thetherow\" v roce 1352.\n\nV letech 1952 až 1994 byl Teterow okresním městem okresu Teterow.\n\n"}
{"id": "1497475", "url": "https://cs.wikipedia.org/wiki?curid=1497475", "title": "Hagen Baden", "text": "Hagen Baden\n\nHagen Baden byla česká punková kapela na počátku 90. let 20. století. Její nejvýraznější postavou byl frontman skupiny Tři sestry Lou Fanánek Hagen. I přes poměrně krátkou dobu existence stihli vydat 2 studiová alba.\n\n\n"}
{"id": "1497478", "url": "https://cs.wikipedia.org/wiki?curid=1497478", "title": "Lu-ting (most)", "text": "Lu-ting (most)\n\nMost v Lu-ting (znaky zjednodušené: 泸定桥; znaky tradiční: 瀘定橋; \"pinyin: Lúdìng Qiáo\"), je místo spojené s kontroverzním popisem přechodu vojáků Rudé armády během Dlouhého pochodu, ke kterému došlo 29. května 1935. Tento most se nachází nad řekou Ta-tu v západní části provincie S‘-čchuan nedaleko města Lu-ting. Mýtus o krvavém přechodu vznikl díky americkému novináři Edgaru Snowovi, který ve své knize Rudá hvězda nad Čínou tuto událost popsal velmi zkresleně. Snowovo dílo se však v drtivé míře opírá o jeho rozhovor s Mao Ce-tungem, který mu byl poskytnut v létě roku 1936. Tato událost má především symbolický význam, neboť vytvořila ideu, že přechod mostu, společně s Dlouhým pochodem byl hrdinskou událostí.\n\nŘeka Ta-tu tvořila přírodní bariéru, kterou bylo složité překonat. Na konci května, kdy tající sníh z Himalájí rozproudil její tok, bylo nemožné řeku jakkoliv přebrodit či přeplavat. Jediným východiskem pro přesun tedy zůstal most, který zde stál již od počátku 18. století. Tento most byl původní součást císařské silnice spojující hlavní město S‘-čchuanu Čcheng-tu s Lhasou, hlavním městem Tibetu. Visutý most, tvořený pouze silnými řetězy a prkny spojoval téměř sto metrů vzdálené břehy.\n\nDle Snowova popisu měli nacionalisté odstranit prkna z mostu a následně zbylé řetězy pomazat parafínem a zapálit. Navíc se na severním břehu mělo nacházet kulometné hnízdo s plukem nacionalistických vojáků. Komunisté pak měli tento hořící most překročit a hrdinsky dobýt město. Nejnápadnějším důkazem, že se jedná o lživý popis události, byl fakt, že nedošlo skoro k žádným ztrátám na životech. Předvoj Rudé armády mělo tvořit 22 mužů, kteří se v sebevražedném útoku vřítili na most. Avšak na oslavě 2. června, tedy bezprostředně po přechodu mostu, bylo všech 22 vojáků naprosto v pořádku a každý z nich navíc obdržel honosné dary. V roce 1946 pak Pcheng Te-chuaj při rozhovoru s novináři tento mýtus nepotvrdil, prozradil ale, že zemřelo jen několik vojáků, pod kterými se při opravách mostu prolomilo prkno.\n\nPravdou je, že když 29. května k mostu dorazili komunisté, žádní nepřátelé tam nebyli. Některá prkna na mostě sice chyběla, avšak nejednalo se o práci nacionalistů, nýbrž času. Jako náhradu komunisté použili dveře a víka rakví zapůjčené z nedalekého města. Generál Li Čchüan-šan, který měl dle tvrzení komunistů bránit most, se v onom čase nacházel v Chua-lin-pingu. Ústředí nacionalistů, které se v Lu-tingu opravdu nacházelo však bylo několik dní před příchodem Rudé armády přesunuto. Dle rozhovoru s místními lidmi, který proběhl v roce 1997, se ozývaly zvuky palby jen sporadicky. Čankajšek tedy umožnil členům Dlouhého pochodu volný přesun.\n\n"}
{"id": "1497485", "url": "https://cs.wikipedia.org/wiki?curid=1497485", "title": "Josef Dušátko", "text": "Josef Dušátko\n\nJosef Dušátko (* 14. prosince 1933 Drobovice) je bývalý československý atlet českého původu, který se specializoval na hod oštěpem. \n\nZačínal ve Slavoji Podmokly (1951) a poté byl členem oddílu Slavoj Čáslav (1952–54), RH Praha (1955–57), Spartak Stalingrad – Bohemians (1958–60), RH Praha (1961–68), Start Karlovy Vary (1969–70).. \n\nV roce 1966 se zúčastnil mistrovství Evropy, ale nepostoupil do finále. \n\n"}
{"id": "1497487", "url": "https://cs.wikipedia.org/wiki?curid=1497487", "title": "Benzyljodid", "text": "Benzyljodid\n\nBenzyljodid je organická sloučenina se vzorcem CHCHI.\n\nBenzyljodid je možné připravit Finkelsteinovou reakcí z benzylchloridu a jodidu sodného v acetonu.\n\nBenzyljodid vytváří bezbarvé až žluté krystaly, které tají při 24,5 °C. Má výrazné slzotvorné účinky.\n\n"}
{"id": "1497497", "url": "https://cs.wikipedia.org/wiki?curid=1497497", "title": "Bourg Saint-Martin-des-Champs", "text": "Bourg Saint-Martin-des-Champs\n\nBourg Saint-Martin-des-Champs (tj. \"Předměstí svatého Martina v Polích\") byla středověká čtvrť v severozápadní části Le Marais v Paříže, která se rozkládala v prostoru dnešních čtvrtích Arts-et-Métiers a Sainte-Avoye ve 3. obvodu. Vznikla při rozdělení panství kláštera Saint-Martin-des-Champs.\n\nPanství kláštera Saint-Martin darované roku 1060 králem Jindřichem I. se rozkládala od západu na východ mezi ulicemi \"Rue Saint-Martin\" a \"Rue du Temple\", od severu k jihu, od městských stok, které vedly počátkem 17. století od dnešní \"Rue Notre-Dame-de-Nazareth\" k hranici s farností kostela svatého Mederika za městskými hradbami Filipa II. Augusta poblíž dnešního Centre Georges Pompidou. Původně zemědělská oblast se změnila na předměstí řemeslníků na okraji klášterního panství a posléze vedla k vytvoření farnosti kostela Saint-Nicolas-des-Champs. V roce 1119 vznikla modlitebna (kaple), roku 1184 byl jmenován samostatný farář a v roce 1220 byl založen hřbitov. Od počátku 13. století zde vznikaly úzké ulice kolmé k nejstarším osám \"Rue Saint-Martin\" a \"Rue du Temple\": \"Rue au Maire\", \"Rue des Gravilliers\", \"Rue Chapon\" či \"Rue de Montmorency\". Tyto ulice vznikly na starých viničních cestách. Na konci 13. století se populace farnosti Saint-Nicolas-des-Champs odhaduje na 11 750 obyvatel z celkového počtu asi 200 000 obyvatel Paříže. Ve 14. a 15. století vznikly nové ulice severně a východně od území kláštera (dnešní \"Rue Volta\"), \"Rue des Fontaines-du-Temple\" a \"Rue du Vertbois\".\n\nČtvrť byla během ancien régime a obzvláště v první polovině 19. století jednou z nejhustěji obydlených částí hlavního města s mnoha úzkými ulicemi. Území středověké čtvrti odpovídá přibližně aktuálním administrativním čtvrtím Sainte-Avoye a Arts-et-Métiers. Obyvatelstvo těchto dvou čtvrtí čítalo při sčítání lidu v roce 1861 69 834 obyvatel. Během přestavby Paříže ve 2. polovině 19. století několik ulic zmizelo, většina byla více méně rozšířena a dvě hlavní ulice \"Rue de Réaumur\" a \"Rue de Turbigo\" byly prodlouženy. Přesto zůstal soubor poměrně úzkých ulic lemovaných starými budovami ze 17. a 18. století jako \"Rue Michel-le-Comte\", \"Rue de Montmorency\", \"Rue des Gravilliers\", \"Rue au Maire\".\n\nÚzké středověké ulice v jižní části zůstaly zachovány až do 30. let a byly zničeny krátce před druhou světovou válkou. Tento prostor byl zastavěn až v 70. letech Quartier de l'Horloge a Centre Georges Pompidou.\n\nI přes demolice za prefekta Haussmanna a mezi válkami se ve čtvrti dochovalo několik významných historických staveb – Dům Nicolase Flamela, bývalé převorství Saint-Martin-des-Champs, kostel Saint-Nicolas-des-Champs, Hôtel Beaubrun (\"Rue Michel-le-Comte\"), Hôtel d'Estrèes (\"Rue des Gravilliers\"), Hôtel d'Hallwyll, Hôtel Jean Bart (\"Rue du Chapon\"), Hôtel de Montmorency, Hôtel de Saint-Aignan, Hôtel de Vic (\"Rue du Temple\"), hrázděný dům č. 3 v \"Rue Volta\" a synagoga Nazareth.\n"}
{"id": "1497500", "url": "https://cs.wikipedia.org/wiki?curid=1497500", "title": "Benzylfluorid", "text": "Benzylfluorid\n\nBenzylfluorid je organická sloučenina se vzorcem CH(CHF), její molekula je tvořená benzenovým kruhem, na nějž je připojena fluormethylová skupina -CHF.\n\n"}
{"id": "1497507", "url": "https://cs.wikipedia.org/wiki?curid=1497507", "title": "Ptactvo (symbolika)", "text": "Ptactvo (symbolika)\n\nPtactvo je nedílnou součástí čínské symboliky. Většina v Číně žijících druhů ptáků proto v symbolice našla své uplatnění. Konkrétním druhům se pak připisují určité jevy.\n\nJeřáb \"(zjednodušené znaky:鹤科 pinyin: hè kē\") je jedním, ze symbolů dlouhého života a také je druhý nejvýznamnější pták čínské mytologie. Často bývá pro zdůraznění dlouhověkosti vyobrazován s želvou, jelenem, či broskví. Taktéž je možné jej zahlédnout na obrazech, kde na svých zádech nese vílu do pohoří Kchun-lun na velkou hostinu Královny matky Západu. Taktéž je symbolem jednoho z konfuciánských vztahů, a to mezi otcem a synem. Další vztahy jsou pak zastoupeny fénixem, volavkou, kachničkou mandarínskou a konipasem. Tradičně se při pohřebním průvodu na rakev zesnulého umisťovala soška jeřába s roztaženými křídly a zdviženou nohou, neboť se věřilo, že na něm duše odlétá do „Čisté země“, v níž končí nejen bolest, ale i veškeré strasti. Když se novomanželům věnoval obraz se dvěma jeřáby, znamenalo to přání manželského štěstí. V pokročilejším věku dostávali manželé novoroční přání s jeřáby pod borovicí u výrazného kamene nebo skály, což byl hned trojnásobný symbol dlouhověkosti.\n\nKachnička mandarinská (\"zjednodušené znaky:鸳鸯 pinyin: yuān yāng\") je tradičním čínským symbolem lásky, štěstí a věrnosti, neboť se tyto kachničky považují za nerozlučné, na rozdíl od jiných druhů kachen totiž tvoří páry na celý život. Jsou symbolem vzkvétajících vztahů. Jejich vyobrazení se často vyskytuje na svatbách, kde mohou být doprovázeny motýli, což značí mladou lásku.\n\nFénix \"(zjednodušené znaky:凤凰 pinyin: fènghuáng\") je symbolem ohně, slunce, jihu, císaře, léta a štěstí. Tento magický pták je známý svým ztělesněním elegance a krásy. Na rozdíl od evropského fénixe se pyšní zeleným tělem značící dobrotivost, bílým krkem znašícím spravedlnost, hřbetem rudým značícím slušnost, náprsenkou černou značící moudrost a žlutými nohami značícími věrnost. Původně se zřejmě jednalo o boha větru, neboť jeho jméno jeho jméno je odvozeno ze znaku pro vítr (feng). Oči svůdných žen často bývají nazývány „fénixovýma očima“. Jestliže je drak zobrazen s fénixem, drak znamená císaře a fénix císařovnu, ale mohou znamenat i nebesa a zemi. Taktéž může značit vztah muže se ženou.\n\nVolavka \"(zjednodušené znaky: 苍鹭 pinyin: cāng lù\") je symbolem daleké cesty a setrvalého vzestupu, neboť zní podobně jako \"路 lù (cesta).\" Často bývá vyobrazována s lotusem, což značí úspěch.\n\n"}
{"id": "1497512", "url": "https://cs.wikipedia.org/wiki?curid=1497512", "title": "Existencialismus není humanismus", "text": "Existencialismus není humanismus\n\nStudie Existencialismus není humanismus od V. T. Miškovské je filosofická kritika, antiteze Sartrova textu \"Existencialismus je humanismus\" (, 1946).\n\nNapsána v letech třetí československé republiky, slovy autorky v době ‚volající po obnově a upevnění humanismu (či humanity) jako světového názoru‘, respektive v době ‚hledící konstruktivně revidovat pojem humanismu co do jeho některých znaků‘, studie pojednává o skutečném rázu Sartrova existencialismu a hlavně o pravém smyslu humanismu.\n\nV anotaci z levé klopy přebalu monografie stojí psáno:\nKnihu vydalo pražské nakladatelství Kostnická jednota roku 1948 nákladem 1 300 výtisků v Knihovně kostnických jisker (3. svazek). Brožovaný výtisk vytiskla firma Horák a spol. v Praze II.\n\n"}
{"id": "1497519", "url": "https://cs.wikipedia.org/wiki?curid=1497519", "title": "Accademia di Belle Arti di Carrara", "text": "Accademia di Belle Arti di Carrara\n\nAccademia di Belle Arti di Carrara (ABAC), Akademie výtvarných umění v Carraře, je státní umělecká vysoká škola v Carraře v Toskánsku ve střední Itálii. Účastní se programu Erasmus.\n\nŽadatelé musí mít maturitu a absolvovat přijímací řízení, jako na všech italských uměleckých školách. Studijní program je rozdělen na první, tříletý stupeň a následující druhý, dvouletý stupeň. Studijní program prvního stupně zahrnuje: dekorativní umění, grafiku, uměleckou techniku, malířství, scénografii a sochařství, ve druhém stupni pak následuje konzervace a restaurování mramoru.\n\nAkademii založila 26. září 1769 Marie Tereza Cybo-Malaspina, vévodkyně z Massy a princezna z Carrary. Nicméně prapůvod leží v \"Accademii di San Ceccardo\", kterou v roce 1757 nechala Marie Tereza založit na návrh sochaře Giovanniho Domenica Oliviery. Vyučovalo se malířství, sochařství a architektura. Olivieri předtím spolupůsobil při zakládání Královské akademie výtvarných umění sv. Fernanda (\"Real Academia de Bellas Artes de San Fernando)\" v Madridu.\n\n"}
{"id": "1497531", "url": "https://cs.wikipedia.org/wiki?curid=1497531", "title": "Archiv orientální", "text": "Archiv orientální\n\nArchiv orientální (Archiv Orientální, ArOr, podtitul \"Journal of African and Asian Studies\") je recenzovaný vědecký časopis vycházející třikrát do roka. Publikuje články týkající se afrických, asijských a blízkovýchodních studií, přijímá texty ve světových jazycích (angličtině, francouzštině a němčině). Časopis vydává Orientální ústav Akademie věd České republiky, šéfredaktorkou je Táňa Dluhošová.\n\nČasopis je vydáván od března 1929 a u jeho vznikl stál Bedřich Hrozný.\n\nArchiv orientální je indexován a abstrahován v Arts and Humanities Citation Index, ERIH PLUS a Scopus.\n\n\n\n"}
{"id": "1497543", "url": "https://cs.wikipedia.org/wiki?curid=1497543", "title": "Kyfóza", "text": "Kyfóza\n\nKyfóza (z řeckého κυφός \"kyfos\", hrb) je mimořádně velké konvexní zakřivení páteře (směrem ven, dozadu) v hrudní a křížové části. Abnormální konkávní (směrem dovnitř) \"lordotické\" zakřivení krční a bederní oblasti páteře se nazývá lordóza. Kyfóza může být důsledkem jiné degenerativní nemoci plotének; vývojové abnormality, nejčastěji Scheuermannovy choroby; osteoporózy s kompresními zlomeninami obratle; mnohočetného myelomu nebo zranění (traumat). \n\nNormální hrudní páteř sahá od 1. do 12. obratle a měla by mít mírný kyfotický úhel v rozsahu od 20° do 45° (úhel mezi rovinou spodní plochy posledního krčního obratle (C7) a rovinou vrchní plochy křížové kosti (S1)). Je-li tento úhel v důsledku \"vyklenutí\" hrudní páteře větší než 45°, mluvíme o kyfóze nebo \"hyperkyfóze\". Klasickou formou hyperkyfózy je Scheuermannova kyfóza, způsobená klínovitými obratly, jak se vyvinuly během dospívání. Příčina není v současné době známa, stav se jeví jako multifaktoriální a je častěji pozorován u mužů než u žen. \n\nVe smyslu deformity jde o patologické zakřivení páteře, při němž části páteře ztrácejí část nebo celý svůj lordotický profil. To způsobuje ohnutí zad, shrbenou postavu. \n\nZatímco většina případů kyfózy je mírná a vyžaduje pouze rutinní monitorování, závažné případy mohou pacienta oslabovat. Vysoké stupně kyfózy mohou způsobit silnou bolest a nepohodlí, potíže s dýcháním a trávením, kardiovaskulární nepravidelnosti, v závažnějších případech významně zkrácenou délku života. Tyto stupně zakřivení typicky nereagují na konzervativní léčbu a téměř vždy vyžadují operativní ztužení části páteře, jež může přirozený stupeň zakřivení těla obnovit. \n\nJedna studie spojuje kyfózu u dětí s nosohltanovou obstrukcí.\n\nRiziko závažných komplikací při operaci páteřní fúze u kyfózy se odhaduje na 5 %, což je podobné rizikům chirurgického zákroku při skolióze. Mezi možné komplikace patří zánět měkkých tkání nebo hluboké zánětlivé procesy, poruchy dýchání, krvácení a poranění nervů. Podle nejnovějších důkazů může být skutečná míra komplikací podstatně vyšší. Dokonce i z těch pacientů, kteří netrpí závažnými komplikacemi, jich 5 % vyžaduje reoperaci do pěti let po zákroku a obecně není jasné, co lze od operace páteře očekávat v dlouhodobém horizontu. S ohledem na to, že znaky a symptomy deformace páteře nemohou být změněny chirurgickým zákrokem, chirurgický zákrok zůstává kosmetickou indikací. Kosmetické účinky chirurgického zákroku nejsou bohužel stabilní.\n\nRozlišujeme několik druhů kyfózy (v závorce kódy ICD-10): \n\n\nKyfóza může být klasifikována dle závažnosti podle Cobbova úhlu. Lze také měřit \"sagitální rovnováhu\". Sagitální rovnováha je horizontální vzdálenost mezi středem C7 a horním okrajem koncové destičky S1 na laterálním rentgenovém snímku. Posun více než 2,5   anteriorně nebo posteriorně se považuje za abnormální. \n\nDiagnóza kyfózy se obvykle provádí pozorováním a měřením. Idiopatické příčiny, jako například vertebrální klín nebo jiné abnormality, mohou být potvrzeny rentgenovým zářením. Osteoporóza, jako další možná příčina kyfózy, může být potvrzena skenováním kostní hustoty. Posturální hrudní kyfóza může být často léčena reedukací držení těla a soustředěnými posilovacími cvičeními. Idiopatickou kyfózu hrudníku způsobenou vertebrálním klínem, zlomeninami nebo vertebrálními abnormalitami je obtížnější zvládnout, protože správné držení těla nemusí být možné vzhledem ke strukturálním změnám obratlů. Děti, které nedokončily svůj růst, mohou s dlouhodobým cvičením vykazovat dlouhodobá zlepšení. Cvičení mohou být předepsána ke zmírnění nepohodlí spojeného s nataženými zádovými svaly. Různá místa podporovaná gravitací nebo jemná trakce mohou minimalizovat bolest spojenou s nárazem nervového kořene. Chirurgický zákrok může být doporučován pro těžkou idiopatickou kyfózu. \n\nTělesné výztuhy vykazovaly přínos v randomizované kontrolované studii. \n\nMilwaukee ortéza je jedna konkrétní ortéza těla, která je často používána k léčbě kyfózy v USA. Moderní CAD / CAM braces se používají v Evropě k léčbě různých typů kyfózy. Ty se mnohem nosí mnohem snáze a mají lepší korekci v podpěrách, než je uvedeno u ortézy Milwaukee. Protože existují různé křivky (hrudní, thoracolumbar a bederní), používají se různé typy ortézy s různými výhodami a nevýhodami. \nV Německu je standardní léčbou jak Scheuermannovy choroby, tak bederní kyfózy Schrothova metoda, systém fyzikální terapie skoliózy a příbuzných deformit páteře. Při ní je třeba ležet na zádech, umisťovat polštář pod lopatkovou oblast a následně natahovat krční páteř.\n\nChirurgická léčba může být použita v závažných případech. U pacientů s progresivní kyfotickou deformitou způsobenou kolapsem obratle může postup zvaný kyfoplastika zastavit deformitu a zmírnit bolest. Kyfoplastika je minimálně invazivní postup, který vyžaduje pouze malý otvor v kůži. Hlavním cílem je dosáhnout toho, aby se poškozený obratel vrátil co nejvíce ke své původní výšce.\n\n\n\n"}
{"id": "1497550", "url": "https://cs.wikipedia.org/wiki?curid=1497550", "title": "Úřad kouzelnických záležitostí", "text": "Úřad kouzelnických záležitostí\n\nÚřad kouzelnických záležitostí (v anglickém originále The Bureau of Magical Things) je australský televizní seriál, který vysílá stanice Eleven. Vytvořen byl Jonathanem M. Shiffem a Markem Shirrefsem. Úvodní díl měl premiéru 8. října 2018 v Austrálii.\n\n\n\n"}
{"id": "1497551", "url": "https://cs.wikipedia.org/wiki?curid=1497551", "title": "Henry Conyngham, 1. markýz Conyngham", "text": "Henry Conyngham, 1. markýz Conyngham\n\nHenry Conyngham, 1. markýz Conyngham (\"Henry Conyngham, 1st Marquess of Conyngham, 1st Earl of Conyngham, 1st Earl of Mount Charles, 1st Viscount Slane, 3rd Baron Conyngham, 1st Baron Minster\") (26. prosince 1766, Londýn, Anglie – 28. prosince 1832, Londýn, Anglie) byl irský šlechtic, britský politik, generál a dvořan. Díky své manželce Elizabeth, která byla milenkou Jiřího IV., dosáhl vysokých hodností v armádě a nakonec byl nejvyšším hofmistrem Spojeného království. V roce 1816 získal titul markýze.\n\nByl synem irského poslace Francise Burtona (1729-1787), který v roce 1781 přijal jméno spřízněného rodu Conyngham, po této rodině zároveň zdědil irský titul barona. Matka Elizabeth Clements (1731-1814) pocházela z rodu hrabat z Leitrimu. Henry od mládí sloužil v armádě, v roce 1787 po otci zdědil titul barona s irským peerstvím, v roce 1797 byl povýšen na hraběte z Conynghamu. Po sloučení Británie a Irska byl jedním z reprezentantů irských peerů v britské Sněmovně lordů (1801-1821), zároveň v roce 1801 získal Řád sv. Patrika. Souběžně zastával správní funkce v irských hrabstvích (guvernér v Donegalu 1803-1832, nejvyšší sudí v Clare 1808-1832), postupoval také ve vojenských hodnostech, i když v armádě aktivně nesloužil (generálmajor 1808, generálporučík 1812). V roce 1816 získal titul markýze, ale až s britským titulem \"barona Minstera\" (1821) se stal regulérním členem Sněmovny lordů. Od roku 1821 byl členem Tajné rady a v letech 1821-1830 byl lordem nejvyšším hofmistrem Spojeného království. Nakonec byl guvernérem Windsoru (1829-1832) a v roce 1830 dosáhl hodnosti generála.\n\nJeho manželkou byla Elizabeth Denison (1776-1861) z bohaté bankéřské rodiny, která byla blízkou přítelkyní prince waleského (pozdějšího Jiřího IV.), což také předurčilo vzestup Conynghamů i v následujících generacích. I když rodina Conynghamů neměla v té době velký vliv, prostřednictvím vévody Wellingtona se Elizabeth v roce 1806 seznámila s princem waleským a stala se jeho milenkou. Svůj vliv na krále si udržela až do jeho smrti v roce 1830 a díky ní také Henry Conyngham dosáhl titulu markýze a později hodnosti nejvyššího hofmistra. Henry Conyngham měl s Elizabeth pět dětí narozených ještě před počátkem jejího vztahu s Jiřím IV. Nejstarší syn Henry Joseph Conyngham, hrabě z Mount Charles (1795-1824), byl členem Dolní sněmovny, ale zemřel předčasně, dědicem titulů byl druhorozený syn Francis, který zastával funkce ve vládě a u dvora, v letech 1835-1839 byl nejvyšším komořím. Třetí syn Albert (1805-1860) jako dědic strýce Williama Denisona přijal jméno \"Denison\" (1849), byl členem Dolní sněmovny a v roe 1850 získal titul barona Londesborougha. Dcera Henrietta (1799-1839) byla manželkou 10. markýze z Huntley, mladší dcera Mary Harriet (1806-1843) se provdala za irského státního sekretáře 1. barona Meredytha.\n\nPrvní markýz Conyngham měl bratra dvojče, Sira Francise Conynghama (1766-1832), který byl důstojníkem, poslancem irského parlamentu a později zastupujícím guvernérem v Kanadě.\n\n"}
{"id": "1497552", "url": "https://cs.wikipedia.org/wiki?curid=1497552", "title": "Francis Conyngham, 2. markýz Conyngham", "text": "Francis Conyngham, 2. markýz Conyngham\n\nFrancis Nathaniel Conyngham, 2. markýz Conyngham (\"Francis Nathaniel Conyngham, 2nd Marquess of Conyngham, 2nd Earl of Conyngham, 2nd Earl of Mount Charles, 2nd Viscount Slane, 4th Baron Conyngham, 2nd Baron Minster\") (11. června 1797, Dublin, Irsko – 18. července 1876, Londýn, Anglie) byl britský šlechtic, politik, generál a dvořan. V mládí byl poslancem Dolní sněmovny a zastával nižší funkce ve vládě. Po otci v roce 1832 zdědil rodové tituly a vstoupil do Sněmovny lordů. Do britských dějin vstoupil v roce 1837, kdy jako nejvyšší komoří oznámil královně Viktorii její nástup na trůn.\n\nNarodil se jako druhorozený syn generála 1. markýze z Conynghamu a jeho manželky Elizabeth Denison z bohaté bankéřské rodiny. Studoval v Etonu a po skončení napoleonských válek absolvoval kavalírskou cestu po Evropě. V letech 1818-1820 a 1825-1830 byl členem Dolní sněmovny (v roce 1825 nahradil v parlamentu za volební obvod Donegal svého staršího zemřelého bratra), zároveň začal zastávat hodnosti u dvora a nižší funkce ve vládě, mezitím po roce 1820 sloužil také v armádě. Díky své matce, která byla milenkou Jiřího IV., získal po jeho nástupu na trůn dvorský post správce královského šatníku (1820-1830), uplatnil se i v nižších vládních funkcích, byl státním podsekretářem zahraničí (1823-1824) a na ministerstvu financí lordem pokladu (1826-1830). V roce 1832 zdědil po otci rodové tituly a vstoupil do Sněmovny lordů (jako syn markýze užíval původně jméno \"lord Conyngham\", po smrti staršího bratra užíval jako otcův dědic od roku 1824 titul \"hrabě Mount Charles\"), v roce 1833 obdržel Řád sv. Patrika. Své postavení si udržel i po smrti Jiřího IV. a odchodu matky od dvora do zahraničí, ve vládě dvakrát krátce zastával funkci generálního poštmistra (1834 a 1835), v letech 1835-1839 byl nejvyšším komořím Spojeného království, od roku 1835 zároveň zasedal v Tajné radě. Jako nejvyšší komoří oznámil královně Viktorii v roce 1837 její nástup na trůn po smrti Viléma IV. Mimoto zastával správní funkce v irských hrabstvích (viceadmirál v Ulsteru 1849-1876, lord-místodržitel v Meathu 1869-1876). Přestože v armádě již aktivně nesloužil, z kurtoazních důvodů byl později povýšen na generálmajora (1858), generálporučíka (1866) a nakonec dosáhl hodnosti generála (1874).\n\nJeho manželkou byla Jane Paget (1798-1876), dcera maršála 1. markýze z Anglesey (její bratr 2. markýz z Anglesey následoval Conynghama na postu nejvyššího komořího). Měli spolu šest dětí. Starší syn George Henry Conyngham, 3. markýz Conyngham (1825-1882), zastával nižší posty u dvora a v armádě dosáhl hodnosti generálporučíka. Mladší syn lord Francis Nathaniel Conyngham (1832-1880) byl členem Dolní sněmovny.\n\n"}
{"id": "1497553", "url": "https://cs.wikipedia.org/wiki?curid=1497553", "title": "John Allsebrook Simon", "text": "John Allsebrook Simon\n\nJohn Allsebrook Simon, 1. vikomt Simon (28. února 1873, Manchester, Anglie – 11. ledna 1954, Londýn, Anglie) byl britský státník a právník. Třicet let byl poslancem Dolní sněmovny, původně patřil k liberálům, později sympatizoval s Konzervativní stranou. Zastával vysoké funkce v justiční správě, v meziválečném období byl ministrem zahraničí (1931–1935), vnitra (1935–1937) a financí (1937–1940). Od roku 1940 byl s titulem vikomta členem Sněmovny lordů.\n\nPocházel z Manchesteru, kde se narodil jako jediný syn pastora Edwina Simona (1843–1920). Středoškolské vzdělání získal na soukromé internátní škole v Edinburghu, poté získal stipendium ke studiu v Oxfordu. Po absolvování univerzity se postupně vypracoval v jednoho z nejlepších obhájců, od mládí vynikal spíše logickým myšlením než jako řečník. V letech 1906–1918 byl členem Dolní sněmovny za stranu liberálů, v roce 1908 byl jmenován královským justičním radou (\"King's Counsel\") a krátce poté vstoupil do vlády jako nejvyšší státní zástupce (\"solicitor general\", 1910–1913) a korunní právní zástupce (\"attorney general\", 1913–1915; v obou funkcích následoval R. Isaacse), od roku 1913 byl též členem Tajné rady. Jako odpůrce vstupu Británie do první světové války zvažoval odchod z vlády, ale v Asquithově koaliční vládě se nakonec stal ministrem vnitra (1915–1916). Na protest proti vojenským odvodům odstoupil z funkce po půlroce a postupně přešel do opozice proti liberálům. Jako dobrovolník se poté kráce aktivně zúčastnil války a dosáhl hodnosti majora, ale v roce 1918 ztratil poslanecký mandát, do parlamentu se nedostal ani v doplňovacích volbách v roce 1919.\n\nPo první světové válce se vrátil k advokátní praxi a jako obhájce vydělával ročně desetitisíce liber. Od roku 1922 byl znovu poslancem Dolní sněmovny, ale kvůli klesajícímu vlivu Liberální strany a svému vlastnímu postavení dobře placeného advokáta zvažoval odchod politiky. Později byl členem několika vládních komisí zabývajících se problematikou v Indii (v letech 1927–1930 byl předsedou komise pro indické školství). V roce 1931 s několika dalšími bývalými liberály založil Národně liberální stranu, která inklinovala ke konzervativcům. V rekonstruované MacDonaldově vládě se stal ministrem zahraničí (1931–1935) a v této funkci se snažil eliminovat vzrůstající vliv fašistických mocností. Byl kritizován mnohými současníky, kteří v něm viděli výborného analyzátora situace, ale neschopného nabídnout řešení. V Baldwinově vládě přešel na post ministra vnitra (1935–1937), zároveň byl místopředsedou Dolní sněmovny. Jako ministr vnitra sehrál důležitou úlohu v době abdikační krize Eduarda VIII..\n\nVe funkci ministra financí (lord kancléř pokladu, 1937–1940) se stal blízkým spolupracovníkem premiéra N. Chamberlaina. Snažil se omezit výdaje na zbrojení na nejvyšší možnou míru, postupně ale musel přistoupit ke zvyšování daní a cel. Když byly po Mnichovské dohodě oslabeny Chamberlainovy pozice, Simon zvažoval, že pod jiným premiérem by se znovu mohl stát ministrem zahraničí. V Churchillově koaliční vládě obdržel méně významný justiční post lorda kancléře (1940–1945), nebyl ani členem užšího válečného kabinetu. V roce 1940 byl povýšen na vikomta a vstoupil do Sněmovny lordů. V roce 1945 po Churchillově porážce ve volbách rezignoval na post lorda kancléře, následující premiér C. Attlee jej pak odmítl nominovat jako britského zástupce k mezinárodnímu tribunálu v Norimberku s ohledem na jeho předválečné působení ve funkci ministra zahraničí. Simonova Národně liberální strana v té době otevřeně podporovala konzervativce, ale Churchill odmítl fúzi obou stran. V druhé Churchillově vládě v roce 1951 již Simon nezískal žádnou funkci.\n\nBěhem své kariéry získal Řád britského impéria (1919), velkokříž Řádu Hvězdy Indie (1930) a Viktoriin řád (1937).\n\nJohn Simon byl dvakrát ženatý, s první manželkou Ethel Venables (1872–1902) měl tři děti, zemřela krátce po narození syna Gilberta. Podruhé se oženil za první světové války v Paříži s Kathleen Harvey (1863–1955), vdovou po lékaři Thomasu Manningovi. Syn z prvního manželství John Gilbert Simon, 2. vikomt Simon (1902–1993), pracoval za druhé světové války na ministerstvu dopravy. Současným představitelem rodu je David Simon, 3. vikomt Simon (*1940).\n\nJeho sídlem byl venkovský zámeček \"De Lisle Manor\" v hrabství Oxfordshire, který koupil v roce 1911 a později jej rozšířil o západní křídlo.\n\n\n"}
{"id": "1497555", "url": "https://cs.wikipedia.org/wiki?curid=1497555", "title": "Jindřichov (zámek)", "text": "Jindřichov (zámek)\n\nZámek Jindřichov se nachází ve středu obce Jindřichov v blízkosti řeky Osoblahy. Předchůdcem zámku byla tvrz či vodní hrad ze 13. století. Roku 1586 zde byla postavena zámecká kaple Pany Marie, která byla 11. prosince 1590 vysvěcena olomouckým biskupem Stanislavem II. Pavlovským. Zámek je dostupný ze silnice II/457 vedoucí přes celou obec z Osoblahy do Zlatých Hor. Součásti nejbližšího okolí je i areál bývalého pivovaru.\n\nJedná se o čtyřkřídlý patrový zámek s přilehlým parkem. Se stavbou zámku započala v polovině 17. století hrabata z Hodic. Zámek byl postaven v manýristickém slohu v blízkosti původní tvrze. Uzavřenou dispozicí a patrovými pilířovými arkádami na dvou stranách a příkopy náležela ještě do období renesance. \n\nSoučasná empírová podoba zámku je z roku 1844, kdy došlo k požáru a zámek byl majitelem Josefem z Bartensteinu přestavěn. Stavební úpravy provedl architekt Antonín Arche. Změny se týkaly především fasády a interiérů, nově bylo vybudováno půdní polopatro. Od roku 1868 byli vlastníci stavitelé a podnikatelé Kleinové.\n\nV roce 1945 byl zámek jako součást jindřichovského panství rodině Adalberta Kleina von Wisenberg státem zkonfiskován.\n\nPo válce sloužil (v letech 1951 až 1957) jako ubytování pro korejské děti.\n\nV letech 1957 až 2010 byl zámku Ústav sociální péče pro mentálně postiženou mládež.\n\nZámek obklopuje park o výměře téměř 5 ha a patří k nejcennějším parkům v okrese Bruntál. Při založení v 17. století byl ve francouzském stylu. V první polovině 19. století proběhla úprava ve slohu krajinářském. Současná podoba parku pochází z konce 19. století a jejími autory byli zahradníci Wikola a Křížek. Park byl také vhodně doplněn sochařskými a kamenickými prvky. K nejvzácnějším sochám patří socha pastýře, socha sv. Kryštofa, socha sv. Huberta, soubor šesti váz, socha F. Schillera či socha dvou lvů. Autorství soch je známo jen u sochy F. Schillera; zhotovil ji Josef Rählich pocházející z Vídně.\n\nNyní je zámek ve správě obce. V budoucnu zvažuje obec přebudovat zámek na víceúčelové kulturní zařízení, bydlení pro seniory a nemocné.\n"}
{"id": "1497556", "url": "https://cs.wikipedia.org/wiki?curid=1497556", "title": "Karel Kovář (veslař)", "text": "Karel Kovář (veslař)\n\n"}
{"id": "1497563", "url": "https://cs.wikipedia.org/wiki?curid=1497563", "title": "Mastaba M17", "text": "Mastaba M17\n\nMastaba M17 je starověká egyptská hrobka (mastaba) z období počátku 4. dynastie. Leží v Médumském pohřebišti poblíž pyramidy v Médúmu faraona Snofrua. Není jisté, kdo byl v mastabě pohřben.\n\nMastaba byla po svém dokončení velká přibližně 100 × 200 metrů a vysoká 15 až 20 metrů. Její jádro bylo vystavěno z nepálených cihel a původně byla obložena vápencem. Nachází se v ní 28 metrů hluboká pohřební šachta ústící do chodby, která vede do pohřební komory a kaple. V pohřební komoře byl nalezen sarkofág z růžové žuly. Mastaba byla vypleněna vykradači hrobů, a proto zde z pohřební výbavy kromě sarkofágu nebylo nic jiného nalezeno.\n\nMastaba je datována do období na počátku 4. dynastie do vlády faraona Snofrua. Důkazem proto toto tvrzení je, že dutiny a mezery v mastabě byly zaplněni drobnými sutinami, které pocházely ze Snofruovy pyramidy v Médúmu. V mastabě mohl být pohřben buď nečekaně zesnulý princ a syn Snofrua, který měl být následníkem trůnu, nebo faraon Hunej, Snofruův předchůdce.\n\n"}
{"id": "1497572", "url": "https://cs.wikipedia.org/wiki?curid=1497572", "title": "Bradford (rozcestník)", "text": "Bradford (rozcestník)\n\nBradford může znamenat:\n\n\n\n"}
{"id": "1497573", "url": "https://cs.wikipedia.org/wiki?curid=1497573", "title": "DJ Tráva", "text": "DJ Tráva\n\nDj Tráva, vlastním jménem Petr Votava (* 27. ledna 1966 Domažlicích) je český diskžokej, hudební skladatel a majitel labelu Lex Record. Stylový rozsah DJ Trávy sahá od punkového stylu, přes House, Techno, Funky, Deep až po prvky komerčního dance. Působil v klubech Roxy a Bunkr. \n\nZískal dvě absolutní vítězství jako DJ ČR za rok 1999 a 2000, dále 1. místo DJ ČR za rok 2002 podle časopisu \"Report\" a také 1. místo jako DB SR za rok 2002 podle časopisu Bajkonur. Kariéru DJ Trávy poznamenala poté těžká autonehoda. Postupně však problémy překonal,naplno se věnuje hraní a působí jak na české, tak i na zahraniční taneční a klubové scéně. \n\n"}
{"id": "1497574", "url": "https://cs.wikipedia.org/wiki?curid=1497574", "title": "Friedrich Müller (lingvista)", "text": "Friedrich Müller (lingvista)\n\nFriedrich Müller (6. března 1834 Jemnice, Rakouské císařství – 25. května 1898, Vídeň) byl rakouský lingvista a etnolog, který zavedl termín \"hamito-semitské jazyky\" pro jazykovou rodinu, která se nyní nazývá afroasijské jazyky.\n\nStudoval na univerzitě v Göttingenu. Studium dokončil na univerzitě ve Vídni (1853–1857), kde po vystudování působil v letech 1858 až 1866 jako knihovník, později se stal mimořádným a následně i řádným (1869) profesorem srovnávací filologie a sanskrtu. Byl členem Rakouské akademie věd a byl jednou z nejvyšších autorit v oblasti srovnávací filologie a etnologie a v oblasti vztahu mezi těmito vědními obory. \n\nPodle Müllerova třídění jazyků, které převzal Robert Needham Cust, jsou hlavními podskupinami hamitosemitských jazyků: (1) semitské; (2) hamitické; (3) Nuba-Fula; (4) nigerijské nebo černošské jazyky; (5) Bantu a (6) Hottentot-Bushman. \n\nVýznamný německý zoolog Ernst Haeckel se o Müllerových názorech zmínil, když formuloval svou rasovou teorii o vyšších a nižších rasách: Kavkazský nebo středomořský člověk (\"Homo Mediterraneus\") byl od nepaměti v čele všech lidských ras coby nejrozvinutější a dokonalý. Obecně se nazývá bělošská rasa, ale protože mezi všemi druhy tohoto druhu je tato kavkazská větev nejméně důležitá, dáváme přednost mnohem vhodnějšímu označení, které navrhl Friedrich Müller, a to \"Mediterranese\"; protože nejvýznamnější variace tohoto druhu, které jsou navíc nejvýznamnějšími aktéry v takzvaných „univerzálních dějinách“, poprvé dosáhly rozkvětu právě na březích Středozemního moře. … Pouze tento druh (kromě mongolského) má skutečnou historii; jen on dosáhl takové míry civilizovanosti, která člověka zjevně povyšuje nad ostatní přírodu. \n\nRozsáhle se věnoval komparativní filologii a etnologii a široce publikoval v \"Mitteilungen der anthropologischen Gesellschaft\" a \"Wiener Zeitschrift für die Kunde des Morgenlandes\", působil také jako editor těchto časopisů. Napsal i několik monografií. \n\n\n"}
{"id": "1497576", "url": "https://cs.wikipedia.org/wiki?curid=1497576", "title": "Mikuláš Minář", "text": "Mikuláš Minář\n\nMikuláš Minář (* 6. března 1993 Vodňany) je český aktivista, od ledna 2018 předseda spolku Milion Chvilek, který vede kampaň Milion chvilek pro demokracii.\n\nBritský deník The Times zařadil Mikuláše Mináře mezi 20 vycházejících hvězd roku 2020, které stojí za to sledovat.\n\nPochází z jihočeských Vodňan. Býval skautským vedoucím a lektorem prevence proti šikaně na školách. Studuje dvouobor filosofie-bohemistika na Filozofické fakultě Univerzity Karlovy v Praze a obor evangelická teologie na Evangelické teologické fakultě téže univerzity. Studium v roce 2017 sám přerušil, aby se mohl plně věnovat svým občanským aktivitám.\n\nPo parlamentních volbách na podzim 2017, které vyhrálo hnutí ANO Andreje Babiše, se začal občansky angažovat v reakci na předvolební \"Smlouvu Andreje Babiše s občany ČR\", v níž se Andrej Babiš mimo jiné zavázal rozvíjet a podporovat demokracii. Minář to považoval za drzost, protože Babiš čelil trestnímu stíhání a jako politik vlastnil média. Mináře prý napadlo, že když Babiš občanům něco slíbil, budou ho (občané) brát za slovo. Inicioval proto petici, v níž žádal, aby Babiš své sliby splnil. Petice označená jako Chvilka pro Andreje byla zveřejněna 17. listopadu 2017 (v Den boje za svobodu a demokracii) a tentýž den ráno Minářem a jeho spolupracovníky na Národní třídě předána Andrejovi Babišovi.\nPetici během prvního měsíce od zveřejnění podepsalo přes 5000 občanů ČR, během ledna 2018 překonal počet signatářů hranici 20 000. Andrej Babiš na výzvu reagoval pozváním iniciátorů petice k osobnímu setkání v sídle hnutí ANO. Autoři petice v čele s Minářem Andreji Babišovi odpověděli otevřeným dopisem, ve kterém soukromé setkání odmítli a vyzvali jej, aby podobné setkání proběhlo na neutrálním místě a nejlépe veřejně, či aby bylo nahrané a zveřejněné.\n\nAutoři petice následně ke 31. lednu 2018 založili zapsaný spolek s názvem Milion Chvilek, jehož se stal Minář předsedou. Po založení spolku přerušil studium a začal se naplno věnovat organizování demonstrací proti premiérovi ve střetu zájmů. Stal se hlavním organizátorem demonstrací proti jmenování Marie Benešové ministryní spravedlnosti a následně za její odstoupení i za rezignaci premiéra Andreje Babiše, které se konaly v Praze, dalších městech České republiky i v zahraničí v dubnu, květnu, červnu a listopadu 2019.\n\nMikuláš Minář je členem Církve bratrské. Od roku 2017 je ženatý.\n\n"}
{"id": "1497577", "url": "https://cs.wikipedia.org/wiki?curid=1497577", "title": "Crazy Nights World Tour", "text": "Crazy Nights World Tour\n\nCrazy Nights World Tour bylo koncertní turné americké hardrockové skupiny Kiss na podporu alba \"Crazy Nights\". Jednalo se o první turné od roku 1977, na kterém skupina hrála v Japonsku a právě tam skupina natočila záznam koncertu, který vyšel jako bonus třídiskového DVD boxu \".\"\n\n\nPřídavek:\n\n\n"}
{"id": "1497578", "url": "https://cs.wikipedia.org/wiki?curid=1497578", "title": "Benzylbromid", "text": "Benzylbromid\n\nBenzylbromid je organická sloučenina se vzorcem CHCHBr. Jedná se o bezbarvou kapalinu, se slzotvornými účinky, používanou v organické chemii k připojování benzylových skupin.\n\nBenzylbromid lze získat radikálovou bromací toluenu:\n\nStruktura látky byla zjištěna pomocí elektronové difrakce.\n\nBenzylbromid se používá v organické syntéze, kde slouží k připojování benzylové skupiny v případech, kdy levnější benzylchlorid není dostatečně reaktivní. Benzylace často probíhá za přítomnosti katalytického množství jodidu sodného, který přímo na místě vytváří reaktivnější benzyljodid. Benzylová skupina se v některých případech používá jako chránící skupina u alkoholů a karboxylových kyselin.\n\n"}
{"id": "1497581", "url": "https://cs.wikipedia.org/wiki?curid=1497581", "title": "Jonathan Banks", "text": "Jonathan Banks\n\nJonathan Ray Banks (31. ledna 1947 Washington) je americký herec a zpěvák. Jeho významnější filmové role byly ve filmech Připoutejte se, prosím!, 48 hodin či Policajt v Beverly Hills. Obdržel kritické uznání za svou roli bývalého policisty Mika Ehrmantrauta v televizním seriálu Perníkový táta. Získal pět nominací na cenu \"Primetime Emmy Award\" v kategorii vynikajícího herce v dramatickém seriálu.\n\n"}
{"id": "1497588", "url": "https://cs.wikipedia.org/wiki?curid=1497588", "title": "Patrick Gagné", "text": "Patrick Gagné\n\nPatrick Gagné (* 25. srpna 1991) je bývalý kanadský zápasník–judista.\n\nS judem začínal ve 4 letech v rodném Baie-Comeau pod vedením svého otce Robina. V 15 letech se přesunul na předměstí Montréalu do Boucherville, kde se připravoval pod vedením Fayçala Bousbiata. V kanadské mužské reprezentaci se pohyboval od roku 2012 v pololehké váze do 66 kg. Do této váhy složitě shazoval při tělesné výšce 180 cm a s přibývajícími lety trpěl vleklými zdravotními problémy. Na olympijskou sezonu 2016 se nezvládl optimálně připravit a na olympijské hry v Riu se nekvalifikoval. V lehké váze do 73 kg se neprosazoval a v roce 2017 předčasně ukončil sportovní kariéru.\n\n\n\n"}
{"id": "1497607", "url": "https://cs.wikipedia.org/wiki?curid=1497607", "title": "Kiss Farewell Tour", "text": "Kiss Farewell Tour\n\nKiss Farewell Tour bylo koncertní turné americké hardrockové skupiny Kiss, které mělo být jejich poslední. Jednalo se o poslední turné v původní sestavě s Acem Frehleym a Peterem Crissem. Criss skupinu opustil po skončení severoamerické části turné a nahradil jej ve skupině už zde působící Eric Singer. Do seznamu písní skupina zařadila také skladby, které nebyly nahrány v původní sestavě.\n\n\nPřídavek:\n\n\nKISS\n\n"}
{"id": "1497610", "url": "https://cs.wikipedia.org/wiki?curid=1497610", "title": "Národní park Balbalasang-Balbalan", "text": "Národní park Balbalasang-Balbalan\n\nNárodní park Balbalasang-Balbalan je chráněné území na Filipínách. Nachází se v Kordillerském administrativním regionu na ostrově Luzon a je pojmenováno podle hory Balbalasang a města Balbalan. Má rozlohu 13,38 km² a zahrnuje vysokohorské lesy v povodí řeky Saltan. Nejnižší nadmořská výška činí 700 metrů, nejvyšším bodem je hora Sapocoy, která měří 2456 m. Národní park byl vyhlášen v roce 1972.\n\nV horách roste borovice \"Pinus kesiya\" a raflézie. Národní park oplývá bohatstvím ptactva, včetně endemických a ohrožených druhů jako holub nádherný, žluva bambusová nebo rehek dvoubarvý. Žije zde také prase filipínské, kaloň dlouhosrstý, velemyš obláčková, krysa veverčí nebo parosnička \"Kaloula kalingensis\".\n"}
{"id": "1497612", "url": "https://cs.wikipedia.org/wiki?curid=1497612", "title": "Fed Cup 2018 – Americká zóna", "text": "Fed Cup 2018 – Americká zóna\n\nAmerická zóna Fed Cupu 2018 byla jednou ze tří zón soutěže, které se účastnily státy ležící na americkém kontinentu. Do kontinentální zóny Fed Cupu 2018 nastoupilo 20 družstev, z toho sedm účastníků hrálo v 1. skupině a dalších třináct pak ve 2. skupině. Součástí herního plánu byly také dvě baráže.\n\n\nFedcupový tým Portorika se před zahájením odhlásil v důsledku finančních potíží po hurikánu Maria. \n\n\n\n\n"}
{"id": "1497615", "url": "https://cs.wikipedia.org/wiki?curid=1497615", "title": "Povstání podzimní sklizně", "text": "Povstání podzimní sklizně\n\nPovstání podzimní sklizně (zjednodušené znaky: 秋收起义, tradiční znaky: 秋收起義, pinyin: Qīushōu Qǐyì) je název pro sérii neúspěšných rolnických povstání organizovaných na podzim 1927 komunistickými veliteli v čínských provinciích Chu-nan a Chu-pej, z jejichž pozadí vychází postava Mao Ce-tunga.\n\nPo nezdařeném Nan-čchangském povstání utrpěla Komunistická stana Číny období velkých neúspěchů. Ústřední výbor KS Číny přijal v polovině srpna 1927 rezoluci s názvem „Plán povstání v Chu-peji a Chu-nanu“, který načrtl řadu vzbouření kolektivně nazývaných jako „Povstání podzimní sklizně“. K uskutečnění revolučního převratu politbyro KS Číny rozhodlo, že nejprve musí dojít k povstání lidu, s vojenskou silou jako druhotní, sloužící pro následnou obranu výdobytku revoluce. Byla zavedena nová politika, která podněcovala členy stany, aby organizovaly ozbrojená povstání v městských a venkovských oblastech. Do čela povstalců se tak dostali nezaměstnaní a nespokojení horníci, místní militaristé, rolníci i bandité.\n\nPovstání podzimní sklizně na rozdíl od Kantonské komuny a dalších povstání organizovaných Kominternou a zacílených výhradně na změnu společenského řádu ve městech, byla tato povstání orientována na venkov. Jejich hesla, např. „ani zrno z nové sklizně statkářům“, „zabavte půdu středním a velkým hospodářům“, \"vyhlaďte vesnické tyrany, bohaté panstvo a všechny kontrarevolucionáře“, byla rolníkům blízká, a získala komunistické straně mezi venkovským obyvatelstvem velké sympatie. Tyto slogany podtrhují záměr povstání svrhnout Kuomintangskou vládu (KMT) a nastolit vládu lidu. Správu povstaleckých území začaly postupně přebírat orgány „dělnicko-rolnické diktatury“, které se nazývaly „sověty“. Avšak až do roku 1930 neexistovaly stabilní revoluční základny. Ozbrojené jednotky kontrolované KS Číny se přemisťovaly, aby se vyhnuly střetnutí s nepřítelem, a svá stanoviště budovala tam, kde nacházely dobré zázemí.\n\nVšechna povstání byla neúspěšná nebo si povstalci dobytá území nedokázali udržet a museli se stáhnout. Mao Ce-tung se svou skupinou ustoupil do horské oblasti Ťing-kang-šan, na hranicích Chu-nanu -Ťiang-si. Povstání skončila neúspěchem hlavně kvůli špatné organizaci, nedostatečnému vedení a politické nezralosti. Koncem roku 1927 bylo komunistické hnutí v Číně na nejnižším stupni, trpělo velkými oběťmi a její organizace ve městech musela být utajována.\n\n"}
{"id": "1497617", "url": "https://cs.wikipedia.org/wiki?curid=1497617", "title": "Arthur Margelidon", "text": "Arthur Margelidon\n\nArthur Margelidon (* 12. října 1993 Paříž) je kanadský zápasník–judista.\n\nS judem začínal v 6 letech v Montréalu kam se s rodiči přistěhoval v roce 1994 z Paříže. Vrcholově se připravuje v národním tréninkovém centru INS Québec. V kanadské mužské reprezentaci se prosazuje od roku 2015 v lehké váze do 73 kg. V roce 2016 se kvalifikoval na olympijské hry v Riu, ale měsíc před začátkem her si v přípravě zlomil ruku a jeho účastnická kvóta propadla ve prospěch Kazacha Didara Hamzy.\n\n\n\n"}
{"id": "1497618", "url": "https://cs.wikipedia.org/wiki?curid=1497618", "title": "Gretel Bergmannová", "text": "Gretel Bergmannová\n\nGretel Bergmannová, celým jménem Margaret Bergmannová-Lambertová (12. dubna 1914 Laupheim – 25. července 2017 New York) byla německá atletka židovského původu.\n\nPocházela z rodiny zámožného výrobce paruk. Od roku 1930 závodila za klub SSV Ulm a stala se jednou z nejlepších německých výškařek. V roce 1933 byla z rasových důvodů z klubu vyloučena a od roku 1934 žila ve Velké Británii, kde vyhrála AAA Championships. Před olympiádou 1936 v Berlíně byla povolána do německé reprezentace; v červnu 1936 vytvořila německý národní rekord ve skoku vysokém výkonem 160 cm, který však nebyl zapsán do rekordních tabulek (uznán byl až v roce 2009) a místo Bergmannové se do olympijské nominace dostala Dora Ratjenová, muž v ženském převleku. Německé výškařky pak obsadily v domácím prostředí třetí a čtvrté místo. Neúčast Bergmannové je vysvětlována tím, že nacistický režim původně v obavách z mezinárodního bojkotu her slíbil, že umožní židovským sportovcům účast, na poslední chvíli však většinu z nich z týmu vyřadil s odvoláním na zdravotní potíže nebo pokles formy. \n\nV roce 1937 se Bergmannová vystěhovala do USA, kde vyhrála národní šampionát ve skoku do výšky a vrhu koulí. Po svatbě s lékařem Bruno Lambertem ukončila sportovní činnost a v roce 1942 získala americké občanství. Byla uvedena do Mezinárodní síně slávy židovského sportu a do Síně slávy německého sportu, její jméno nese sportovní hala ve Wilmersdorfu, o její neúčasti na olympiádě byl natočen film \"Berlin 36\", v němž hrála hlavní roli Karoline Herfurthová.\n\n"}
{"id": "1497625", "url": "https://cs.wikipedia.org/wiki?curid=1497625", "title": "Seznam největších měst ve Slezsku", "text": "Seznam největších měst ve Slezsku\n\nTento seznam zahrnuje města v Dolním, Horním i Českém Slezsku podle počtu obyvatel.\n"}
{"id": "1497647", "url": "https://cs.wikipedia.org/wiki?curid=1497647", "title": "Pilot (Jak jsem poznal vaši matku)", "text": "Pilot (Jak jsem poznal vaši matku)\n\nPilot (v anglickém originále Pilot) je 1. díl 1. řady amerického seriálu \"Jak jsem poznal vaši matku\". Premiérově byl uveden 19. září 2005 na stanici CBS, v Česku byl poprvé vysílán 26. listopadu 2009 na stanici Prima Cool. Scénář napsali Carter Bays a Craig Thomas, režírovala jej Pamela Fryman.\n\nStudent práv Marshall Eriksen chce požádat o ruku svoji dlouholetou přítelkyni Lily Aldrinovou. Řekne o tom svému spolubydlícímu/příteli z univerzity Tedovi, kterého to donutí k zamyšlení, že v 27 letech je již čas najít „tu pravou“. U MacLarena, v baru nacházejícího se pod bytem, Ted se svým kamarádem, sukničkářem Barneym, potkávají Robin Scherbatskou, novinářku Metro News 1, která je v New Yorku nová. Ted přemýšlí, jak Robin oslovit, zatímco Barney použije svoji klasickou hlášku „Uuuž se znáš s Tedem?“.\n\nPrvní rande skončí předčasně, když Robin musí odejít kvůli reportáži. Tedovi dojde, že prošvihnul „signál“ Robin políbit a snaží se o další setkání. Symbolicky ukradne modrý lesní roh z restaurace, kde s Robin měl rande a jde k ní domů. V bytě spolu začnou tančit a Ted jí řekne, že jí miluje. Robin je ohromená a zmatená a Ted se rozhodne, že radši odejde.\n\nPo rozloučení, když Ted vysvětlil, že není dobré být single, opět prošvihnul „signál“, čímž zklamal své přátele, když jim v baru vysvětloval, co se stalo.\n\nEpizoda končí v roce 2030, když Ted oznámil dětem, že takhle potkal jejich tetu Robin.\n"}
{"id": "1497648", "url": "https://cs.wikipedia.org/wiki?curid=1497648", "title": "Étienne Briand", "text": "Étienne Briand\n\nÉtienne Briand (* 22. února 1993) je kanadský zápasník–judista.\n\nS judem začínal v 7 letech v rodeném Sept-Îles. V roce 2012 se přesunul do Montréalu, kde se vrcholově připravuje v národním tréninkovém centru INS Québec. V kanadské mužské reprezentaci se pohyboval od roku 2013 v lehké váze do 73 kg. V roce 2016 se na olympijské hry v Riu nekvalifikoval. Od roku 2017 startuje v polostřední váze do 81 kg.\n\n\n\n"}
{"id": "1497652", "url": "https://cs.wikipedia.org/wiki?curid=1497652", "title": "Matthäus Apelles von Löwenstern", "text": "Matthäus Apelles von Löwenstern\n\nMatthäus Apelles von Löwenstern (20. dubna 1594 Prudník – 11. dubna 1648 Vratislav) byl německý hudební skladatel.\n\nNarodil se v Prudníku jako Matthäus Apelt, jeho otec byl sedlářem. Vynikl jako talentovaný hudebník a v roce 1625 dostal místo u vévody Jindřich Václava Münsterberského. O šest let později byl jmenován královským radním a komorníkem. Později vstoupil do služby Ferdinanda II., který ho povýšil do šlechtického stavu. Nakonec se stal státním tajemníkem vévody Karla Friedricha z Münsterberku. V životě napsal asi 30 písní, některé z nich byly přeloženy do jiných jazyků.\n\n"}
{"id": "1497654", "url": "https://cs.wikipedia.org/wiki?curid=1497654", "title": "Seznam dílů seriálu Úřad kouzelnických záležitostí", "text": "Seznam dílů seriálu Úřad kouzelnických záležitostí\n\nToto je \"'seznam dílů seriálu \"Úřad kouzelnických záležitostí\".\n\n<onlyinclude></onlyinclude>\n"}
{"id": "1497659", "url": "https://cs.wikipedia.org/wiki?curid=1497659", "title": "Vila Kraus", "text": "Vila Kraus\n\nVila Kraus se nachází v ulici Na Zátorce 3/289 v Praze 6 – Bubenči. Dům je navržen ve stylu pozdní geometrické secese, podle návrhu architekta Emila Králíčka a byl postaven v letech 1908–1909. Na domu je vidět vliv darmstadtské architektury.\n\nDům byl postaven stavitelem Matějem Blechou, podle návrhu architekta Emila Králíčka, v letech 1908-9, pro rodinu říšského radního a ředitele kolínské draslovny (Kolliner Spiritus- und Pottasche-Fabrik), pana Julia Krause.\n\nOd 30. let 20. století do roku 1952 dům vlastnil JUDr. Jan Hochman, advokát Miloše Havla a člen správní rady Ateliérů Barrandov.  Dům byl zestátněn v roce 1952 a navrácen dědicům původních majitelů v roce 1991 a byl od té doby výrazně zrekonstruován. Po listopadu byla ve vile redakce časopisu ELLE a dalších.\n\nJedná se patrovou solitérní vilu se zvýšeným přízemím a podkrovním patrem. Na nároží má dvojici polygonálních rizalitů, pravý přechází do polygonální věžice – vytváří tak asymetrii fasády. Mezi ryzality je umístěna zimní zahrada, na jejíž střeše je částečně krytá terasa. Architekturu vily doplňují modře laděné dekorativní plochy se stylizovaným secesním florálním dekorem.\n"}
{"id": "1497660", "url": "https://cs.wikipedia.org/wiki?curid=1497660", "title": "Jan Nedvěd (básník)", "text": "Jan Nedvěd (básník)\n\nJan Nedvěd (1. března 1939 – 5. května 2019 Praha) byl český žurnalista, hlavní redaktor časopisu Tvář.\n\nPo studiu češtiny na Filozofické fakultě UK (1957–1962) pracoval jako redaktor Literárních novin a v letech 1965 a 1968–1969 jako šéfredaktor kulturního měsíčníku Tvář. Po prvním zastavení Tváře v roce 1965 byl „vyškrtnut“ z KSČ. Od podzimu 1969 pracoval s dalšími spolupracovníky časopisu (Bohumil Doležal, Emanuel Mandler, Karel Štindl) v různých dělnických a technických profesích a nakonec jako programátor. Této profesi se pak věnoval i po roce 1989. V roce 1976 podepsal mezi prvními Chartu 77, petici na ochranu lidských práv.\n\nUž v 60. letech začal psát své krátké, civilní a střízlivé básně v pevné formě. Publikoval jen vzácně, této formě veršů i aforismů však zůstal věrný až do konce života. V roce 2005 vyšla v nakladatelství Torst básnická sbírka \"Žiju život naruby\", do níž autor uspořádal celou svoji básnickou tvorbu za čtyřicet let.\n\n\n"}
{"id": "1497661", "url": "https://cs.wikipedia.org/wiki?curid=1497661", "title": "Malá scéna Zlín", "text": "Malá scéna Zlín\n\nMalá scéna Zlín (dříve též Obchodní a společenský dům Díly) je funkcionalistická stavba ve Zlíně, která byla postavena ve 30. letech 20. století jako obchodní a společenský dům. \n\nBudova byla postavena v letech 1936 až 1937 podle plánů architekta Vladimíra Karfíka jako Obchodní a společenský dům Díly. Nacházelo se zde kino, v přízemí obchody a knihovna, v patře tělocvična a kavárna s kuželnou. Tělocvična a kavárna s kuželnou byla později zrušena zřízením umělecké školy. Mezi roky 1946 až 1967 sídlilo v budově Městské divadlo Zlín, tehdy však pod názvem \"Divadlo pracujících\". V letech 2000 až 2006 byl objekt zdařile rekonstruován a byla provedena podzemní přístavba. Původní funkční využití bylo zachováno. Objekt je od roku 2000 zapsán na Seznamu nemovitých kulturních památek.\n\nJedná se o samostatně stojící patrový objekt s plochou střechou a dvojicí přístupových ramp, situovaný nad travnatým svahem východně od centra města. Objekt je typickým představitelem architektonické tvorby meziválečného období ve Zlíně. Uplatněny zde byly charakteristické prvky, jako skeletová konstrukce, režné cihly, prosklené plochy, vystupující nosné články. Motiv balkonového ochozu je na tomto typu staveb neobvyklý a tudíž vzácný. Obchodní a společenský dům sousedí se čtyřmi budovami svobodáren, společně vytváří ojedinělý celek kulturního i společenského zaměření.\n\nObjekt je polyfunkční, má kulturně obchodní využití. Přízemní etáž slouží jako divadelní sál a sídlo dramatických souborů \"Divadlo Malá scéna Zlín\" a \"Divadlo Scéna\". Druhá etáž je určena ke komerčnímu využití – potraviny a od roku 2012 kavárna \"Café Malá Scéna\". Poslední patro má v užívaní \"Základní umělecká škola Zlín\".\n"}
{"id": "1497664", "url": "https://cs.wikipedia.org/wiki?curid=1497664", "title": "Rorýs vlaštovčí", "text": "Rorýs vlaštovčí\n\nRorýs vlaštovčí (\"Panyptila sanctihieronymi\") je malý pták z řádu svišťounů (Apodiformes).\n\nRorýs vlaštovčí je 18–20 cm velký. Jeho ocas je dlouhý, hluboce vidlicovitý, křídla má dlouhá.\n\nJeho šat je černý s výraznou bílou bradou, bílým hrdlem přecházejícím v bílý obojek zasahujícím zčásti až na hruď, s bílými proužky po stranách čela, s výrazně bílými konci loketních a ramenních letek a boky.\n\nStaví si velká trubkovitá hnízda.\n\nJe rozšířen ve Střední Americe od Kostariky, přes Nikaraguu, Honduras a Guatemalu až do jihozápadního Mexika.\n\nObývá subtropické a vlhké tropické horské lesy, vysoko položené odlesněné křovinaté oblasti.\n"}
{"id": "1497672", "url": "https://cs.wikipedia.org/wiki?curid=1497672", "title": "Güellovy vinné sklepy", "text": "Güellovy vinné sklepy\n\nGüellovy vinné sklepy ( , ), je modernistický soubor staveb vinařství postavený mezi léty 1895 a 1901 podle návrhu katalánského architekta Antoni Gaudího. Nachází se v malé přímořské obci Garraf u města Sitges v katalánské provincii Barcelona ve Španělsku asi třicet kilometrů od centra Barcelony. Objednatelem byl Gaudího mecenáš Eusebi Güell, pro kterého zpracoval řadu dalších staveb: Palác Güell (1886-1890), Park Güell (1900–1914), Colònia Güell včetně krypty (1904-1905). \n\nKomplex byl postaven v letech 1895 až 1901 a stavbu vedl Gaudího spolupracovník Francesc Berenguer i Mestres. Původně zde měl být zbudován lovecký zámeček s několika pavilony. Nakonec byla postavena pouze budova vinařství a vstupní brána spojená s domem vrátného. Celý komplex byl dokončen v roce 1901.\n\nVíno z tohoto vinařství se podávalo například na palubách lodí společnosti \"Compañía Transatlántica Española\", které zajišťovaly dopravu mezi Španělskem a Kubou. Produkce vína se dlouhodobě nevyplácela a byla ukončena v roce 1936.\n\nHlavní budova má podobu stanu s vysokými trojúhelníkovými štíty, kamenná střecha sahá na jedné straně téměř k zemi. Budova je postavena ze smíšeného zdiva, které kombinuje kámen a cihly. Má tři podlaží: v přízemí vlastní sklepy a místo pro parkování vozidel. V prvním patře jsou obytné místnosti a ve druhém patře je kaple a krytá terasa. Z vrcholů štítů vystupují štíhlé komíny, nad kaplí je zvonice.\n\nBudova svým vzhledem nepřipomíná žádnou jinou Gaudího stavbu, obsahuje ale jeho zcela charakteristické prvky: parabolické oblouky, konstrukce střechy a podobně.\n\nVstupní brána a domek vrátného jsou spojeny do jednoho objektu. Vstupní portál je opět zaklenut parabolickým obloukem a uzavřen jednostranně zavěšenými vraty z ocelových řetězů, která typově připomínají Dračí bránu u Güellových pavilionů z let 1884 - 1887.\n\n"}
{"id": "1497674", "url": "https://cs.wikipedia.org/wiki?curid=1497674", "title": "Trevor Chadwick", "text": "Trevor Chadwick\n\nTrevor Chadwick (22. dubna 1907 – 23. prosince 1979) byl britský učitel. Byl jedním z těch, kteří dohlíželi na tzv. Kindertransporty židovských dětí z nacisty ovládaných území do Spojeného království v době před vypuknutím druhé světové války.\n\nTrevor Chadwick po Wintonově odchodu do Londýna dohlížel na Kindertransporty v Praze. Zatímco Winton v Londýně bojoval s byrokracií ministerstva vnitra a jiných úřadů, tak Trewor Chadwick v Praze řešil traumata jak rodičů tak i jejich dětí z velkého emocionálního zmatku. Byl to právě Trewor Chadwick, kdo začal vypravovat děti podle seznamů vyhotovených Doreen Warrinerovou. Trewor Chadwick byl vedoucím pražské pobočky BCRC, shromažďoval potřebné dokumenty od rodičů, kteří měli zájem poslat své dítě do Anglie, a vyřizoval u německých okupačních úřadů povolení k vycestování. To vše pod neustálým dohledem gestapa. V roce 1939 Trevor Chadwick cestoval tam a zpět letadlem i vlakem mezi Anglií a Prahou a pomáhal přepravovat několik stovek dětí z nacisty okupovaného Československa a později (po 15. březnu 1939) z Protektorátu Čechy a Morava. Svůj první transport dětí, který zrealizoval, se uskutečnil ve dvacetimístném letadle. Začátkem června 1939, poté co vypravil asi pět transportů, neočekávaně svoji pražskou misi ukončil a „záhadně zmizel“.\n\nPoté, co se po roce 1988 světová veřejnost dozvěděla o úloze Sira Wintona při transportech ohrožených dětí z Prahy do Londýna, promluvil i Sir Nicholas Winton o důležitosti rolí tehdejších svých pražských spolupracovníků: Trevora Chadwicka, Doreen Warrinerové, Roberta J. Stopforda, Beatrice Wellingtonové, Josephiny Pikeové a Billa Barazettiho. Později Winton zdůraznil, že \"Chadwick dělal těžší a nebezpečnější práci po vzniku protektorátu ... a zaslouží si taktéž veškerá ocenění\".\n\n\n"}
{"id": "1497675", "url": "https://cs.wikipedia.org/wiki?curid=1497675", "title": "Louis Krieber-Gagnon", "text": "Louis Krieber-Gagnon\n\nLouis Krieber-Gagnon (* 10. dubna 1996) je kanadský zápasník–judista afro-karibského původu.\n\nVyrostl v Montréalu u adoptivních rodičů. S judem začal v 6 letech v populárním klubu Shidokan. V kanadské mužské reprezentaci se pohyboval s přestávkami od roku 2012 v polostřední váze do 81 kg. Jako kanadská mládežnická sportovní naděje však přechod mezi muže nezvládá. V roce 2015 vzdal možnost kvalifikovat se na olympijské hry v Riu. Od roku 2016 startuje ve vyšší střední váze do 90 kg.\n\n\n"}
{"id": "1497679", "url": "https://cs.wikipedia.org/wiki?curid=1497679", "title": "Chadwick", "text": "Chadwick\n\nChadwick může být:\n\n\n\n"}
{"id": "1497680", "url": "https://cs.wikipedia.org/wiki?curid=1497680", "title": "Louisa Garrett Andersonová", "text": "Louisa Garrett Andersonová\n\nLouisa Garrett Andersonová, CBE (28. července 1873 Aldeburgh – 15. listopadu 1943 Buckinghamshire) byla průkopnicí v lékařství, členkou Sociální a politické unie žen, sufražetkou a sociální reformátorkou. Byla dcerou zakladatelské lékařské průkopnice Elizabeth Garrett Anderson, jejíž životopis napsala v roce 1939. Louisa byla hlavním chirurgem Sboru ženské nemocnice (WHC) a členkou Královské lékařské společnosti. Její teta, Dame Millicent Fawcettová, byla britská spisovatelka. Louisa se nikdy nevdala.\n\nByla jednou ze tří dětí Jamese George Skeltona Andersona ze společnosti Orient Steamship Company, kterou vlastnil jeho strýc Arthur Anderson, a Elizabeth Garrett Andersonové, první ženy, která získala lékařskou kvalifikaci, spoluzakladatelky \"London School of Medicine\" pro ženy a první britskou volenou starostku (v Aldeburgh).\n\nVystudovala na \"St Leonards School\" v St. Andrews, Fife a na \"London School of Medicine\" pro ženy v \"Royal Free Hospital\", kde pracovala jako lékařka v soukromé praxi i v nemocnicích.\n\nV první světové válce sloužila ve Francii ve Sboru ženských nemocnic (WHC, \"Women's Hospital Corps\"). Spolu se svou přítelkyní a kolegyní Dr. Florou Murray založila vojenské nemocnice pro francouzskou armádu v Paříži a Wimereux. Jejich návrhy byly britskými úřady nejprve odmítnuty, ale nakonec se WHC pevně usadil ve vojenské nemocnici \"Endell Street\", Holborn, Londýn, kde veškerý personál tvořily ženy, od hlavního chirurga po řádové sestry. Napsala řadu lékařských článků.\n\nJe pohřbena v kostele Nejsvětější Trojice se svou partnerkou a kolegyní, Dr. Florou Murray, blízko svého domova v Penn, Buckinghamshire. Nápis na jejím náhrobku zní \"Louisa Garrett Anderson, CBE, MD, hlavní chirurg Ženského nemocničního sboru 1914–1919. Dcera Jamese George Skeltona Andersona a Elizabeth Garrett Anderson z Aldeburgh, Suffolk. Narozena 28. července 1873, zemřela 15. listopadu 1943. Byly jsme slavně šťastné.“\n\nJejí jméno a obraz je (s dalšími 58 sufražetkami) na podstavci sochy \"Millicent Fawcett\" na Parlamentním náměstí (Parliament Square) v Londýně. Socha byla odhalena v roce 2018.\n\n"}
{"id": "1497682", "url": "https://cs.wikipedia.org/wiki?curid=1497682", "title": "Fialová žirafa", "text": "Fialová žirafa\n\nFialová žirafa (v anglickém originále Purple Giraffe) je 2. díl 1. řady amerického seriálu \"Jak jsem poznal vaši matku\". Premiérově byl uveden 26. září 2005 na stanici CBS, v Česku byl poprvé vysílán 30. listopadu 2009 na stanici Prima Cool. Scénář napsali Carter Bays a Craig Thomas, režírovala jej Pamela Fryman.\n\nTed se rozhodne, že Robin kontaktovat nebude. Robin se ale sešla s Lily, které řekla, že o Teda má zájem. Když se to Ted dozví, chce se s Robin znovu sejít.\n\nKdyž Ted uvidí Robin v přímém televizním přenosu (reportáž o dítěti zaseknutém v automatu s hračkami, ze kterého se snažilo dostat fialovou žirafu), běží na místo natáčení, aby ji tam „náhodou“ potkal a řekl jí, že pořádá party. Jeho plán je vzít ji na střechu domu a tam jí vše říct. Robin se na party nemůže dostavit a Ted party prodlužuje o další dva dny, aby se s Robin mohl setkat. Robin přijde až třetí den a omylem se dozví, že Ted party pořádal kvůli ní. Ten zpanikaří a řekne, že vlastně chtěl, aby se poznala s Carlosem. Když Robin skutečně odejde na střechu s Carlosem, Ted se rozhodne ji konfrontovat před tím, než úplně ztratí šanci. Přizná, že party pořádal kvůli ní. Ona přizná, že o něj má zájem, ale že se sotva znají a nechce žádný vztah. Políbí se, ale zůstanou přáteli. Ted ji nakonec pozve na pivo se zbytkem přátel.\n"}
{"id": "1497685", "url": "https://cs.wikipedia.org/wiki?curid=1497685", "title": "Ville-Neuve du Temple", "text": "Ville-Neuve du Temple\n\nVille-Neuve du Temple byla středověká čtvrť na severu Le Marais v Paříži, která se rozkládala v prostoru dnešních čtvrtí Enfants-Rouges, Sainte-Avoye a Archives ve 3. obvodu. Vymezovaly ji ulice \"Rue de Bretagne\" na severovýchodě, \"Rue des Archives\", \"Rue des Quatre-Fils\" a \"Rue Vieille-du-Temple\" na východě, \"Rue des Francs-Bourgeois\" a \"Rue Rambuteau\" na jihu a \"Rue du Temple\" na západě. Čtvrť vznikla kolem roku 1300 při rozdělení části panství templářského kláštera.\n\nPanství templářského řádu představovalo rozsáhlé území severně od \"Rue de la Verrerie\" (přibližně čtyřúhelník mezi současnými \"Rue du Temple\", \"Rue de Bretagne\", \"Rue du Petit-Thouars\" a \"Rue de Picardie\") a dále až k úpatí kopce Ménilmontant (\"Rue de la Folie-Méricourt\") v šířce mezi \"Rue du Temple\" a \"Rue Vieille-du-Temple\". Část tohoto území se nacházela uvnitř městských hradeb Filipa II. Augusta postavených po roce 1190. Král Filip III. postoupil v roce 1279 území mezi \"Rue Sainte-Croix-de-la-Bretonnerie\" a hradbami (přibližně na prostoru \"Rue des Francs-Bourgeois\") pod svrchovanost templářů a potvrdil rytířům práva na oblast severně od hradeb.\n\nNa konci 13. století byla část tohoto původně zemědělského území urbanizována z iniciativy templářských rytířů, aby se zvýšila hodnota jejich panství. Stávající budovy byly strženy, pozemky rozděleny a vznikly nové ulice. V roce 1288 byla v hradbách proražena Porte du Chaume a od této brány vznikla severojižní osa, dnešní \"Rue des Archives\". Paralelní ulice spojující tuto ulici s \"Rue du Temple\" vznikaly od roku 1282: \"Rue Portefoin\", \"Rue Pastourelle\", \"Rue des Haudriettes\" a \"Rue de Braque\". Pozemky přilákaly řemeslníky kvůli výhodám, které jim klášter zaručoval, jako např. částečné osvobození od daní. Obdobný rozvoj probíhal na předměstí Bourg Saint-Martin-des-Champs západně od Rue du Temple.\n\nČtvrť měla v roce 1362 celkem 240 domů a asi 1200 obyvatel. Na konci 14. století bylo dosavadní předměstí zahrnuto do města výstavbou nových hradeb za krále Karla V. Po usídlení krále v paláci Saint-Pol vznikla v jeho sousedství šlechtická sídla. Další městské paláce zde byly postaveny v 17. století.\n\nPo zboření bývalého templářského chrámu v roce 1808 ztratila oblast definitivně svou identitu. Samotná čtvrť nebyla sice dotčena radikální přestavbou barona Haussmanna, ale několik ulic, zejména \"Rue des Archives\" a \"Rue des Quatre-Fils\", bylo rozšířeno a vyrovnáno, což znamenalo zničení některých budov.\n"}
{"id": "1497686", "url": "https://cs.wikipedia.org/wiki?curid=1497686", "title": "Tellurid bismutitý", "text": "Tellurid bismutitý\n\nTellurid bismutitý je anorganická sloučenina s vzorcem BiTe. Je to šedý prášek s polovodivými vlastnostmi, jeho slitiny s antimonem a selenem vykazují termoelektrické vlastnosti. BiTe je topologický izolant, jeho fyzikální vlastnosti jsou závislé na tloušťce.\n\nV přírodě se vyskytuje jako minerál tellurobismut, ten se v Česku nachází např. v Bělčicích, Jílové a Kasejovicích. Známe i další přírodní minerály telluridu bismutitého s nestechiometrickým složením, stejně jako minerály se složením Bi-Te-S-(Se).\n\nTellurid bismutitý se vyrábí zahříváním směsi bismutu a telluru v křemenné ampuli na teplotu 800 °C.\n"}
{"id": "1497688", "url": "https://cs.wikipedia.org/wiki?curid=1497688", "title": "Dub u chemičky", "text": "Dub u chemičky\n\nDub u chemičky je památný strom dub letní (\"Quercus robur\") v Sokolově. Roste v nadmořské výšce 400 m na malém travnatém ostrůvku v proluce mezi garážemi v Tovární ulici u chemických závodů. Solitérní strom má na obloukovitě prohnutém kmeni nízce nasazenou širokou korunu. Kmen se ve výšce 2,75 metrů dělí do pěti dlouhých kosterních větví, které vytvářejí bohatou korunu. V třímetrové výšce je na kmeni stará jizva po odstranění jedné z kosterních větví. Obvod kmene měří 363 cm, koruna sahá do výšky 19 m (měření 2018).\nStrom je chráněn od roku 2019 pro svůj vzrůst.\n\n"}
{"id": "1497690", "url": "https://cs.wikipedia.org/wiki?curid=1497690", "title": "Liam Kirk", "text": "Liam Kirk\n\nLiam Kirk (* 3. ledna 2000 Maltby) je britský hokejový útočník hrající v kanadské Ontario Hockey League (OHL) za tým Peterborough Petes. Svoji profesionální kariéru začal v Anglii v Elite Ice Hockey League v klubu Sheffield Steelers.\n\nV reprezentaci hraje Kirk za Britskou hokejovou reprezentaci a pomohl jí k postupu do elitní skupiny Mistrovství světa v ledním hokeji.\n\nV červnu roku 2018 byl draftován ve vstupním draftu NHL 2018 Arizonou Coyotes. Stal se tak prvním britským hráčem, který byl kdy draftovaný do NHL.\n\nKirk začal již v útlém mládí začal hrát v Sheffieldské Junior Academy. V té se postupně propracoval až do týmu U18, se kterým hrál v sezoně 2015/16 Anglickou U18 severní ligu. Kirk vyhrál kanadské bodování s 98 body za 60 gólů a 38 asistencí. Ve stejný rok vyhrál se Sheffieldem ligový titul. Byl také nominován do týmu Británie U16.\n\nPokračováním výborných výkonů v U18 si Kirk vybojoval místo v EIHL, kde podepsal 3. letý kontrakt s týmem Sheffield Steeldogs.\n\nKirk reprezentoval Británii ve všech věkových kategoriích. V sezoně 2017/18 hrál za U18, se kterým se vrátil se zlatou medailí. Ve stejném roce získal za tým U20 ocenění nejlepšího útočníka, nejproduktivnějšího hráče, nejvíce gólů a asistencí, nejlepší procentuální úspěšnost na buly (71,43%) a bronzovou medaili. Bohužel za A-tým si nepřipsal jediný bod, ale i tak dokázala Británie vyhrát Mistrovství světa, a tak se momentálně může porovnávat s těmi nejlepšími týmy jako je Kanada, USA, Finsko, Rusko, Švédsko a Česko.\n\nKirk byl v draftu NHL 2018 vybrán Arizonou Coyotes na 189. místě (7. kolo). Stal se prvním britským hráčem, který byl draftován do NHL. Ještě před tímto draftem byl, ale jako celkově 8. hráč vybrán v CHL Import Draftu týmem Peterborough Petes, za který momentálně hraje.\n"}
{"id": "1497694", "url": "https://cs.wikipedia.org/wiki?curid=1497694", "title": "Ravenglass (římské lázně)", "text": "Ravenglass (římské lázně)\n\nŘímské lázně Ravenglass (také známé pod názvem Walls Castle) je zřícenina starověkých římských lázní ve vesnici Ravenglass v hrabství Cumbria na severozápadě Anglie.\nLázně leží na severovýchod od římské pevnosti a námořní základny zvané \"Glannoventa\", která byla postavena v 2. století. Zdi se i  v moderní době stále tyčí do výšky 4 metrů, lze na nich vidět části okenních otvorů a stopy původního povrchu, který tvořil matně červený a bílý cement. Je zde možné zkoumat strukturu římského zdiva a  používané stavební materiály.\n\nZachoval se západní konec budovy, která byla zhruba 12 metrů široká a  přibližně 27 metrů dlouhá (viz plánek). Skládala se z několika místností uspořádaných po dvou po délce budovy. Vchod a šatna (převlékárna, \"apodyterium\") obsahují výklenky, původně snad zamýšlené pro sochy. Způsob využití jiných místností není známý, ale lázně jistě poskytovaly koupele ve vodě studené, teplé i horké.\n\nNa severní a jižní zdi jsou vnější podpěry, které pravděpodobně nesly váhu klenuté střechy.\nVykopávky v lázních proběhly v roce 1881. Tehdy byly odkryty zbytky systému topení s hypokaustem, ale od té doby se zdivo znovu dostalo pod úroveň okolní země.\n\nExistují důkazy o tom, že do lázní byla přiváděna voda z nějakého místa s větší nadmořskou výškou na východ od pevnosti.\n\nJelikož se lázně nacházejí mimo samotnou pevnost, lze předpokládat, že sloužily jak vojsku, tak civilní komunitě. Nicméně před rokem 2013, kdy se s vykopávkami začalo, bylo o civilní osadě (\"vicus\") v lokalitě Ravenglass známo jen málo.\n\nNejbližší římské vojenské lázně se nacházejí v pevnosti Hardknott, která se rovněž nachází v hrabství Cumbria.\n\nRelativně dobrý stav lázní pravděpodobně vyplývá z faktu, že dům si ve středověku přizpůsobili pro bydlení. Že jde o budovu původem římskou, se zjistilo v 19. století a zpočátku byla pokládána za vilu; že jsou to lázně, bylo určeno až v 20. století. O tuto chráněnou starověkou památku pečuje organizace Anglické dědictví.\nOpevnění výše zmíněné pevnosti původně tvořilo dřevo a drny, ale ty už během 1. poloviny 3. století vystřídala kamenná zeď.\nV pevnosti zřejmě pobývala posádka nepřetržitě od roku 130 až do konce 4. století.\n\n"}
{"id": "1497697", "url": "https://cs.wikipedia.org/wiki?curid=1497697", "title": "While My Guitar Gently Weeps", "text": "While My Guitar Gently Weeps\n"}
{"id": "1497705", "url": "https://cs.wikipedia.org/wiki?curid=1497705", "title": "Zachary Burt", "text": "Zachary Burt\n\nZachary Burt (* 4. září 1993) je kanadský zápasník–judista.\n\nS judem začínal v 6 letech v Oshawě v klubu Upper Canada pod vedením svého otce Davida. Vrcholově se připravuje v Montréalu národním tréninkovém centru INS Québec. V kanadské mužské reprezentaci se prosazuje od roku 2015. Kvalifikaci na olympijské hry v Riu však nestihl. Od roku 2016 startuje ve váze do 90 kg. \n\n\n"}
{"id": "1497707", "url": "https://cs.wikipedia.org/wiki?curid=1497707", "title": "Karol Irzykowski", "text": "Karol Irzykowski\n\nKarol Irzykowski (25. ledna 1873, Błaszkowa– 2. listopadu 1944, Żyrardów) byl polský literární a filmový kritik, prozaik, básník a dramatik, v počátcích své tvorby představitel uměleckého hnutí \"Mladé Polsko\". \n\nByl šlechtického původu. Střední školu začal navštěvovat roku 1881 V Berežanech, pak přešel na gymnázium v Zoločivě a maturitu složil roku 1889 ve Lvově. Studium germanistiku na Lvovské univerzitě pro nedostatek finančních prostředků nedokončil, získal pouze absolutorium. Začal se živit jako novinář a úředník, od roku 1908 žil v Krakově a od roku 1918 ve Varšavě. V letech 1919-1933 působil jako úředník polského Sejmu. Spolupracoval například s periodiky \"Nowa Reforma\", \"Skamander\", \"Wiadomości Literackie\", \"Robotnik\" a s dalšími. \n\nByl rovněž vášnivý šachista a v letech 1895-1914 patřil k polské špičce. Roku 1939 byl zvolen do Nejvyšší rady Polské šachové asociace (Polski Związek Szachowy).\n\nZemřel na infekci ze zranění z Varšavského povstání. Pohřben byl nejprve na hřbitově v Żyrardówě, ale roku 1981 byly jeho ostatky uloženy do rodinného hrobu na Rakovickém hřbitově v Krakově. \n\nO literaturu se začal zajímat již na střední škole, kde také začal psát své první práce. Vývoj polského románu ovlivnil experimentálním románem \"Pałuba\" (1903). Jeho dramata předešla tvorbu Stanisława Ignacyho Witkiewicze a dalších avangardistů. Protože novátorské tendence jeho prací nebyly jeho současníky doceněny, věnoval se především literární a filmové kritice. Po smrti Stanisław Brzozowského roku 1911 se stal ústřední postavou polské literární kritiky. Prosazoval kritiku jako rovnocenný literární žánr. Byl vynikající aforista a je rovněž autorem jedné z prvních prací o filmové estetice. Od roku 1933 byl členem Polské literární akademie a v tom samém roce obdržel za svou práci důstojnický kříž Řádu znovuzrozeného Polska.\n\n"}
{"id": "1497709", "url": "https://cs.wikipedia.org/wiki?curid=1497709", "title": "Tereza Marečková (herečka)", "text": "Tereza Marečková (herečka)\n\nTereza Marečková (1995) je česká hudebnice, herečka a zpěvačka.\n\nStudovala hru na housle na Brněnské konzervatoři u profesora Františka Novotného. Již během studia začala vystupovat v Divadle Husa na provázku a po dvou letech jej přerušila. Od roku 2019 je členkou souboru Městských divadel pražských.\n\n\n\n\n\n\nJe autorkou scénické hudby k představením:\n\n\n\n\n"}
{"id": "1497710", "url": "https://cs.wikipedia.org/wiki?curid=1497710", "title": "Mercedariánský klášter (Paříž)", "text": "Mercedariánský klášter (Paříž)\n\nMercedariánský klášter ( ) byl klášter v Paříži, který se nacházel ve čtvrti Marais v dnešním 3. obvodu. Klášter nechal postavit v letech 1727–1731 řád mercedariánských rytířů. Klášter byl zrušen v roce 1790. Jeho budovy, které jsou od roku 1984 chráněny jako historická památka, se nacházejí v \"Rue des Archives\" č. 45.\n\nMarie Medicejská pozvala v roce 1613 do Paříže zástupce řádu mercedariánských rytířů, aby zde na místě bývalého hospice a kaple založené v roce 1348 v \"Rue de Chaume\" (dnes \"Rue des Archives\") založili svůj klášter. Klášter postavil architekt Charles Chamois v 17. století. Nové klášterní budovy postavil v letech 1727–1731 architekt Pierre François Godot, který ponechal některé prvky původní stavby ze 17. století. Budova je postavena na půdorysu ve tvaru písmene U okolo nádvoří uzavřeného branou vedoucí na ulici. Na fasádě jsou dvoje sluneční hodiny (jedny na budově v zadní části nádvoří, druhé na pravém křídle). Corps de logis má schodiště z 18. století.\n\nKlášter byl za Francouzské revoluce uzavřen a budova byla v roce 1799 prodána jako národní majetek a přeměněna na správní a obchodní budovu. Na konci 20. století byla budova restaurována a přeměněna na byty. Na nádvoří byly odstraněny novodobé přístavby. Portál, fasády, vnitřní schodiště a sluneční hodiny jsou chráněny jako historické památky.\n\nKlášterní kostel na \"Rue des Archives\" č. 47, na rohu \"Rue de Braque\" vytvořil architekt Charles Chamois, jeho fasádu přestavěl v roce 1709 Germain Boffrand. Kostel byl z větší části zbořen v 1799 a pozemek sloužil jako sklad uhlí. Poslední pozůstatky kostela byly odstraněny v roce 1877 při stavbě obytné budovy.\n\n"}
{"id": "1497711", "url": "https://cs.wikipedia.org/wiki?curid=1497711", "title": "Tereza Marečková", "text": "Tereza Marečková\n\nJméno a příjmení Tereza Marečková má více známých nositelek:\n\n"}
{"id": "1497720", "url": "https://cs.wikipedia.org/wiki?curid=1497720", "title": "Shady El Nahas", "text": "Shady El Nahas\n\nShady El Nahas (Sád al-Nahás) (* 27. března 1998 Alexandrie) je původem egyptský zápasník – judista, který od dorosteneckého věku reprezentuje Kanadu.\n\nS judem začínal v 5 letech v Alexandrii v klubu YMCA. V průběhu arabského jara v Egyptě v roce 2011 s rodiči utekl do kanadského Toronta za svým strýcem. V Torontu se připravuje pod osobním vedením Kena Fukushimi. V kanadské mužské reprezenetaci se pohybuje od roku 2018 v polotěžké váze do 100 kg. \n\n\n"}
{"id": "1497722", "url": "https://cs.wikipedia.org/wiki?curid=1497722", "title": "Bakháza", "text": "Bakháza\n\nBakháza je malá vesnice v Maďarsku v župě Somogy, spadající pod okres Nagyatád. Nachází se blízko chorvatských hranic, asi 12 km jižně od Nagyatádu. V roce 2015 zde žilo 184 obyvatel. Dle údajů z roku 2011 tvoří 95 % obyvatelstva Maďaři, 12,8 % Romové a 0,6 % Slováci.\n\nSousedními obcemi jsou vesnice Háromfa a město Nagyatád.\n"}
{"id": "1497724", "url": "https://cs.wikipedia.org/wiki?curid=1497724", "title": "Bakóca", "text": "Bakóca\n\nBakóca je malá vesnice v Maďarsku v župě Baranya, spadající pod okres Hegyhát. Nachází se pod pohořím Zselic, asi 12 km jihozápadně od Sásdu. V roce 2015 zde žilo 269 obyvatel, z nichž jsou (dle údajů z roku 2011) 96,7 % Maďaři, 11,1 % Romové a 0,7 % Němci.\n\nSousedními vesnicemi jsou Kisbeszterce a Mindszentgodisa.\n"}
{"id": "1497731", "url": "https://cs.wikipedia.org/wiki?curid=1497731", "title": "Black Mesa", "text": "Black Mesa\n\nBlack Mesa může být:\n\nGeografický název:\n\nOstatní názvy:\n"}
{"id": "1497733", "url": "https://cs.wikipedia.org/wiki?curid=1497733", "title": "Bernardino Ramazzini", "text": "Bernardino Ramazzini\n\nBernardino Ramazzini (4. října 1633 Carpi – 5. listopadu 1714 Padova) byl italský lékař. Vystudoval Università degli Studi di Parma, vyučoval na univerzitách v Modeně a Padově. V roce 1700 vydal spis \"De Morbis Artificum Diatriba\", v němž se jako první zabýval nemocemi z povolání. Popsal negativní dopady na zdraví u více než padesáti profesí a zdůraznil význam prevence, jeho závěry citoval v \"Kapitálu\" Karl Marx. Mimo jiné zaznamenal zvýšený výskyt karcinomu prsu u kojných. Popsal škodlivost konzumace hrachoru, objevil také účinek chinovníku na léčbu malárie, zkoumal příčiny vzniku dobytčího moru. Byl propagátorem hygienických zásad. Jeho jméno nese vědecká společnost Collegium Ramazzini.\n\n"}
{"id": "1497735", "url": "https://cs.wikipedia.org/wiki?curid=1497735", "title": "Přírodní park Modřanská rokle – Cholupice", "text": "Přírodní park Modřanská rokle – Cholupice\n\nPřírodní park Modřanská rokle – Cholupice se nachází primárně v Praze 12, přičemž zabírá celá katastrální území obcí Cholupice a Točná a značnou část katastru samotných Modřan, přičemž zasahuje i do katastrálního území Komořan. Mimo Prahu 12 zabíhá také na katastrální území Libuš a Písnice v městské části Praha-Libuš i na Závist v katastrálním území Zbraslav.\n\nByl zřízen vyhláškou č. 3/91 Sb. HMP zastupitelstva hlavního města Prahy z 28. března 1991 spolu s přírodními parky Klánovice-Čihadla a Košíře-Motol, jako oblast klidu; od účinnosti zákona č. 114/1992 Sb., má oblast status přírodního parku.\n\nNa území přírodního parku se nachází maloplošně chráněná území:\n\n"}
{"id": "1497736", "url": "https://cs.wikipedia.org/wiki?curid=1497736", "title": "Praktický rádce pro zahradnictví a chov drobného zvířectva", "text": "Praktický rádce pro zahradnictví a chov drobného zvířectva\n\nČasopis začal v roce 1903 vydávat Arnošt Dadák (1858–1937), který byl zakladatelem obchodního podniku Družstvo Hospodář. V rámci vydavatelství se jednalo o druhý časopis – první byl zemědělský měsíčník Milotický hospodář.\n\nV roce 1935 se časopis přejmenoval na \"Praktický rádce pro zahradu, dům a dvůr\". \n\nPo smrti Arnošta Dadáka v roce 1937, převzal redakci časopisu jeho syn a nástupce Zdeněk Dadák. Vydávání časopisu bylo zastaveno nacisty v roce 1941, poté co byl Zdeněk Dadák a jeho spolupracovníci odsouzeni pro sokolskou činnost do vězení.\nPo válce se časopis již nepodařilo obnovit.\n"}
{"id": "1497741", "url": "https://cs.wikipedia.org/wiki?curid=1497741", "title": "Tiny Thompson", "text": "Tiny Thompson\n\nTiny Thompson, vlastním jménem Cecil Ralph Thompson (31. května 1903 Sandon – 9. února 1981 Calgary) byl kanadský hokejový brankář. Přezdívku \"Tiny\" (Drobek) získal v mládí žertem, neboť byl se 178 centimetry nejvyšším hráčem.\n\nZačínal v týmu Calgary Monarchs, v National Hockey League odehrál dvanáct sezón: 1928–1938 za Boston Bruins a 1939–1940 za Detroit Red Wings. Kariéru ukončil v roce 1941 v Buffalo Bisons. V roce 1929 pomohl Bruins k zisku Stanley Cupu. Ve své kariéře zaznamenal 81 vychytaných nul (stejně jako Dominik Hašek). V sezóně 1929/30 měl bilanci 0,875 obdržené branky na zápas, která nebyla dosud překonána. Jeho silnou zbraní bylo chytání puku do rukavic a rychlá rozehrávka – stal se prvním brankářem v historii NHL, který si připsal asistenci na gól. Získal Vezina Trophy v letech 1930, 1933, 1936 a 1938, v letech 1936 a 1938 byl vybrán do NHL All-Star Teamu. V roce 1959 se stal členem Hokejové síně slávy. Po ukončení hráčské kariéry působil jako skaut.\n\n"}
{"id": "1497742", "url": "https://cs.wikipedia.org/wiki?curid=1497742", "title": "Pivovar Jindřichov ve Slezsku", "text": "Pivovar Jindřichov ve Slezsku\n\nPivovar Jindřichov ve Slezsku se nachází v obci Jindřichov v okrese Bruntál a je součástí areálu zámku Jindřichov. \n\nPrvní pivo se zde vařilo od roku 1589 a v současnosti se zde již pivo nevaří. Areál bývalého pivovaru nebyl od 90. let 20. století využíván, byla zvažována varianta dílen pro Ústav sociální peče pro mentálně postiženou. Dnes je areál původního pivovaru využíván k soukromým účelům.\n\n<mapframe latitude=\"50.249016\" longitude=\"17.528772\" zoom=\"13\" width=\"200\" height=\"227\" align=\"right\">\n</mapframe>\n\nPivovar v Jindřichově byl založen roku 1589. Jeho první vlastník byl Jan Pavlovský z Pavlovic. Pivovar patřil k nejstarším ve Slezsku. V roce 1635 se majiteli jindřichovského panství, jehož součástí byl jak pivovar, velkostatek i zámek, stala hrabata z Hodic. Od roku 1739 byl pivovar ve vlastnictví rakouského vicekancléře barona Jana Kryštofa z Bartensteina, který byl tajným radou a rádcem české královny Marie Terezie. \n\nJindřichovské panství a s ním i pivovar koupil v roce 1868 Albert Klein von Wiesenberg. Pro účely pivovaru byl zbudován samospádový vodovod v délce 3 km. K pivovaru byl dobudován lihovar. V roce 1926 byl zrekonstruován a o rok později byl pivovar přeměněn na akciovou společnost Silesia Brauerei und Malzerei - aktien gesellschaft Hennersdorf, Schlesien (Slezský pivovar a sladovna, akciová společnost Jindřichov, Slezsko). Na přelomu 19. a 20. století byla produkce 12 000 hl piva, během 30. let 20. století dosáhla až 20 000 hl. Během druhé světové války vedl pivovar český sládek Husar, který byl koncem války vězněn v Opavě, a také zde pracovali angličtí váleční zajatci.\n\nV roce 1945 byl celý majetek velkostatku Jindřichov rodině Kleinů zkonfiskován a celý majetek přešel na stát. \n\nDo roku 1951 zde vařil pivo sládek Augustín Novotný, vaření piva poté převzal první jindřichovský sládek František Jiřík. Ke chlazení používal pivovar přírodní led. V 60. letech dosahovala výroba až 35 000 hl. Pivovar vařil pivo do roku 1970, kdy byl zrušen. Vybavení pivovaru bylo převezeno do pivovaru Golčův Jeníkov. Budovy byly předány Státním statkům Jindřichov a sloužily k uskladnění brambor a hnojiv.\n\n\nByl používán žatecký a tršický chmel. Slad se vyráběl z osoblažského ječmene, který se nechal naklíčit. Voda byla používána ze Svinného potoka, kde byla umístěna čisticí stanice, ze které byla dovedena pomocí vodovodu.\n\n"}
{"id": "1497747", "url": "https://cs.wikipedia.org/wiki?curid=1497747", "title": "Univerzita Tchung-ťi", "text": "Univerzita Tchung-ťi\n\nUniverzita Tchung-ťi () je univerzita v Šanghaji v Čínské lidové republice. Sídlí v šanghajských obvodech Ťia-ting a Jang-pchu.\n\nUniverzita má přibližně pětatřicet tisíc studentů a bezmála tři tisíce odborných pracovníků, z toho přes osm set profesorů.\n\nNejstarším předchůdcem současné univerzity byla „Německá lékařská škola pro Číňany v Šanghaji“, kterou založila v roce 1907 německá vláda. V jejím založení se angažovali mimo dalších německý generální konzul v Šanghaji Wilhelm Knappe, pruský ministerský referent pro univerzity Friedrich Althoff a trojice lékařů Erich Paulun, Oscar von Schab a Paul Krieg, kteří zřídili v Šanghaji nemocnici, která následně sloužila jako univerzitní nemocnice.\n\n"}
{"id": "1497751", "url": "https://cs.wikipedia.org/wiki?curid=1497751", "title": "Tereza Marečková (režisérka)", "text": "Tereza Marečková (režisérka)\n\nTereza Marečková (* 25. října 1980) je česká divadelní dramaturgyně a režisérka, zabývá se také teatrologií.\n\nOd roku 2008 působila v divadle Masopust.\n\n\n\n\n\n\n\n"}
{"id": "1497755", "url": "https://cs.wikipedia.org/wiki?curid=1497755", "title": "Pekařská", "text": "Pekařská\n\nPekařská může být:\n"}
{"id": "1497757", "url": "https://cs.wikipedia.org/wiki?curid=1497757", "title": "Nelson-Atkins Museum of Art", "text": "Nelson-Atkins Museum of Art\n\nNelson-Atkins Museum of Art je muzeum umění v Kansas City ve Spojených státech. \n\nMuzeum bylo postaveno na místě Oak Hall, domu vydavatele Williama Rockhilla Nelsona. Ten na základě své poslední vůle přidělil svůj majetek k vytvoření muzea a nákupu uměleckých děl. Podobná ustanovení rozšiřující finanční prostředky učinila jeho dcera a syn. Současně v roce 1911, darovala bývalá učitelka Mary Atkinsová 300 000 dolarů na zřízení muzea umění. Díky úspěšným investicím se v roce 1927 tato částka zvýšila na 700 000 dolarů. Původně podle poslední vůle, měla být vytvořena dvě samostatná muzea, ale jejich správci se rozhodli kombinovat dotace a vytvořit jednu velkou sbírku. \n\nBudova byla navržena slavnými architekty v Kansas City, Thomasem a Williamem Wightem. Byla modelem budově, ve kterém sídlí Clevelandské muzeum umění. Muzeum bylo otevřeno 11. prosince 1933.\n\nZástupci evropských malířů, jejichž díla jsou ve sbírkách k vidění, jsou: Caravaggio, Jean-Baptiste-Siméon Chardin, Petrus Christus, El Greco (\"Pokání Máří Magdaleny, 1585\"), Giovanni Francesco Barbieri Guercino, Alessandro Magnasco, Giuseppe Bazzani, Corrado Giaquinto, Cavaliere d'Arpino, Gaspare Traversi, Giuliano Bugiardini, Titian, Rembrandt, Louise Élisabeth Vigée Le Brun, Peter Paul Rubens, Gustave Caillebotte, Edgar Degas, Claude Monet, Camille Pissarro a Vincent van Gogh. Z pozdně gotického období a raně italské a německé renesance lze vidět díla Jacopa del Casentina, Giovanniho di Paola, Bernarda Daddiho, Lorenza Monaka, Gherarda Starninu, Lorenza di Crediho, Maxe Beckmanna, Karla Hofera, Emila Noldeho, Ernsta Ludwiga Kirchnera a Oskara Kokoschky . \n\nNejvětší sbírka dostupná pro veřejnost obsahuje práce mimo jiné umělců jako: Thomas Hart Benton a George Bellows, George Caleb Bingham, Frederic Edwin kostel, John Singleton Copley, Thomas Eakins, Winslow Homer a John Singer Sargent. \n\nV roce 2006 daroval předseda společnosti Hallmark Cards pan Donald J. Hall, Sr. muzeu celou sbírku Hallmark Photographic Collection, která zahrnuje historii fotografie od roku 1839 do současnosti. Primárně se zaměřuje na americké autory, a obsahuje práce od fotografů jako Southworth & Hawes, Carleton Watkins, Timothy O'Sullivan, Alvin Langdon Coburn, Alfred Stieglitz, Dorothea Lange, Homer Page, Harry Callahan, Lee Friedlander, Andy Warhol, Todd Webb, nebo Cindy Sherman a mnoho dalších. Ve sbírce je také snímek \"Akt Charis\" pořízený Edwardem Westonem v roce 1936.\n\n"}
{"id": "1497759", "url": "https://cs.wikipedia.org/wiki?curid=1497759", "title": "Lokomotiva M-1", "text": "Lokomotiva M-1\n\nŘada M-1 byla série tří lokomotiv poháněných parní turbínou postavených v letech 1947 a 1948 společnostmi Westinghouse a Baldwin; měly být vůbec největšími a nejtěžšími parními lokomotivami, které kdy kdo postavil.\n\nVe čtyřicátých létech, Chesapeake a Ohio Railway plánovala rychlé osobní vlaky mezi Washington D.C. a Cincinnati, nazvaný “Chessie”. Kvůli hornaté a stupňovité trase bylo v lokomotivách vyžadováno velké procento poháněných dvojkolí, které bylo možno snadno dosáhnout elektrickým pohonem náprav. Protože černé uhlí bylo snadno dostupné v plánované provozní oblasti, elektrická energie by měla být generována parním lokomotivním kotlem s parní turbínou.\n\nPrvní lokomotiva, číslo 500, byla dokončena v roce 1947, další dvě, číslo 501 a 502, následovaly v roce 1948. Mezitím však železniční společnost ukončila plány pro osobní vlaky, takže původní účel strojů zanikl. Byly prezentovány v následujících dvou letech na veletrzích a výstavách vlaků, proběhly také rozsáhlé zkoušky. Byly zjištěny konstruktivní defekty a těžkopádná údržba. Navíc elektromotor často selhal v důsledku zkratu. Stávky uhelných horníků na konci čtyřicátých let také zdražily cenu černého uhlí a negovaly výhodu oproti motorovým lokomotivám. Po pouhých dvou letech provozu byly stroje v roce 1949 odstaveny a vyřazeny v roce 1950.\n\nParní turbína získala svou páru z kotle na uhlí, který byl namontován na zadní straně a měl výkon 4476 kW. Uhelný bunkr se nacházel před kabinou v předním dříku lokomotivy a pojal 17 tun paliva, šestiosý tendr převzal dodávky vody lokomotivy.\n\nZ pěti podvozků lokomotivy byly poháněny tři, dva čtyřnápravové podvozky byly poháněny pouze třemi nápravami, čtvrtou nápravou bylo zajištěno lepší rozložení hmotnosti lokomotivy na trať.\n\n"}
{"id": "1497760", "url": "https://cs.wikipedia.org/wiki?curid=1497760", "title": "Benzylalkohol", "text": "Benzylalkohol\n\nBenzylalkohol je organická sloučenina se vzorcem CHCHOH. Jedná se o bezbarvou kapalinu se slabou aromatickou vůní. Tato látka se často používá jako rozpouštědlo, a to díky své polaritě, nízké toxicitě a nízkému tlaku syté páry. Benzylalkohol se slabě rozpouští ve vodě (kolem 4 g/100 ml) a mísí se s alkoholy a diethyletherem. Anion vzniklý deprotonací alkoholové skupiny benzylalkoholu se nazývá benzylát nebo benzyloxid.\n\nBenzylalkohol se přirozeně vytváří v mnoha rostlinách a často se vyskytuje v ovoci. Rovněž je obsažen v  silicích mnoha rostlin, jako jsou například jasmín, hyacint a ylang-ylang. Obsahuje jej též kastoreum.\n\nBenzylalkohol se vyrábí hydrolýzou benzylchloridu za přítomnosti hydroxidu sodného:\n\nTaké se dá získat reakcí fenylmagnesiumbromidu s formaldehydem.\n\nBenzylalkohol, podobně jako většina alkoholů, reaguje s karboxylovými kyselinami za vzniku esterů. V organické syntéze se benzylestery často používají jako chránící skupiny, které lze odstranit mírnou hydrogenolýzou. \n\nBenzylalkohol reaguje s akrylonitrilem za tvorby \"N\"-benzylakrylamidu:\n\nBenzylalkohol je častým rozpouštědlem inkoustů, vosků, barev, laků a epoxidových pryskyřic a bývá tak součástí směsí na odstraňování nátěrů, obzvláště ve směsi s látkami zvyšujícími viskozitu, které usnadňují přichycení k natřenému povrchu.\n\nTaké se používá jako prekurzor řady esterů, využívaných například při výrobě mýdel a parfémů. Často bývá součástí náplní elektronických cigaret, kde navyšuje obsah vůní. Při styku 10% benzylalkoholu s poškozenou kůží nebo sliznicí funguje jako lokální anestetikum a antimikrobiální látka. Slouží také jako odmašťovací přísada v prostředcích na čištění koberců. Jakožto rozpouštědlo barev benzylalkohol usnadňuje barvení vlny, nylonu a kůže. Může být také součástí repelentů.\n\nBenzylalkohol se používá jako dielektrické rozpouštědlo při dielektroforetické rekonfiguraci nanovláken.\n\nBenzylalkohol může být při nízkých koncentracích použit jako bakteriostatický konzervant u nitrožilních a povrchových léků a také v kosmetice; zabraňuje zavírání průduchů u vší, které se tak ucpou vodou nebo olejem a vši se tak udusí. Obvyklá koncentrace je 5 %.\n\nBenzylalkohol má téměř stejný index lomu jako křemen a vlna; pokud se předmět z čistého křemene ponoří do benzylalkoholu, stane se téměř neviditelným, což lze využít k ověření, zda je tvpřen skutečným křemenem. Obdobně vlna ponořená do benzylalkoholu také téměř přestane být viditelná, čímž je možné odhalit nečistoty jako jsou rostlinné materiály.\n\nBenzylalkohol má nízkou akutní toxicitu, smrtelná dávka u krys je přibližně 1,2 g/kg Rychle se oxiduje na kyselinu benzoovou, která v játrech reaguje s glycinem a vylučuje se jako kyselina hippurová. Vysoké koncentrace mohou vést k toxickým účinkům, kterými jsou selhání dechu, vazodilatace, nízký krevní tlak, křeče a ochrnutí.\n\nBenzylalkohol silně dráždí oči, v čisté podobě způsobuje odumírání rohovky.\n\nBenzylalkohol není považován za karcinogen a nejsou u něj potvrzené ani teratogenní účinky nebo reprodukční toxicita.\n"}
{"id": "1497768", "url": "https://cs.wikipedia.org/wiki?curid=1497768", "title": "Náhon (Brno)", "text": "Náhon (Brno)\n\nNáhon (též Na Příkopech, německy \"Mühlgraben\") je bývalá předměstská čtvrť Brna, která byla do roku 1941 také samostatným katastrálním územím. Tvořilo ji okolí dnešních ulic Spálené, Přízovy, Úzké a severní části Dornychu. Oblast je dnes součástí Trnité a městské části Brno-střed.\n\nPředměstské osídlení v prostoru pozdější čtvrti Náhon, jižně od brněnské Židovské brány, existovalo již ve středověku. Přibližně podél dnešních ulic Úzké a Dornych probíhal Svratecký náhon, přes nějž vedl v trase druhé zmíněné (na dnešní křižovatce Úzké a Dornychu) Sladovnický most, po kterém cesta směřovala do osady Dornych a dále na Komárov. Západně od něj překračoval náhon druhý most s cestou do osady Trnitá (dnes ulice Trnitá). Na levém břehu vodoteče se vyvinula zástavba, jejíž součástí byl mlýn. Rozvoj na konci 18. století znamenal pro čtvrť Náhon vznik velkých průmyslových areálů. Na pravobřežním výběžku katastru, v místě pozdějšího obchodního domu, byla roku 1786 vybudována rozsáhlá Offermannova továrna na vojenská sukna, kvůli níž zanikla většina zdejší zástavby, další tovární provoz vznikl východně od Sladovnického mostu. Před polovinou 19. století došlo k urbanizaci východní části území, kdy zde byly v sousedství předměstí Křenová vytyčeny a postupně obytnými domy zastavovány dnešní ulice Spálená a Přízova, na jejímž jižním konci stál nový mlýn. K Náhonu patřila i jižní uliční fronta dnešní Mlýnské ulice mezi Dornychem a Přízovou. Během druhé poloviny 19. století zde, ve východní části Náhonu, vznikla velkoměstská činžovní zástavba, včetně dalších průmyslových areálů.\n\nRoku 1855 byla na nároží ulic Spálené a Přízovy postavena první novodobá brněnská synagoga – Velká synagoga, která byla v roce 1939 vypálena a následně zbořena. V roce 1870 bylo území Náhonu rozděleno náspem železniční spojovací trati mezi dolním a hlavním nádražím (podél ulic Plotní a Dornych). Roku 1901 byl na ulici Dornych zahájen provoz tramvají. Ve druhé polovině 20. století došlo v oblasti k radikálním urbanistickým změnám, při nichž byla v 60.–80. letech zbořena téměř veškerá zástavba podél ulic Dornych a Úzká, včetně Offermannovy továrny. Na místě továrny bylo v 80. letech vybudováno obchodní centrum Dornych a z ulic se staly hlavní silniční tahy rozšířené na několik pruhů. Již po druhé světové válce byl v prostoru čtvrti zatrubněn Svratecký náhon, v dalších desetiletích byla zrušena i železniční spojka, i když její násep zůstal zachován až do počátku 21. století. V 10. letech 21. století byl zbořen areál podniku Vlněna, tvořící východní stranu Přízovy ulice. Zachován zůstal jen palác Bochnerů ze Stražiska, zbytek byl nahrazen kancelářskými budovami.\n\nNáhon byl do 19. století ve správě brněnského magistrátu, byl tzv. magistrátním předměstím. Součástí Brna se stal v roce 1850. Katastrální území Náhonu bylo zrušeno v roce 1941 při katastrální reformě města. Oblast se tehdy stala součástí katastru Trnité.\n"}
{"id": "1497770", "url": "https://cs.wikipedia.org/wiki?curid=1497770", "title": "Náhon (rozcestník)", "text": "Náhon (rozcestník)\n\nNáhon může být:\n"}
{"id": "1497777", "url": "https://cs.wikipedia.org/wiki?curid=1497777", "title": "Společný park nákladních vozů", "text": "Společný park nákladních vozů\n\nSpolečný park nákladních vozů OPW (Общий парк вагонов (ОПВ) – Společný park vozů) byla dohoda podepsaná mezi evropskými správami železnic v roce 1963 na základě dohody Organizace pro spolupráci železnic (OSŽD) o zřízení a sdílení společného železničního systému členských států RVHP. OPW existovala od 1. července 1964 do 31. srpna 1990 a byla sub-organizací RVHP.\n\nČlenem OPW byly Bulharsko, Maďarsko, Polsko, Rumunsko, SSSR a ČSSR.\nOPW odpovídal za správu 240 000 nákladních vozů o rozchodu 1435 mm v železniční nákladní dopravě socialistických zemí. Zejména zkrátil dobu oběhu prázných vozů v mezinárodní a vnitrostátní dopravě.\n"}
{"id": "1497802", "url": "https://cs.wikipedia.org/wiki?curid=1497802", "title": "Jan Srp (kartograf)", "text": "Jan Srp (kartograf)\n\nJan Srp (11. května 1849 Praha – 19. září 1913 Praha-Vinohrady) byl český kartograf a umělecký litograf. Na přelomu 19. a 20. století nakreslil množství podrobných map českých zemí a několik přehledných map Rakouska-Uherska a Evropy pro řadu nakladatelů, zejména J. R. Vilímka.\n\nNarodil se 11. května 1849 na Novém Městě pražském v domě č. 1045-II (dnes Na poříčí 1045/22, Praha 1) jako syn zámečníka Tomáše Srpa z Cerhenic a jeho pozdější manželky Josefy Mrázkové z Bystřice u Benešova.\n\nZáklady litografického a kartografického řemesla získal jako praktikant v 60. letech v „Prvním českém zeměpisném ústavu“ v Rybné ulici na Starém Městě pražském, první českojazyčné tiskárně na mapy. Závod byl amatérsky vedený, používal zastaralé vybavení, odborné činnosti vykonávali špatně placení a nekvalifikovaní pracovníci. V oboru se Srp musel zdokonalovat samostatným cvičením ve volném čase, protože v zaměstnání vykonával jen pomocné práce. Podnik brzy skončil z finančních důvodů — nízká kvalita prací, nemajetnost většiny zákazníků a nedostatek zakázek způsobily, že majitel neměl na nájemné.\n\nSrp se zapojil do pražského společenského života. Roku 1868 vstoupil do Sokola. Členství v této organizaci pokládal za povinnost a pokud mohl, účastnil se všech cvičení a dalších akcí. Roku 1871 byl přijat do Umělecké besedy (asi ale později odešel a znovu vstoupil, protože mezi novými členy je uváděn i roku 1881). Od poloviny 70. let se pravidelně scházel s dalšími členy Sokola k diskusím v uzenářství Václava Čermáka ve Štěpánské, později Vodičkově ulici. Aktivně sledoval veřejný život a doplňoval si vědomosti o aktuálních otázkách. Spřátelil se zde zejména s novinářem Josefem Barákem, do debatního klubu patřili ale například také pozdější benešovský starosta Herink, chirurg Karel Maydl a spisovatel Ignát Herrmann. Přispíval na stavbu Národního divadla jako dárce i sběratel příspěvků. Byl také členem pěveckého sboru Hlahol vinohradský (viz též Hlahol).\n\nAdresář z r. 1891 ho uvádí na adrese Brandlova 25, Vinohrady (dnes Římská ul.). Roku 1901 získal na Vinohradech domovské právo.\n\nV posledních letech života trpěl zdravotními potížemi. Účastnil se ještě oslav 50 let Sokola (1912), zakázku na mapy balkánských bojišť (1912–1913) už ale odmítl ze zdravotních důvodů. Zemřel 19. září 1913 na Královských Vinohradech č. 579 (dnes rohový dům Americká 579/17 a Záhřebská 579/27, Praha 2) na zánět ledvin. Pohřben byl na Vinohradském hřbitově. V závěti odkázal 100 korun jako příspěvek Ústřední matici školské.\n\nVe své době byl známým kartografem a vyhledávaným spolupracovníkem grafických závodů. Z jeho prací, většinou nedatovaných, můžeme uvést např.:\n\nPro své přátele vydal roku 1883 v omezeném nákladu soukromou publikaci s cílem podpořit obnovu Národního divadla. Do veřejného prodeje se nedostala, jeden výtisk by měl být uložen v knihovně Národního muzea. (\"Název knihy se nepodařilo zjistit, historické zdroje ho neuvádějí\".)\n\nDo pamětního spisu ke 100. výročí litografie vložil vzpomínku na své praktikantské zkušenosti v Prvním českém zeměpisném ústavu.\n\n\n"}
{"id": "1497804", "url": "https://cs.wikipedia.org/wiki?curid=1497804", "title": "Jonathan Marchessault", "text": "Jonathan Marchessault\n\nJonathan Audy-Marchessault (* 27. prosince 1990 Québec) je kanadský profesionální hokejový útočník, který v současné době hraje za Vegas Golden Knights v National Hockey League. V minulosti hrál za Columbus Blue Jackets, Tampa Bay Lightning a Florida Panthers. V letech 2003 a 2004 hrál za \"Quebec International Pee-Wee Hockey Tournaments\" s menším hokejovým týmem z Montréalu. Do kanadské hokejové reprezentace byl vybrán 29. dubna 2019, kdy byl zařazen na seznam hráčů Kanady na Mistrovství světa v ledním hokeji 2019 na Slovensku.\n\nJe ženatý s Alexandrou, se kterou má 3 děti.\n"}
{"id": "1497809", "url": "https://cs.wikipedia.org/wiki?curid=1497809", "title": "Suraphol Sombatcharoen", "text": "Suraphol Sombatcharoen\n\nSuraphol Sombatcharoen (Thajština สุรพล สมบัติเจริญ) (25. září 1930 – 16. srpna 1968, Thajsko) byl thajský zpěvák.\n\n"}
{"id": "1497810", "url": "https://cs.wikipedia.org/wiki?curid=1497810", "title": "Úvaly (nádraží)", "text": "Úvaly (nádraží)\n\nÚvaly je mezilehlá železniční stanice ve městě Úvaly na adrese Jiráskova 287 na železniční trati Praha – Kolín. Doprava zde byla zahájena roku 1845. Ve stanici je od roku 2016 nainstalován informační systém INISS dálkově ovládaný z Centrálního dispečerského pracoviště v Praze, do té doby zde byl systém HaVis řízený přímo z dopravní kanceláře.\n\nNádraží v Úvalech začalo fungovat v roce 1845, většími úpravami prošlo v 50. letech 20. století v souvislosti s rozšířením úseku Praha-Běchovice – Poříčany o třetí kolej a elektrizací trati.\n\n9. července 1984 po 17. hodně se ve stanici stala nehoda, při níž zemřeli dva lidé a dalších osm bylo těžce zraněno. Pravděpodobnou příčinou bylo vybočení kolejnic v oblouku jako důsledek vysokých teplot.\n\nV letech 2014 – 2016 prošla stanice celkovou rekonstrukcí, při které bylo zcela změněno uspořádání nástupišť ve stanici, aby přístup na ně byl v souladu s dnešními požadavky. Opravena byla staniční budova i okolní prostory. Vznikly zde nové chodníky, stojany na jízdní kola, nebo třeba elektronické tabule s odjezdy vlaků, později i autobusů. Bylo také dokončeno prodloužení podchodu do místní části Pod Tratí ležící na severní straně trati a vybudování bezbariérových přístupů na nástupiště.\n"}
{"id": "1497815", "url": "https://cs.wikipedia.org/wiki?curid=1497815", "title": "Yodrak Salakjai", "text": "Yodrak Salakjai\n\nYodrak Salakjai (thajsky ยอดรัก สลักใจ) (6. února 1956 Phichit – 9. srpen 2008 Bangkok) byl thajský herec a zpěvák.\n\n"}
{"id": "1497816", "url": "https://cs.wikipedia.org/wiki?curid=1497816", "title": "Hřbitov Dolní Břežany", "text": "Hřbitov Dolní Břežany\n\nHřbitov Dolní Břežany (či také břežanský hřbitov) se nachází na zelené louce jihozápadně od centra stejnojmenné obce ve Středočeském kraji, jižně od Prahy. Byl založen v květnu 2016, je unikátní svým krajinářským a architektonickým pojetím, tvoří přirozenou součást komponované krajiny. Kruhový hřbitov připomíná také symboliku keltského kříže, jenž je s obcí spojená díky blízkému keltskému oppidu Závist. Střed je ohraničen kamennou zdí. Vedle hřbitova o rozloze 2 hektarů se nachází také 4 hektary veřejně přístupné zeleně s parkovou úpravou. Za návrhem stojí zahradní architekt Zdeněk Sendler. Projekt stál 10 milionů korun.\n\n"}
{"id": "1497819", "url": "https://cs.wikipedia.org/wiki?curid=1497819", "title": "De Wallen", "text": "De Wallen\n\nDe Wallen nebo také De waleetjes je městská část Amsterdamu, nacházející se v historickém centru jižně od řeky Amstel mezi ulicemi Damrak a Warmoesstraat. Spolu s oblastmi Singelgebied a Ruysdaelkade tvoří „čtvrť červených luceren“ (Rosse Buurt), kde se legálně provozuje prostituce.\n\nNachází se zde nejstarší amsterdamský kostel Oude Kerk založený okolo roku 1213. Nacházelo se zde množství klášterů, které byly zrušeny po přijetí kalvinismu v roce 1578. V roce 1811 bylo v Amsterdamu povoleno poskytování sexuálních služeb, které se vzhledem k blízkosti přístavu koncentrovaly právě v De Wallen. Ve třicátých letech padlo rozhodnutí, že prostitutky nesmějí oslovovat zákazníky na ulici, ale mohou nabízet služby z červeně osvícených oken domů. V De Wallen se nachází na ploše 250×250 metrů okolo tří set pokojíků využívaných k heterosexuální i homosexuální prostituci.\n\nNachází se zde muzeum sexu, erotické divadlo, množství nočních klubů a coffee shopů, muzeum marihuany a také informační centrum, poskytující informace o legálních aspektech prostituce. Každoročně v srpnu se ve čtvrti koná pouliční slavnost Hartjesdag. De Wallen patří k největším turistickým atrakcím Amsterdamu, kterou ročně navštíví okolo osmnácti milionů lidí. Amsterdamská radnice spustila v roce 2007 „Projekt 1012“ (podle místního směrovacího čísla), jehož cílem je omezit kriminalitu v této lokalitě (obchod s lidmi, narkomanie, pouliční násilnosti), mj. byl vydán zákaz organizovaných prohlídek. Téhož roku byla na náměstí Oudekerksplein odhalena socha Else Rijerseho \"Belle\" jako připomínka, že i sexuální pracovníci mají nárok na lidskou důstojnost.\n\n"}
{"id": "1497824", "url": "https://cs.wikipedia.org/wiki?curid=1497824", "title": "Henry Grey, 1. vévoda z Kentu", "text": "Henry Grey, 1. vévoda z Kentu\n\nHenry Grey, 1. vévoda z Kentu (\"Henry Grey, 1st Duke of Kent, 12th Earl of Kent, 1st Marquess of Grey, 1st Earl of Harold, 1st Viscount Goodrich, 2nd Baron Lucas of Crudwell\") (1664/1671 – 5. června 1740) byl anglický politik a dvořan ze starobylého rodu Greyů. Za královny Anny a po nástupu hannoverské dynastie zastával přední dvorské úřady nejvyššího komořího a nejvyššího hofmistra. Jako druhý z rodiny Greyů získal titul vévody, který však zanikl jeho úmrtím, byl též rytířem Podvazkového řádu.\n\nPocházel z rodové linie Greyů, která od 15. století užívala titul hrabat z Kentu. Narodil se jako jediný syn Anthonyho Greye, 11. hraběte z Kentu (1645-1702), a jeho manželky Mary Lucas, po níž zdědil titul barona Lucase z Crudwellu (1700). Do Sněmovny lordů vstoupil v roce 1700 s titulem barona Lucase, titul hraběte z Kentu zdědil v roce 1702. Neměl politické ambice ani zvláštní osobnostní předpoklady, ale díky rodinným konexím a jménu Grey se za vlády královny Anny stal jednou z předních osobností. V letech 1704-1714 byl lordem nejvyšším komořím, od roku 1704 zároveň zasedal v Tajné radě. Zastával také místodržitelské úřady v několika hrabstvích (Herefordshire 1704-1715, Bedfordshire 1711-1740, Buckinghamshire 1711-1712). V roce 1706 získal titul markýze a nakonec byl povýšen na vévodu (1710), v roce 1712 obdržel Podvazkový řád. Po smrti královny Anny musel sice opustit post nejvyššího komořího, ale zůstal královským komorníkem Jiřího I. a nedlouho poté se stal nejvyšším hofmistrem (1716-1718). Nakonec byl krátce lordem strážcem tajné pečeti (1719-1720). V době nepřítomnosti krále v Anglii byl v letech 1714 a 1719 členem místodržitelského sboru. Po roce 1720 žil v soukromí.\n\nJeho první manželkou byla Jemima Crewe (1675-1728), díky níž byl spřízněn s tehdy vlivným rodem Herbertů. Krátce po ovdovění se podruhé oženil v roce 1729 se Sophií Bentinck (1701-1748), dcerou vlivného dvořana 1. hraběte z Portlandu. Z obou manželství pocházelo celkem osm dětí, z toho byli čtyři synové, všichni ale zemřeli předčasně. Nejstarší syn Anthony Grey, hrabě Harold (1695-1723), vstoupil jako baron Lucas do Sněmovny lordů a byl také královským komořím. Nejmladší syn z druhého manželství George Grey, hrabě Harold (1732-1733) zemřel ve věku necelých šesti měsíců.\n\nHenryho úmrtím zanikl titul vévody i hraběte z Kentu, baronát Lucas of Crudwell mohl ale přecházet na ženské potomstvo. Prostřednictvím Henryho dcery Amabel (1694-1727), provdané za 3. hraběte z Breadalbane (1696-1762), přešel později na rodinu Robinsonů, která též přijala jméno Grey (Thomas de Grey, 2. hrabě de Grey). Titul vévodů z Kentu byl později udělován výhradně již jen v královské rodině.\n\nSídlem hrabat z Kentu bylo panství \"Wrest Park\" v hrabství Bedford, zdejší zámek v současné podobě ale pochází až z doby nástupnických rodů. V 19. století byla ve zdejším zámeckém parku postavena hrobka \"The Grey Mausoleum\", kde je pohřbena řada členů rodu od 16. století.\n\n"}
{"id": "1497825", "url": "https://cs.wikipedia.org/wiki?curid=1497825", "title": "Thomas Grey, 2. hrabě ze Stamfordu", "text": "Thomas Grey, 2. hrabě ze Stamfordu\n\nThomas Grey, 2. hrabě ze Stamfordu (\"Thomas Grey, 2nd Earl of Stamford, 3rd Baron Grey de Groby\") (1654 – 31. ledna 1720) byl anglický politik ze starobylého šlechtického rodu Greyů. Od mládí byl členem Sněmovny lordů a patřil k radikálním whigům, jako odpůrce stuartovského absolutismu byl v roce 1685 uvězněn. Později podpořil Slavnou revoluci a dvakrát byl ministrem obchodu (1697-1702, 1707-1711).\n\nPocházel z rodové linie, která užívala titul hrabat ze Stamfordu od roku 1628 na základě dědictví stejnojmenného panství po rodině Cecilů. Narodil se jako jediný syn Thomase Greye (1623-1657), který byl za občanské války vlivným parlamentním politikem a signatářem rozsudku smrti nad Karlem I., po matce Elizabeth Bourchier (1628-1660) pocházel z rodiy hrabat z Bathu. Titul hraběte ze Stamfordu zdědil po dědečkovi v roce 1673 a po dosažení zletilosti vstoupil do Sněmovny lordů. Politicky vystupoval jako radikální stoupenec strany whigů a v letech 1685-1686 byl vězněn kvůli podezření z účasti na Monmouthově spiknutí. V roce 1688 podpořil nástup Viléma Oranžského a za jeho vlády dosáhl dalšího vzestupu. Od roku 1694 byl členem Tajné rady, poté byl členem vlády jako lord kancléř vévodství lancasterského (1697-1702) a prezident úřadu pro obchod a kolonie (1699-1702). Zároveň byl místodržitelem a nejvyšším sudím v hrabství Devon (1696-1702) a nejvyšším sudím v Leicesteru (1689-1702). O většinu funkcí přišel po nástupu královny Anny a musel se dočasně stáhnout do ústraní, později byl ale znovu prezidentem obchodního úřadu (1707-1711).\n\nByl dvakrát ženatý a měl čtyři děti, tři syny a jednu dceru, všichni potomci ale zemřeli v dětství. Titul hraběte ze Stamfordu po Thomasově smrti přešel na bratrance George Greye (1685-1739). V této linii rod vymřel v roce 1976. Sídlem hrabat ze Stamfordu byl původně zámek \"Bradgate House\" (Leicestershire), který je dnes ve zříceninách.\n\n"}
{"id": "1497826", "url": "https://cs.wikipedia.org/wiki?curid=1497826", "title": "George Grey", "text": "George Grey\n\nSir George Grey, 2. baronet Grey (\"Sir George Grey, 2nd Baronet Grey of Fallodon\") (11. května 1799, Gibraltar – 9. září 1882, Fallodon Hall, Anglie) byl britský státník ze starobylého rodu Greyů, synovec premiéra 2. hraběte Greye. Čtyřicet let byl poslancem Dolní sněmovny za Liberální stranu a v několika vládách zastával různé funkce. Celkem 14 let byl ve třech funkčních obdobích britským ministrem vnitra.\n\nNarodil se na Gibraltaru jako jediný syn námořního kapitána Sira George Greye (1767-1828), po matce Mary Whitbread (1770-1858) byl potomkem bohaté podnikatelské rodiny Whitbreadů. Vystudoval v Oxfordu, původně měl být duchovním, ale zvolil kariéru v justici a od roku 1826 působil jako úspěšný právník. V letech 1832-1852 a 1853-1874 byl členem Dolní sněmovny za Liberální stranu. Brzy po vstupu do parlamentu začal zastávat i nižší vládní funkce, v letech 1834-1835 a 1835-1839 byl státním podsekretářem kolonií, poté byl nejvyšším vojenským sudím (1839-1841), od roku 1839 byl též členem Tajné rady. Členem vlády se stal poprvé v roce 1841 krátce před pádem Melbournova kabinetu jako lord kancléř vévodství lancasterského. Po návratu liberálů k moci se v Russelově vládě stal poprvé ministrem vnitra (1846-1852). V této funkci měl zásluhu na zlepšení hygienických podmínek a veřejného zdravotnictví (krátce poté byl zřízen samostatný úřad pro zdravotnictví). Proslul také svými aktivitami v době irského hladomoru v roce 1847. Přes nabytou popularitu v roce 1852 neuspěl ve volbách.\n\nDo parlamentu byl znovu zvolen v doplňovacích volbách v roce 1853 za město Morpeth, a i když původně odmítl účast v koaliční Aberdeenově vládě, nakonec přijal post ministra kolonií (1854-1855). V následující Palmerstonově vládě byl znovu ministrem vnitra (1855-1858). Kvůli názorovým neshodám s Palmerstonem v jeho dalším kabinetu obdržel původně jen méně vlivný post lorda kancléře vévodství lancasterského (1859-1861), ale nakonec se potřetí stal ministrem vnitra (1861-1866). V roce 1874 neuspěl ve volbách a odešel do ústraní na své sídlo \"Fallodon House\".\n\nByl ženatý s Anne Ryder (1805-1893), dcerou lichfieldského biskupa Henryho Rydera a vnučkou významného státníka 1. hraběte z Harrowby. Měli spolu jediného syna Charlese Greye (1835-1874), který sloužil v armádě, dosáhl hodnosti podplukovníka. Vnuk Edward Grey (1862-1933) byl později dlouholetým ministrem zahraničí.\n\nJeho sestra Jane Grey (1804-1838) byla manželkou 1. barona Northbrooka, ministra financí a námořnictva.\n\n"}
{"id": "1497829", "url": "https://cs.wikipedia.org/wiki?curid=1497829", "title": "Jardin de l'Hôtel-Lamoignon – Mark-Ashton", "text": "Jardin de l'Hôtel-Lamoignon – Mark-Ashton\n\nJardin de l'Hôtel-Lamoignon – Mark-Ashton (původně \"Jardin de la Bibliothèque-Historique\") je veřejný park, který se nachází v Paříži ve 4. obvodu. Vstup je v čísle 25 v \"Rue des Francs-Bourgeois\".\n\nPark byl otevřen v roce 1969 v prostoru bývalé zahrady paláce Angoulême Lamoignon, ve kterém od toho data sídlí Historická knihovna města Paříže. Park se proto původně jmenoval \"Jardin de la Bibliothèque-Historique\". Dne 25. září 2018 rozhodla pařížská rada o přejmenování na \"Jardin de l'Hôtel-Lamoignon – Mark-Ashton\" na počest Marka Ashtona (1960–1987), britského aktivisty v LGBT hnutí.\n\n"}
{"id": "1497833", "url": "https://cs.wikipedia.org/wiki?curid=1497833", "title": "Bigglesův úhlavní nepřítel", "text": "Bigglesův úhlavní nepřítel\n\nBigglesův úhlavní nepřítel (v originále \"Biggles Buries a Hatchet\") je dobrodružná kniha od autora W. E. Johnse z roku 1958. Nejprve vycházelo od března do září 1958 na pokračování v časopise Boy’s Own Paper, v září téhož roku pak vyšla knižně. V Česku byla vydána nakladatelstvím Toužimský & Moravec v Praze v roce 1998.\n\nMajor James Bigglesworth (známý jako Biggles) seděl se svými přáteli zrovna v bytě, když k nim přišel mladík z Německa jménem Fritz Lowenhardt. Ten Bigglesovi pověděl, že se ho chystají zavraždit a také mu řekl, že jeho strýc a Bigglesův úhlavní nepřítel Erich von Stalhein je uvězněn na ostrově Sachalin. Po delším přemlouvání, a také za pomoci generála Raymonda se Biggles nakonec rozhodl podstoupit riskantní, záchrannou akci kvůli svému úhlavnímu nepříteli. Po přistání na Sachalinu byl Fritz společně s Gingerem vyslán na průzkum a potkali v lese muže jménem Ivan Miškov. Ten jim pověděl spoustu informací o Sachalinu a také o svém životě tam. Ten je později zavedl blíže k věznici, kde na jedné cestě na vlastní oči viděli Ericha ve skupině vězňů. Jednomu vězni se však v té chvíli podařilo uprchnout a později na něj dokonce v lese narazili. Byl to americký pilot jménem Pat Manton, který jim pověděl všechno o tom, jak se tam dostal a jak to tam funguje. Dozvěděli se, že Erich von Stalhein pracuje v uhelném lomu, a tak se tam také vydali. Brzy ráno si u lomu vytvořili z jednoho křoví u lomu úkryt, aby mohli tajně pozorovat vězně. Jejich velkou překážkou se staly okovy, které dostali vězni z bezpečnostních důvodů, ale Fritzovi se za pomoci Bigglese podařilo zbavit Stalheina pout a potom díky Bertimu s Gingerem se jim podařilo z lomu uniknout. Celou situaci ještě na mostě svou střelbou hlídal Miškov, a tak s Bigglesově partě podařilo se Stalheinem uniknout až k Patovi. Půjčili si Miškovův člun (poněvadž jejich byl zničen) a dopravili se postupně k letadlu. Po umoudření počasí rychle vzlétli a za pomocí amerických pilotů se jim podařilo uniknout do Japonska. Po třech týdnech byli v Anglii, kde Stalhein poskytl Raymondovi informace a s majorem Bigglesworthem nadobro uzavřeli společný mír.\n\n\n\n"}
{"id": "1497844", "url": "https://cs.wikipedia.org/wiki?curid=1497844", "title": "Maria Balshaw", "text": "Maria Balshaw\n\nMaria Jane Balshaw, CBE (* 24. ledna 1970 Birmingham) je od roku 2017 první ředitelkou Tate Gallery ve 120leté historii Tate. V letech 2006–2016 byla ředitelkou Whitworth Art Gallery a Manchester City Galleries. V letech 2014–2018 působila rovněž v Radě Arts Council England. Roku 2015 obdržela Řád britského impéria (komandér, CBE) za službu umění.\n\nMaria Balshaw vyrůstala v Leicesteru a Northamptonu. Absolvovala studium anglické literatury a kulturologie na University of Liverpool (BA, 1991), a pokračovala na University of Sussex, kde získala titul MA (1992) v umělecké kritice a doktorát filozofie v oboru afroamerická vizuální kultura a literatura (1996).\n\nOd roku 1993 přednášela kulturologii na University College Northampton a od roku 1997 působila jako vědecký pracovník v oboru vizuální kultury na University of Birmingham. Roku 2002 opustila akademickou kariéru a působila jako ředitelka \"Creative Partnerships\" (vládní program výuky kreativní práce studentů) v Birminghamu. Roku 2004 byla vybrána ze 400 uchazečů mezi zakládající členy Clore Leadership Programme, zřízeného nadací Clore Duffield Foundation a zaměřeného na partnerství mezi soukromými filantropy a vládním financováním umění. Po roce se stala členkou Strategického poradního sboru Programu a působila jako jeho regionální ředitelka ve West Midlands, později jako ředitelka vnějších vztahů a rozvoje Arts Council England ve West Midlands. Je členkou Rady Mezinárodního festivalu v Manchesteru.\n\nRoku 2006 se stala ředitelkou Whitworth Art Gallery v Manchesteru, jejíž sbírky čítají 55 000 děl. Za jejího působení byla galerie významně rozšířena o novou budovu, která zdvojnásobila výstavní plochy. Mezinárodní architektonické soutěže, vyhlášené roku 2008 pod patronací Royal Institute of British Architects, se zúčastnilo 139 architektonických ateliérů a zvítězili v ní McInnes Usher McKnight Architects (MUMA). Stavba nové galerie byla dokončena roku 2015 a získala RIBA National Award a Art Fund’s Museum of the Year Award (2015) a následně byla navržena na Stirlingovu cenu.\n\nRoku 2010 Maria Balshaw obdržela Paul Hamlyn Breakthrough Award (grant 260 000 £) jako uznání jejího manažerského působení v oblasti kultury. Roku 2011 obdržela Whitworth Art Gallery ocenění \"Lever Prize\" jako nejlepší kulturní zařízení na severozápadě Anglie. Od roku 2011 byla Maria Balshaw zároveň ředitelkou Manchester City Galleries. Navázání spolupráce mezi historickými a moderními kolekcemi umění zvýšilo reputaci Manchesteru jako kulturního centra. Roku 2012 toto partnerství umožnilo, aby Manchester City Galleries, Whitworth Art Gallery a Manchester Museum získaly společné financování z prostředků Arts Council England. Roku 2014 se jí jako ředitelce podařilo přesvědčit kancléře George Osborna, aby vláda poskytla finanční prostředky na stavbu nového manchesterského divadla \"The Factory\". Maria Balshaw je od roku 2014 také ředitelkou \"Rothesay Pavilion Charity\", která shromažďuje prostředky na rekonstrukci unikátního domu architekta Jamese Carricka, postaveného roku 1938 ve stylu ovlivněném Bauhausem, na skotském ostrově Bute.\n\nRoku 2015 Maria Balshaw obdržela při příležitosti narozenin britské královny Řád britského impéria (komandér, CBE) za službu umění a byla zvolena Osobností roku Magazinu Apollo.\n\nRoku 2017 byla jako vysoce respektovaná ředitelka manchesterských galerií jmenována generální ředitelkou Tate Gallery, kde nahradila Nicholase Serotu, odcházejícího do vedení Arts Council England.\n\nMaria Balshaw je čestným profesorem, School of Business and Management, Queen Mary University of London.\n\nMaria Balshaw se roku 1997 provdala za prof. Liama Kennedyho a má s ním syna a dceru. Rozvedla se roku 2006 a po čtyřech letech se znovu provdala za ředitele Manchesterského muzea Nicka Merrimana. \n\n\n"}
{"id": "1497845", "url": "https://cs.wikipedia.org/wiki?curid=1497845", "title": "Emanuel Rego", "text": "Emanuel Rego\n\nEmanuel Fernando Scheffer Rego (* 15. dubna 1973 Curitiba) je bývalý brazilský plážový volejbalista. \n\nZačínal s šestkovým volejbalem, od roku 1994 startoval ve FIVB Beach Volleyball World Tour. Zúčastnil se v letech 1996 až 2012 pěti olympijských her; v roce 2004 získal ve dvojici s Ricardem Santosem zlatou medaili a v roce 2008 skončili třetí, v roce 2012 hrál s Alisonem Ceruttim a obsadili druhé místo. Je také mistrem světa z let 1999, 2003 a 2011, vyhrál Panamerické hry 2007 a 2011 a celkové pořadí World Tour 1996, 1997, 1999, 2001, 2003, 2004, 2005, 2006, 2007 a 2011. Získal cenu pro největší osobnost World Tour v letech 2005, 2010, 2011, 2012 a 2014. Je rekordmanem v počtu vyhraných turnajů, Mezinárodní volejbalová federace mu udělila cenu pro nejlepšího beachvolejbalistu devadesátých let a v roce 2016 byl uveden do Volejbalové síně slávy. Kariéru ukončil v roce 2016. \n\nJeho manželkou je olympijská medailistka v plážovém volejbale Leila Barrosová.\n\n"}
{"id": "1497848", "url": "https://cs.wikipedia.org/wiki?curid=1497848", "title": "Ploténka", "text": "Ploténka\n\nPloténka (hovorově plotýnka) může znamenat:\n\n\n"}
{"id": "1497850", "url": "https://cs.wikipedia.org/wiki?curid=1497850", "title": "Martin Vandas", "text": "Martin Vandas\n\nMartin Vandas (* 1971) je český filmový producent.\n\nAbsolvent Katedry filmové produkce na FAMU a FF UK oboru Filmová věda, zakládající člen Asociace animovaného filmu ASAF, expert Fondu kinematografie ČR a pedagog Katedry animace na FAMU.\n\nProducent celovečerních animovaných i hraných filmů v produkční společnosti MAUR film, která stojí např. za úspěšnou trilogií \"Fimfárum Jana Wericha\" (2002), \"Fimfárum 2\" (2007) a \"Fimfárum – Do třetice všeho dobrého\" (2011). V roce 2006 šel do kin celovečerní animovaný film Jana Baleje \"Jedné noci v jednom městě\", který sehrál a sbíral ceny na festivalech po celém světě. S Ancou Damian koprodukoval Martin Vandas celovečerní hraný film \"Velmi neklidné léto\" (2013) a stojí také za dokumentem Návrat Agnieszky H. (2013). \n\nKrátkometrážní animovaný film \"Strom\" (2014) Lucie Sunkové získal několik mezinárodních ocenění a \"Superbia\" (2016) Lucy Tóth byla nominována v soutěži Cannes. S Ondřejem Švadlenou koprodukoval experimentální CGI animovaný autorský film z vzdálené budoucnosti Země, \"Time Rodent\" (2016), krátkometrážní animovaný film oceňovaného rumunského režiséra Paula Muresana, \"Ceva\" (2017), krátkometrážní animovaný film Filipa Blažka, \"Prázdniny\" (2018) nebo koprodukční krátkometrážní film, vycházející z úspěšného seriálu \"Mimi&Liza - záhada vánočního světla\" (2018) režisérky Ivy Šebestové. \n\nAktuálně pracuje na celovečerním animovaném filmu Florence Miaillhe, \"Přes hranici\", \"Jedenáctce\" na motivy knihy E. Basse, celovečerním kresleném filmu pro děti \"Fany byla při tom\" Ralfa Kukuly a Matthiase Bruhna, filmu \"O sirotcích\" Davida Súkupa, krátkometrážním animovaném filmu režisérky a animátorky Markéty Smolíkové Kubátové, \"Život je všude\" a filmu \"Rosentaal\" – prvním celovečerním rotoskopickém filmu Miroslava Krobota a výtvarníka Václava Švankmajera.\n\n\n"}
{"id": "1497852", "url": "https://cs.wikipedia.org/wiki?curid=1497852", "title": "Západní Ukrajina", "text": "Západní Ukrajina\n\nZápadní Ukrajina () je geografický a historický termín používaný s odkazem na západní území Ukrajiny. Zahrnuje několik skutečných historických oblastí jako Zákarpatí, Halič včetně Pokutí, většinu Volyně, severní Bukovinu a západní Podolí. Méně často zahrnuje území východní Volyně, Podolí a malou část severní Besarábie (východní část Černovické oblasti). Mezi významná města patří Bučač, Černovice, Drohobyč, Halyč, Ivano-Frankivsk, Chotyn, Lutsk, Lvov, Mukačevo, Rovno, Ternopil, Užhorod a další. Západní Ukrajina není v rámci Ukrajiny administrativní kategorií.\n\nJe definována především v kontextu evropských dějin, které se týkají válek 20. století a následného období anexí. Na počátku druhé světové války bylo celé území po volbách, které byly uznány jako zinscenované za účelem vytvoření veřejného souhlasu k zbrání půdy okupovaného Polska Sovětským svazem k 22. říjnu 1939, začleněno do ukrajinské sovětské socialistické republiky (УРСР). Její historické pozadí dělá západní Ukrajinu jedinečně odlišnou od zbytku země a přispívá dnes k jejímu výraznému charakteru.\n\n"}
{"id": "1497853", "url": "https://cs.wikipedia.org/wiki?curid=1497853", "title": "Black Mountain College", "text": "Black Mountain College\n\nBlack Mountain College byla umělecká experimentální instituce, kterou založil v roce 1933 John Andrew Rice spolu s Theodorem Dreierem, Frederickem Georgiou, Ralphem Lounsburym a dalšími v Asheville v Severní Karolíně. Škola byla ideologicky organizovaná kolem Johna Deweye na principech, které zdůrazňují holistické učení a studium svobodného umění jako základ pro umělecké vzdělávání.\n\nŠkolu absolvovalo celkem kolem 1200 umělců, kteří se stali součástí americké avantgardy 60. let 20. století, v období od roku 1933 do 1956. Mezi její učitele patřili Josef Albers a Anni Albers, Eric Bentley, Ilya Bolotowsky, Willem de Kooning a Elaine de Kooning, Buckminster Fuller, Lyonel Feininger, Franz Kline, Walter Gropius a Robert Motherwell. Jejími studenty byly osobnosti jako John Chamberlain, Kenneth Noland, Robert Rauschenberg, Dorothea Rockburne, Ruth Asawa, Stan Vanderbeek, Kenneth Snelson a Cy Twombly. Performance Art vyučovali John Cage, Merce Cunningham, Lou Harrison, Roger Sessions, David Tudor a Stefan Wolpe. Mezi další osobnosti spojené se školou patřili Robert Creeley, Fielding Dawson, Ed Dorn, Robert Duncan McNeill, Paul Goodman, Francine du Plessix Gray, Hilda Morley, Charles Olson, MC Richards, Arthur Penn a John Wieners, Ray Johnson, Allen Ginsberg. Hostujícími učiteli byli Albert Einstein, Clement Greenberg a William Carlos Williams. Na škole se díky atmosféře svobody slova, kterou podpořila kvalita pedagogů a silné osobnosti, vytvořila komunita tvůrců, kteří předznamenali svou tvorbou i svým životním stylem budoucí vývoj moderní americké poezie od Beatníků až po vlnu hippies.\n\nŠkola byla založena v roce 1933 jako experimentální instituce a zavázala se k interdisciplinárnímu přístupu, jejím záměrem bylo upřednostňovat uměleckou tvorbu jako nezbytnou součást vzdělávání. Přednášejícími na univerzitě bylo mnoho předních amerických vizuálních umělců, skladatelů, básníků a návrhářů. Během třicátých a čtyřicátých let 20. století škola vzkvétala a stala se známou jako inkubátor pro umělecké talenty a americkou avangardu. Významné události ve škole byly běžné; to byla vytvořena první rozsáhlá \"geodetická kopule (geodesic dome)\", která byla postavena členem fakulty Buckminsterem Fullerem a jeho studenty, a kde Merce Cunningham vytvořil svou taneční skupinu a kde John Cage představil svůj první hudební happening. Stala se důležitým předchůdcem a prototypem pro mnoho současných alternativních vysokých škol a to od College of Atlantic, Univerzity Naropa, University of California, Santa Cruz, Marlboro College ve Vermontu, Evergreen State College, Hampshire College v Amherstu v Massachusetts, Shimer College dnes v Chicagu, v Illinois, Prescott College v Arizoně, Goddard College sídlící na třech místech: Plainfield, Vermont; Port Townsend, Washington; Seattle, Washington, World College West v Kalifornii (1973–1992), a New College of Florida v Sarasotě na Floridě, včetně školy Warren Wilson College umístěné jen několik minut cesty od místa kde stojí škola Black Mountain. Vysoká škola Bennington College, založená na stejné filozofii, byla založena ve Vermontu rok před založením Black Mountain College.\n\nŠkola fungovala na základě nehierarchické metodiky, která stavěla studenty a pedagogy na stejnou úroveň. Kladla důraz na ideály 20. století o hodnotě a důležitosti vyváženého vzdělání, umění a společné, kooperativní práce, studenti byli povinni účastnit se zemědělských prací, stavebních projektů a služeb v kuchyni jako součásti jejich holistického vzdělávání. Studenti byli zapojeni do všech úrovní rozhodování. Na jejich rozhodnutí bylo ponecháno kdy budou připraveni k promoci. Nebyly tam žádné požadavky na účast na kurzech, dosažení stupně nebo úrovně. Absolventi dostávali slavnostní ručně vyráběné diplomy čistě jako symboly jejich úspěchu. Program svobodných umění nabízený na Black Mountains byl široký a doplněný uměleckou tvorbou jako prostředek kultivace tvůrčího myšlení ve všech oblastech. V době kdy školu vedl Josef Albers, jediné dva požadavky byl kurz o materiálech a formě, které učil Albers a kurz o Platónovi.\n\nV roce 1933 nacisté zavřeli německou uměleckou vzdělávací instituci Staatliches Bauhaus, existující od roku 1919 do 1933, která kombinovala řemesla a umění a byla slavná díky její propagaci nového přístupu k designu. Mnoho z pedagogů školy opustilo Evropu a odešlo do USA, a mnoho z nich se usadilo v Black Mountain. Například pozoruhodný Josef Albers, který byl vybrán, aby vyučoval umělecký program a jeho manželka Anni Albers, která učila tkaní a textilní design. Navíc, vysoká škola působila na jihu během období legální rasové segregace na jiných vysokých školách a univerzitách v regionu. V té době studentka Alma Stone Williams, afroamerická žena, je některými považována za prvního černého studenta, který se zapsal do bílé instituce vyššího vzdělávání na jihu v době éry Jima Crowa.\n\nPro prvních osm roků si vysoká škola pronajala budovu YMCA Blue Ridge jižně od Black Mountain v Severní Karolíně. V 1941 si škola vybudovala na protější straně údolí svůj vlastní kampus u jezera Eden, kde zůstala až do svého uzavření v roce 1956. Pozemek později koupila instituce \"Camp Rockmont for Boys\" jako letní chlapecký tábor pro konvertity k ekumenickému křesťanství. Místo bylo používáno roky jako místo pro \"Black Mountain Festival\" a pro \"Lake Eden Arts Festival\" (LEAF Festival). Množství původních struktur se stále používá jako administrativní či ubytovací zařízení a dvě fresky namalované Jeanem Charlotem zůstaly na místě nedotčeny.\nVysoká škola Black Mountais byla uzavřena v roce 1957, několik let poté, co Albers odešel pracovat jako ředitel první katedry designu na Yale. Chod školy byl pozastaven soudním příkazem z důvodu dluhů. Škola nebyla schopna se finančně udržet, protože se výrazně snížil počet studentů. V roce 1962 byla škola definitivně uzavřena i s dluhy.\n\nV roce 1950 napsal student \"Black Mountains College\" Charles Olson seminární práci \"Projective Verse\" (\"Projektivní verše\"), která se ukázala být zásadní pro vznik nové básnické školy. V \"Projective verse\", v tomto stylu, v poezii nazvaném \"otevřené pole\" tradiční uzavřenou formu kompozice nahrazuje formou, která má přesně reflektovat obsah básně. Její obsah sestává z \"bezprostředního vjemu přímo vedeného k dalšímu vjemu\", styl, který básníci Black Mountains College převzali od imagistů. Dalším Olsonovým postulátem bylo, že energie básně se přenáší na její čtenáře nebo posluchače. Olsonova esej se stala faktickým manifestem této básnické školy. Jeden z efektů zúžení struktury stavební jednotky básně (verše) bylo vynechávání, například \"yr\" místo \"your\".\n\nMezi výrazné básníky Black Mountains poets lze přiřadit tyto osobnost: Larry Eigner, Robert Duncan, Ed Dorn, Paul Blackburn, Hilda Morley, John Wieners, Joel Oppenheimer, Denise Levertov, Jonathan Williams a Robert Creeley. Creeley pracoval jako učitel a editor časopisu \"Black Mountain Review\" po dva roky, potom se v roce 1957 přestěhoval do San Francisca. Revue byla publikačním a také kritickým médiem BMP, kolem kterého se mladí autoři soustřeďovali. V San Franciscu Creeley působil jako spojka medzi BMP a Beat generation, mnozí z tohoto hnutí v jeho revue publikovali. Zásadním počinem bylo vydání antologie \"The New American Poetry 1945–1960\", kterou v roce 1960 sestavil Donald Allen. Antologie obsahuje autory rozdělené podle jejich uměleckých škol a etablovala a propagovala právě básnickou školu \"Black Mountain Poets\".\n\nBlack Mountain College Museum & Arts Center pokračuje v odkazu Black Mountain College prostřednictvím rozhovorů, výstav, představení a každoroční konference, která zkoumá odkaz vysoké školy. Black Mountain College byla tématem muzejní výstavy \"Leap Before You Look: Black Mountain College 1933–1957,\" která byla otevřena v \"Institute of Contemporary Art\" (Institut současného umění) v Bostonu 10. října 2015. Kurátorkou výstavy byla Helen Molesworth spolu s Ruth Erickson. Výstava byla přenesena do Los Angeles, kde probíhala od 21. února 2016 do 15. května 2016 v Hammer Museu, které je spojeno s Kalifornskou univerzitou v Los Angeles a je známé jako umělecké muzeum a kulturní centrum svou uměleckou a progresivní řadou výstav a veřejných programů. Výstava, která byla organizována vedoucí kurátorkou Anne Ellegoodovou spolu s MacKenzie Stevensovou, kulturní kurátorkou a January Parkos Arnallovou, asistentkou kurátorky. Black Mountain College byla uvedena v románu Nicholase Sparkse \"The Longest Ride (Nejdelší jízda)\" z roku 2013 a v roce 2015 vznikla filmová adaptace stejného jména.\n\n"}
{"id": "1497856", "url": "https://cs.wikipedia.org/wiki?curid=1497856", "title": "Vodní stopa", "text": "Vodní stopa\n\nVodní stopa (nebo také virtuální voda, anglicky \"water footprint\") je množství vody, které je zapotřebí k produkci daného zboží či služeb. Průměrná vodní stopa je 1240 m vody za rok na člověka.\n\nPodle typu zdroje vody se vodní stopa dělí na modrou (z povrchových a podpovrchových vod), zelenou (ztracenou pomocí evapotranspirace v zemědělství a lesnictví) a šedou (spotřebovanou při úpravě vody).\n"}
{"id": "1497857", "url": "https://cs.wikipedia.org/wiki?curid=1497857", "title": "Zeleninový orchestr", "text": "Zeleninový orchestr\n\nZeleninový orchestr (Das erste Wiener Gemüseorchester) je hudební soubor, který hraje na nástroje vyrobené z čerstvé zeleniny. Založil ho v roce 1998 ve Vídni Jürgen Berlakovich a úspěšně s ním koncertuje po celém světě. Orchestr tvoří deset hudebníků, kuchař a zvukový technik, který citlivými mikrofony snímá zvuky vyluzované dýní, mrkví nebo okurkou. Hudebníci vycházejí z experimentů hnutí Fluxus, hrají vlastní kompozice i klasiku, spolupracují s Výzkumným zemědělským institutem v Schönbrunnu. Po představení skupina uvaří z použitých instrumentů pro návštěvníky zeleninovou polévku. \n\n\n"}
{"id": "1497858", "url": "https://cs.wikipedia.org/wiki?curid=1497858", "title": "Quartier de l'Horloge", "text": "Quartier de l'Horloge\n\nQuartier de l'Horloge [\"karťjé delorlož\"] je malá čtvrť obytných domů v Paříži ve 3. obvodu. Čtvrť navrhl v 70. letech architekt Jean-Claude Bernard. Název čtvrti (čtvrť Orloje) je odvozen od uměleckého díla \"Le Défenseur du temps\" – orloje, který se nachází na jednom z domů.\n\nČtvrť se nachází v Le Marais v oblasti ohraničené \"Rue Saint-Martin\" na západě, \"Rue Rambuteau\" na jihu, \"Rue du Grenier-Saint-Lazare\" na severu a \"Rue Beaubourg\" a Centre Georges Pompidou na jihu.\n\nUrbanista a architekt Jean-Claude Bernard vytvořil návrh řešení zanedbané pařížské čtvrti s cílem zohlednit tradiční městskou strukturu. Soubor staveb nahradil nevyhovující zástavbu, z níž se dochovaly pouze fasády na \"Rue Saint-Martin\" a čtyři budovy na \"Rue Beaubourg\" z počátku 20. století. Čtvrť byla otevřena v listopadu 1979. Šesti a sedmipatrové budovy evokují dřívější středověký shluk, čímž se snaží zapadnout do ducha původní zástavby.\n\n"}
{"id": "1497860", "url": "https://cs.wikipedia.org/wiki?curid=1497860", "title": "Sławomir Szmal", "text": "Sławomir Szmal\n\nSławomir Szmal (* 2. října 1978 Strzelce Opolskie) je bývalý polský házenkář, brankář. V roce 2009 byl vyhlášen nejlepším házenkářem světa. S polskou házenkářskou reprezentací získal stříbro (2007) a dvakrát bronz (2009, 2015) na mistrovství světa. Za národní tým odehrál v letech 1998–2018 298 zápasů. Hrál za kluby Stal Zawadzkie, WKW Opole, Hutnik Kraków, KS Warszawianka, Wisła Płock, TuS N-Lubbecke, Rhein-Neckar Loewen a PGE VIVE Kielce, s nímž v roce 2016 vyhrál Ligu mistrů.\n"}
{"id": "1497865", "url": "https://cs.wikipedia.org/wiki?curid=1497865", "title": "Kaapo Kakko", "text": "Kaapo Kakko\n\nKaapo Kakko (* 13. února 2001 Turku) je finský profesionální hokejista, který v současnosti hraje za tým New York Rangers. Hraje na pravém křídle, zkušenosti má ale i s hraním na pozici středního útočníka. Kakko byl považován za největšího kandidáta vstupního draftu NHL 2019, jeho jedničkou se ale nakonec stal Jack Hughes. Krátce před draftem vyšlo najevo, že se Kakko nezúčastní testů na draft a že bude oslavovat zisk zlaté medaile z mistrovství světa. Kakko je jedním z mála hráčů, kteří mají jak cukrovku 1. typu, tak celiakii.\n\nV lednu 2019 získal spolu s finským týmem zlatou medaili na Mistrovství světa juniorů v ledním hokeji 2019 a také v květnu 2019 na Mistrovství světa v ledním hokeji 2019.\n"}
{"id": "1497872", "url": "https://cs.wikipedia.org/wiki?curid=1497872", "title": "Ilburkové", "text": "Ilburkové\n\nPáni z Il(l)burka, či z Il(l)burkové ( \"von Ileburg\", či \"Eilenburg\" - původně \"Eulenburg\", \"de Yleborch\") byli starý šlechtický rod původem z Horního Saska.\n\nJako první člen tohoto rodu je písemně zmiňován Konrád z Ilburka (\"Conradus de Ilburg\", v letech 1170–1197. Jako další je zmiňován \"Otto de Yleborch\", kterým pokračuje nepřerušená linie rodu. Byli ministeriálním rodem Wettinů.\n\nV českých zemích byli Ilburkové přítomni od 15. století. Drželi zde několik panství zejména v severozápadních Čechách, ale i jinde. Patřila mezi ně panství Egerberk, Hauenštejn, Himlštejn, Šumburk, Týřov, Stvolínky, Ronov u České Lípy, Červený hrádek u Jirkova, Helfenburk u Úštěka a další. Česká větev rod pánů z Ilburka vymřela v 16. století.\n\nRodový erb Ilburků představuje napříč rozdělený štít. Horní polovina je zlatá s vystupujícím černým lvem. Spodní část je modrá a v ní jsou tři stříbrné (zlaté) hvězdy. Z přilby vyrůstá mezi dvěma křídly černý lev.\n\n\n"}
{"id": "1497875", "url": "https://cs.wikipedia.org/wiki?curid=1497875", "title": "Trigger (bicí nástroje)", "text": "Trigger (bicí nástroje)\n\nU bicích nástrojů se triggerem rozumí elektronický převodník, který je připevněný k bubnu, činelu, nebo jinému nástroji a spolu s elektronickým modulem tvoří sestavu, pomocí které je možné snímat sílu úderu a dále ji reprodukovat pomocí zvukové banky. Pro různé nástroje se vyrábí specifické triggery. Například trigger pro snare má většinou dva kanály, pro ráfek i blánu bubnu. Zatímco přechodové bubny většinou snímají pouze údery na blánu bubnu.\n\nTriggery se začaly objevovat na začátku 90. let minulého století. Většinou se využívaly na kopáky v heavy metalových kapelách. Dnes už se používají spíše v elektronické hudbě, většinou pro spouštění speciálních zvukových efektů, které změní výstupní zvuk bubnu. Divák na živém vystoupení tak slyší pouze zvuk z modulu a originální zvuk bubnu vůbec neslyší.\n"}
{"id": "1497881", "url": "https://cs.wikipedia.org/wiki?curid=1497881", "title": "Kukle (rozcestník)", "text": "Kukle (rozcestník)\n\nKukle může být:\n"}
{"id": "1497882", "url": "https://cs.wikipedia.org/wiki?curid=1497882", "title": "Hradecký slunovrat", "text": "Hradecký slunovrat\n\nHradecký slunovrat je multižánrový hudební a kulturní festival, který se koná od roku 2014 vždy poslední červnový víkend v prostředí Státního zámku v Hradci nad Moravicí. Festival je mixem hudby, diskuzí, přednášek, výstav a workshopů. \nPrvní ročník festivalu proběhl coby oslava kulatých narozenin zakladatele Václava Müllera. Každoročně se koná také zimní verze zvaná Hradecký slunovrat Winter Edition a mnoho navazujících akcí pi celý rok. Festival má také charitativní přesah, hlavně díky trvalé spolupráci s Charitou Opava.\n\nFestival se koná v areálu zámku v Hradci nad Moravicí. Areál tvoří dva zámky Červený a Bíly. Zámek v Hradic nad Moravicí byl vyhlášen nejpohádkovějším zámkem České republiky v anketě Národního památkového ústavu. \n\nZa dobu existence festivalu na scénách vystoupili předni interpreti české i zahraniční hudební scény (Dan Bárta & Illustratospehre, Laco Déczi a Celula New York, Iva Bittová & Vladimír Václavek, Hradišťan, Zrní, Vołosi, Lenka Dusilová, Gerald Clark, Jiří Schmitzer atd.) a i další výjimečné osobnosti ze světa kultury a umění (David Vávra, Josef Suchár, Lucie Seifertová , Jaroslav Rudiš atd.). Díky pořadatelům a vstřícnosti kastelána Radomíra Přibyly tak festival prohlubuje historickou tradici hradeckého zámku coby kulturní křižovatky a místa umělecké inspirace.\n\nSoučástí festivalu je i diskuzní scéna, výstavy, poezie v různých formách, autorská čtení, programy pro děti, divadlo či vizuální umění. Veškerý nehudební program, který probíhá na různých místech v areálu festivalu, nese od roku 2018 zastřešující název Salon Mechtilde. Název je poctou Mechtildě Lichnovské, manželce hraběte Karla Maxe Lichnovského, která se mimo vlastní spisovatelskou tvorbu věnovala i podpoře kultury a společenského života. \n\nHradecký slunovrat je vyhlášen špičkovou gastronomií. Kvalitní Gastro zóna je nedílnou součástí festivalu a každoročně nabízí svým návštěvníkům i unikátní festivalové víno Cuvée Hradecký slunovrat, které pro festival vyrábí Vinařství Krásná hora.\n\nFestival má i zimní edici, která se pod názvem Hradecký slunovrat Winter Edition koná vždy v listopadu v novogotickém zámeckém sálu Velká dvorana.\n\nHradecký festival přesahuje i do kulturního dění mimo samotný festivalový víkend. Organizuje řadu májových koncertů, které předcházejí samotnému festivalu. Celoročně pořádá kulturní Večery s Hradeckým slunovratem, na kterých představuje opavskému publiku umělce z různých hudebních žánrů.\n\nVärttinä (FIN), Ventolin, Už jsme doma, Manon meurt, Fifidroki (PL), Jiří Plocek, František Stárek Čuňas, Jaroslav Kmenta – novinář, Šoulet, Ciśnienie (PL) \nSto zvířat, Midi Lidi, Kafka Band, Dunaj, Tara Fuki, Irdorath Fantasy-Folk Band (BY), Ghost of You, Jarret, Milostné vzpomínky na Čp. 8, Narajama, Sun+Dead, Jaroslav Rudiš, RADIO IVO, The Party Is Over (PL), Hmlisto (SK). \n\nIva Bittová, Zrní, Longital, Vladimír Václavek, Živé květy, Cermaque, 1flfsoap, Noir Voir, Vlatava, Diva Baara, The Odd Gifts, Gerald Clark, Beránci a vlci, Jaroslav Hutka, CAT a kapela, Illustratospehe, Dan Bárta, Places, Anatol Svahilec, Jaromír 99, Under the skin, Andband, Signály, Fifidroki, Z pramene Radbuzy, Šamanovo zboží, Sacagawea, Yedhaki:Nautika, Plachý Host, Kazachstán. \n\nVołosi, Priessnitz, Please The Trees, Katarzia & Band, Houpací koně, Bratři Orffové, Jitka Šuranská, Čankišou, Killiekrankie, Zvíře jménem Podzim, Mucha, Člověk pokrokový (Bonus & Mary C), Lucie Seifertová, Martina Trchová & Tri, Archívny chlapec, Jananas, Vladimír Merta Tri, Ille, Mary C, Bonus, Terne Čhave, Prune, Break Falls, Jan Hrubý, Ondřej Fencl, Jay Delver, Will Eifell, LadyPraga, Jindřich Černohorský, Disneyband, Noemiracles, Tamala, Plyš, Evolet, Original Sin, Hedvika & Harnach, Černý čaj, Boosta Grande.\n\nHrozen, Bonsai č.3, Stinka, A. M. Úlet, Květy, Plyš, Hana Fatamorgana, Krystyna a přátelé, Ivan Hlas trio, Isara, David Stypka & Bandjeez, Tamaral, Yellow sisters, Huménečko, Jiří Míža, AGU, Přetlak věku, Petr Linhart, the weathermakers, Vložte kočku, The Honzíci, Katarína Koščová, Creaticity, DNA Brothers, Jakub Noha band, Epydemye, Sova & Slamák, Disneyband (DDB), Jitka Šuranská, Kupodivu, O5 a Radeček, Světlo, Jablkoň, Archívny Chlapec, Aeronaut, Kittchen.\n\nLenka Dusilová, Jiří Schmitzer, Post-Hudba, Marek Dusil Blend, Honza Žamboch, Marcel Kříž, Pavel Tabásek, Ponk, Noca, Tamaral, Hynek Kočí, Kieslowski, Kaya, Kupodivu, Monty, Sova & Slamák, Iris, Biopop, Rendez-fou, Jana Štěpánková, Ladě, Petr Brousil, Petra Göbelová, XXLive, DNA Brothers, Druga, Saša Niklíčková, Fofrklacek, Hana Fatamorgana, Půljablkoň, Beata Bocek, Helemese, Karolína Kamberská, Happy to meet, Jan Kunze a Hičhaikum projekt, V kapse myš, Naopak. \n\nAG FLEK, Malá Lesní, Půljablkoň, Michal Němec a Marie Puttnerová, Jan Burian, Žamboši, Petr Linhart, Karolína Kamberská, BORIS - Bubenický orchestr Ivo Samiece, Tabáskova partyja, Vrkoč, Tamaral, NOCA. \n\n\n"}
{"id": "1497890", "url": "https://cs.wikipedia.org/wiki?curid=1497890", "title": "Jack Hughes", "text": "Jack Hughes\n\nJack Hughes (* 14. května 2001) je americký hokejový útočník hrající za New Jersey Devils. Hughes byl vybrán jako jednička draftu NHL 2019.\n\nZatímco hrál za Mississauga Rebels v GTHL, požádal Hughes o výjimečné povolení odejít do Canadian Hockey League o rok dříve.\nPo tom co jeho žádost byla zamítnuta, odehrál svůj poslední rok za Toronto Malboros, kde nasbíral 159 bodů.\n\nPo skončení v Malboros byl Hughes draftován celkově 8. týmem Mississauga Steelheads v OHLi přes své závazky vůči U.S. NTDP. Hughes své povinnosti dodržel a za U.S. NTDP odehrál ročník 2017/18. Pendlováním mezi týmy U17 a U18, posbíral 116 bodů, málem pokořil rekord Austona Matthewse Za své výkony v této sezoně, Hughes byl oceněn cenou Dave Tyler Junior Player of the Year Award jako nejleší americký junior.\n\nV sezoně 2018/19 pokořil Hughes všechny rekordy amerického juniorského týmu, které držel Clayton Keller. Při výhře 12-4 proti týmu Green Bay Gamblers 15. března 2019, zaznamenal 5 bodů, díky kterým se dostal celkově na 190. Ve stejném zápase, týmový kolega Cole Caufield pokořil rekord amerického juniorského týmu za nejvíc gólů v jednom zápase.\n\nNa Mistrovství světa v ledním hokeji do 18 let 2018 Hughes obdržel cenu za nejlepšího hráče turnaje a nominován do All-star týmu, a také oceněn jako nejlepší hráč turnaje. Byl také nejlepší v kanadském bodování turnaje, kde získal 12 bodů v 7 zápasech.\n\n29. listopadu 2018, Hughes byl nominován na Mistrovství světa juniorů v ledním hokeji 2019 po boku jeho bratra Quinna. Hughes neodehrál první tři utkáni z důvodu zranění, ale vrátil se do sestavy, aby pomohl svému týmu porazit Českou republiku. Při svém návratu nahrál na gól Noaha Catese. Hughes dokončil turnaj se čtyřmi asistencemi, ale bohužel USA podlehla ve finále Finsku. Později na Mistrovství světa v ledním hokeji do 18 let 2019, získal s USA bronz. Také překonal rekord Alexandera Ovechkina v počtu gólů.\n\n1. května 2019 byl nominován do seniorské reprezentace USA znovu po boku svého bratra na turnaj v Bratislavě. Ve věku 17 let se stal nejmladším hráčem, který nastoupil za USA na Mistrovství světa.\n"}
{"id": "1497893", "url": "https://cs.wikipedia.org/wiki?curid=1497893", "title": "Deborah Kerrová", "text": "Deborah Kerrová\n\nDeborah Kerrová, celým jménem Deborah Jane Kerr-Trimmerová, CBE (30. září 1921 Glasgow – 16. října 2007 Botesdale) byla skotská herečka.\n\nAbsolvovala herecké kursy, které provozovala její teta, začínala jako baletka v Sadler's Wells Theatre. V roce 1941 hrála menší roli ve filmové adaptaci hry Gerge Bernarda Shawa \"Major Barbara\" a od roku 1943 účinkovala v Cambridge Theatre. V roce 1944 uzavřela kontrakt se společností Metro-Goldwyn-Mayer. V americké kinematografii se díky britskému přízvuku a noblesnímu vystupování uplatnila především v rolích dam z vyšší společnosti. Šestkrát byla nominována na Oscara za nejlepší ženský herecký výkon v hlavní roli (1950 za \"Edward, My Son\", 1954 za \"Odsud až na věčnost\", 1957 za \"Král a já\", 1958 za \"Bůh to vidí, pane Allisone\", 1959 za \"Oddělené stoly\" a 1961 za \"Poutníci za sluncem\"), cenu však nikdy nezískala. V roce 1957 získala Zlatý glóbus za film \"Král a já\", v letech 1947, 1957 a 1960 byla oceněna New York Film Critics Circle Award a za film \"Oddělené stoly\" získala v roce 1959 Donatellova Davida pro nejlepší neitalskou herečku. V roce 1986 byla zvolena do Britského filmového institutu a v roce 1994 převzala Čestného Oscara.\n\nByla dvakrát provdána: za leteckého důstojníka Anthony Bartleyho (1945–1959) a za scenáristu Petera Viertela (1960–2007). Měla dvě dcery. Zemřela ve věku 86 let na Parkinsonovu nemoc.\n\n"}
{"id": "1497896", "url": "https://cs.wikipedia.org/wiki?curid=1497896", "title": "Na Hrázi a Příkop", "text": "Na Hrázi a Příkop\n\nNa Hrázi a Příkop (též Hráze a Příkop, německy \"Teichdamm und Grabengasse\") je bývalá předměstská čtvrť Brna, která byla do roku 1941 také samostatným katastrálním územím. Tvořilo ji zástavba mezi dnešními ulicemi Koliště, Milady Horákové, Příkop a Ponávka. Oblast je dnes součástí Zábrdovic a městské části Brno-střed.\n\nTrasa dnešní ulice Koliště byla částečně zastavěna již ve středověku, osídlení však zaniklo kvůli dvojímu obléhání města Švédy v letech 1643 a 1645. Po třicetileté válce navíc došlo k výstavbě rozsáhlého barokního bastionového opevnění města. Teprve koncem 18. století došlo k založení nových předměstí, v severní části dnešního Koliště se jednalo o Příkop, v jižní části pak o Koženou. Příkop vznikl v roce 1786 díky parcelaci půdy patřící Karlovu dvoru, jenž původně náležel k řečkovickému panství brněnských jezuitů, a díky zániku Mitrovské zahrady, která se v těchto místech nacházela. Předměstí není totožné se současnou ulicí Příkop, v jejíž trase tehdy tekla Ponávka, která tvořila hranici předměstí (dále se nacházel Josefov) a k níž zasahovaly parcely příkopských domů. Ty tvořily jednostrannou ulicovku na východní straně nové okružní silnice, která vznikla v polovině 70. let 18. století, tedy dnešní ulice Koliště, v rozmezí od křižovatky s ulicí Milady Horákové po Úrazovou nemocnici, kde navazovaly domy předměstí Kožená. Zástavba Příkopu byla rozdělena cestou k Josefovu a Hornímu Cejlu, dnešní Bratislavskou ulicí.\n\nMalé předměstí Na Hrázi tvořilo jednostrannou ulicovku podél cesty z Brna do Zábrdovic a Husovic. Bylo tvořeno jižní uliční frontou dnešní ulice Milady Horákové v prostoru od křižovatky s Kolištěm po křižovatku s dnešní ulicí Příkop. Cesta zde vedla po hrázi Hutterova rybníka, který byl vysušen roku 1782. Z mlýna pod hrází se stal hostinec (dnes nezastavěný jihozápadní roh Milady Horákové a Příkopu) a krátce poté vyrostly po jižní straně cesty domy vytvářející nové předměstí. Severní strana cesty již patřila k Velké Nové Ulici a byla zastavěna až kolem poloviny 19. století.\n\nOsudy obou předměstí jsou úzce spojené. Jednalo se o tzv. magistrátní předměstí, která byla ve správě brněnského magistrátu a která se součástí města stala v roce 1850. Jejich klasicistní přízemní nebo jednopatrová zástavba, obývaná především dělníky, byla během druhé poloviny 19. století a počátku století 20. nahrazena velkoměstskými činžovními domy. V 80. letech 19. století byla od Lužánek k jihu zatrubněna Ponávka, v její trase tedy mohly v nových ulicích (dnešní Příkop a Ponávka) začít vznikat nové domy. V roce 1903 byl na dnešní ulici Milady Horákové zahájen provoz tramvají. Počátkem 30. let 20. století byla v ulici Ponávka vybudována nová funkcionalistická Úrazová nemocnice. Většina západní strany ulice Příkop, tedy domů v bývalém katastru předměstí Příkop, byla zbořena v 80. letech 20. století a na jejich místě vznikl v následujícím desetiletí obchodně-administrativní komplex IBC Brno.\n\nPředměstí Na Hrázi a Příkop tvořila společné katastrální území, které bylo zrušeno v roce 1941 při katastrální reformě města. Oblast se tehdy stala součástí katastru Města Brna, od konce 60. let 20. století patří k Zábrdovicím.\n"}
{"id": "1497902", "url": "https://cs.wikipedia.org/wiki?curid=1497902", "title": "La Maritza", "text": "La Maritza\n\nLa Maritza je píseň francouzské zpěvačky bulharského původu Sylvie Vartan umístěná na jejím albu z roku 1968 \"Sylvie Vartan\" (známého taky pod názvem \"La Maritza\"). Píseň byla nahrána také na EP a singl.\n\nAutory písně jsou Jean Renard a Pierre Delanoë. Ve Francii byla píseň vydána na EP spolu s písněmi \"Un p'tit peu beaucoup\" a \"Jolie poupée\".\n\nText je napsaný přímo pro osobu Sylvie Vartan, která v něm připomíná odchod rodiny z rodného Bulharska za svobodou do Francie. Tyto země jsou zde symbolizovány řekami Marica a Seina.\n\nSylvie Vartan nahrála tuto píseň také v italštině s názvem \"La Maritza\" a v němčině s názvem \"Lied ohne Wiederkehr\".\n\n\nS českým textem Pavla Žáka (zcela nesouvisejícím s původním) s názvem „Co mi dáš“ ji roku 1972 nazpívala Jitka Molavcová. Tuto verzi ale proslavila šansoniérka Hana Hegerová nahrávkou z téhož roku. Na oficiálních doprovodných textech k této coververzi je mylně uvedeno, že se jedná o coververzi písně \"„Les feuilles mortes“\".\n\n"}
{"id": "1497909", "url": "https://cs.wikipedia.org/wiki?curid=1497909", "title": "Poševní diafragma", "text": "Poševní diafragma\n\nPoševní diafragma (vaginální diafragma) je druh bariérové, nehormonální antikoncepce. Jedná se typ antikoncepčního pesaru. Poševní diafragma je tvořena membránou z lékařského silikonu, s pevnějším, ale pružným okrajem. Má kruhový nebo oválný tvar.\n\nVkládá se do vagíny, kde ji na místě drží poševní stěny. Kryje děložní čípek, a tak mechanicky brání průchodu spermií do dělohy a k vajíčku, čímž znemožňuje oplodnění.\n\nPro vyšší spolehlivost se doporučuje používat poševní diafragmu se spermicidním prostředkem. Samostatně má účinnost kolem 86 %. S použitím spermicidního krému nebo gelu se kontracepční účinek zvyšuje na 96 %, je tedy podobný jako u kondomu. Spolehlivost vaginální diafragmy je, jako u každé antikoncepce, podmíněna správnou manipulací a používáním při každém pohlavním styku.\n\nDo pochvy se vkládá před stykem a uvnitř musí zůstat alespoň 6 hodin poté, aby se zabránilo otěhotnění, nejvýše však 24 hodin. Při ponechání diafragmy v těle po dobu delší než 24 hodin hrozí vznik zánětu.\n\nJe to antikoncepce bez syntetických hormonů. O ochraně před nechtěným těhotenstvím při její aplikaci rozhoduje žena. Je určena pro opakované použití, až po dobu dvou let. Je vhodná i pro mladé dívky a lze ji využít i v době menstruace. Materiál snáší i lidé s alergií na latex.\n\nNechrání však proti pohlavně přenosným nemocem a nelze ji používat při retroverzní (zakloněné) děloze – před pořízením se tedy doporučuje konzultace s gynekologem.\n\nVaginální diafragmu vynalezl německý lékař Wilhelm Mensinga v roce 1885. Nová metoda ochrany proti nechtěnému početí se rozšířila i za oceán, v USA patřila mezi 20. a 60. lety 20. století k nejčastějším antikoncepčním metodám.\n\nPo objevu antikoncepční pilulky ustoupily pesary do pozadí, aby se v posledních letech opět objevily v nové podobě, jako možnost pro ženy, které nechtějí či nemohou používat hormonální antikoncepci. Začaly se využívat nové materiály, u nových typů tvarované diafragmy se kruhový tvar změnil na anatomičtější ovál. \n\nJeště před několika lety se v Česku poševní diafragma nedala sehnat. Nyní je ke koupi v internetových obchodech i v kamenných lékárnách. \n"}
{"id": "1497910", "url": "https://cs.wikipedia.org/wiki?curid=1497910", "title": "Greyové", "text": "Greyové\n\nGreyové jsou starý anglický šlechtický rod připomínaný od 11. století, první titul lorda získali v roce 1299. V 15. století se spříznili s královským rodem Plantagenetů a získali tituly hrabat z Kentu (1465) a markýzů z Dorsetu (1475). Mezi významnou šlechtu patřili již v době válek růží, díky dalším příbuzenským vztahům se v 16. století dostali do nástupnické linie Tudorovců a vlastnili rozsáhlý majetek v šestnácti anglických hrabstvích. V roce 1551 dědictvím získali titul vévody ze Suffolku a dcera prvního vévody Jana Greyová (1537–1554) byla v roce 1553 necelé dva týdny anglickou královnou (známá jako \"devítidenní královna\"). V době bojů o trůn celkem tři členové rodu skončili na popravišti, poklesl jejich vliv a přišli také o řadu statků. \n\nV dalších liniích dosáhl rod nového vzestupu koncem 17. století, několik vzdáleně příbuzných Greyů zastávalo přední úřady ve vládě a u dvora. Ve větvi hrabat z Kentu získali titul vévody (1710), který však zanikl úmrtím prvního nositele Henryho Greye. Na přelomu 18. a 19. století vynikla větev Greyů z Howicku, z níž Charles Grey (1764–1845) byl britským premiérem. V několika generacích jeho potomků dosáhli další Greyové vysokého postavení v politice, armádě, námořnictvu a správě kolonií. Současnými představiteli rodu jsou Philip Kent Grey, 7. hrabě Grey (* 1940), a John Grey, 9. baron Walsingham (* 1925). Řada členů rodu získala nejvyšší anglické vyznamenání Podvazkový řád. Pokud Greyové zasedali v Dolní sněmovně, nejčastěji to bylo za hrabství Northumberland, kde vlastnili největší pozemkový majetek.\n\nNejznámějšími odkazy na jméno rodu Greyů jsou značka čaje Earl Grey a název kanadské fotbalové trofeje Grey Cup. Po několika členech rodu, kteří působili ve státní a koloniální správě jsou pojmenovány lokality a města v severní Americe a na Novém Zélandu.\n\nPrvním prokazatelným předkem je Anchetil de Greye připomínaný ve druhé polovině 11. století, jeho původ mezi normanskou imigrací po příchodu Viléma Dobyvatele je ale nejasný. První peerský titul získal rod Greyů v roce 1299.\n\nNa markýze z Dorsetu byl v roce 1475 povýšen Thomas Grey (1455–1501), syn předčasně zemřelého Sira Johna Greye (1432–1461) a nevlastní syn Eduarda IV. Thomasova manželka Cecily Bonville (1460–1529) byla ve své době jednou z nejbohatších dědiček v Anglii a jako majitelka rozsáhlých panství sehrála také důležitou úlohu v době války růží. Hmotného zázemí využil pro svůj vzestup také syn Thomas Grey, 2. markýz z Dorsetu (1477–1530), který byl sice krátce vězněn, ale za Jindřicha VIII. patřil k předním osobnostem královského dvora. Byl rytířem Podvazkového řádu a vlastnil statky v šestnácti anglických hrabstvích. Rodová kariéra vyvrcholila v další generaci za Henryho Greye, 3. markýze z Dorsetu (1517–1554), který dědictvím získal titul vévody ze Suffolku a měl značný vliv za vlády nezletilého krále Eduarda VI. Po králově smrti byla královnou Anglie prohlášena dcera 3. markýze z Dorsetu, Jana Greyová (1537–1553), jako praneteř Jindřicha VII. Královnou ale zůstala jen necelé dva týdny a poté byla spolu s otcem popravena v Toweru (1554). \n\nTitul hrabat z Kentu získal v 15. století Edmund Grey, syn irského místokrále Sira Johna Greye (1387–1449). Edmund Grey (1416–1490) zastával řadu funkcí a jako lord nejvyšší strážce pokladu byl krátce prvním ministrem (1463–1464). V roce 1465 získal titul hraběte z Kentu, jeho potomci zastávali úřady v regionální správě různých hrabství, nepatřili ale k přední aristokracii. Až Henry Grey, 12. hrabě z Kentu (1671–1740), zastával důležité funkce nejvyššího hofmistra a nejvyššího komořího. V roce 1710 získal titul vévody z Kentu, zemřel ale bez potomstva. Část jeho titulatury přešla na spřízněné rody po ženské linii, tituly spojené se jménem Kentem byly ale později udělovány výhradně mezi členy královské rodiny. \n\nMajetkem hrabat z Kentu bylo po několik století panství \"Wrest Park\" (Bedfordshire). Současná podoba zámku pochází až z doby nástupnických rodů, v zámeckém parku byla v 19. století postavena rodová hrobka \"The Grey Mausoleum\", do níž byly uloženy ostatky Greyů od 16. století. \n\nPanství Stamford v hrabství Lincolnshire bylo majetkem rodu Cecilů v linii hrabat z Exeteru a sňatkem přešlo v 17. století na Henryho Greye, 2. barona Greye z Groby (1599–1673). Ten následně získal od Karla I. titul hraběte ze Stamfordu (1628), na počátku občanské války ale patřil ke královým odpůrcům. Jeho předčasně zemřelý syn Thomas Grey, baron Groby (1623–1657), byl vlivným parlamentním politikem a podepsal rozsudek smrti nad Karlem I. (1649). Odpor proti královskému absolutismu provázel i další generace a Thomas Grey, 2. hrabě ze Stamfordu (1654–1720), byl jako přední stoupenec whigů dvakrát ministrem obchodu. \n\nGeorge Harry Grey, 5. hrabě ze Stamfordu (1737–1819), byl na základě příbuzenského vztahu s vymřelou rodinou Boothů povýšen na hraběte z Warringtonu a barona Delamere (1796). V jeho přímém potomstvu zanikly tyto tituly v roce 1883, na další vzdálené příbuzenstvo přešel jen původní titul hrabat ze Stamfordu. Posledním představitelem této větve byl Roger Grey, 10. hrabě ze Stamfordu (1896–1976), který byl aktivním účastníkem první světové války, později diplomatem a úředníkem na ministerstvu pro Indii. \n\nPůvodním sídlem rodu hrabat ze Stamfordu byl \"Bradgate House\" (Leicestershire) z původního majetku markýzů z Dorsetu. Zámek Bradgate House je dnes zříceninou, pozdějším sídlem hrabat ze Stamfordu byl zámek \"Dunham Massey Hall\" (Cheshire). Posledním sídlem před vymřením hrabat ze Stamfordu byl zámek \"Enville Hall\" v hrabství Staffordshire. \n\nNejmladší peerský titul v rodině Greyů je spojen přímo s rodovým jménem a získal jej v roce 1806 vojevůdce koloniálních válek, generál Charles Grey (1729–1807). V přímé linii pocházel od Richarda Greye připomínaného ve druhé polovině 12. století, v této větvi bylo od roku 1319 majetkem rodu panství \"Howick Hall\" v hrabství Northumberland. Zdejší zámek ve své současné podobě pochází z roku 1782. Syn prvního hraběte Charles Grey (1764–1845) byl britským premiérem (1830–1834) a politicky aktivní byly i další generace jeho potomků. Jeho syn Henry George Grey, 3. hrabě Grey (1802–1894), byl ministrem války a kolonií, v další generaci vynikl Albert Grey, 4. hrabě Grey (1851–1917), který byl generálním guvernérem v Kanadě. V přímé linii tato větev vymřela Charlesem Greyem, 5. hrabětem Greyem (1879–1963), po jehož smrti hraběcí titul přešel na vzdáleného bratrance Richarda Greye (1939–2013). Kmenové rodové panství Howick Hall ale v roce 1963 přešlo dědictvím na zetě 5. hraběte, Evelyna Baringa (1903–1973), bývalého generálního guvernéra v Keni, který zároveň získal titul barona z Howicku (1960). Současným představitelem této rodové linie je Philip Kent Grey, 7. hrabě Grey (* 1940), jeho dědicem je syn Alexander Grey, vikomt Howick (1968). \n\nV hrabství Northumberland se nacházelo další rodové sídlo \"Fallodon House\", které zdědil mladší syn 1. hraběte, námořní kapitán Sir George Grey (1767–1828). Jeho syn Sir George Grey (1799–1882) byl třikrát britským ministrem vnitra, v další generaci vynikl Sir Edward Grey (1862–1933) jako dlouholetý britský ministr zahraničí (1905–1916). Ten získal titul vikomta, který však zanikl jeho úmrtím. Titul baroneta užívá jeho vzdálené příbuzenstvo dodnes. \n\nBaronát z Walsinghamu náleží linii Greyů označované od 14. století jako Grey de Wilton. William Grey de Wilton (1721–1781) zastával vysoké funkce v justiční správě a před odchodem z postu nejvyššího sudího pro věci trestní a civilní byl v roce 1780 povýšen na barona z Walsinghamu podle názvu vesnice poblíž rodového sídla v hrabství Norfolk. Williamův syn Thomas Grey de Wilton, 2. baron Walsingham (1748–1818), zastával několik úřadu ve vládě, nakonec byl generálním poštmistrem, v další generaci vynikl George Grey de Wilton, 3. baron Walsingham (1776–1831), který bojoval v napoleonských válkách a dosáhl hodnosti generála. Současným představitelem této linie je John Grey de Wilton, 9. baron Walsingham (* 1925). Rodovým sídlem je zámek \"Merton Hall\" (Norfolk). Panství patří Greyům od 14. století, původní zámek zde byl postaven v roce 1613, současný dům z poloviny 19. století je jen torzem původního rozsáhlejšího sídla. \n\n\n\n"}
{"id": "1497917", "url": "https://cs.wikipedia.org/wiki?curid=1497917", "title": "Centre d'accueil et de recherche des Archives nationales", "text": "Centre d'accueil et de recherche des Archives nationales\n\nCentre d'accueil et de recherche des Archives nationales, zkráceně CARAN (tj. \"Návštěvní a badatelské centrum Národního archivu\") je spolu s paláci Soubise a Rohan jednou z budov Národního archivu v Paříži ve čtvrti Marais. Nachází se na adrese \"Rue des Quatre-Fils\" č. 11 ve 3. obvodu. Centrum bylo postaveno v letech 1986–1988 jako studovna a čítárna pro badatele v Národním archivu.\n\nNárodní archiv měl až do otevření centra několik studoven rozmístěných po komplexu tím, jak se postupně zvyšoval počet badatelů. Tato situace byla neuspokojivá a proto se v roce 1975 nově jmenovaný generální ředitel Jean Favier rozhodl vytvořit jednotný prostor pro studium archiválií, s výjimkou map a plánů.\n\nOd roku 1976 pracoval Claude Aureau (architekt Národního archivu v letech 1978–1986) na projektu výstavby nového centra. Jednalo se o rozšíření fasády paláce Boisgelin přístavbou do zahrad paláce Rohan. Projekt byl schválen teprve po šesti letech v roce 1982, kdy byl ministrem kultury Jack Lang.\n\nRealizace stavby znamenala řadu omezení. Národní archiv se nachází v chráněné oblasti Le Marais. Proto bylo nutné stavět na \"Rue des Quatre-Fils\" tak, aby se fasáda mohla začlenit mezi palác Boisgelin a hlavní depozitáře Napoleona III. Architekt také musel návštěvníkům poskytnout přístup do zahrady paláce Rohan při respektování bezpečnosti archivu. Ústředním bodem projektu byla otevřenost veřejnosti.\n\nArchitektonická soutěž byla vyhlášena v roce 1983 a přihlásili se tři kandidáti: Stanislas Fiszer, Daniel Kahane a Fernand Pouillon. Odborná porota, které předsedal Claude Aureau, vybrala návrh francouzského architekta polského původu Stanislase Fiszera.\n\nStavební práce byly složité. Jednak bylo třeba nejprve strhnout původní zástavbu a rovněž vybudovat síť podzemních tunelů, které by spojovaly centrum s archivními depozitáři. Po dokončení demolic byla v březnu 1986 zahájena výstavba nové budovy. Její stavba trvala dva roky.\n\nCARAN se skládá z hlavní budovy (\"grand CARAN\") poblíž hlavních depozitářů a přístavby zvané \"petit CARAN\", spojené s hlavní budovou v prvním patře a vyhrazené pro specializované služby.\n\nDo ulice je CARAN obložen obdobným kamenem jako sousední stavby. Do průčelí na zahradě byla umístěna původní monumentální brána strojní haly bývalé Národní tiskárny.\n\nUvnitř má CARAN dvě hlavní patra sedm metrů vysoká, asymetricky protnutá mezaniny, které tak tvoří čtyři patra a dva suterény. Ve vstupní hale jsou velká okna s výhledem do zahrady. Studovna v prvním patře měla původně přes 300 míst pro studium archiválií. Předkládání archiválií tak probíhá mezi depozitáři a studovnou za optimálních bezpečnostních podmínek. Ve třetím patře byla místnost pro předkládání mikrofilmů vybavená 120 čtecími zařízeními. Malý CARAN nabízel studovnu pečetí, centrum onomastiky a výzkumné centrum CNRS věnované topografii Paříže.\n\nPo dvou letech práce byl CARAN slavnostně otevřen 23. března 1988 za přítomnosti tehdejšího ministra kultury Françoisa Léotarda.\n\nV letech 2001–2005 prošel CARAN modernizací infrastruktury studovny. V roce 2013 došlo k dalším úpravám s přihlédnutím k přesunu některých archivních fondů z pařížského sídla Národního archivu do nového areálu v Pierrefitte-sur-Seine. Ve druhém patře zůstal výzkum v originálních dokumentech spolu se studiem v inventářích, zatímco centrum sfragistiky, onomastiky a topografie Paříže se přesunulo do prvního patra.\n\n"}
{"id": "1497919", "url": "https://cs.wikipedia.org/wiki?curid=1497919", "title": "Kostel Nejsvětější Trojice (Mysločovice)", "text": "Kostel Nejsvětější Trojice (Mysločovice)\n\nKostel Nejsvětější Trojice v obci Mysločovice (okres Zlín) je prostá klasicistní stavba s věží v průčelí. Byl zbudován v letech 1752-1758 na návrší uprostřed vsi. \n\nNa přání občanů byl postaven na místě původního kostela, který je zmiňován již v roce 1397. Ve farní Pamětní knize je popisován jako kostel dřevěný, který měl jeden oltář, jeden pozlacený kalich, dvě kasule (ornáty) a dva zvony na věži. Farní budova byla na spadnutí a u ní byla chatrná stodola, zahrádka a louka. Pro výkon církevních obřadů patřila tenkrát farnost k Holešovu. Dokument z roku 1696 dokládá tehdejší stav fary. Holešovský děkanát v něm ukládá obci Mysločovské opravit a vystavět farní a školní budovu tak, aby mohla sloužit svému účelu. Je přiložen i půdorysný nákres fary a podrobný doprovodný text. \n\nKostel Nejsvětější Trojice v Mysločovicích dal postavit hrabě František Antonín Rotta, stavbu provedl stavitel Tomáš Šturna. Základní kámen položil roku 1752 tehdejší generální vikář hrabě Egkha, 2. října, na den sv. Andělů strážných roku 1758 byl holešovským děkanem Jindřichem Krausem požehnán. \n\nKostel je jednolodní obdélná stavba se zaoblenými rohy v klasicistním slohu, s obdélnou lodí a odsazeným kněžištěm s půlkruhovým závěrem. Je 31 m (17 sáhů) dlouhý a 13,7 m (7,5 sáhů) široký. Nad štítem obráceným k severozápadu se vypíná hranolovitá věž, do niž se vstupuje ze severovýchodní strany kostela. Hlavní vstup je pravoúhlým portálem ze severozápadní strany, běžný vstup je od jihozápadu, kde ke kostelu přiléhá čtyřboká sakristie.\nKostel stojí uprostřed chráněných lip, v sousedství je hřbitov a památník padlých vojáků z první světové války, na kraji obce je kaple sv. Jana Nepomuckého. Do kostela lze nahlédnout každý den, zhruba od 7:30-19:30.\n"}
{"id": "1497924", "url": "https://cs.wikipedia.org/wiki?curid=1497924", "title": "Marc Deschênes", "text": "Marc Deschênes\n\nMarc Deschênes (* 1. ledna 1993 Laval) je kanadský zápasník – judista.\n\nS judem začínal v 7 letech na předměstí Montréalu v Laval. Vrcholově se připravuje v Montréalu národním tréninkovém centru INS Québec. V kanadské mužské reprezentaci se pohyboval od roku 2014 v polotěžké váze do 100 kg jako reprezentační dvojka za Kylem Reyesem. V roce 2016 se na olympijské hry v Riu nekvalifikoval. Od roku 2018 startuje v těžké váze nad 100 kg.\n\n\n"}
{"id": "1497929", "url": "https://cs.wikipedia.org/wiki?curid=1497929", "title": "Východní Ukrajina", "text": "Východní Ukrajina\n\nVýchodní Ukrajina (, \"Schidna Ukrajina\"; , \"Vostočnaja Ukrajina\") se obecně vztahuje na území Ukrajiny východně od řeky Dněpr, zejména Charkovské, Luhanské a Doněcké oblasti. Dněpropetrovská a Záporožská oblast jsou někdy také považovány za východní Ukrajinu. S ohledem na tradiční území oblast zahrnuje části jižní Slobodské Ukrajiny, Donbas a pobřeží Azovského moře (Pryazovia).\n\nTéměř třetina obyvatel země žije v regionu, který zahrnuje několik měst s počtem obyvatel kolem milionu. V rámci Ukrajiny jde o nejvíce urbanizovaný region, zvláště části centrální charkovské oblasti, jihozápadní luhanské oblasti, centrální, severní a východní oblasti Doněcké oblasti.\n\nVelká většina voličů na východě Ukrajiny (83% nebo více v každé oblasti) schválila prohlášení Ukrajiny o nezávislosti v referendu o ukrajinské nezávislosti v roce 1991, i když čísla nebyla tak vysoká jako na západě Ukrajiny.\n\nV roce 2014 v částech východní Ukrajiny proběhly proruské protesty. Někteří z demonstrantů byli \"turisté\" z Ruska\n. Válka na Donbasu vyústila v tisíce mrtvých a přes milión lidí opustilo domovy. Od roku 2016 je asi polovina území Donbasu kontrolována samozvanou Doněckou lidovou republikou a Luhanskou lidovou republikou.\n\n"}
{"id": "1497931", "url": "https://cs.wikipedia.org/wiki?curid=1497931", "title": "Geodetická kopule", "text": "Geodetická kopule\n\nGeodetická kopule (geodesic dome) je polokulovitá tenkovrstvá struktura, založená na geodetickém mnohostěnu. Trojúhelníkové prvky kupole jsou konstrukčně tuhé a rozdělují konstrukční napětí do celé struktury, což činí geodetické kopule schopné odolat i velkému zatížení. \n\nPrvní kupole, která by mohla být v každém ohledu nazývána \"geodetickou\", byla navržena po první světové válce Waltherem Bauersfeldem, hlavním inženýrem německé společnosti Carl Zeiss AG pro planetárium, kde se nachází jeho planetární projektor. První, malá kupole která byla patentována, byla postavena firmou Dykerhoff a Wydmann na střeše závodu Zeiss v Jeně v Německu. Větší kupole, nazvaná \"Zázrak Jeny\", se otevřela veřejnosti v červenci 1926. O dvacet let později, v roce 1948 a 1949 Richard Buckminster Fuller pojmenoval svou kupoli, kterou sestrojil v rámci experimentů s umělcem Kennethem Snelsonem na Black Mountain College \"geodesic dome\". Ačkoli Fuller nebyl původní vynálezce, je v USA řazen k popularizátorům této myšlenky a jeho návrh byl zapsán jako americký patent s číslem 2,682,235 v 29 červnu 1954.\n\nTento tvar si Fuller zvolil, protože koule snese extrémně vysoké zatížení, povrch mnohostěnu je velmi stabilní a poskytuje největší objem při nejmenší ploše povrchu. Tento tvar byl úspěšně využíván pro speciální účely. Příkladem je 21 stanic systému včasného varování, které byly v roce 1956 postaveny v Kanadě. V roce 1958 například systém pro \"Union Tank Car Company\", kupole blízko Baton Rouge, Louisiany, navržená Thomasem C. Howardem z firmy Synergetics, Inc. a další speciální budovy, jako jsou kupole konstruované z hliníku architektem Henrym J. Kaiserem (budované na mnoha místech po celé USA, například Virginia Beach, Virginie), sály, observatoře počasí a skladovací zařízení. Počátkem roku 1954 experimentovali američtí námořníci s geodetickými kopulemi přemísťovanými vrtulníkem. Třicetistopá kupole byla zvednuta a nesena helikoptérou asi 50 uzlů bez poškození, což vedlo k výrobě standardní kopule pro Magnesium Products v Milwaukee. Zkoušky zahrnovaly montážní postupy, ve kterých dříve netrénovaní námořníci byli schopni sestavit 30 metrů dlouhou kopuli za 135 minut, vrtulníkové výtahy z letadlových lodí a také zkoušku trvanlivosti. Širší veřejnosti byla kupole představena jako pavilon na světové výstavě v New Yorku v roce 1964. Pavilon navrhla společnost Thomas C. Howard Synergetics, Inc. Tato kopule je nyní používána jako voliéra v \"Queens Zoo (Královská zoo)\" ve Flushing Meadows Corona Park v New Yorku. Další kopule je z Expo 67 konané v Montréalu, kde byla součástí amerického pavilonu. Krytina stavby později shořela, ale samotná stavba stále stojí pod názvem \"Biosféra.\" V současnosti zde sídlí interpretační muzeum \"Saint Lawrence River\" o kanadské řece Svatého Vavřince. V roce 1975 byla na jižním pólu postavena kupole, kde je důležitá její odolnost vůči sněhu a větru. Dne 1. října 1982 byla otevřena jedna z nejslavnějších \"geodesic\" kopulí, \"Spaceship Earth,\" která je v zábavním parku Walt Disney World Resort u jezera Bay v Epcotu na Floridě. Atrakce je nazvána podle jednoho z nejznámějších termínů Buckminstera Fullera, \"Spaceship Earth (Kosmická loď Země)\". Vyjadřuje světový pohled vyjadřující znepokojení nad využíváním omezených zdrojů dostupných na Zemi a povzbuzujících každého, aby se choval jako harmonická posádka pracující směrem k zlepšení stavu Země. Budova je ikona Epcotu a je také součástí loga parku. V roce 2000 vznikl první plně udržitelný geodetický kopulovitý hotel na světě, \"EcoCamp Patagonia\", byl postaven v chilské Patagonii a v roce 2001 byl zahájen jeho provoz. Design hotelu je navržen tak aby odolával silným větrům v regionu a je založen na struktuře obydlí domorodých obyvatel. Geodomy jsou také populární jako glamping (okouzlující kemp) jednotky. První místo ve Velké Británii, které je použilo, bylo Ekopod v severním Cornwallu v roce 2009.\n\nPanoramatický pohled na geodetické kopulovité struktury projektu Eden. Projekt Eden je rozsáhlý environmentální komplex v blízkosti St. Austell, Cornwall, Anglie. Projekt byl vytvořen Timem Smitem a rychle se stal jednou z nejoblíbenějších atrakcí ve Spojeném království. Komplex zahrnuje dvě obří, průhledné kopule z polštářů ETFE, z nichž každý napodobuje přírodní biotyp, který je zastoupen rostlinnými druhy z celého světa. První napodobuje tropické prostředí, druhé teplé, mírné, středomořské prostředí. Projekt se budoval dva a půl roku a veřejnosti byl otevřen v březnu 2001.\n"}
{"id": "1497936", "url": "https://cs.wikipedia.org/wiki?curid=1497936", "title": "Entomologický ústav Akademie věd České republiky", "text": "Entomologický ústav Akademie věd České republiky\n\nEntomologický ústav AV ČR je součástí Biologického centra Akademie věd České republiky v Českých Budějovicích.\n\nEntomologický ústav byl založen 1. ledna 1962 sloučením dvou výzkumných skupin Československé Akademie věd, které existovaly již od roku 1954.\n\nV současnosti má ústav více než 150 zaměstnanců, včetně studentů doktorského studia. Jednou z hlavních deviz ústavu je široké spektrum specialistů, kteří v něm pracují - od molekulárních biologů, genetiků, fyziologů a morfologů až po ekology. Ve spolupráci s Jihočeskou univerzitou v Českých Budějovicích se ústav stal akreditovaným pracovištěm pro školení doktorandů v oblasti entomologie, ekologie, genetiky, fyziologie živočichů, vývojové biologie a molekulární a buněčné biologie.\n"}
{"id": "1497940", "url": "https://cs.wikipedia.org/wiki?curid=1497940", "title": "StrongSwan", "text": "StrongSwan\n\nstrongSwan (anglicky doslova \"silná labuť\") je implementace protokolu IPsec pro budování virtuálních privátních sítí. Jedná se o projekt vedený Andresem Steffenem z Vysoké školy technické v Rapperswilu. Projekt byl založen v roce 2005 jako pokračování staršího projektu FreeS/WAN. Je implementován v C a dostupný pod licencí GNU GPL, jedná se tedy o svobodný software. Je dostupný pro řadu operačních systémů, mj. pro Linux, Microsoft Windows, macOS, Android a FreeBSD.\n\nMezi technologie, které podporuje, patří digitální certifikáty ve formátu X.509, uložení soukromého klíče nebo certifikátu v TPM nebo na čipové kartě dle standardu PKCS #11, revokační seznamy certifikátů, protokol OCSP pro zneplatnění digitálních certifikátů a dohoda na klíči dle standardu IKE.\n\n"}
{"id": "1497944", "url": "https://cs.wikipedia.org/wiki?curid=1497944", "title": "To Kapitola 2", "text": "To Kapitola 2\n\nTo Kapitola 2 (v anglickém originále \"It Chapter Two\") je hororový film z roku 2019, pokračování filmu \"To\". Režie filmu se, stejně jako předchozího dílu, ujal režisér Andrés Muschietti. Scénář napsal Gary Dauberman. Film měl premiéru v Česku 5. září 2019 a ve Spojených státech 6. září 2019. Děj se odehrává 27 let po prvním dílu filmu ve městě Derry. Natáčení bylo zahájeno 19. června 2018 v Kanadě.\n\n"}
{"id": "1497945", "url": "https://cs.wikipedia.org/wiki?curid=1497945", "title": "Třída Gogland", "text": "Třída Gogland\n\nTřída Gogland byla třída torpédoborců ruského carského námořnictva z doby první světové války. Plánována byla stavba devíti jednotek této třídy, žádnou se však nepodařilo dokončit.\n\nCelkem byla plánována stavba devíti torpédoborců této třídy. Měly se jmenovat \"Gogland\", \"Grengamm\", \"Patras\", \"Stirsuděn\", \"Chios\", \"Kulm\", \"Rymnik\", \"Smolensk\" a \"Tenědos\". Stavba prvních čtyř byla za první světové války přerušena a později byly rozebrány. Stavba zbývajících pěti byla zrušena ještě před založením kýlu.\n\nTorpédoborce měly být vyzbrojeny čtyřmi 102mm kanóny, dvěma 7,62mm kulomety, třemi trojhlavňovými 457mm torpédomety a až 80 minami. Pohonný systém měl výkon 32 000 hp. Tvořily jej dvě parní turbíny Schichau a pět kotlů Schichau, pohánějících dva lodní šrouby. Nejvyšší rychlost měla dosahovat 33 uzlů a plánovaný dosah byl 2800 námořních mil při rychlosti 15 uzlů.\n"}
{"id": "1497946", "url": "https://cs.wikipedia.org/wiki?curid=1497946", "title": "Prostředí kulturní památky", "text": "Prostředí kulturní památky\n\nProstředí kulturní památky je v české legislativě neurčitý a nedefinovaný právní pojem, který označuje jakousi méně formální analogii ochranného pásma ve vztahu ke kulturním památkám. Pro některé činnosti v prostředí kulturní památky si vlastník kulturní památky musí vyžádat stanovisko orgánu památkové péče; ten může rovněž zakázat jakékoliv osobě činnost, která působí nebo by mohla způsobit nepříznivé změny stavu kulturní památky nebo jejího prostředí anebo ohrožují zachování nebo společenské uplatnění kulturní památky. \n\nPojem „prostředí kulturní památky“ se objevuje v § 11 odst. 2, § 14 odst. 1 a v § 17 odst. 1 a 3 českého zákona o státní památkové péči, není však zákonem přímo definován. Obsah pojmu je předmětem sporů mezi úředníky stavebních úřadů i státní památkové péče. Ministerstvo kultury na žádost o výklad uvedlo, že daný termín lze považovat za neurčitý právní pojem, tedy jeho obsah a rozsah se může měnit, bývá podmíněn úrovní poznání v technických vědách i časem a místem aplikace normy, přičemž zákonodárce tím vytváří prostor správě, aby zhodnotila, zda konkrétní případ patří do rozsahu neurčitého pojmu, a předpokládá její odbornost. Vlastní obsah pojmu prostředí je podle ministerstvem citované výkladové literatury třeba odvozovat od předmětu ochrany, konkrétně od jeho hodnoty. V případě prostředí kulturní památky jde o předmět ochrany přímo svázaný s kulturní památkou a jeho užití je na místě tam, kde je určitá kulturní památka nějak úzce spjata se svým okolím, přičemž pokud by bylo toto okolí narušeno, umenšily by se hodnoty kulturní památky a její uplatnění v kontextu, v němž je začleněna. V takovém případě je předmětem ochrany nejen kulturní památka jako taková, ale i toto její okolí, v němž je začleněna. Příkladem může být historický park (nebo jiný prvek kulturní krajiny), v němž je kulturní památka situována. \n\nProstředí kulturní památky je podle výkladu ministerstva nutno striktně odlišovat od ochranného pásma podle § 17 zákona o státní památkové péči. Ochranné pásmo je vymezováno správním aktem pouze k ochraně nemovité kulturní památky či nemovité národní kulturní památky, nelze jej vymezit k ochraně movité kulturní památky, a jeho územní rozsah musí být správním aktem přesně určen. Prostředí kulturní památky není vymezováno žádným správním aktem, existuje ve vztahu ke kulturní památce na základě objektivních skutečností (například historických, architektonických nebo jiných souvislostí). Zpravidla se týká kulturních památek nemovitých, může však existovat i prostředí kulturní památky movité. Územně se mohou prostředí nemovité kulturní památky a její ochranné pásmo krýt, není to však nezbytnou podmínkou.\n\nPrávní důsledky závisí i na tom, zda je vlastník prvku „prostředí“ totožný s vlastníkem samostné kulturní památky. Vlastníka kulturní památky tíží povinnost vyžádat si závazné stanovisko také tehdy, když zamýšlí provést zásah nikoli přímo na kulturní památce, nýbrž na jejím prostředí. Pokud by zásah do prostředí kulturní památky měl v úmyslu někdo jiný než její vlastník, tato povinnost se na něj nevztahuje. Typickými zásahy do prostředí kulturní památky může být například budování odvodňovacího systému podél zdi stavby, zásahy do plotu nebo samostatně stojící garáže nebo jiné drobné stavby na pozemku, který je kulturní památkou atd. \n\nUstanovení § 11 odst. 2 zákona o státní památkové péči, která se ovšem netýkají povolovacího řízení zahajovaného na návrh účastníka, ale řízení zahajovaného z vlastní iniciativy správního orgánu, umožňují limitovat činnost jakékoli fyzické nebo právnické osoby, tedy i té, která není vlastníkem kulturní památky. Takto může správní orgán omezit činnost, která působí nebo by mohla způsobit nepříznivé změny stavu kulturní památky nebo jejího prostředí anebo ohrožují zachování nebo společenské uplatnění kulturní památky s tím, že tato škodlivá činnost může mít původ v prostředí kulturní památky (např. umístění zdroje vibrací, znečištění atp.).\n\nPokud se zamýšlené zásahy v prostředí kulturní památky nemohou na hodnotě kulturní památky odrazit (například barva a podoba obkladů v koupelně novodobého domu, postaveného na pozemku, prohlášeném za kulturní památku jako nemovitý archeologický nález), nemůže být také legálně a legitimně takovýto záměr omezen či zakázán, popřípadě nepřipuštěn.\n"}
{"id": "1497952", "url": "https://cs.wikipedia.org/wiki?curid=1497952", "title": "Bakonszeg", "text": "Bakonszeg\n\nBakonszeg (vyslovováno [bakonseg], ) je velká vesnice v Maďarsku v župě Hajdú-Bihar, spadající pod okres Berettyóújfalu. Nachází se u řeky Berettyó, asi 5 km jihozápadně od Berettyóújfalu. V roce 2015 zde žilo 1 194 obyvatel. Dle údajů z roku 2001 zde byli všichni obyvatelé maďarské národnosti.\n\nSousedními vesnicemi jsou Bihartorda, Nagyrábé a Zsáka, sousedním městem Berettyóújfalu.\n"}
{"id": "1497954", "url": "https://cs.wikipedia.org/wiki?curid=1497954", "title": "Arcidiecéze tarragonská", "text": "Arcidiecéze tarragonská\n\nArcidiecéze tarragonská je římsko-katolická metropolitní arcidiecéze ve španělském Katalánsku, jejíž sídlo je v Tarragoně. Biskupství v Tarragoně bylo podle tradice založeno již v 1. století (v důsledku kázání sv. Pavla), od 3. století jsou doloženi jeho biskupové, od 5. století je arcibiskupstvím.\n\nArcidiecéze tarragonská je metropolitním sídlem stejnojmenné církevní provincie, do níž náleží šest sufragánních diecézí:\n\n\n"}
{"id": "1497961", "url": "https://cs.wikipedia.org/wiki?curid=1497961", "title": "Sabine Haag", "text": "Sabine Haag\n\nSabine Haag (* 28. února 1962 Bregenz) je rakouská historička umění. Od roku 2009 je generální ředitelkou Kunsthistorisches Museum ve Vídni.\n\nNNarodila v Bregenzu, kde navštěvovala Spolkové gymnázium pro dívky. Po pobytu v Santa Barbaře v Kalifornii vystudovala v letech 1981-1989 angličtinu, amerikanistiku a dějiny umění v Innsbrucku a Vídni. V roce 1990 začala pracovat jako kurátorka Kunstkammer a Schatzkammer v Kunsthistorisches Museum ve Vídni. V roce 1995 získala doktorát s prací \"Sochařství ve slonovině 17. století\", která byla základem systematického katalogu děl ze slonoviny v Kunsthistorisches Museum ve Vídni. Kunstkammer byla původně zřízena jako pokladnice děl z jantaru a slonoviny a patří k nejvýznamnějším světovým sbírkám. \n\nByla také kurátorkou několika výstav (\"Meisterwerke aus den habsburgischen Kunst- und Wunderkammern\", 2005, \"Bernstein für Thron und Altar: Das Gold des Meeres in fürstlichen Kunst- und Schatzkammern\", 2005, \"Des Kaisers Elfenbein\") a v roce 2006 se podílela na zkoumání a restaurování \"Slánky\" Benvenuta Celliniho. Jako kunsthistorička se zaměřuje na umělecká díla z jantaru a slonoviny. Je také autorkou a editorkou několika publikací o historii sbírky Kunstkammer Wien, stejně jako článků o významných exponátech muzea.\n\nOd 1. prosince 2007 byla ředitelkou Kunstkammer a Světové a Staré pokladnice a připravovala jejich novou expozici. Od 1. ledna 2009 je generální ředitelkou Kunsthistorisches Museum ve Vídni, které zahrnuje také Weltmuseum Wien a Theatermuseum. Jako vědecký ředitel zde působí Paul Frey a jako kurátor současného umění Jasper Sharp. Sabine Haag se zasloužila o znovuotevření Kunstkammer v roce 2013, nový centrální sklad v Himbergu, který byl postaven v rekordním čase a při nízkých nákladech, a také o masivní nárůst počtu návštěvníků. Koncem roku 2017 byla Sabine Haag jmenována předsedkyní rakouské komise UNESCO, s účinností od února 2018. Jejím nástupcem v Kunsthistorisches Museum ve Vídni bude od druhé poloviny roku 2019 historik umění Eike Dieter Schmidt, současný ředitel Galerie Uffizi ve Florencii.\n\n\n"}
{"id": "1497963", "url": "https://cs.wikipedia.org/wiki?curid=1497963", "title": "Nikelin", "text": "Nikelin\n\nNikelin může znamenat:\n\n"}
{"id": "1497965", "url": "https://cs.wikipedia.org/wiki?curid=1497965", "title": "Franta (příjmení)", "text": "Franta (příjmení)\n\nPříjmení Franta, přechýleně Frantová, nosí více osobností:\n\n"}
{"id": "1497969", "url": "https://cs.wikipedia.org/wiki?curid=1497969", "title": "Alexandre Émond", "text": "Alexandre Émond\n\nAlexandre Émond (* 25. května 1984 Laval) je bývalý kanadský zápasník – judista a grappler.\n\nS judem začínal v 6 letech na předměstí Montréalu v Laval. Připravoval se pod osobním vedením Fayçala Bousbiata v klubu CJD Boucherville. V kanadské mužské reprezentaci se prosazoval od roku 2007 ve střední váze do 90 kg. V roce 2008 se na olympijské hry v Pekingu. V roce 2012 startoval na olympijských hrách v Londýně jako úřadující panamerický mistr. Prohrál však v úvodním kole s domácím Winstonem Gordonem na ippon technikou o-guruma. Po skončení sportovní kariéry v roce 2014 se věnuje trenérské práci. Specializuje na submisivní techniky (katame-waza) v boji na zemi (ne-waza). \n\nVedle juda reprezentoval Kanadu i disciplíně ne-waza (boj na zemi) pod různými sportovními organizacemi.\n\n\n\n"}
{"id": "1497970", "url": "https://cs.wikipedia.org/wiki?curid=1497970", "title": "Bakonybél", "text": "Bakonybél\n\nBakonybél (vyslovováno [bakoňbél]) je velká vesnice v Maďarsku v župě Veszprém, spadající pod okres Zirc. Nachází se uprostřed Bakoňského lesa, asi 15 km západně od Zirce. V roce 2015 zde žilo 1 221 obyvatel. Dle údajů z roku 2011 tvoří 88,3 % obyvatelstva Maďaři, 1,3 % Němci, 0,1 % Slováci a 0,1 % Romové.\n\nSousedními vesnicemi jsou Bakonykoppány, Csehbánya, Farkasgyepű, Kislőd, Pénzesgyőr, Szentgál a Városlőd, sousedním městem Herend.\n"}
{"id": "1497976", "url": "https://cs.wikipedia.org/wiki?curid=1497976", "title": "Arcidiecéze valencijská", "text": "Arcidiecéze valencijská\n\nArcidiecéze valencijská je římsko-katolická metropolitní arcidiecéze ve Španělsku, jejíž sídlo je v Valencii. Biskupství ve Valencii bylo založeno v roce 527, obnoveno po arabské nadvládě roku 1238, od roku 1492 je arcibiskupstvím.\n\n\n"}
{"id": "1497977", "url": "https://cs.wikipedia.org/wiki?curid=1497977", "title": "Bakonycsernye", "text": "Bakonycsernye\n\nBakonycsernye (vyslovováno [bakoňčerně], ) je velká obec v Maďarsku v župě Fejér, spadající pod okres Mór. Nachází se asi 9 km jihozápadně od Móru. V roce 2015 zde žilo 2 952 obyvatel. Dle údajů z roku 2011 tvoří 81,5 % obyvatelstva Maďaři, 1,8 % Slováci, 1 % Romové, 0,5 % Němci a 0,3 % Rumuni.\n\nSousedními vesnicemi jsou Balinka, Nagyveleg, Súr a Szápár, sousedním městem Mór.\n\n"}
{"id": "1497978", "url": "https://cs.wikipedia.org/wiki?curid=1497978", "title": "Baribal bílý", "text": "Baribal bílý\n\nBaribal bílý \"(Ursus americanus kermodei)\", též zvaný medvědí duch, je vzácný bílý poddruh severoamerického medvěda baribala, který žije v kanadské provincii Britská Kolumbie v deštném pralese Great Bear. Vyskytuje se především na ostrovech Gribbell, Princess Royal a Roderick\n\nMedvědí duch se tomuto druhu přezdívá, jelikož indiáni z kmene Nuxalků věřili, že disponuje nadpřirozenými schopnostmi.\n\nBaribal bílý není albín, nýbrž samostatný poddruh baribala. Má tmavé tlapy, čenich a oči jako ostatní poddruhy baribala. Zbarvení těchto medvědů je odlišné díky recesivním genům, které zapříčiňují to, že se zhruba jeden ze čtyř až deseti medvědů rodí bílý.\n\nTento medvěd se vyskytuje v Kanadě, přesněji v deštném pralese Great Bear a jeho blízkém okolí. Vědci odhadují, že jich zde žije 400 až 1200, méně pozitivní odhad hovoří o 400 i méně přeživších jedincích.\n\nJedná se o všežravce, který se krmí převážně bylinami a bobulemi, ale stejně jako ostatní medvědi v oblasti se živí i lovem lososů během jejich tahů. Vzhledem k bílé barvě kůže je za denního světla více nenápadný a tudíž úspěšnější v lovu lososů, než černý baribal.\n\nTrofejní lov baribala je, na rozdíl od lovu medvědů grizzly, legální (2019), což ohrožuje tento velmi vzácný poddruh. Rovněž ho ohrožuje odlesňování (ztráta lokalit), avšak na některých místech je již před průmyslovou těžbou chráněn.\n\n"}
{"id": "1497980", "url": "https://cs.wikipedia.org/wiki?curid=1497980", "title": "Nick Tritton", "text": "Nick Tritton\n\nNicholas Tritton (* 20. července 1984 Guelph) je bývalý kanadský zápasník – judista a grappler.\n\nS judem začínal v 10 letech v Lanarku na základní škole v kroužku. Na střední škole kombinoval tréninky juda s olympijským zápasem. První vážnější judistickou přípravu podstoupil v 17 letech v Ottawě v dojo rodiny Takahashi. Jako talentovaného sportovce si ho záhy trenér Hiroshi Nakamura stáhnul do sportovního tréninkové centra Shidokan v Montréalu. V kanadské mužské reprezentaci se pohyboval od roku 2004 v lehké váze do 73 kg. V roce 2008 se kvalifikoval na olympijské hry v Pekingu, kde prohrál v prodloužení úvodního kola na body (juko) s Portugalcem João Pinou. V roce 2012 se kvalifikoval na olympijské hry v Londýně, ale podobně jako před čtyřmi lety nepřešel přes úvodní kolo. Prohrál po dvou napomenutích (šido) na juko s Uzbekem Navroʻzem Joʻraqobilovem. Vzápětí se rozloučil s kanadskou judistickou reprezentací. V roce 2014 reprezentoval Kanadu v příbuzném sportu sambo na mistrovství světa v japonské Naritě a obsadil dělené 7. místo.\n\n\n\n"}
{"id": "1497982", "url": "https://cs.wikipedia.org/wiki?curid=1497982", "title": "Hartwig Fischer", "text": "Hartwig Fischer\n\nHartwig Fischer (* 14. prosince 1962, Hamburk) je německý historik umění. Byl ředitelem Folkwang Museum, Staatliche Kunstsammlungen Dresden a od roku 2016 je ředitelem British Museum v Londýně.\n\nHartwig Fischer studoval dějiny umění, historii a klasickou archeologii v Bonnu, Paříži, Římě a Berlíně. Hovoří německy, francouzsky, italsky a anglicky. V roce 1994 obhájil doktorát na univerzitě v Bonnu prací o drážďanském malíři Hermannu Prellovi a pruském velvyslanectví, později německém archeologickém ústavu v Palazzo Caffarelli v Římě. Poté pracoval v Kunstmuseum Bonn a od roku 1993 do roku 2000 pracoval jako vědecký asistent a náměstek ředitele v Kunstmuseum Basel. Od roku 2001 byl konzervátorem pro 19. století a klasické moderní umění (1800-1960). Jako kurátor připravil výstavy Schwitters Arp (2004), Covering the Real (2005) a Kandinsky (2006/2007, s Bernhardem Mendesem Bürgim). Od roku 2006 zastával funkci ředitele v Folkwang Museum v Essenu. Pod jeho vedením sbírka rostla významnými nákupy a dary a za jeho působení bylo postavena v letech 2007-2009 nová budova podle návrhu architekta Davida Chipperfielda. \n\nV prosinci 2011 byl Fischer jmenován nástupcem Martina Rotha na místo generálního ředitele Staatliche Kunstsammlungen Dresden. Od 1. dubna 2016 vystřídal, jako první cizinec od roku 1866, Neila MacGregora na místě ředitele British Museum.\n\nFischer jako ředitel British Museum odmítl názor Jeremy Corbyna, že by řecké vlysy z Partenonu (tzv. \"Elgin Marbles\"), které lord Elgin odvezl do Anglie v letech 1799-1810 se svolením tehdejší otomanské vlády a roku 1816 je od něj odkoupila vláda pro British Museum, měly být vráceny Řecku. \n\n\n"}
{"id": "1497985", "url": "https://cs.wikipedia.org/wiki?curid=1497985", "title": "VTJ Uherské Hradiště", "text": "VTJ Uherské Hradiště\n\nVojenská tělovýchovná jednota Uherské Hradiště byl poslední název vojenského fotbalového klubu z Uherského Hradiště, který byl založen v roce 1953. Většina hráčů zde působila během základní vojenské služby. Zanikl před rokem 1990.\n\nNejvětším úspěchem klubu byla účast v jednom ročníku nejvyšší župní soutěže (1969/70).\n\nZdroj: \n\nVe výcvikovém prostoru se od roku 1951 hrávaly turnaje mezi jednotkami a útvary v rámci Armádních sportovních her (ASH). V pravidelných soutěžích klub startoval od ročníku 1953 a ihned suverénně zvítězil v nejnižší soutěži Uherskohradišťska, aniž by ztratil jediný bod. V přátelském utkání v Uherském Hradišti pak vojáci zaskočili dokonce druholigové mužstvo Spartaku Gottwaldov (výhra 4:2).\n\nV 60. letech 20. století VTJ spolupracovala se Sokolem Březolupy, jemuž poskytovala hráčskou výpomoc. K nejatraktivnějším a nejnavštěvovanějším patřila utkání s Kunovicemi a Starým Městem.\n\nV průběhu základní vojenské služby zde hráli mj. pozdější prvoligoví fotbalisté Jozef Jankech, Jaromír Ředina, Jiří Sýkora a Alexandr Malits. Působili zde také Jindřich Pardy (odchovanec Moravanu Oldřišov a dlouholetý hráč Ostroje Opava), Záleský, Sirý, Priam, Kolárik, Ducký, Cvetler, Mozolány, Biršel, Trněný, Fajkus, Kadlček, Gajarský a Sivák.\n\n"}
{"id": "1497988", "url": "https://cs.wikipedia.org/wiki?curid=1497988", "title": "Vodárenská věž (Vratislav)", "text": "Vodárenská věž (Vratislav)\n\nVodárenská věž se nachází ve Vratislavi v městské části Borek na ulici Wiśniowé v Polsku. Dne 19. října 1978 byla zapsána do seznamu kulturních památek pod číslem A/4230/362/Wm.\n\nVodárenská věž byla postavena v letech 1903–1904 podle projektu architekta Karla Klimma na jižním okraji města. V roce 1906 byla návštěvníkům zpřístupněna rozhledna ve výšce 42 metry. Od roku 1908 byla personálem vztyčována na vrcholu věže červená vlajka ve dnech, kdy atmosférické podmínky vytvářely velmi dobrou viditelnost. Za vyvezení výtahem na vyhlídkovou plošinu se platilo 10 feniků. V roce 1945, při obléhání \"Festung Breslau\", plnila funkci pozorovatelny a řídící věže palby. Po druhé světové válce až do devadesátých let 20. století vodárenská věž nebyla opravována a ani využívána k turistickým účelům, přestože byl vodojem využíván do poloviny osmdesátých let 20. století. V roce 1995 ji od města Vratislav odkoupil Stephan Helmut (za šest set tisíc zlotých). Podle projektu Wacława Bieniasza-Nicholsona věž rekonstruoval a vytvořil restaurační komplex s názvem \"Wieża Ciśnień\" (česky: \"Vodárenská věž\"). V září 2017 byla věž odkoupena společností Adamietz za tři miliony eur. Společnost chce ve vodárenské věži otevřít restaurační komplex, hotel a administrativní kanceláře.\n\nVodárenská věž je cihlová neomítaná stavba vysoká 62 metrů. Je postavena v eklektickém slohu s prvky secese ve zdobných a sochařských částech. Objekt můžeme rozdělit na tři části: základnu, sloupy a vodní nádrž se střechou. Z oktagonálního půdorysu vybíhá osm 9 m vysokých nosných sloupů, na kterých je umístěn zásobník vody. Na vrcholu jsou sloupy ukončeny arkádovými oblouky. Prostřední sloup plnil nosnou funkci a v jeho vnitřní části o průměru 2,5 m vedly vodovodní roury a výtah. V současné době slouží jako výtahová šachta. Na východní straně se nachází kruhová věž, která je spojena krytým mostem s vyhlídkovou plošinou v úrovni střechy. Původní točité schodiště ve věži Karl Klimm zaměnil v roce 1906 za osobní výtah.\n\nCelá stavba stojí na betonové desce jeden metr tlusté, která je v hloubce 3,5 metru pod úrovní terénu. Spodní část pod nádrží je 11 metrů vysoká s jedním podzemním patrem a dvěma nadzemními, ve kterých se nacházely služební místnosti a půdní prostory. V dolní části sloupy mají přípory z červených cihel a kabřincových cihel (zvonivek). Prostor mezi příporami je zastavěn a po obvodu stavby je vytvořen čtyřboký půdorys. Zásobník vody byla ocelová nýtovaná nádoba o průměru 17 metrů ve výšce kolem 18 metrů. Stavba je zakončena osmistěnnou jehlanovou střechou s čtyřbokou helmicí, pod níž se nachází vyhlídková terasa. Ke stavbě kromě červených cihel a zvonivek byl použit železobeton, stavební ocel a žulové kvádry.\n\n"}
{"id": "1497991", "url": "https://cs.wikipedia.org/wiki?curid=1497991", "title": "George Formby", "text": "George Formby\n\nGeorge Formby, OBE (vlastním jménem George Hoy Booth, 26. května 1904 Wigan, Velká Británie – 6. března 1961 Preston, Velká Británie), byl anglický herec, zpěvák, skladatel písní a komik, kterého proslavily zejména jeho filmy z třicátých a čtyřicátých let 20. století. Při zpěvu svých komických písní se doprovázel na ukulele nebo banjo ukulele. Ve své době se stal nejlépe placeným entertainerem ve Velké Británii.\n\nNarodil se ve městě Wigan v hrabství Lancashire jako syn George Formbyho Sr, po němž převzal umělecký pseudonym. Po otcově předčasné smrti v roce 1921 nastoupil jeho dráhu a zprvu převzal i jeho repertoár písní, vtipů a postav. Později se od něj odlišil, když si v roce 1923 pořídili ukulele a zapojil ho do svých vystoupení; také začal vystupovat ve společenském obleku. Obojí učinil na radu zpěvačky Beryl Inghamové, se kterou se roku 1923 oženil a která poté působila jako jeho manažerka. Od roku 1926 jeho písně pravidelně vycházely na gramofonových deskách a po roce 1934 se postupně prosazoval ve filmu. Koncem třicátých let a po celá čtyřicátá léta 20. století pak byl nejoblíbenějším bavičem ve Velké Británii. \n\nBěhem druhé světové války Formby pracoval pro organizaci ENSA, která zajišťovala zábavu pro vojáky a civilní službu. Odhaduje se, že během roku 1946 vystoupil pro tři miliony vojáků a armádních zaměstnanců. Po válce ho potkal ústup ze slávy, ale Formby nadále vystupoval a objížděl země Commonwealthu. Poslední televizní vystoupení absolvoval v prosinci 1960. Zemřel v Prestonu ve věku 56 let. Pohřben byl ve Warringtonu vedle svého otce. \n\nFormbyův životopisec Jeffrey Richards napsal, že jako herec Formby „dokázal ztělesnit současně Lancashire, dělnickou třídu, lid i národ.“ Formby byl považován za prvního skutečně domácího, britského filmového komika. Měl tak značný vliv na budoucí komiky – zvláště Charlieho Draka a Normana Wisdoma – i na širší kulturní scénu. Například The Beatles na něj odkazovali občasným využitím ukulele ve svých aranžích a George Harrison byl i členem Společnosti George Formbyho, založené krátce po komikově smrti. V českém prostředí se na něj jako na jeden ze svých vzorů opakovaně odvolává Jiří Suchý, který také převedl do češtiny řadu jeho písní a pod jeho vlivem se naučil hrát na banjo:\n\nOd Formbyho smrti o něm vzniklo pět biografií a dva televizní pořady a v Británii má také dvě sochy, na ostrově Man a v rodném Wiganu.\n"}
{"id": "1498010", "url": "https://cs.wikipedia.org/wiki?curid=1498010", "title": "Červeňany", "text": "Červeňany\n\nČerveňany jsou obec na Slovensku v okrese Veľký Krtíš. Žije zde obyvatel. Rozloha obce je 6,75 km².\n\n"}
{"id": "1498022", "url": "https://cs.wikipedia.org/wiki?curid=1498022", "title": "Karl Klimm", "text": "Karl Klimm\n\nKarl Klim (také Carl Klimm, 1856 – 13. března 1924) byl německý architekt, který pracoval ve Vratislavi.\n\nByl zaměstnán na městském stavebním oddělení jako kreslič u místních městských stavitelů Johanna Roberta Mendeho a Richarda Plüddemanna. V roce 1892 se stal radním stavebním mistrem (\"Ratsbaumeister\"), později byl jmenován radním stavebním magistrem (\"Magistratsbaurat\"). Spolu s těmito funkcemi až do smrti v roce 1924 řídil projektovou kancelář magistrátu, dohlížel na všechny velké stavební investice ve Vratislavi a byl spolu iniciátorem územního plánu města. Také se zabýval ochranou městských památek. Mimo to vyprojektoval sám nebo společně s jinými architekty množství staveb. Klimm byl autorem mnoha odborných článků a také přednášel na škole stavebních řemesel (Szkoła Rzemiosł Budowlanych) ve Vratislavi. V prosinci 1909 byl vyznamenán Řádem červené orlice 4. třídy.Klimm ve svých projektech využíval široké spektrum historismu a od počátku 20. století používal secesní motivy.\n\n\n\n\n"}
{"id": "1498026", "url": "https://cs.wikipedia.org/wiki?curid=1498026", "title": "MITOP", "text": "MITOP\n\nMITOP, a.s. Mimoň (název je zkratkou slov \"Mimoňská továrna plsti\") je akciová společnost se sídlem v Mimoni v okrese Česká Lípa v Libereckém kraji. Hlavní vstup do objektu továrny je z ulice Pertoltická 142, v městské části Mimoň IV. \n\nFirma byla založena v roce 1801. Továrnu MITOP, původně vyrábějící technický materiál, založili v roce 1870 bratři Josef a Ignaz Kirschnerovi. V roce 1882 podnik od koupil podnikatel Robert Bayer, který nově zavedl výrobu plsti. V roce 1906 firmu od Bayera odkoupila rakouská společnost Hutter & Schranz. Ta v roce 1919 odkoupila také lesní provoz „Waldwerke“.\n\nPo druhé světové válce byly oba mimoňské závody znárodněny a sloučeny pod názvem MITOP Mimoň n. p. K němu byly postupně přidružovány pobočky v Brně (1948), v Žatci, v Ústí nad Orlicí a ve Velkém Grunově.\n\nPo roce 1989 byla většina poboček postupně rozprodána a národní podnik MITOP se v dubnu 1991 přeměnil na státní akciovou společnost MITOP a. s. Od roku 1996 byla zavedena výroba polypropylenové střiže. \n\nRoku 2001 získala firma certifikát jakosti ISO 2001. \n\nFirma MITOP se specializuje na výrobu technických textilií, plstí (pro obuvnický průmysl, výrobu hudebních nástrojů apod.), technických netkaných textilií a filtrů (např. do digestoří), geotextilií (využití při stavbě silnic, pro odvodňovací techniku apod.), zvukově izolačních a antistatických textilií či textilií pro automobilový průmysl apod.\n\nJednou z technik úpravy vpichováním. Nejširší vpichovací stroje o šířce 9 metrů, byly vyrobeny v historii pouze dva. Jeden z nich v současnosti a zároveň jediný fungující, je právě ve firmě MITOP. Druhý, v současné době nefunkční, má být v USA.\n\nFirma MITOP má několik dceřiných společností a výrobních poboček. Některé z nich jsou v provozu a některé se osamostatnily a již nespadají pod mimoňské vedení.\n\n\nPobočka ve Velkém Grunově byla poslední filiálkou firmy MITOP. Byla prodána v roce 2003 a její provoz se přesunul částečně do závodu v Mimoni a „Lesního závodu“ mezi Mimoní a obcí Ralsko-Ploužnice. Areál továrny ve Velkém Grunově doposud nenašel využití a postupně chátrá. \n"}
{"id": "1498037", "url": "https://cs.wikipedia.org/wiki?curid=1498037", "title": "Mesud Smailbegović", "text": "Mesud Smailbegović\n\nMesud-efendija Smailbegović (1838/1839 Tešanj, Osmanská říše – 17. března 1904 Tešanj, Bosna a Hercegovina) byl bosenskohercegovský islámský duchovní a pedagog bosňáckého původu.\n\nZákladní vzdělání v islámských vědách získal od svého otce Ali Rizy, nato roku 1277 (1860/1861) odešel studovat do Istanbulu, kde nakonec strávil patnáct let. Po návratu do vlasti se stal učitelem, muderrisem ve Ferhat-begově medrese v Tešnji. Roku 1294 (1877) se vydal do Istanbulu znovu, aby složil zkoušku opravňující k výkonu funkce muftího. Po složení zkoušky se stal muftím v rodném Tešnji a na tomto postu setrval až do své smrti.\n\nJeho bratr Sabit-efendija Smailbegović Tešnjak mezi lety 1883 a 1902? zasedal v Ulema-medžlisu, nejvyšší radě duchovních Islámského společenství v Bosně a Hercegovině.\n"}
{"id": "1498051", "url": "https://cs.wikipedia.org/wiki?curid=1498051", "title": "Frazer Will", "text": "Frazer Will\n\nFrazer Will (* 10. května 1982) je bývalý kanadský zápasník – judista.\n\nVyrůstal v Star City v Saskatchewanu. S judem začal v nedalekém Melfortu na základní škole v kroužku. Vrcholově se připravoval v Montréalu v národním tréninkovém centru Shidokan. V kanadské mužské reprezentaci se prosazoval od roku 2005 v superlehké váze do 60 kg. V roce 2008 se kvalifikoval na olympijské hry v Pekingu, kde prohrál v úvodním kole na body (yuko) s Nizozemcem Rubenem Houkesem. V opravném pavouku se do bojů o medaile neprobojoval a obsadil dělené 7. místo. Od roku 2009 bojoval o pozici reprezentační jedničky s brazilskou akvizicí v kandaském týmu Sergio Pessoaou mladším. V roce 2012 se na olympijské hry v Londýně nekvalifikoval a vzápětí ukončil sportovní kariéru.\n\n\n"}
{"id": "1498055", "url": "https://cs.wikipedia.org/wiki?curid=1498055", "title": "Fascie", "text": "Fascie\n\nFascie (česky \"povázka\") je mezodermní tkáň fibrózního kolagenu zastoupená v tělech obratlovců. Nejznámější typ fascie je blanité pouzdro svalů. Tato povrchová fascie plynule přechází do vaziva uvnitř svalu, kde tvoří tvrdší svalová vlákna, která dále vrůstají do šlach svalu a omezují tak jeho přetažení či přetržení. \n\nFascie jsou tedy zastoupeny jak na povrchu svalů, tak i v jejich hlubokých vrstvách. Oddělují jednotlivé svaly, umožňují jejich vzájemnou kluznost a současně svaly propojují do funkčních pohybových řetězců. Jako tkáň prolínající tělo mohou mít fascie různý tvar, hutnost a objem. Pro mnohočetnou funkci fascií je mají někteří fyziologové za jednu z hlavních složek lidské pohybové soustavy u funkcí jako lokomoce, lymfatický oběh apod. \n\nHlavním nárokem na fascie je jejich elasticita a posunlivost proti okolním tkáním (svalům, orgánům i kostem). Podobně jako ostatní měkké tkáně i fascie podléhají pozvolnému zkracování a pokud nejsou vystavovány rytmickým tahovým změnám, tuhnou a stávají se místem kumulace podkožního tuku omezujícího pohyb. Proces tuhnutí fascií je rozdílný u každého jedince; může být ovlivněn i zánětlivými procesy, nevhodnou výživou apod. \n\nNejmohutnějšími fasciemi v lidském těle jsou lumbosakrální fascie nad křížovou kostí a fascie postranního svalu stehna (\"m. tensor fascie latae\"). Ty mají význam pro vzpřímenou posturu člověka a pokud vlivem nedostatku pohybu ztuhnou, mohou se podílet na svalových dysbalancích resp. vertebrogenních potížích bederní páteře (tzv. \"zkříženém syndromu\"). \n\nVyšetřením a terapií fascií se zabývá myoskeletální medicína a fyzioterapie.\n"}
{"id": "1498056", "url": "https://cs.wikipedia.org/wiki?curid=1498056", "title": "Divadlo kjógen", "text": "Divadlo kjógen\n\nDivadlo kjógen je brněnský divadelní soubor, který se od roku 2005 věnuje pravidelnému uvádění tradičního japonského žánru \"kjógen\" v českém prostředí.\n\nFraška \"kjógen\" (v překladu \"bláznivá slova\") je starobylá tradiční japonská divadelní komedie, tradičně vkládána mezi dvě hry \"nó\". Tyto dva divadelní žánry se vyvíjely společně z původně čínského \"sarugaku\" (\"opičí hry\"), které se do Japonska dostalo v 8. století n. l. Pevné fixace dosáhla fraška \"kjógen\" a divadlo \"nó\" v polovině 14. stol. Původně byly obě formy určeny vyšším sociálním vrstvám – šlechtě a samurajům. Hlavním účelem frašky \"kjógen\" bylo rozptýlení publika po zhlédnutí vážného, meditativního žánru \"nó\". Později se začal \"kjógen\" provozovat také samostatně. V roce 2001 byl zapsán na seznam světového kulturního dědictví UNESCO.\n\nJako první se v České republice realizací frašky \"kjógen\" začal zabývat v 70. a 80. letech český dramatik, mim a režisér Hubert Krejčí. Počátek této aktivity byl součástí širokého inspiračního zdroje v asijských divadelních formách, ze kterých Krejčí čerpal. \n\nVýznamným mezníkem ve vývoji frašky \"kjógen\" v České republice je především Krejčího překlad, úprava a realizace \"kjógenu\" \"Kostra, její obal a mnich\". Premiéra této frašky proběhla v roce 1993 ve slovenské Skalici. Tento \"kjógen\" otevřel českým divadelníkům cestu intenzivního studia japonských frašek a později vstoupil do repertoáru Divadla kjógen. V této počáteční fázi Hubert Krejčí spolupracoval s herci Igorem Dostálkem a Ondřejem Hýblem. \n\nV roce 1996 byla uzavřena smlouva o partnerství mezi Kjótem a Prahou, která otevřela cestu propojení tradičního japonského scénického umění a českých divadelníků. V roce 1998 v rámci “Týden kultury města Kjóto v Praze” uvedl Ctibor Turba komedii dell'arte inspirovanou \"kjógenem\" (\"Bóšibari – Připoutaný k tyči\"). \n\nDalším mezníkem pro rozvoj a uvádění \"kjógenů\" v Čechách a na Moravě byl 1. divadelní workshop japonských frašek \"kjógen\" s mistrem Šigejamou Šimem, uskutečněný v srpnu roku 2000. Na tomto workshopu byly realizovány \"kjógeny Kaki jamabuši\" a \"Fusenai-kyo\". \n\nHry \"Kaki jamabuši, Student a volavka\" a \"Kostra, její obal a mnich\" se nadále uváděly při různých příležitostech pod vedením Huberta Krejčího, od roku 1998 v nich účinkuje i Ondřej Hýbl, později pak Igor Dostálek, Tomáš Pavčík a další. \n\nV roce 2004 byl v České republice uspořádán druhý workshop frašky \"kjógen\", který vedl mistr Šigejama Šime a byl na něm realizován druhý originální \"kjógen\" (\"Kučimane – Papouškování\") pod vedením japonského profesionálního herce tradiční školy Ókura z Kjóta. \n\nZ iniciativy českého dramatika, režiséra a mima Huberta Krejčího, japanisty Ondřeje Hýbla a představitele kjótské tradiční školy Ókura mistra Šigejamy Šimeho se v roce 2004 rekrutovala skupina mladých divadelníků, kteří se začínali pravidelně frašce \"kjógen\" věnovat. V roce 2005 tato skupina mladých divadelníků založila soubor Malé divadlo kjógenu, jako profesionální divadelní soubor, registrovaný jako občanské sdružení. V tomto období byli členy souboru: Ondřej Hýbl, Igor Dostálek, Pavel Drábek, Tomáš Pavčík, Ondřej Havlík. \n\nDivadlo kjógen se zabývá především studiem, realizací a uváděním japonských frašek \"kjógen\" v českém jazyce. Aby nedošlo k porušení japonské poetiky, soubor pravidelně spolupracuje s japonskými divadelníky, kteří pomáhají nastudovat novou frašku \"kjógen\", která je pak zařazena do pravidelného repertoáru divadla. \n\nVelmi důležité je jazykové převedení textu z japonského originálu do českého prostředí – tomu se věnuje především japanista Ondřej Hýbl, který se mimo jiné věnuje překladatelské činnosti a tlumočení. Český překlad se snaží zachovat původní význam textu a konotace japonského středověkého prostředí. \n\nDivadlo kjógen se při přenosu do českého divadelního prostředí snaží o důsledné dodržení principů a pravidel poetiky japonského \"kjógenu.\" Je zachováno tradiční pravidlo, že mohou vystupovat jen muži, a proto je herecký soubor Divadla kjógen sestaven pouze z herců. Užívané tradiční kostýmy, a rekvizity příznačné pro frašku \"kjógen\" jsou ve větší míře originály dovezené z Japonska. \n\nHerecká technika tohoto žánru je velmi specifická. Herci Divadla kjógen absolvovali studium těchto technik pod vedením profesionálního herce Šigejamy Šimeho. Jelikož žánr \"kjógen\" nevyužívá hudbu, světa a velké množství rekvizit, herci se učí vše ztvárnit přesným pohybem bez nadužití rekvizit a světelných či zvukových efektů. Jevištní mluva je zcela odlišná od činoherního mluveného projevu. Vyznačuje se především pomalostí a hlasitostí. \n\nV České republice se jedná o jediný soubor, který se věnuje pravidelnému uvádění japonských frašek \"kjógen\" v českém jazyce. Další organizace věnující se \"kjógenu\" ve světě je pařížské centrum ARTA, Mezinárodní centrum divadelní antropologie ISTA v Itálii a The Theatre of Yúgen, sídlící v San Francisku. Divadlo kjógen však jako jediné dlouhodobě spolupracuje s japonskými divadelníky, kteří navštěvují členy souboru a podílejí se na zkoušení a vzniku nové frašky, která je následně předvedena českému publiku a stává se součástí repertoáru Divadla kjógen. \n\nMimo tradiční japonský \"kjógen\" se soubor věnuje i jarmarečním, plenérovým divadelním projektům (\"Sochy svatých, Kvítky svatého Františka\"), nebo projektům inspirujících se v divadle \"nó\" (\"Slepci, Student a volavka, Noc pod skálou\"). \n\nDivadlo kjógen pravidelně jednou za dva roky hostuje v Japonsku, především v Kjótu, Ótsu a Tokiu. \n\nDivadlo má na repertoáru šestnáct tradičních frašek \"kjógen\", hry inspirované poetikou divadla \"nó\" a \"kjógen\" (H. Krejčí: \"Student a volavka\", H: Krejčí: \"Noc pod skálou\", M. Ghelderode: \"Slepci\", H. Krejčí: \"Guru z hlavního města\") a hry vymykající se poetice žánru \"nó\" a \"kjógen\" (\"Kvítky sv. Františka, Lidová hra o sv. Jiří, Sochy svatých\"). \n\nVýběr frašek konzultují divadelníci s japonským mistrem Šigejamou Šimem a nebo s jeho syny (Šigejamou Ippeyem, Šigejamou Motohikem). Do české verze je hra přeložena japanistou a překladatelem Ondřejem Hýblem a následně upravena členy souboru. Každé celovečerní představení je složeno ze tří, pokaždé jiných, frašek \"kjógen\", které má divadlo na repertoáru a z popularizačně-naučného úvodu. \n\n\n\n\nDivadlo kjógen nemá domovskou scénu. Představení se konají především v brněnském Buranteatru, dříve v HaDivadle, v Divadle Husa na provázku; v Praze v Divadle Na Prádle. Mimo pravidelná hraní v Brně a Praze hostuje soubor v mnoha dalších městech České republiky. Průměrný počet odehraných představení činí padesát představení za rok. \n\nPřibližně jednou ročně připravuje soubor Divadla kjógen workshop hereckých technik žánru \"kjógen\" pro veřejnost, kde seznamuje zájemce o tento tradiční žánr se základními pohybovými technikami a principy. Současně realizuje workshopy práce s tradičním divadelním kostýmem.\n\nHerci divadla také pravidelně vyučují žánr \"kjógen\" amatérské studenty. \n\nV roce 2014 zahájilo svoji činnost pod vedením herců Divadla kjógen Dětské studio, ve kterém se děti formou hry učí základům japonského tradičního divadla \"kjógen\", jednoduchým japonským tancům a v závěru secvičují divadelní hru. V roce 2018 probíhaly jednou týdně pravidelné zkoušky a to buď v prostorách zkušebny Divadla kjógen nebo v prostorách Moravské galerie v Brně. Výsledek byl prezentován 17. února 2018 v Dietrichštejnském paláci MZM a 1. června 2018 v Klubu Rosnička v Brně. Dětskému studiu se dostala i řada ocenění především od Setsuko Othaky, předsedkyně Středoevropské asociace \"nó\" a \"kjógen\" a mistra tradiční školy Ókura Šigejamy Šimeho z Kjóta. \n\nV lednu 2016 se dostalo Divadlu kjógen mimořádného ocenění: institutem divadla n\"ó\" a \"kjógen\" při Univerzitě Hosei byla souboru udělena cena za mimořádné výsledky v oblasti popularizace a výzkumu frašek \"kjógen\". Tokijská Univerzita Hosei a tamější institut The Nogami Memorial Noh Theatre research Institute jsou profesionální instituce a Divadlo kjógen je první nejaponský laureát této ceny za 26 let její historie. \n\nMezi současné členy hereckého souboru patří Igor Dostálek, Ondřej Havlík, Ondřej Hýbl, Michal Chovanec, Radek Odehnal, Tomáš Pavčík, Jiří Pečánka, Karel Šmerek a Jakub Urbánek. O kostýmy se starají Klára Poskočilová a Jitka Zemanová. \n\n\n\n\n\n\n\n"}
{"id": "1498057", "url": "https://cs.wikipedia.org/wiki?curid=1498057", "title": "Startovací komplex č. 31 kosmodromu Bajkonur", "text": "Startovací komplex č. 31 kosmodromu Bajkonur\n\nStartovací komplex č. 31 je ruská startovací rampa na kosmodromu Bajkonur v Kazachstánu, určená pro starty nosných raket rodiny R-7, v současné době Sojuz 2. Tento komplex je primárně využíván ke komerčním startům a od roku 2009 po nárůstu počtu startů na Mezinárodní vesmírnou stanici i k vypouštění nákladních lodí Progress. Proběhlo zde i několik startů s posádkou.\n\nKomplex 31 byl vybudován mezi lety 1958 ~ 1961 východně od původní \"Gagarinovy rampy\" 1/5 určené pro stejný typ raket. Jeho součástí je startovní stůl, montážní hala \"MIK\" a také budova pro zpracování jaderné hlavice \"MIK GCh\". První start proběhl 14. ledna 1961 s balistickou raketou R-7A.\n\nBěhem roku 2005 proběhla renovace startovací rampy pro modernější rakety Sojuz 2 a od roku 2020 \nby měla převzít také všechny starty z rampy 1/5.\n\n"}
{"id": "1498061", "url": "https://cs.wikipedia.org/wiki?curid=1498061", "title": "Josef Steinbach", "text": "Josef Steinbach\n\nJosef Steinbach (21. března 1879 Horšov – 15. ledna 1937 Vídeň) byl česko-rakouský vzpěrač. Pocházel ze západních Čech a od roku 1894 žil ve Vídni, kde byl od roku 1898 členem I. Erdberger Athleten-Klubu. Stal se mistrem Rakouska-Uherska ve vzpírání, vytvořil 35 světových rekordů, na mistrovství světa ve vzpírání získal zlatou medaili v roce 1914 v soutěži bez rozdílu vah a v roce 1905 zvítězil na mistrovství světa v Berlíně a v Duisburgu v těžké váze i bez rozdílu vah. Na Athénských olympijských mezihrách v roce 1906 vyhrál vzpírání obouruč a byl druhý ve vzpírání jednou rukou, s rakouským týmem v přetahování lanem obsadil čtvrté místo.\n\nPo athénských mezihrách se živil jako profesionální silák, později provozoval hostinec v Erdbergu (vídeňský obvod Landstraße). V roce 1924 hrál drobnou roli ve filmu Hanse Karla Breslauera \"Město bez Židů\". Jeho syn Poldi Steinbach byl rakouským reprezentantem v boxu.\n\n"}
{"id": "1498063", "url": "https://cs.wikipedia.org/wiki?curid=1498063", "title": "Štěpán Novotný", "text": "Štěpán Novotný\n\nŠtěpán Novotný (* 21. září 1990) je český hokejista. Hraje na postu útočníka.\n\n\n"}
{"id": "1498064", "url": "https://cs.wikipedia.org/wiki?curid=1498064", "title": "Alexandru Ciupe", "text": "Alexandru Ciupe\n\nAlexandru Remus Ciupe (* 18. března 1972 Beiuș) je bývalý rumunský zápasník – judista, který od roku 1999 reprezentoval Kanadu.\n\nS judem začínal v rumunském Aradu pod vedením Mihaie Boteze. Vrcholově se připravoval v policejním sportovním středisku Dinamo v Braşově. V rumunské mužské reprezentaci se pohyboval od počátku devadesátých let dvacátého století v polostřední váze do 78 kg. V roce 1992 se kvalifikoval na olympijské hry v Barceloně, kde prohrál ve čtvrtfinále s Japoncem Hidehiko Jošidou na ippon technikou uči-mata. V opravném pavouku se do bojů o medaile neprobojoval a obsadil dělené 7. místo.\n\nV roce 1993 se po mistrovství světa v kanadském Hamiltonu rozhodl v Kanadě zůstat. Usadil se na předměstí Montréalu, kde vedle tréninku juda v klubu CDJ Metropolitain pracoval jako strojník v závodech firmy Velan. V roce 1996 ještě jako reprezentant Rumunska startoval na olympijských hrách v Atlantě, kde prohrál v úvodním kole na ippon technikou tai-otoši s Vladimirem Šmakove z Uzbekistánu. Kanadské občanství obrdžel koncem devadesátých let a od roku 1999 Kanadu v judu reprezentoval se statusem poloprofesionála. Sportovní kariéru ukončil v roce 2007.\n\n\n"}
{"id": "1498065", "url": "https://cs.wikipedia.org/wiki?curid=1498065", "title": "MSI (firma)", "text": "MSI (firma)\n\nMSI, spol. s r.o. (Management Service International, spol. s r.o.) byla česká společnost podnikající v přímém prodeji, kdy hlavním produktem byly slevové karty pod značkou GWC (Golden World Club). Společnost byla aktivní v poslední dekádě 20. století a zanikla v roce 2012. Mezi známé zástupce patřili: MUDR. Luboš Říha, Radovan Grulich, Jozef Novotný, Zuzana Drastichová, Julius Výmola. \n\nSpolečnost MSI byla založena v roce 1992 Dipl. Ing. Alexandarem Kojičem a Alexandarem Andjelkovičem, kteří měli již zkušenosti z přímého prodeje v pojišťovnictví v Rakousku.\n\nZákladním produktem byla slevová karta, která opravňovala držitele k získání slevy (procentuální, hotovostní) u partnera společnosti. Partnerské společnosti, obchody byly označeny nálepkou s logem GWC.\n\nSlevové karty byly tří základních typů:\n\n\nDalším produktem byl katalog s inzercí obchodních partnerů, na způsob Zlatých stránek, ale s uvedením výhody pro členy GWC. Firmy (OSVČ, právnické osoby, spolky), které inzerovaly v tomto katalogu byly také zapsané do databáze MSI, do které měli přístup a fungovalo zde zprostředkovatelské tržiště nabídky a poptávky. Toto tržiště mělo mezinárodní charakter. \n\nV roce 1995 byl zahájen prodej doplňku stravy: žraločí chrupavky od firmy OLIMPEX, spol. s r.o.\n\nČlen klubu mohl nabídnout členství v klubu dalšímu zájemci jen po absolvování základního semináře, kde došlo k sepsání mandátní smlouvy o zastupování společnosti MSI při zprostředkování členství v klubu, inzerci v katalogu, prodeji dalších produktů. \n\nSpolečnost využívala načítací kompenzační plán, s devíti pozicemi, tzv. Zlatá kariéra. Těchto devět pozic bylo rozděleno do tří skupin: základní, stříbrná a zlatá. Pokud se stalo, že podřízený člen dosáhl takového obratu, že součet obratu všech dalších podřízených členů jeho sponzora byl menší než 50 %, došlo k vyplacení jen 50% odměny. V případě, že tato situace trvala déle než 3 po sobě jdoucí měsíce, byl podřízený člen od sponzora odpojen a postaven na stejnou úroveň, tedy pod stejného sponzora, tedy z uplina se stal sponzor. \n\nNa jednotlivých stupních kariéry byly mimo finanční odměny, také nepeněžité odměny, např. zlaté pero Parker, zlatá brož, spona na kravatu, dovolená, osobní počítač, příspěvek na kancelář, firemní školení na Kypru, vůz značky Volvo (model Volvo 850) nebo Jaguar (model Jaguar XJ X300).\n\nK realizaci projektu slevových karet GWC byla 11. července 1994 založena společnost G W C  a.s., která zastřešovala klubové aktivity (pořádání kursů a seminářů, provozování cestovní kanceláře, ubytovací služby v ubytovacích zařízeních, hostinskou činnost a poskytování komerčně-právní pomoci). Tato společnost zanikla 5. září 2009.\n\nPo krachu společnosti v roce 1997, se někteří bývalí členové klubu zúčastnili podvodných pyramidových schémat.\n\nV časopise Osobní finance z roku 2003 byl projekt GWC označen jako pyramidové schéma.\n\n\n"}
{"id": "1498071", "url": "https://cs.wikipedia.org/wiki?curid=1498071", "title": "Henrietta Shore", "text": "Henrietta Shore\n\nHenrietta Mary Shore (22. ledna 1880–1963) byla kanadská umělkyně narozená v Kanadě, která žila velkou část svého života ve Spojených státech, především v Kalifornii.\n\nShore se narodila v kanadském Torontu, rodičům Henrymu a Charlottě Shoreovým. Byla nejmladší ze sedmi dětí. Byla přitahována jak k malbě, tak k přírodě v mladém věku, připomínajíc: „Byla jsem na cestě domů ze školy a viděla jsem sama sebe, jak se můj portrét promítá do louže. Bylo to poprvé, co jsem viděla svůj obraz obklopený přírodou a najednou jsem měla ohromný pocit sounáležitosti - vlastně jsem byla součástí každého stromu a květiny. Byla jsem naplněna touhou vyjádřit, co jsem cítila prostřednictvím malby.“ Henriettina matka její umělecké ambice podporovala, ale radila jí, aby se naučila také praktické záležitosti. V patnácti letech, poté co začala studovat domácí školu, začala studovat malbu u kanadské impresionistky Laury Muntz Lyallové. Její práce z této doby jsou většinou žánrové scény a odpovídají trendu, který v té době v Torontu tradiční a populární.\n\nMezi roky 1900 a 1913 Shore cestovala mezi Torontem, Evropou a New Yorkem. V té době byla zapsána v Newyorské umělecké škole a studovala u Williama Merritta Chase a Roberta Henriho a často trávila polovinu roku v New Yorku. Během této doby ovlivňovala díla Shoreové škola Ash Can School. Tento vliv je vidět například na obrazu \"Negro Women and Children\" (1910–1915). V této době si v kanadské umělecké komunitě Shore zasloužila pověst slibné mladé malířky. Přednášela, vystavovala v galeriích v Torontu a na skupinových výstavách v Paříži, Londýně a Liverpoolu.\n\nV roce 1913 se Shore odstěhovala z Toronta do jižní Kalifornie, aby se usadila v Los Angeles a stala se součástí malé, ale vlivné skupiny modernistů West Coast. Rychle se dostavil úspěch, získala stříbrné medaile na Panamsko-kalifornské výstavě v roce 1914 a v roce 1915 v San Diegu. Shore také vystavovala svá díla na výstavách Kalifornského uměleckého klubu, kde získala pozitivní recenze. Recenze publikovaná v roce 1916 ve \"Fine Arts Journal\" ji zařadila mezi “modernisty” a deklarovala ji jako jednu z nejlepších umělců skupiny, která studovala s Robertem Henrim. Recenzent její práce komentuje: „Slečna Shoreová spojuje svůj pigment s inteligencí a porozuměním a v její práci se objevuje znalost psychologie, technika i výsledek důkladného uměleckého vzdělání a vzácného uměleckého vnímání. Její výjimečné plátno, nazvané \"Matka a dítě\", je bezpochyby jedním ze skutečných skvostů výstavy.\" V roce 1916 byla Shore zakládající členkou Společnosti moderního umění v Los Angeles, spolu s dalšími jako: Bert Cressey, Meta Cressey, Helena Dunlapová, Edgar Kellar a Karl Yens. \n\nV roce1919 Shore začala vystavovat s Caroline Bowlesovou, Helenou Dunlapovou, Williamem Cahillem, Edouardem Vsykalem a Luvena Buchanan pod názvem California Progressive Group.\n\nV roce 1920 se Shore přestěhovala do New Yorku a pracovala ve studiu na West 57th Street. Během této doby se její práce radikálně změnila, přešla od malířských scén každodenního života k pestrým detailním abstrakcím. Změna stylu může být výsledkem účinku jiných modernistů pracujících v New Yorku, jako byli například Arthur Dove, Charles Demuth nebo Georgia O 'Keeffe. V roce 1923 Shore a O'Keeffe vystavovali ve stejném měsíci, Shore v Galerii Ehrich a O'Keeffe v Galerii Anderson. Kritici zhodnotili obě výstavy a našli podobnosti v jejich pracích - abstrahované přírodní scény a ženskou citlivost. Redukce její práce k jejímu pohlaví ji hluboce obtěžovala. Shore vyjadřovala metafyzická témata přes začlenění východní filozofie a theosofie. V roce 1923 se Shore vrátila do Los Angeles, kde pokračovala v práci a výstavách. Otevřela galerii s restaurací pod názvem Studio Inn.\n\nV roce 1927 byla Shore představena fotografovi Edwardu Westonovi. Weston byl zasažen jeho prvním střetnutím se Shoreovou prací. Rychle se stali blízkými přáteli. Shore byla starší - 47 let k jeho 40 a v té době mnohem více zavedená umělkyně. Weston požádal Henriettu, aby pro něj okomentovala fotografie aktů tanečnice Berthy Wardellové. Jedna z této série, její klečící postava uříznutá v ramenou, je jednou z nejznámějších Westonových studií. A byl překvapen její čestnou kritikou:\n\nChtěl se podívat na její malby a zaujaly ho její velké obrazy mořských mušlí. Zapůjčil si od ní několik ulit, myslel si, že by mohl najít nějakou inspiraci pro novou řadu zátiší. V příštích několika týdnech prozkoumal mnoho různých druhů ulit a kombinací pozadí; ve svém záznamu fotografií pořízených za rok 1927 uvedl čtrnáct negativů ulit. Jeden z nich jednoduše nazval \"Nautilus\", 1927 (někdy také \"Shell\", 1927), který se stal jedním z jeho nejslavnějších obrazů. Modotti nazvala obraz „mystický a erotický“ a když Nautila ukázal Renému d'Harnoncourtovi, řekl, že se cítí „slabý v kolenou.“ Je známo, že Weston zhotovil nejméně dvacet osm zvětšenin, víc, než z jakéhokoliv jiné fotografie.\n\nNa Westonovo naléhání, Shore se svou přítelkyní Helenou Dunlopovou odcestovaly do Mexika. A právě v Mexiku poprvé poznala litografii, médium, se kterým pracovala i po svém návratu do Kalifornie. Pobyt v Mexiku určitě ovlivnil její práci, jak je vidět na obrazech, jako jsou \"Women of Oaxaca,\" ve kterých řada žen v tradičním oblečení Tehuantepec nosí na hlavách černé nádoby na vodu.\n\nShore se na konci dvacátých let přestěhovala do Carmel-by-the-Sea v Kalifornii, tehdy významné umělecké kolonie a letovisko, následovala ve stopách Edwarda Westona. Přirozená krása Carmelu poskytovala Shoreové bohatou inspiraci. V létě 1928 představilo Studio Johana Hagemeyera v Carmelu její samostatnou výstavu, doprovázenou programem moderní norské hudby. Hlavní retrospektiva jejích obrazů se objevila na podzim 1930 v Carmel's Denny-Watrous Gallery, o dva roky později na „Portfolio Exhibition“ a na „Black & White Show“ sponzorované Asociací Carmel Art. V únoru 1934 se připojila ke kolegům carmelských umělců Stanleymu Woodovi a Johnu O'Sheaovi a věnovala své obrazy k prodeji originálního umění na podporu kontroverzního Scottsboro Defence Fund, který měl falešně obvinit za znásilnění devět černochů. Ve stejném roce vystavovala místní scény na výstavě Exhibition of Public Works of Art ve Washingtonu a San Francisku. Během tohoto období vystavovala na Legion of Honor a v Young Muzeu. Prezentovala svá díla také v New Yorku a Paříži. I přes tyto výstavy, Shore během velké hospodářské krize bojovala finančně a upadla do relativního neznáma, zatímco Weston začal dosahovat slávy. Jako mnoho umělců během této doby, Shore se spoléhala na příjmy z vládních zakázek. V roce 1936 obdržela provizi za šest nástěnných maleb ze sekce výtvarných umění ministerstva financí. Tyto nástěnné malby, podobně jako mnoho jiných pro WPA, se zaměřují na scény s tématem průmyslu a práce. Shore namalovala čtyři lunety pro poštu v Santa Cruz: \"Rybářský průmysl,\" \"vápencový lom\" nebo \"pěstování artyčoku\". Na poštovním úřadu ve starém Customhouse v Monterey namalovala sběrače artyčoků \"Monterey Bay 1880–1910\". Tyto nástěnné malby byly její poslední prominentní díla.\n\nPoslední léta strávila Shore v chudobě. Musela prodat své Westonovy fotografie, aby přežila a trpěla více a více depresemi. Někdy v pozdních padesátých letech ji její sousedé institucionalizovali. Její velmi drahá přítelkyně Jehanne Bietry Salingerová o této věci řekla: „někteří takzvaní dobrodinci šli do jejího ateliéru, zjistili, že je neuspořádaný a nechali Henriettu zavřít do léčebny. Kdybych byla v Carmelu, nikdy bych to nedovolila, protože v žádném případě nebyla šílená. Stále na to nemohu myslet, aniž bych nebyla zkroušená.“ Shore zemřela v roce 1963 ve věku 83 let v psychiatrické léčebně v San Jose v Kalifornii.\n\nNa rozdíl od Edwarda Westona nebo Georgie O'Keeffe, upadla Henrietta Shoreová do neznáma a její práce po její smrti většinou do zapomnění. Posmrtnou výstavu jejích děl uspořádala Carmel Art Association. Její neprodané práce byly rozděleny mezi její žijící synovce, Osborna Shore Hollinrake a Wendalla Shore.\n\n"}
{"id": "1498076", "url": "https://cs.wikipedia.org/wiki?curid=1498076", "title": "Vladimír Kadlec (lední hokejista)", "text": "Vladimír Kadlec (lední hokejista)\n\nVladimír Kadlec (* 3. ledna 1962) je bývalý český hokejový obránce. \nV československé lize hrál za TJ Vítkovice. V roce získal s Vítkovicemi československý mistrovský titul 1981. Reprezentoval Československo na Mistrovství Evropy juniorů v ledním hokeji 1980, kde skončil tým na 2. místě. Dále hrál i za Duklu Trenčín, TJ DS Olomouc, finský IFK Lepplax a HC Havířov.\n\n"}
{"id": "1498081", "url": "https://cs.wikipedia.org/wiki?curid=1498081", "title": "Univerzitní centrum energeticky efektivních budov ČVUT", "text": "Univerzitní centrum energeticky efektivních budov ČVUT\n\nUniverzitní centrum energeticky efektivních budov (UCEEB) je vysokoškolský ústav ČVUT, zřízený v roce 2012, se sídlem v Buštěhradě. Hlavním posláním centra je přispět ke snížení spotřeby energie a zatížení životního prostředí ve stavebnictví. Toho by mělo být docíleno výzkumem zaměřeným na nové technologie pro energeticky úsporné budovy s důrazem na zdravé vnitřní prostředí. \n\nUniverzitní centrum energeticky efektivních budov Českého vysokého učení technického (ČVUT UCEEB) bylo zřízeno v roce 2012 v rámci Operačního programu Výzkum a vývoj pro inovace MŠMT jako jedno z regionálních vědeckovýzkumných center excelence. \n\nMultioborový tým UCEEB sdružuje vědce ze čtyř fakult ČVUT – stavební, strojní, elektrotechnické a biomedicínského inženýrství. Vědecká, výzkumná a vývojová činnost centra je díky praktické kombinaci jejich know-how zaměřena na celé spektrum problematiky udržitelné výstavby, zejména na:\n\n\nUniverzitní centrum energeticky efektivních budov ČVUT sídlí na adrese Třinecká 1024 na severozápadním okraji města Buštěhrad, kde byla 15. května 2014 otevřena jeho nová budova. Její stavebně-energetická koncepce byla navržena v souladu s moderními nároky na úspornost a šetrnost k životnímu prostředí. V roce 2019 byla budova ČVUT UCEEB hlasováním členů České rady pro šetrné budovy vybrána mezi TOP 10 přelomových šetrných staveb v ČR. Hlavní hmotou budovy je 9 metrů vysoký blok testovací haly, ke které jsou na severní a východní straně připojeny nižší přízemní části s 21 specializovanými laboratořemi a výukovou místností. Dominantu tvoří administrativní křídlo, položené na střechu laboratoří ve směru západ-východ jako dřevěný hranol se šikmo seříznutými čely. \n\nVýzkum je na ČVUT UCEEB organizačně rozdělen do pěti oddělení: \n\n\n"}
{"id": "1498083", "url": "https://cs.wikipedia.org/wiki?curid=1498083", "title": "Češi na Slovensku", "text": "Češi na Slovensku\n\nČeši na území Slovenska jsou národnostní menšina žijící rozptýleně po celém území Slovenska (koncentrují se zejména ve velkých městech a okresech sousedících s Českem). Národnostní menšinou se stali až po zániku České a Slovenské Federativní Republiky v roce 1993. Až do té doby představovali jeden ze dvou státotvorných národů společného státu.\n\nPodle sčítání obyvatel v roce 2011 se k české národnosti přihlásilo 30 367 obyvatel, což představovalo 0,56 % celkové populace. Český mateřský jazyk podle tohoto sčítání uvedlo 35 216 obyvatel (0,65 %), používání českého jazyka v domácnosti preferuje 17 148 obyvatel (0,32 %) a na veřejnosti ho té době používalo 18 747 obyvatel (0,35 %). \n\nPrvní velká migrační vlna směřující z území Čech na území dnešního Slovenska souvisela s náboženským pronásledováním českých protestantů ze strany silně katolických Habsburků. První exulanti přicházeli už po stavovském povstání proti Ferdinandovi I. v roce 1547. Hlavní vlna nastala až po bitvě na Bílé hoře v roce 1620. Podle dobových pramenů se počet exulantů odhaduje až na 4 tisíce osob. Usazovali se zejména v obcích Trenčínské a Nitranské župy. Byli mezi nimi zejména rolníci a řemeslníci, ale i kněží, lékaři, učitelé a úředníci, kteří výrazně přispěli k rozvoji kulturního života na území Slovenska. Tato migrace pokračovala až do počátku 18. století. \n\nZměněné hospodářsko-politické podmínky na konci 19. století způsobily, že česká politická reprezentace podporovala usidlování Čechů na území dnešního Slovenska. Uherská vláda se stěhování Čechů bránila, neudělovala jim uherské občanství a omezovala jejich účast na podnikání i ve svobodných povoláních. Přesto na konci 19. století přicházeli čeští odborníci do vznikajících průmyslových center orientovaných především na textilní, dřevařský, papírenský a sklářský průmysl. Při sčítání v roce 1910 uvedlo na území dnešního Slovenska český mateřský jazyk 7947 obyvatel. \n\n\n\nVýrazná změna nastala po roce 1918, kdy vznikla Československá republika. Na území Slovenska ve velkém přicházeli příslušníci české inteligence, kteří směřovali do oblasti státní správy, soudnictví, armády, pošt, zdravotnictví, železnice, policie a školství. Oproti roku 1910, kdy se k českému mateřskému jazyku přihlásilo 7 947 obyvatel, se jejich počet zvýšil až na 120 926 (3,63 % z celkového počtu obyvatel Slovenska) osob české národnosti při sčítání v roce 1930. Kromě městského prostředí (v Bratislavě v roce 1930 žilo přes 25 tisíc Čechů) bylo významné jejich usidlování na převážně maďarsky mluvícím území jižního Slovenska. V rámci pozemkové reformy bylo na jižním pohraničí Slovenska (zejména Žitného ostrova) založeno 57 kolonií (Hviezdoslavov, Miloslavov, Bellova Ves a jiné), ve kterých tvořilo české a moravské obyvatelstvo 23 % (nejvýznamnější zastoupení měli Češi například v obci Hviezdoslav, kde tvořili většinu obyvatelstva a v koloniích Nové Osady (část obce Veľké Úľany), kde ze 45 rodin bylo 31 rodin z Čech a Moravy a ve Velkém Harčáši (část Komárna), kde ze 6 rodin byly 4 české a moravské). Zbytek kolonistů tvořili Slováci ze severnějších částí Slovenska a Dolnozemští Slováci. \n\nNástup fašismu v Evropě ovlivnil i osudy Čechů na Slovensku. Po Vídeňské arbitráži roku 1938 došlo ke ztrátě jižního Slovenska, v důsledku čehož se snížil i počet Čechů žijících na Slovensku. Zemský soupis z 31. prosince 1938 uvádí na Slovensku už jen 77 488 osob české národnosti, z nichž většina neměla na Slovensku domovské právo. Po vzniku Slovenské republiky v březnu 1939 se situace Čechů na Slovensku ještě zhoršila, v roce 1943 bylo na Slovensku už jen 31 451 Čechů. Převážná část českého obyvatelstva byla nucena území Slovenska opustit. \n\nPoslední vlna migrace Čechů na Slovensko nastala po skončení 2. světové války, zejména však po roce 1948. Migrační pohyb směřoval hlavně do oblasti průmyslu a armády. V současnosti se české obyvatelstvo soustřeďuje především do krajských (Bratislava, Košice, Trenčín, Žilina, Banská Bystrica) a okresních měst sousedících s Českem (Skalica, Považská Bystrica, Nové Mesto nad Váhom). Procentuálně největšího podílu, a to více než 17 % (rok 2001) dosahují v obci Macov v okrese Dunajská Streda. Zde se jedná především o potomky českých kolonistů, kteří v meziválečném období osídlovali maďarsky mluvící oblasti Žitného ostrova. \n\n\n"}
{"id": "1498084", "url": "https://cs.wikipedia.org/wiki?curid=1498084", "title": "Industra", "text": "Industra\n\nIndustra je otevřený tvůrčí prostor pro sdílení výtvarného a divadelního umění. Také se věnuje oblasti gastronomie a přípravě výběrové kávy. Industru tvoří kavárna Industra Coffee, galerie Industra Art a divadelní platforma Industra Stage. Pořádají se zde také přednášky, workshopy, realizuje se zde spolupráce s českými designéry a budují se zde tzv. laby neboli sdílená místa pro společnou tvorbu. Prostory jsou také pronajímány a konají se tu festivaly a kulturní akce města Brna. Industra sídlí v bývalé továrně na zmrzlinu v Brně (na ulici Masná 9 v areálu mrazíren Rovner).\n\nIndustra vznikla jako projekt neziskové organizace Vaizard, která usiluje o realizaci nápadů jednotlivců i kolektivů. Začala se rozvíjet od června 2012 pod vedením Pavla Stratila. V dubnu 2012 se organizaci podařilo získat nepoužívané prostory v továrně na ulici Masná. Na základě povolení ředitele Filipa Rovnera otevřela Industra v prosinci 2012 komunitní centrum pro sdílení a tvorbu.\n\nPrvní akcí pro veřejnost byla výstava s názvem \"Abstrakce versus realismus, Čalkovský versus Konvica\". Byla koncipována jako kontrast mezi abstraktním a realistickým uměním dvou brněnských umělců Antonína Čalkovského a Jakuba Konvici. Interiér Industry prošel mnoha stavebními úpravami a stále se vyvíjí.\n\nSekce Industra Stage je nejmladší realizovanou aktivitou. O prosazení performativního umění v Industře se zasloužil Petr Novák, Kateřina Lukáčová a Jakub Kubíček. 1. října v roce 2015 se otevřel sál pro prezentaci živého umění s přibližnou kapacitou 150 diváků. Prvním představením byla \"Regulace intimity\" od pražského generačního souboru 11:55.\n\nZakladateli Industra Coffee jsou Petra Střelecká a Adam Obrátil. Oba baristé sbírali své zkušenosti v londýnských kavárnách. Servírují kávu z londýnské pražírny Square Mile Coffee Roasters, dále čaje, vlastní dezerty a jídlo. Pořádají také degustace kávy a sebevzdělávací kurzy pro veřejnost i odborníky v oblasti přípravy kávy.\n\nGalerie Industra Art je otevřený prostor pro současné výtvarné umění.\n\nVýstavní program reaguje na podněty současného vizuálního umění. Industra Art se snaží podporovat projekty výtvarného umění a poskytnout místo a podmínky pro jejich realizaci. Každoročně je vyhlašován tzv. \"OPEN CALL\", při němž porota vybírá kandidáty pro určité výstavní období. V Industře pobývají na stáži čeští i zahraniční umělci, kteří mají k dispozici ateliéry a výstavní prostor Industra Art. Vstupné do galerie je dobrovolné.\n\nIndustra Stage je divadlem v nedivadelním a industriálním prostoru. Podporuje především mladou nezávislou uměleckou tvorbu. Svým fungováním směřuje k modelu produkčního domu. Spolupracuje s uměleckými soubory, profesionálními divadly i jednotlivci. Lze zde zhlédnout činohru, především alternativní, taneční a pohybová divadla. Nabízí hostujícím souborům možnost prezentovat se mimo svá stálá působiště.\n\nJako rezidenti působili v Industře například divadelní soubor D'Epog nebo tvůrci Tereza Lepoldová a Lukáš Lepold. D'epog je experimentální, pohybové divadlo s důrazem na fyzickou akci herce, prostor a zkoumání vzájemné komunikace mezi hledištěm a jevištěm. Manželé Lepoldovi se věnují tvorbě autorských choreografií a také práci s lidmi s postižením. V roce 2018 zde nová brněnská taneční platforma Motion Hub uvedla svoji pohybovou performanci \"Acceleration\". Koncept pohybové performance vytvořili manželé Lepoldovi z tvůrčí skupiny NGC 6302 V performanci účinkovali performeři z České republiky i zahraničí: Emese Kovács (HU), Tereza Lepold Vejsadová (CZ), Roberta Štěpánková (SK), Lukáš Lepold (CZ), Jacek Niepsujewicz (PL), Petr Novák (CZ). \n\nV současné době je rezidentem Industry Divadlo Feste. Divadlo Feste otevírá tabuizovaná sociální a politická témata. Pracuje také s neherci v obtížných životních situacích. Feste propojuje umění a humanitní vědy, konkrétně pracuje s výzkumy určitých témat probíhajících na FSS MU a FF MU v Brně.\n\nIndustra Stage nabízí prostor také mimobrněnským souborům jako je například pražská DAMÚZA, Divadlo LETÍ, Stará Aréna Ostrava, 420People, VOSTO5. Stala se také součástí různých divadelních festivalů, například \"Divadelní svět Brno\", festival \"příští vlna/next wave\", \"PROART\". Kateřina Lukáčová s Petrem Novákem také navázali spolupráci se Střední školou knih, která nabídla recenzování programu Industry. Dále spolupracovali s Filozofickou a Ekonomicko-správní fakultou MU a Divadelní fakultou AMU.\n\nIndustra vytváří a podporuje projekty s kulturním, společenským a ekonomickým dopadem pro Brno. Věnuje se pořádání soutěží, festivalů a spolupracuje s profesionálními designéry. Součástí Industry je projekt s názvem TA–PE–TY. Je zaměřený na mladé české i zahraniční designéry, kteří se snaží skrze své autorské designové tapety přiblížit profesionální design širší veřejnosti a také přinést design do českých interiérů. Návrhy, jež jsou součástí prodejní kolekce, jsou vybírány formou soutěže. \n\nIndustra také každoročně organizuje \"street food festival\", který je inspirací v oblasti gastronomických nápadů z různorodých kuchyň (např. Jagger FoodTruck, Cider 99, Paštikárna od Jelínků, Dorty od Zdeničky, káva z INDUSTRA COFFEE, ochutnávka od Nalož to). Industra se podílí na festivalu \"Brněnská muzejní noc\". Nabízí zde program naplněný výtvarným uměním, divadlem a přípravou kávy. Propojuje také kreativce, inovátory, vizionáře a realizátory, kteří se podílejí na výstavbě sdíleného místa pro společnou tvorbu tzv. labů. \n\n"}
{"id": "1498090", "url": "https://cs.wikipedia.org/wiki?curid=1498090", "title": "Mark Yarnell", "text": "Mark Yarnell\n\nMark Yarnell (16. června 1950 Volusia County, Florida, USA – 3. března 2015 Britská Kolumbie, Kanada) byl americký autor a podnikatel v multi-level marketingu.\n\nMark Yarnell se narodil ve Volusia County ve státě Florida. Vyrůstal ve Springfieldu v Missouri. Během studia na vysoké škole získal řečnické dovednosti a díky tomu také stipendium na prestižní Drury College. Během čtyř let studia na vysoké škole Mark dvakrát vyhrál národní řečnickou soutěž tzv. \"Extemporaneous speaking\" a bylo mu uděleno ocenění „nejlepší řečník\", jako jedinému z 31 řečníků.\n\nV roce 1979 navštěvoval seminář a studoval zvládání stresu ve společnosti Menninger Foundation v Topece, v Kansasu. Pracoval jako konzultant pro zvládání stresu ve zdravotnickém a sportovním komplexu Hills. Zde také vydal nahrávku nazvanou „Relaxation, Imagery and Cancer“.\n\nJeho počátky v multi-level marketingu byly v roce 1986, kdy jak řekl: „12. dubna 1986 jsem měl dva telefonní hovory, které dramaticky změnily můj život. První byl od InterFirst Bank, která mě informovala o tom, že převzala můj Chevrolet z roku 1980. Dlužil jsem již tři měsíční splátky na úvěr a neměl jsem na další. Nebyl jsem si jistý, co chce banka s šestiletým Chevym dělat. Zvlášť, když mu chybělo pár dílů a měl prasklé čelní sklo. Druhý telefonát byl od jednoho člena z církve, který mi řekl, že se za ním zastaví se svým ministrantem, který má něco neuvěřitelného.\" Ve věku 36 let se zapojil do podnikání se společností přímého prodeje Nu Skin. Jeho příběh připojení se k Nu Skin, vč. stručné historie této společnosti, byla popsána v knize \"Třetí vlna: nová epocha network marketingu\" (anglicky \"WAVE 3: The New Era in Network Marketing\").\n\nPodle článku v Networking Times, který je vydáván nezávislou společnosti Gabriel Media Group, Inc., od roku 1986 vybudoval organizaci ve více než 21 zemích s více než 300 000 distributory. Ve své knize \"Your First Year in Network Marketing\" napsal: „Jsme tvůrci ambiciozní, nové a ničím neomezené profese, která může podpořit hospodářskou svobodu na celém světě a vytvořit krásnou a hodnotnou budoucnost pro naše vnoučata.“ Tato kniha byla přeložena do několika světových jazyků.\n\nV roce 1998 založil společnost 21st Century Global Network, LLC, která měla umožnit spojení více kompenzačních plánů společností přímého prodeje a umožnit tak distributorům z různých společností přímého prodeje multi-příjem. Na tomto projektu spolupracoval s American Technologies Group, Inc. a Integral Health, Inc. Projekt zastřešoval prodeje výrobků od společností přímého prodeje: Nu Skin, IE Crystas a Oxyfresh.\n\nMark byl první a doposud jediný člověk z multi-level marketingu, který byl také šéfredaktorem časopisu Success Magazine. Jako šéfredaktor tohoto časopisu byl zmíněn v knize \"Jak si vybudovat MLM stroj na peníze\", od Randyho Gage, v poděkování. a dále pak kapitole „Klíčem k tajemství je systém…\", kdy byl citován jeho názor, že stabilní organici v mlm lze vytvořit během 2 až 4 let.\n\nOn a Dr. Charles King z Harvardovy univerzity spoluvytvářeli první certifikační kurz network marketingu, který se vyučoval na univerzitách v Illinois, v Chicagu a v Soulu, v letech 1993–2011.\n\nMark byl mezinárodně oceňovaným odborníkem v přímém prodeji, získal např. cenu od American Dream Award. Od časopisu Upline Magazine získal ocenění Greatest Networker in the World. Byl uveden do Síně slávy network marketingu. V roce 1997 mu bylo uděleno ocenění \"Leadership Award\" a \"Distributor of the Year Award\" od asociace MLMIA.\n\nZaložil a podpořil řadu charitativních organizací. Mimo jiné organizaci The Eagles, která pomáhá v gramotnosti odsouzeným, program School of Sobriety, který byl v Nevadě jediný bezplatný léčebný program pro alkoholiky a závislé. Za svou charitativní činnost získal cenu \"Nevada Philanthropist\", a výroční cenu od \"The Washington Times\".\n\nMark a jeho manželka Valerie bydleli v horách v Britské Kolumbii, v Kanadě. Zde spolu vydali dvě knihy: \"How to Become Filthy Stinking Rich Through Network Marketing\" a \"The Lotus Code: Timeless Wisdom for Accelerated Prosperity\".\n\nMimo podnikání v multi-level marketingu se Mark Yarnell věnoval čtení a psaní knih, paraglidingu a muškaření.\n\n\n\n\n"}
{"id": "1498102", "url": "https://cs.wikipedia.org/wiki?curid=1498102", "title": "Pavel Žák", "text": "Pavel Žák\n\nPavel Žák (* 28. srpna 1941, Rychnov nad Kněžnou) je český textař, skladatel, režisér a scenárista.\n\nNarodil se 28. srpna 1941 v Rychnově nad Kněžnou. \n\nRoku 1955 odmaturoval na Vyšší pedagogické škole v Hradci Králové. Po studiu v Hradci Králové, studoval dálkově na Akademii múzických umění v Praze a to obory harmonie a skladbu. Zde úspěšně absolvoval roku 1963. Po studiu začal působil jako učitel a metodik Ústředního domu pionýrů a mládeže Julia Fučíka v Praze. Už v této době začal spolupracovat s Jaroslavem Jakoubkem a tak vzniklo několik písní např. pro Karla Hálu, Hanu Hegerovou či Evu Olmerovou.\n\nPůsobil také v Československém rozhlasu a to v cyklu \"Radionokturno\" a do roku 1969 byl režisérem pořadu \"Houpačka\". V letech 1965-1970 si doplnil vzdělávání v oboru osvěty a novinářství a to na Institutu osvěty a novinářství. \n\nByl dramaturgem a zvukovým režisérem na Světové výstavě 1967 v Montreálu a autorem a scenáristou několika rozhlasových pořadů jako; \"Koncert Mikrofóra, v letech 1968–73 Junior 30, Top twenty, Top 20, 60 pro 20, Radioburza, Sonda X, Kotouče slávy, Junior večerník, Vysíláme za dobrou práci a pro radost\". Uplatnil se také v literárně dramatické a hudební redakci pořadů pro děti a mládež v Československé televizi.\n\nMezi jeho nejvýznamnější písňové texty patří např. \"Asi, asi\" (Hana Zagorová), \"Holky z naší školky\" (Kotvald a Hložek či píseň Petry Černocké \"Náklaďák\".\n\nJe autorem několika dětských básnických sbírek jako je Žákajda či Kalamajky.\n\n\n"}
{"id": "1498104", "url": "https://cs.wikipedia.org/wiki?curid=1498104", "title": "Roman Michalík", "text": "Roman Michalík\n\nRoman Michalík (* 2. května 1974 Valašské Meziříčí) je český motocyklový závodník, mistr světa v kubatuře do 125 ccm z roku 1998 a držitel dvou titulů absolutního mistra Evropy v enduro z let 2006 a 2007.\n\nZájem o motorismus v něm probudil jeho otec Vladimír, který byl sám motocyklovým závodníkem a měl přezdívku Palič. Již v roce 1985 se stal Roman Michalík mistrem republiky na minikárách. V motocyklových soutěžích poprvé na mistrovství světa startoval v roce 1991. V roce 1998 se stal mistrem světa v enduro ve třídě do 125 ccm, získal titul absolutního mistra Evropy a ocenění Zlatá přílba jako nejlepší motocyklový závodník ČR tohoto roku. Dlouhodobě se účastnil v českém týmu soutěží družstev o Světovou trofej na Šestidenních, kde družstvo ČR v roce 2006 na Novém Zélandu zvítězilo. V letech 2006 a 2007 se stal absolutním mistrem Evropy v enduru. Poté ukončil kariéru vrcholného jezdce. Dále závodil jen na soutěžích v rámci ČR, kromě motocyklů se věnoval i automobilovému sportu (účastnil se např. Valašské rally).\n\nŽije v Krhové u Valašského Meziříčí.Vyučil se mechanikem pro měřicí přístroje a zařízení a pracuje v rodinné firmě MOTO PALIČ pro dovoz a prodej potřeb pro motocyklisty, kterou založil jeho otec. Mezi jeho další záliby kromě motoristických sportů patří snowboarding, horské kolo a myslivost.\n"}
{"id": "1498105", "url": "https://cs.wikipedia.org/wiki?curid=1498105", "title": "Samuil Moisejevič Majkapar", "text": "Samuil Moisejevič Majkapar\n\nSamuil Moisejevič Majkapar (18. prosince 1867 Cherson – 8. května 1938 Petrohrad) byl ruský romantický skladatel, klavírista, profesor hudby na Petrohradské konzervatoři a autor řady klavírních cvičení.\n\nNarodil ve městě Cherson a své dětství strávil ve městě Taganrog. V šesti letech začal studovat hru na klavír, jeho učitelem byl Gaetano Molla, ředitel italské opery v Taganrogu. Po absolutoriu gymnázia v roce 1885 se zapsal na konzervatoř v Petrohradě. Zároveň také studoval práva na Petrohradské universitě, kde promoval v roce 1891, ale advokacii se dlouho nevěnoval. Na konzervatoři ho učili např. Beniamino Cesi a Nikolaj Solovjov, diplom obdržel v roce 1893. Dále zdokonaloval své klavírní dovednosti u Teodora Leszetyckého až do roku 1898. V této době také koncertoval v Berlíně, Lipsku, Petrohradu, Moskvě,Taganrogu a dalších městech.V letech 1898 až 1901 koncertoval s Leopoldem Auerem v Petrohradu a Janem Hřímalým v Moskvě. V roce 1901 založil vlastní hudební školu ve městě Tver. Byl také aktivním účastníkem a tajemníkem vědecko-hudebního kruhu Sergeje Tanějeva v Moskvě. V letech 1903–1910 žil a koncertoval v Německu. Poté se vrátil do Petrohradu, kde mu bylo nabídnuto místo učitele klavíru na konzervatoři. V roce 1915 se stal profesorem hudby na Petrohradské konzervatoři. Kromě pedagogické činnosti koncertoval a komponoval a věnoval se vědecké činnosti. V roce 1927 při příležitosti oslav Beethovenova výročí měl v malém sále konzervatoře sedm koncertů po sobě, při nichž přehrál všech 32 Beethovenových klavírních sonát. To je považováno za jeho nejvýznamnější hudební počin. Práci na konzervatoři opustil v roce 1929 kvůli špatnému zdraví, dále se věnoval hlavně teoretické a metodologické činnosti. V Petrohradě také zemřel.\n\nMajkapar složil přes tři sta hudebních děl a napsal několik vědeckých prací.\n\nVýznamnější skladbyː\n\n\nJeho autobiografie, \"Gody učenija (Roky studia)\", byla publikována v Moskvě v roce 1938.\n"}
{"id": "1498106", "url": "https://cs.wikipedia.org/wiki?curid=1498106", "title": "Tachlovická vrba", "text": "Tachlovická vrba\n\nTachlovická vrba je vrba bílá rostoucí na levém břehu Radotínského potoka v blízkosti obce Tachlovice. Obvodem kmene 730 cm je nejmohutnějším stromem tohoto druhu v ČR. Památným stromem byla vyhlášena v roce 1996.\n\n\nVrba roste nedaleko obce Tachlovice na levém břehu Radotínského potoka. Až do roku 2012 byl její stav poměrně dobrý, mezi lety 1996-2012 se obvod kmenu rozšířil z 665 cm na 730 cm. Pak bylo zjištěno napadení dřevokaznou houbou (sírovec žlutooranžový), odborné ošetření však nepomohlo. Zásah blesku v roce 2015 ulomil několik větví a poškodil kmen, další vážné poškození způsobila vichřice na podzim roku 2017, kdy se ulomila jedna z hlavních větví a došlo k rozlomení kmene. Po radikálním odstranění větví se očekává zmlazení stromu a obrost novými větvemi.\nV celostátní soutěži Strom roku se Tachlovická vrba v roce 2002 umístila na 5. místě (ze 156 soutěžících). Je 9. zastávkou na naučné stezce Památné stromy Karlštejnska a zmiňuje se o ní též televizní pořad Toulavá kamera.\n\nVrba je součástí znaku obce Tachlovice. \n\n"}
{"id": "1498110", "url": "https://cs.wikipedia.org/wiki?curid=1498110", "title": "Biometrická laboratoř", "text": "Biometrická laboratoř\n\nBiometrická laboratoř je zařízení, které nabízí služby odpovídající příslušnému oboru biometrie, např.biometrická laboratoř pro aplikace forenzní, komerční nebo biometrická laboratoř pro obory lesnictví, dřevařství, krajinářství atp.\n\n\n\n\n"}
{"id": "1498117", "url": "https://cs.wikipedia.org/wiki?curid=1498117", "title": "Koláre", "text": "Koláre\n\nKoláre jsou obec na Slovensku v okrese Veľký Krtíš. Žije zde obyvatel. Rozloha obce je 5,31 km².\n\n"}
{"id": "1498121", "url": "https://cs.wikipedia.org/wiki?curid=1498121", "title": "Konference v Cun-i", "text": "Konference v Cun-i\n\nKonference v Cun-i (zjednodušené znaky: 遵义会议; tradiční znaky: 遵義會議; pchin-jin: Zūnyì huìyì) bylo setkání vedení Komunistické strany Číny 15. – 17. ledna 1935 během Dlouhého pochodu. Během této konference došlo ke konfliktu mezi vojenským vedením Otto Braunem a Čchin Pang-sienem (také známý jako Po Ku) a opozicí vedenou Mao Ce-tungem. Oficiálními dějinami KS Číny je konference v Cun-i hodnocena jako vítězství Mao Ce-tungovy linie, která nebyla už nikdy zpochybněna.\n\nPo tom, co generalissimus Čankajšek během občanské války porazil svého rivala Feng Jü-sianga, obrátila se jeho pozornost na komunisty. V té době se jejich základna nacházela v sovětu Ťiang-si. Generalissimus Čankajšek vedl proti komunistické opozici několik obkličovacích kampaní. První a druhá kampaň nebyla pro komunisty velkou hrozbou. Provinční jednotky Kuomintangu byly málo trénované a špatně vybavené, navíc jejich velitelé upřednostňovali boj proti dalším militaristům než proti komunistům. Třetí obkličovací kampaň byla pod přímým vedením Čankajška, který se rozhodl změnit bojovou taktiku a vše by pro komunisty v Ťiang-si dopadlo jinak, kdyby Japonsko nezahájilo 18. září 1931 okupaci Mandžuska. Čankajšek byl nucen přesunout většinu svých sil na severovýchod země.\n\nBěhem páté obkličovací kampaně hrozilo vyhlazení sovětu v Ťiang-si. Jednotky Rudé armády disponovaly nanejvýš 100 000 vojáky, kteří byli obklíčeni armádou více než 500 000 nacionalistů. Započala ekonomická blokáda centrálního sovětu. V září 1934 zahájili Ču Te a Čou En-laj vyjednávání s kuangtungským militaristou Čchen Ťi-tchangem ve snaze získat podporu při útěku komunistů ze sovětu Ťiangsi. Dne 16. října 1934 se jednotkám Rudé armády podařilo prolomit obklíčení čínských nacionalistů, cestou museli překonat členitý terén plný horských pásem, řek a bažin. Během cesty se museli probojovat přes pozice jednotek Kuomintangu a místních militaristů, či čelit jejich útokům. Největší překážkou v první části Dlouhého pochodu bylo překročení řeky Siang. Od 30. listopadu do 1. prosince 1934 přišla Rudá armáda v bojích s kuomintangskými jednotkami o více než 40 000 vojáků. Tyto neúspěchy vojenského vedení Otto Brauna a Čchin Pang-siena vedly k nespokojenosti mezi komunisty a následnému svolání rozšířeného politbyra v Cun-i.\n\nPoté, co Rudá armáda obsadila město Cun-i v provincii Kuej-čou, svolal Mao Ce-tung tzv. rozšířené politbyro. O tom, kdo přesně se na konferenci objevil, se prameny neshodují. S jistotou můžeme říci, že se sešlo nejvyšší vedení KS Číny. Členové politbyra: Mao Ce-tung, Čou En-laj, Ču Te, Čchen Jün, Liou Šao-čchi, Čang Wen-tchien, Čchin Pang-sien, Liou Po-čcheng, Li Fu-čchun, Lin Piao a Pcheng Te-chuaj. Dále Otto Braun se svým tlumočníkem Wu Siou-čchüanem a Teng Siao-pching.\n\nGenerální tajemník Čchin Pang-sien přednesl hlavní zprávu, ve které tvrdil, že neúspěch v sovětu Ťiang-si a bitvě na řece Siang nebyl zaviněn špatným vojenským plánováním, ale mnohonásobnou přesilou nepřítele a špatnou organizací komunistických jednotek. Poté promluvil Čou En-laj, který ve svém projevu uznal, že došlo k pochybení ze strany vojenského vedení. Čou En-lajova pokora a ochota nést za problém odpovědnost, byla pozitivně přijata. V tom, čí projev následoval, se zdroje rozcházejí. Většina historiků se přiklání k verzi, kdy Mao Ce-tung podporovaný Wang Ťia-sienem pronesl velice kritický projev vůči vojenskému vedení. Ču Te, Pcheng Te-chuaj, Čang Wen-tchien a další, Maa v jeho kritice podporovali, jelikož cítili velkou nespokojenost se současným vedením mladého a nezkušeného Čchin Pang-siena a neschopného zahraničního poradce Otto Brauna, jehož strategie zavinila pád sovětu v Ťiang-si a také vedla ke ztrátě dvou třetin jednotek Rudé armády na počátku Dlouhého pochodu.\n\nBezprostředně po ukončení konference nedošlo ve vedení KS Číny k významným změnám. Mao Ce-tungovi se podařilo přesvědčit zúčastněné, že Komunistická strana Číny by se měla oprostit od spolupráce s 28 bolševiky. Mao Ce-tung se stal členem Ústředního výboru politbyra. Kominterna a Wang Ming přišli o svůj výsadní vliv v politice KS Číny. Spolupráce Otto Brauna, Čchin Pang-siena a Čou En-laje byla rozpuštěna. Čang Wen-tchien nahradil Čchin Pang-siena v pozici generálního tajemníka KS Číny. Kariéra Čou En-laje příliš neutrpěla, i když byl částečně zodpovědný za počáteční neúspěch Rudé armády, vedení přihlédlo k názorové odlišnosti s Otto Braunem a Čchin Pang-sienem a jeho předchozím vojenským úspěchům.\n\nVelké změny nastaly v březnu téhož roku. Mao Ce-tung sice nevystřídal Čang Wen-tchiena v pozici generálního tajemníka, ale společně s Čou En-lajem a Wang Ťia-siangem se dostal do nejvyššího vedení nově vytvořené Komise pro vojenské záležitosti. Čou En-laj měl ve skupině hlavní slovo a Mao byl jeho asistentem. Rudé armádě a komunistům se podařilo úspěšně dojít až do Jen-anu v provincii Šen-si, kde založili novou základnu čínských komunistů.\n\n\n"}
{"id": "1498122", "url": "https://cs.wikipedia.org/wiki?curid=1498122", "title": "Bělský les", "text": "Bělský les\n\nLesopark Bělský les se rozkládá se na ploše 160 ha v městském obvodu Ostrava-Jih. Je protkán hustou sítí pěších cest a prochází jím několik cyklostezek. Koná se v něm řada sportovních a kulturních akcí.\n"}
{"id": "1498128", "url": "https://cs.wikipedia.org/wiki?curid=1498128", "title": "Klega", "text": "Klega\n\nPříjmení Klega má více nositelů:\n\n"}
{"id": "1498132", "url": "https://cs.wikipedia.org/wiki?curid=1498132", "title": "Falcon Mimoň", "text": "Falcon Mimoň\n\nFalcon Mimoň byla firma v Mimoni, ležící na území okresu Česká Lípa v Libereckém kraji. Dřívější názvy firmy byly Möbelfabrik D. G. Fischel Söhne, později TON, Miton a nakonec Falcon.\n\nPůvodní název firmy Falcon byl FISCHEL (resp. \"Möbelfabrik D. G. Fischel Söhne\"). V roce 1870 ji založili synové pražského obchodníka s olejem Davida Fischela, bratři Alexander a Gustav Fischelovi, v severočeském, tehdy spíše německém, městě Mimoni (něm. \"Niemes\"). 10. července téhož roku byly zahájeny stavební práce na nových továrních budovách. Výstavba byla dokončena v březnu 1871 a následně zahájena výroba. \n\nV té době se jednalo o první továrnu na nábytek z ohýbaného dřeva v Českém království. V mimoňském závodě pracovala stovka dělníků. \n\nFirmě se dařilo, takže po deseti letech existovaly kromě hlavní výroby v Mimoni další pobočky v okolních městech a obcích: Zákupech, Kuřívodech, Stráži pod Ralskem, Bělé a Brništi. Bratři Fischelové dokonce nechali pro své zaměstnance postavit lázeňský dům (\"Arbeiter-Badehaus\").\n"}
{"id": "1498136", "url": "https://cs.wikipedia.org/wiki?curid=1498136", "title": "Mississippská delta", "text": "Mississippská delta\n\nMississippská delta ( Mississippi Delta) je geografický a kulturní region v severozápadní části amerického státu Mississippi. Má rozlohu okolo 18 000 km² a zaujímá aluviální nížinu v místech, kde se řeka Yazoo vlévá do Mississippi. Oblast dostala název podle svého tvaru a husté spleti říčních ramen, skutečná delta Mississippi leží o pět set kilometrů jižněji na pobřeží Mexického zálivu.\n\nOblast Delty zaujímá okresy Washington, DeSoto, Humphreys, Carroll, Issaquena, Panola, Quitman, Bolivar, Coahoma, Leflore, Sunflower, Sharkey, Tate, Tunica, Tallahatchie, Western Holmes, Yazoo, Grenada a Warren.\n\nDíky úrodné půdě a teplému vlhkému podnebí je Delta významným zemědělským regionem. V devatenáctém století proslula rozlehlými plantážemi bavlníku, na kterých pracovali černí otroci, pěstuje se zde také tabák, rýže, kukuřice nebo sója luštinatá. Úpadek zemědělské produkce vedl v první polovině 20. století k masivnímu odchodu Afroameričanů do měst, na jejich místo byli najímáni čínští dělníci. Organizace Delta Regional Authority se snaží pozvednout místní život diverzifikací ekonomiky, rozvíjí se zejména automobilový průmysl. Po roce 1990 byl legalizován hazard, který se soustředil především ve městě Tunica. V Parchmanu se nachází proslulá věznice. Provozuje se také rybolov a lov ptactva (prochází tudy jedna z hlavních severoamerických tras ptačí migrace). \n\nAmerický sociolog Rupert Bayless Vance prohlásil, že v Mississippské deltě jsou koncentrovány všechny charakteristické vlastnosti amerického Jihu včetně sociálního a rasového napětí. Zdejší život popsal ve svých románech William Faulkner. Díky izolaci a zaostalosti se zde udržela svérázná kultura, podle regionu je pojmenován hudební žánr delta blues. Místním tradicím je věnován Mississippi Delta Blues and Heritage Festival v Greenville.\n\n"}
{"id": "1498137", "url": "https://cs.wikipedia.org/wiki?curid=1498137", "title": "Gamil Agamaliev", "text": "Gamil Agamaliev\n\nGamil Agamaliev ( , Cemil Aghamaliyev) (* 31. srpna 1974) je ázerbájdžánský šachový velmistr, dnes obyvatel Turecka.\n\nV roce 1993 hrál za Ázerbájdžán mistrovství světa v šachu v kategorii do 26 let. V roce 2005 skončil pátý na turnaji v Íránu.\n\nV roce 2014 se přestěhoval do Turecka a tomu přizpůsobený přepis jeho jména je Cemil Aghamaliyev.\n\n"}
{"id": "1498139", "url": "https://cs.wikipedia.org/wiki?curid=1498139", "title": "Leopold Sternberg", "text": "Leopold Sternberg\n\nLeopold Sternberg (21. května 1896 Častolovice – 1. listopadu 1957 Kingston) byl příslušníkem té části konopišťské větve rodu Šternberků, která sídlila na zámcích v Častolovicích a v Zásmukách. Jako signatáři všech tří deklarací české šlechty v letech 1938 a 1939 mu byl za protektorátu zkonfiskován majetek, po válce odešel v roce 1948 s rodinou nejprve do USA a potom na Jamajku.\n\nDětství prožil převážně v Zásmukách, kde chodil i do obecné školy, aby se naučil česky. V první světové válce bojoval jako důstojník jezdectva a v bojích na Bukovině byl těžce zraněn. Po návratu z lazaretu se ujal správy velkostatku v Zásmukách. V roce 1928 se oženil s Cecilií, rozenou hraběnkou Rewentlow-Criminil, a v roce 1936 se jim narodila ve Vídni dcera Diana. Po smrti otce převzal Leopold rodový majetek a přestěhoval se s rodinou do Častolovic.\n\nPřed druhou světovou válkou se Leopold Stenberg postavil otevřeně za českou státnost a proti nacismu – byl aktérem všech tří deklarací české šlechty v letech 1938 a 1939. Po příchodu Němců mu byl v roce 1942 majetek zkonfiskován a rodina se přestěhovala do Prahy.\n\nV roce 1945 byl majetek vrácen, ale už v červenci musel Leopold Sternberg pronajmout zámek Zásmuky Československé armádě, která tam umístila sklady chemické jednotky. Na konci léta 1948 se Sternbergovi rozhodli emigrovat do Ameriky a panství v Zásmukách i Častolovicích bylo znárodněno.\n\nZa oceánem sice rodina nebyla existenčně zajištěna tak dobře jako předtím, ale nakonec našli Sternbergovi své uplatnění a slušné živobytí na Jamajce, kde v roce 1957 Leopold Sternberg zemřel.\n\nJeho manželka Cecilia popsala své vzpomínky v knize \"Cesta\", která má podtitul \"Paměti české aristokratky\" a je v tomto žánru velmi dobře hodnocena. Anglický originál “The Journey” vyšel v Londýně v roce 1977. Zámek v Častolovicích i zámek v Zásmukách, v roce 1982 částečně vyhořelý, byly po roce 1989 navráceny dceři Dianě (* 1936), provdané za Henry Phippse.\n\n\n"}
{"id": "1498140", "url": "https://cs.wikipedia.org/wiki?curid=1498140", "title": "Dinko Šimunović", "text": "Dinko Šimunović\n\nDinko Šimunović (1. září 1873 Knin – 3. srpna 1933 Záhřeb) byl chorvatský spisovatel.\n\nVyrůstal v malé vesnici nedaleko řeky Cetiny, severovýchodně od Splitu. Tento původní prostor s jeho patriarchálními tradicemi měl na něho mít v jeho pozdější práci silný vliv. Stejně jako jeho otec se stal učitelem. Po absolvování učitelského institutu v Arbanasi nedaleko Zadaru pracoval jako učitel v malých dalmatských vesnicích Hrvace (1892–1900) a Dicmo (1901–1909). Teprve v této době se začal věnovat psaní. Roku 1905 v Zadaru vydal úryvek příběhu v časopise \"Lovor\". Tím na sebe upozornil a byl přeložen na obchodní školu ve Splitu. Zde vyučoval od roku 1909 až do svého odchodu do důchodu a napsal zde také většinu svých literárních děl. V roce 1929 se kvůli svým dětem přestěhoval do Záhřebu, kde o čtyři roky později zemřel. Je pohřben na hřbitově Mirogoj v Záhřebu. \n\nPatřil mezi významné vypravěče chorvatské literatury 20. století. Realistickým vyprávěním oživil starý patriarchální svět jižních Slovanů, který chápal jako svět heroický a mizející a k němuž přistupoval v duchu starých lidových vyprávění. Byl svébytným typem vypravěče, který se vyvíjel nezávisle na literárních trendech své doby. \n\nVe městě Sinj se nachází jeho pomník, jehož autorem je Ivan Meštrović. \n\n"}
{"id": "1498143", "url": "https://cs.wikipedia.org/wiki?curid=1498143", "title": "Sladká chuť svobody", "text": "Sladká chuť svobody\n\nSladká chuť svobody (v anglickém originále Sweet Taste of Liberty) je 3. díl 1. řady amerického seriálu \"Jak jsem poznal vaši matku\". Premiérově byl uveden 3. října 2005 na stanici CBS, v Česku byl poprvé vysílán 1. prosince 2009 na stanici Prima Cool. Scénář napsali Chris Miller a Phil Lord, režírovala jej Pamela Fryman.\n\nBarney se rozhodne, že je čas vytáhnout Teda z jeho stereotypního života. Řekne Tedovi, že chce udělat něco „legendárního“. Posadí Teda do taxíku se slovy, že potřebuje někoho vyzvednout na letišti JFK. Barney uvede Teda do situace: jsou mezinárodní obchodníci, kteří se právě vrátili z cesty do Japonska. Barney se poté ale rozhodne, že by měli letět s dvěma atraktivními ženami do Filadelfie. V letadle ale Barney s Tedem zjišťují, že ty dvě ženy jsou přítelkyněmi hráčů Philadelphia Eagles.\n\nBarney s Tedem jsou na letišti zadrženi, protože na JFK nechali svá zavazadla na páse a odešli pryč. Byli propuštěni poté, co byl Barneyho kufr otevřen a v něm byly pouze kondomy. Následně odejdou k Sasche (Sascha pracuje jako ochranka na letišti), ale její party nestojí za nic (hlavně proto, že v druhém patře spí její děda). Barney, který se na party seznámí s člověkem, který hlídá Zvon svobody, přijde s myšlenkou, že by bylo „legendární“, kdyby Zvon olízli. Ted zprvu odmítá, nakonec to ale stejně udělá.\n\nMezitím spolu tráví čas Lily s Robin. Lily žárlí na Robin, protože ta je single a muži jí kupují drinky. Zavolá tedy Marshallovi, jestli si může sundat snubní prsten, který s tím souhlasí. Lily se snaží někoho sbalit, není ale úspěšná, jediný, kdo s ní promluvil, byl gay, který jí řekl, že si sedla na hroznové víno. Robin je naštvaná kvůli Lilyinu chování a přesvědčí ji, že ona už má, co každá nezadaná žena chce: dobrého přítele. Gay se Lily nabídne, že jí pomůže odstranit skvrnu po vínu, ale v tu chvíli do baru vejde Marshall a chce se s ním porvat. Gay ho ale obejme s omluvou, že prát se nechtěl. V ten moment ale přijde gayův přítel, uvidí ho objímat se s Marshallem a napadne ho.\n"}
{"id": "1498145", "url": "https://cs.wikipedia.org/wiki?curid=1498145", "title": "Potěmkin (1900)", "text": "Potěmkin (1900)\n\nKňaz Potěmkin Tavričeskij (jinak též Potěmkin) byl predreadnought ruského carského námořnictva. Ve službě byl v letech 1905–1918. Proslavil se vzpourou své posádky za revoluce z roku 1905. Tato událost se stala předobrazem slavného filmu Sergeje Ejzenštejna \"Křižník Potěmkin\". Rusko následně loď přejmenovalo na \"Pantělejmon\" () a nasadilo ji v řadách Černomořského loďstva v první světové válce. Za války byl ukořistěn německou armádou a následně za ruské občanské války britskými expedičními vojsky. Ta jej při svém ústupu poškodila. Nějaký čas jej kontrolovali bělogvardějci, až jej definitivně ovládli bolševici. Zastaralé plavidlo bylo místo opravy sešrotováno.\n\nPlavidlo postavila ruská loděnice v Nikolajevu. Stavba byla zahájena roku 1897 (oficiálně 1898), na vodu bylo spuštěno roku 1900 a do služby bylo uvedeno v 2. června 1905.\n\nVýzbroj tvořily čtyři 305mm kanóny ve dvoudělových věžích, šestnáct 152mm kanónů v kasematách, šestnáct 75mm kanónů, dva 63mm kanóny Baranovski, šest 47mm kanónů, dva 37mm kanóny a pět 381mm torpédometů. Pohonný systém měl výkon 10 600 hp. Skládal se z 22 kotlů Belleville a parních strojů, pohánějících dva lodní šrouby. Nejvyšší rychlost dosahovala 16,6 uzlu. Dosah byl 3000 námořních mil při rychlosti 9 uzlů.\n\nPosádky bitevní lodě \"Potěmkin\" se připojila k ruské revoluci z roku 1905. Posádka s ní odplula do rumunského přístavu Constanța, kde získala azyl. Rusku vrácené plavidlo bylo přejmenováno na \"Pantělejmon\". Bitevní loď se v řadách Černomořského loďstva účastnila první světové války.\n\nPo únorové revoluci roku 1917 loď krátce nesla jméno \"Potěmkin\" a následně \"Borec za svobodu\". V březnu 1918 byla v Sevastopolu převedena do rezervy. V květnu 1918 ji ukořistila německá armáda. V listopadu 1918 ji obsadila britská expedičními vojska intervenující do ruské občanské války. Ta jej při svém ústupu v dubnu 1919 poškodila. Sevastopol krátce ovládli bolševici, které v červnu 1919 vytvačili bělogvardějci. V listopadu 1920 město, stejně jako plavidlo, definitivně ovládli bolševici. Poškozená bitevní loď však nebyla nikdy opravena a v roce 1923 byla sešrotována.\n\n"}
{"id": "1498153", "url": "https://cs.wikipedia.org/wiki?curid=1498153", "title": "Liiga 2016/2017", "text": "Liiga 2016/2017\n\nSezóna 2016/2017 byla 42. sezónou nejvyšší finské hokejové soutěže.\n\n Statistika SM-liigy 2016/2017\n"}
{"id": "1498154", "url": "https://cs.wikipedia.org/wiki?curid=1498154", "title": "Italské fotbalové mistrovství 1914/15", "text": "Italské fotbalové mistrovství 1914/15\n\nSoutěžní ročník Prima Categoria 1914/15 byl 18. ročník nejvyšší italské fotbalové ligy a 12. ročník nově založené Prima Categoria se konal od 4. října 1914 – 23. května 1915. Soutěž byla zrušena kvůli vstupu Itálie do války. V roce 1920 byl titul udělen klubu Janov CFC.\n\nHrálo na systému Severní Itálie, Centrální a Jižní Itálie. V severní části Itálie se hrála kvalifikace a s ní postoupily kluby do semifinálových skupin a pak do finálové skupiny. V jižní části Itálie se hrálo na dvě skupiny (Toskánsko a Lazio). První dva z každé skupiny postoupili do finálové skupiny a vítěz finálové skupiny nastoupil s týmem který vyhrál finálový zápas skupiny Kampánie. Vítězové severní a jižní části Itálie se střetli o mistrovský titul.\n\n\n\n\n\n\n\n\n\nDne 23. května roku 1915 se mělo hrát třetí rozhodující utkání. Jenže po vstupu Itálie do války se utkání i celá soutěž zrušila. V roce 1920 byl titul udělen klubu Janov CFC.\n\n"}
{"id": "1498161", "url": "https://cs.wikipedia.org/wiki?curid=1498161", "title": "Kleopatra Makedonská", "text": "Kleopatra Makedonská\n\nKleopatra Makedonská také Kleopatra Epirská (355/354 př. n. l. – 308 př. n. l. Sardy) byla řecko-makedonská princezna a pozdější královna regentka starověkého Epiru. Její otec byl Filip II. Makedonský a matkou byla Olympias. Jejím bratrem byl Alexandr Veliký. Měla také nevlastní sestry Thessalonike a Kynane, a nevlastního bratra Filipa III. Arrhidaia.\n\nVyrostla v péči matky v Pelle. V roce 338 př. n. l. její matka uprchla do exilu do Epiru. Její otec Filip II. Makedonský cítil, že musí najít spojence a tak dceru Kleopatru nabídl královi Epiru Alexandrovi I. z Epiru. Velká svatba mezi Kleopatrou a jejím strýcem Alexandrem I. z Epiru se konala v roce 336 př. n. l. Během svatby byl její otec Filip II. Makedonský zavražděn. Kdo dal krále zavraždit nelze z dochovaných antických pramenů zcela vyjasnit. Do vraždy mohla být zapletena manželka Olympias, která žila v exilu nebo i Alexandr I. z Epirusu. Na Filipově smrti mělo zájem mnoho mocných té doby. Mohl to být také perský král Dareios III., jehož říše se měla stát cílem plánovaného Filipova tažení. Mohli to být také někteří jedinci nebo mocenské skupiny přímo na makedonském královském dvoře. Po vraždě Filipa II. odjela se svým manželem do Epiru, kde záhy otěhotněla a porodila syna Neoptolema. Král Alexandr v roce 334 př. n. l. vyslyšel prosbu o pomoc města Tarentu v jižní Itálii, které bylo ohrožováno svými sousedy, kmeny Lukánů a Messapiů. Kleopatra následně vládla v Epiru do jeho smrti v roce 330 př. n. l., kdy předala vládu i výchovu svého syna své matce Olympiádě, která odjela z Makedonie po neshodách s místodržitelem svého syna Antipatrem. Kleopatra poté odjela žít do Makedonie. Záhy po smrti svého bratra Alexandra Velikého navrhla sňatek Leonnatovi, satrapovi Malé Frýgie. Ze sňatku však sešlo, poté co Leonnatos zahynul v Thesálii, v první bitvě, do které se pustil. \n\nKleopatra byla v roce 308 př. n. l. zajata a zavražděná údajně na objednávku Antigona I. Monofthalma. Věděl, že je příliš mocná nato, aby zůstala naživu. Navzdory tomu, že vraždu objednal, tak na její počest ji dal vystrojit krásný pohřeb.\n"}
{"id": "1498168", "url": "https://cs.wikipedia.org/wiki?curid=1498168", "title": "Marie Colvinová", "text": "Marie Colvinová\n\nMarie Colvinová, nepřechýleně plným jménem Marie Catherine Colvin (12. ledna 1956 Oyster Bay, USA – 22. února 2012 Homs) byla americká novinářka, která od roku 1985 až do své smrti pracovala jako zahraniční korespondentka pro britský nedělník \"The Sunday Times\". Zemřela, když reportérsky pokrývala obléhání Homsu v Sýrii. \n\nNewyorská státní univerzita ve Stony Brooku po smrti Colvinové založila na její počest Centrum Marie Colvinové pro mezinárodní zpravodajství (Marie Colvin Center for International Reporting). Její rodina také prostřednictvím Longislandské komunitní nadace (Long Island Community Foundation) založila Pamětní fond Marie Colvinové (Marie Colvin Memorial Fund), který podporuje charitativní a vzdělávací organizace. V červenci 2016 právníci zastupující rodinu Colvinové podali občanskoprávní žalobu proti vládě Syrské arabské republiky, kterou vinili z přímé objednávky její vraždy. Počátkem roku 2019 shledal soud syrskou vládu vinnou z vraždy a přiznal rodině Colvinové finanční náhradu újmy ve výši 302 milionů dolarů. \n\nMarie Colvinová se narodila ve čtvrti Astoria newyorského městského obvodu Queens a vyrostla ve Východním Norwichi ve městě Oyster Bay v okrese Nassau County na Long Islandu. Její otec, William J. Colvin, byl veterán námořní pěchoty z druhé světové války a učitel angličtiny ve veřejných školách v New Yorku. Byl také politicky aktivní u Demokratů v Nassau County. Sloužil jako náměstek okresního ředitele pod Eugenem Nickersonem. Matka Rosemarie Marron Colvinová byla středoškolskou poradkyní na longislandských veřejných školách. Marie Colvinová byla jejich prvorozeným dítětem, měla dva bratry Williama a Michaela a dvě sestry Aileen a Catherine. \n\nV roce 1974 absolvovala střední školu v Oyster Bay. Jeden rok středoškolského studia strávila na zahraničním výměnném programu v Brazílii a následně začala studovat Yaleovu univerzitu. Jejím hlavním oborem byla antropologie, avšak absolvovala také kurs u Pulitzerovou cenou oceněného spisovatele Johna Herseyho. Začala psát pro \"Yale Daily News\" a podle její matky se tehdy „rozhodla stát novinářkou“. V roce 1978 získala bakalářský titul z antropologie. Podle vyjádření jejího blízkého přítele Bobbyho Shrivera byla Colvinová během studia na Yale známá svou výraznou osobností a působila rozruch. \n\nColvinová krátce pracovala pro odborový svaz v New Yorku a rok po absolvování Yele zahájila svou žurnalistickou kariéru u United Press International (UPI). Nejprve pracovala pro UPI v Trentonu, poté v New Yorku a Washingtonu. V roce 1984 byla Colvinová jmenována manažerkou pařížské redakce UPI a roku 1985 odešla do \"Sunday Times\". \n\nOd roku 1986 působila jako středovýchodní korespondentka, od roku 1995 zahraniční korespondentka. V roce 1986 byla první, komu poskytl rozhovor libyjský vůdce Muammar Kaddáfí po americkém bombardování Libye (tzv. operaci El Dorado Canyon). Kaddáfí v tomto rozhovoru uvedl, že byl doma, když americká letadla v dubnu 1986 bombardovala Tripolis, a že pomáhal zachránit svou ženu a děti, zatímco „se dům kolem nás zřítil“. Kaddáfí také řekl, že dokud bude Reagan v Bílem domě, smíření mezi Libyí a Spojenými státy americkými je nemožné. „Nemám mu co říct (Ronaldu Reaganovi),“ uvedl, „protože je šílený. Je hloupý. Je to izraelský pes.“ \n\nV květnu 1988 Colvinová vystupoval v diskusním pořadu televize Channel 4 \"After Dark\", po boku Antona Shammase, Geralda Kaufmana, Mošeho Amirava, Nadii Hijabové a dalších. \n\nVedle své specializace na Blízký východ se zabývala se také konflikty v Čečensku, Kosovu, Sierře Leone, Zimbabwe, Srí Lance a Východním Timoru. Když ruská vojska v roce 1999 odřízla ústupovou cestu čečenským povstalcům, Colvinová byla nucena podniknout osmidenní cestu přes horský průsmyk. V roce 1999 ve Východním Timoru jí byla přičítána záchrana životů 1500 civilních obyvatel z území obleženého Indonésií podporovanými jednotkami. Odmítla je opustit, jako jedna ze tří reportérů zůstala s jednotkami Spojených národů a reportovala o situaci v novinách a televizi. Po čtyřech dnech byli evakuováni. \n\nZa své zpravodajství z Kosova a Čečenska získala ocenění pro odvahu v žurnalistice od mezinárodní ženské mediální nadace International Women's Media Foundation. Psala a natáčela dokumentární pořady, včetně \"Arafat: Behind the Myth\" pro BBC. Účinkovala také v dokumentárním filmu \"Bearing Witness\" z roku 2005. \n\nKdyž 16. dubna 2001 Colvinová přejížděla z oblasti kontrolované Tamilskými tygry do oblasti ovládané srílanskou vládou, v důsledku výbuchu raketového granátu (RPG) odpáleného vládními silami 16. dubna 2001 přišla o zrak v levém oku a od té doby na něm nosila klapku. \n\nV době reportování o občanské válce na Srí Lance zažila napadení dokonce i po zvolání, že je novinářka. Lindsey Hilsumové z \"Channel 4 News\" řekla, že její útočník „věděl, co dělá“. Navzdory vážným zraněním, která utrpěla, se tehdy 44leté Colvinové podařilo stihnout do redakční uzávěrky sepsat článek o 3 000 slovech. Spolu se svými tamilskými průvodci prošla více než 30 mil džunglí Vanni, aby se vyhnula vládním jednotkám. Informovala pak o humanitární katastrofě v tamilské severní oblasti, včetně vládní blokády potravin, zdravotnických potřeb a šestiletého bránění přístupu zahraničních novinářů do této oblasti. Později Colvinová trpěla posttraumatickou stresovou poruchou a kvůli svým zraněním potřebovala hospitalizaci. Byla také svědkem a prostředníkem během posledních dnů války na Srí Lance a informovala o válečných zločinech, které byly vůči Tamilům v tomto období spáchány. Několik dní po jejím zranění srílanská vláda prohlásila, že zahraničním novinářům umožní cestovat do oblastí ovládaných rebely. Vládní mluvčí Ariya Rubasinghe uvedla, že: „novináři mohou jít, my jsme je nevykázali, ale musí si být plně vědomi a přijmout, že riskují svůj život.“ \n\nRoku 2007 se stala prvním zahraničním reportérem, který po téměř dvou letech přinesl zpravodajství z irácké Basry. V roce 2011, když Colvinová reportovala o tzv. arabském jaru v Tunisku, Egyptě a Libyi, obdržela nabídku k opětovnému rozhovoru s Kaddáfím, spolu se dvěma dalšími novináři, které si mohla sama nominovat. Colvinová pro Kaddáfího první mezinárodní rozhovor od začátku války vybrala Christiane Amanpourovou z americké ABC News a Jeremyho Bowena z britské BBC News. Colvinová připomínala, že je důležité posvítit si na „lidstvo v extrémních situacích, pod neúnosným tlakem,“ a uvedla: „Mojí prací je přinášet svědectví. Nikdy jsem se nezajímala o to, jaký typ letadla právě bombardoval vesnici nebo zda na ni střílel kanón ráže 120 mm, nebo 155 mm.“\n\nMarie Colvinová se dvakrát provdala za novináře Patricka Bishopa, obě manželství však skončila rozvodem. Vzala si také bolivijského novináře Juana Carlose Gumucia, který byl dopisovatelem španělského deníku \"El País\" v Bejrútu během libanonské občanské války. V únoru 2002 si Gumucio po potížích s depresí a alkoholismem v Bolívii vzal život. Sama Colvinová měla také potíže s alkoholem. Jejím posledním životním přítelem byl Richard Flaye. \n\nColvinová bydlela v Hammersmithu, v západní části Velkého Londýna. \n\nV únoru 2012 Colvinová přejela na motokrosovém motocyklu do Sýrie, a to navzdory pokusům syrské vlády zabránit zahraničním novinářům ve vstupu do země. Zde pak bez povolení podávala zprávy o syrské občanské válce. Colvinová zaujala pozici v povstalecké enklávě v západní čtvrti Baba Amr města Homs. Své poslední vysílání realizovala večer 21. února 2012, kdy pomocí satelitního telefonu reportovala pro televize BBC, Channel 4, CNN a ITN News. Popsala „nemilosrdné“ ostřelování a útoky sniperů syrské armády proti civilním budovám a lidem v ulicích Homsu. V rozhovoru s Andersonem Cooperem Colvinová popsala bombardování Homsu jako nejhorší konflikt, jaký kdy zažila. \n\nMarie Colvinová zemřela 22. února spolu s francouzským fotoreportérem Rémim Ochlikem. Pitva vedená v Damašku syrskou vládou došla k závěru, že Colvinovou zabilo „improvizované výbušné zařízení naplněné hřebíky“. Syrská vláda uváděla, že výbušnina byla nastražena teroristy, kteří prchali z neoficiální mediální budovy ostřelované syrskou armádou. Tento závěr odmítl fotograf Paul Conroy, který byl spolu s Colvinovou a Ochlikem a útok přežil. Conroy si vybavoval, že Colvinová a Ochlik si balili své vybavení, když syrská dělostřelecká palba zasáhla jejich mediální centrum. \n\nVečer 22. února 2012 lidé z Homsu truchlili v ulicích k uctění Colvinové a Ochlika. Colvinové po smrti vzdávali poctu média i politici. \n\nPohřeb se konal v Oyster Bay v New Yorku 12. března 2012. Posledního rozloučení se zúčastnilo 300 truchlících, včetně jejích následovníků, přátel a rodiny. Byla zpopelněna a polovina jejího popela byla rozptýlena na Long Islandu a druhá polovina na Temži poblíž jejího posledního domova. \n\nV červenci 2016 sestra novinářky Cat Colvinová podala občanskoprávní žalobu proti vládě Syrské arabské republiky za mimosoudní zabití. Podle žaloby existoval důkaz, že syrská vláda přímo nařídila na Colvinovou cílený atentát. V dubnu 2018 byla vznesena obvinění v soudních spisech podaných rodinou. V lednu 2019 americký soud rozhodl, že syrská vláda zodpovídala za smrt Colvinové, a nařídil uhrazení 300 milionů amerických dolarů jako finanční náhradu újmy. Rozsudek uváděl, že Colvinová se stala „specifickým cílem kvůli svému povolání, za účelem umlčení těch, kteří informovali o rostoucím opozičním hnutí v zemi. Vražda novinářů jednajících vykonávajících své zaměstnání by mohla mít mrazivý vliv na reportování takových událostí po celém světě. Cílená vražda amerického občana, jehož odvážná práce byla nejen důležitá, ale přímo nepostradatelná pro naše chápání válečných zón a válek obecně, je pobuřující, a proto udělení trestu odškodnění, jež násobí dopad na odpovědný stát, je odůvodněné.“ \n\nMezinárodní editorka \"Channel 4 News\" Lindsey Hilsumová v roce 2018 vydala knihu \"In Extremis: the Life of War Correspondent Marie Colvin\". \n\nV polovině února 2019 měl premiéru film \"Soukromá válka\" (\"A Private War\") založený na životě Marie Colvinové. Snímek režíroval Matthew Heineman podle scénáře Arashe Amela a Colvinovou v něm hrála Rosamund Pikeová. Za námět posloužil článek Marie Brennerové z časopisu \"Vanity Fair\" s názvem „Marie Colvin's Private War“ (2012). \n\n\n\n"}
{"id": "1498175", "url": "https://cs.wikipedia.org/wiki?curid=1498175", "title": "Třída M15", "text": "Třída M15\n\nTřída M15 byla třída monitorů britského královského námořnictva z období první světové války. Jejich hlavním úkolem bylo ostřelování pobřežních cílů. Celkem bylo postaveno 14 jednotek této třídy. Ve službě byly v letech 1915–1937. Tři byly potopeny za světové války a dvě vlastními posádkami během intervence do ruské občanské války.\n\nCelkem bylo postaveno 14 jednotek této třídy. Využívaly 234mm kanóny z vyřazených křižníků třídy \"Edgar\". Na stavbě se podílely loděnice William Gray & Co. v Hartlepoolu a Raylton Dixon & Co. v Middlesbrough. Do služby vstoupily v roce 1915.\n\nJednotky třídy \"M15\":\nZákladní výzbroj monitorů třídy \"M15\" tvořil jeden 234mm kanón Mk.VI v příďové věži, dále jeden 76mm kanón a jeden 57mm kanón. Pouze monitory \"M25–M27\" od počátku nesly hlavní výzbroj jednoho 190mm kanónu. Tyto kanóny byly vyrobeny pro bitevní lodě třídy \"Swiftsure\". Pohonný systém tvořily dva kotle a dva parní stroje o výkonu 800 hp, pohánějící dva lodní šrouby. Nejvyšší rychlost dosahovala 11 uzlů. Dosah byl 1140 námořních mil při rychlosti 8 uzlů.\n\nHlavní 234mm kanón monitorů \"M21\", \"M23\" a \"M24\" byl v letech 1916–1917 nahrazen 190mm kanónem.\n"}
{"id": "1498176", "url": "https://cs.wikipedia.org/wiki?curid=1498176", "title": "Třída M29", "text": "Třída M29\n\nTřída M29 byla třída monitorů britského královského námořnictva z období první světové války. Jednalo se o upravenou verzi předcházející třídy \"M15\". Jejich hlavním úkolem bylo ostřelování pobřežních cílů. Postaveno bylo pět jednotek této třídy. Ve službě byly v letech 1915–1943. Jeden byl za světové války potopen a ostatní později vyřazeny.\n\nMonitor HMS \"M33\" se dochoval jako muzejní loď. Po rekonstrukci byl veřejnosti zpřístupněn v National Museum of the Royal Navy v Portsmouthu. \"M33\" je jednou ze tří dochovaných britských válečných lodí z první světové války a zároveň jedinou dochovanou britskou válečnou lodí, která se účastnila bitvy o Gallipoli. To samé platí v případě britské intervence do ruské občanské války.\n\nCelkem bylo postaveno pět jednotek této třídy. Na stavbě se podílely loděnice Harland & Wolff a Workman, Clark and Co. v Belfastu. Do služby vstoupily v roce 1915.\n\nJednotky třídy \"M29\":\nZákladní výzbroj tvořily dva 152mm kanóny v jednodělových věžích. Jejich dostřel byl 13,4 km. Původně byly vyrobeny pro bitevní lodě třídy \"Queen Elizabeth\". Doplňoval je jeden 57mm kanón. Pohonný systém tvořily dva kotle a dva parní stroje o výkonu 400 hp, pohánějící dva lodní šrouby. Nejvyšší rychlost dosahovala 9 uzlů. Dosah byl 1140 námořních mil při rychlosti 8 uzlů.\n\nRoku 1919 byl 57mm kanón monitorů \"M31\" a \"M33\" nahrazen jedním 76mm kanónem. Monitory \"M29\", \"M31\" a \"M33\" byly ve 20. letech přestavěny na minonosky. Kanóny byly odstraněny. Unesly až 44 námořních min.\n"}
{"id": "1498177", "url": "https://cs.wikipedia.org/wiki?curid=1498177", "title": "Hermína Dušková", "text": "Hermína Dušková\n\nHermína Dušková, rozená Teplá (15. dubna 1910 Borovnice u Jimramova – 2. února 2012, Praha), byla mecenáška českého umění. Pracovala v Ústavu organické chemie a biochemie ČSAV. Jejím manželem byl Bohuslav Dušek, prokurista Živnostenské banky, sběratel umění a významná osobnost 1. republiky.\n\nNarodila se v evangelické rodině v Borovnici u Jimramova na Vysočině. Z kraje Jana Karafiáta v patnácti letech odešla do prvorepublikové Prahy na studia. Během nich a později žila na Vinohradech v rodině svého strýce Jana Elise, řídícího učitele. Pracovala jako úřednice v lékárnické firmě Františka Schnöblinga v Praze, posléze v Ústavu organické chemie a biochemie ČSAV. Když zemřela její starší sestra, provdala se ve svých 42 letech za ovdovělého Bohuslava Duška (1886-1957), který byl nejen významným českým sběratelem umění, ale také družným společníkem historiků umění a starožitníků, s nimiž vždy konzultoval své záměry. \n\nPo manželově smrti paní Hermína vyplnila jeho poslední vůli, nejdříve uspořádala výběrovou výstavu z Duškových sbírek, a následně věnovala sbírky umění českým národním institucím, protože jde o sbírky bohemikálního charakteru: Národnímu muzeu, Národní galerii a Uměleckoprůmyslovému muzeu. Po léta byla aktivní členkou dejvického evangelického sboru. Udržovala kontakty s přáteli a známými z pražských muzeí a dalších kulturních institucí. Po celý život žila skromně s myšlenkami na druhé, pomáhala potřebným. Pokud jí zdravotní stav dovolil, stále ve svém dejvickém bytě na Bachmačském náměstí \"úřadovala\" a přijímala návštěvy, na něž mnozí vzpomínají. Přes obtíže stáří se nevzdávala radosti z každého nového dne.\n\n\n"}
{"id": "1498179", "url": "https://cs.wikipedia.org/wiki?curid=1498179", "title": "Santalovník bílý", "text": "Santalovník bílý\n\nSantalovník bílý (\"Santalum album\") je tropický, stálezelený, nevysoký strom, známý hlavně svým tvrdým, vonným dřevem, které je pro svou specifičnost nazývané santalové dřevo. Je jedním z asi patnácti druhů rodu santálovník, který je součásti rozsáhlé čeledi santálovitých čítající přes tisícovku druhů.\n\nDřevina je poloparazitickou, což značí, že je schopná v případě nedostatku vláhy nebo dusíku, draslíku či fosforu se pomoci kořenů a haustorií propojit s blízkou vhodnou rostlinou a od ní je čerpat; sacharidy si však vždy zajišťuje sama fotosyntézou. Často se napojuje na dřeviny s dostatkem dusíku, nejčastěji to jsou rody \"Anogeissus\", \"Drypetes\", \"Millettia\", akácie, albízie, dalbergie, kasie, libora, paralbízie, pukol, přesličník, sena, sesbánie, vrcholák a mnoho dalších keřů i travin.\n\nSantalovník bílý je využíván již velmi dlouho a nelze věrohodně určit jeho původní areál. Obvykle bývá, s určitou dávkou tolerance, stanoven do Indie, odkud byl již v dávné minulosti rozšířen do Bangladéše, Myanmaru, na Srí Lanku, do Malajsie, Indonésie a na sever Austrálie. V současnosti je pěstován v mnoha dalších zemích v tropické Africe a Střední i Jižní Americe, kde také i zplaňuje (např. na Floridě ve Spojených státech).\n\nVyskytuje se většinou v suchých listnatých, křovinatých lesích na písčitých půdách, často v rozličné husté vegetaci. Roste také v pobřežních dunách v blízkosti písečných mangrove i na nízkých pobřežních lateritických útesech nad pláži, vždy však nad úrovni vodní hladiny při nejvyšším přílivu. Na vlhkých, úrodných, hlubokých, aluviálních půdách roste velmi bujně, kdežto na mělkých a kamenitých je jeho růst poměrně pomalý, avšak dřevo stromu i jeho silice jsou tam nejkvalitnější; starší jedinci navíc dobře odolávají nedostatku vláhy.\n\nMladá rostlina potřebuje částečné zastínění před prudkým sluncem, v pozdějším věku se stromu v silném stínu vede nevalně, stejně jako na zásaditých půdách. V oblasti původního výskytu a nejhustějšího rozšíření, v Indii, se nejvíce vyskytuje v monzunových oblastech na půdách šedých jílovitých a červených hlinitých promísených s laterity, které obvykle mívají hodnotu pH 6,0 až 7,0. Ploidie druhu je 2n = 20.\n\nVětšinou jej nalezneme v nadmořské výšce 600 až 1200 m, občas až 2500 m. Za optimální je pokládána roční teplota pohybující se v rozmezí 22 až 35 °C, krátkodobě snese výkyvy 10 až 38 °C. Pro růst jsou nejvýhodnější stanoviště s ročními srážkami 800 až 1400 mm, přežívá i rozmezí 450 až 3000 mm.\n\nStrom bývá 5 až 10 m vysoký a jeho šedý až nahnědlý, v pozdějším věku vrásčitý kmen, nemívá větší tloušťku než 40 cm. Široce rozložené větve jsou porostlé kožovitými, vstřícně vyrůstajícími listy s řapíky okolo 1,5 cm dlouhými. Listové čepele jsou eliptické až kopinaté, dlouhé 4 až 6 cm a široké 1 až 2,5 cm, na bázi bývají klínovité nebo okrouhlé, na vrcholu jsou špičaté a po obvodě celokrajné, oboustranně jsou lysé a na svrchní straně lesklé zelené a spodní našedlé.\n\nV latnatém, až šestičetném květenství vyrůstají okolo 4 mm velké květy, jež jsou v mládí bělavé a později karmínově červené. Květy jsou na stopkách, převážně jsou oboupohlavné a bývají čtyř nebo pětičetné. Zvonkovitá češule je po okraji porostlá trojúhelníkovitými okvětními lístky, které odstávají a jsou nazpět zahnuté, a stejným počtem tyčinek s prašníky. Střed češule vyplňuje jednopouzdrý, až čtyři vajíčka obsahující semeník s jedinou dlouhou čnělkou nesoucí bliznu. Češuli lemují laločnatá nektaria situována mezi tyčinkami. Květy jsou opylovány létajícím hmyzem.\n\nPlod je tmavě červená až černá, kulovitá, jedlá peckovice asi 8 mm velká. Je na krátké stopce, obsahuje jediné semeno (pecku) a na vrcholu má kruhovitou prohlubeň, jizvu po zbytku okvětí. Průměrně 5000 semen má hmotnost jednoho kilogramu.\n\nČerstvá semena mají asi dvouměsíční dormanci, která se může zkrátit skarifikaci nebo namáčením v kyselině gibeberelové, pak vyklíčí do čtrnácti dnů. Nejlepší klíčivost, kolem70 %, mají semena získána ze stromů starších 20 let. Při výsadbě na nově založené plantáže se semenáče vysazují ve velikosti 15 až 20 cm do sponu 3×3 až 5×5 m. Na konci druhého roku po výsadbě mladá rostlina již dosahuje výšky 60 až 70 cm, postupně se její růst ale zpomaluje. Prvé květy se objevují ve věku asi tří let, plody v pěti.\n\nSazenice potřebují ochranu před býložravými, volně žijícími i domácími zvířaty, stejně jako před nadměrným slunečním zářením. Semenáče se po výsadbě nedoporučuje okopávat a plít, protože jejich kořeny se za pomoci haustorií často již od mládí propojují s okolo rostoucím plevelem, jehož živiny využívají ku svému prospěchu. Někdy jsou vědomě vysazovány společně s mladými hostitelskými rostlinami, nebo se sázejí na plochu již těmito druhy porostlými, ty jim kromě poskytování neústrojných látek slouží i k částečnému zastínění.\n\nPočítá se, že stromu od věku patnácti let přiroste každým rokem asi 1 kg jádrového dřeva ročně. Na hlubokých a bohatých půdách ve vlhkých oblastech jsou přírůstky dřeva větší, ale to obsahuje málo oleje. Na sušších, málo úrodnějších půdách v klimaticky méně příznivých podmínkách se jádro stromu vyvíjí pomaleji, zato má vysoký obsah cenného oleje. Stromy rostou poměrně pomalu a dosahují využitelné velikosti nejdříve ve věku okolo třiceti let, kdy mívají výčetní tloušťku asi 15 cm a tehdy se z nich získá přibližně 50 kg jádrového dřeva. Ve stáří čtyřiceti let, které jsou považované za optimální dobu kácení, mívají kmen hrubý okolo 25 cm a lze z nich získat přes 250 kg aromatického dřeva. Tento zdánlivý nepoměr je dán tím, že se při těžbě vykopávají také kořeny obsahující vzácný olej.\n\nDřevo stromu je pevné, tvrdé, těžké, a odolné proti termitům, je nesnadno opracovatelné a vysušené váží 870 kg/m³. Kmen je tvořen svrchní bílou, nevonnou části (bělem) a vnitřním žlutým, hustým jádrem, které obsahuje stejně jako kořeny vonné silice.\n\nJiž od starověku je vonné dřevo santalovníku bílého velmi ceněno. Je používáno k výrobě nábytku, dekoračních, upomínkových i liturgických předmětů, dá se opracovat do vysokého lesku a je trvale aromatické. Používá se hojně pro přípravu vonných vykuřovadel a uplatňuje se i při buddhistických pohřebních obřadech.\n\nEsenciální olej, \"santalový olej\", je vodní destilací získáván z dřevěných třísek, dřevo jádra kmene ho obsahuje asi 6 % a kořenů asi 8 %. Tento olej se hojně používá se při výrobě kosmetiky, léků (včetně Ájurvédy i jako aroma v potravinářství. Olej získaný vylisováním drobných semen plodů bývá užíván ke svícení. V době sucha sloužívají listy stromů jako krmivo pro koně, velbloudy, dobytek, kozy i ovce.\n\nVětšina přirozeně vyrostlých stromů se nachází v těžce přístupných houštinách, kde semena vyklíčila po opuštění zažívacího traktu ptáků, ty lehce dostupné jsou dávno skácené. Poptávka po tomto dřevu se stále zvyšuje a množství starých jedinců nenávratně klesá. Až v poslední době jsou vysazovány nové stromy na plantážích zakládaných v oblastech s nejvhodnější půdou a příhodným klimatem, trvá však třicet až čtyřicet let, než dospějí do doby sklizně. Z důvodu enormně stoupajícího zájmu o jeho dřevo, byť je velmi drahé, je santalovník bílý považován \"Červeným seznamem\" IUCN za zranitelný druh (VU). Největší producent, Indie, dokonce zakázala jeho vývoz a veškerá těžba je řízena státem.\n\n"}
{"id": "1498183", "url": "https://cs.wikipedia.org/wiki?curid=1498183", "title": "Bakonygyirót", "text": "Bakonygyirót\n\nBakonygyirót (vyslovováno [bakoňďirót], ) je malá vesnička v Maďarsku v župě Győr-Moson-Sopron, spadající pod okres Pannonhalma. Nachází se asi 14 km jihovýchodně od Pannonhalmy. V roce 2015 zde žilo 139 obyvatel, z nichž jsou 89,2 % Maďaři a 5,4 % Němci.\n"}
{"id": "1498186", "url": "https://cs.wikipedia.org/wiki?curid=1498186", "title": "Margarette Reiner", "text": "Margarette Reiner\n\nMagarette Reiner (Markéta Reinerová, Grete Reiner), rozená Margarette Stein, později Margarette Straschnow, (20. listopadu 1892 Praha - 8. září 1943 až 9. březen 1944 Auschwitz) byla překladatelka do němčiny, redaktorka a vydavatelka. Jako první, po českém vydání, přeložila román Jaroslava Haška Osudy dobrého vojáka Švejka za světové války do jiného jazyka. Byla obětí holokaustu.\n\nMargarette Reinerová se narodila se v Praze na Novém Městě č.p. 1598 v ulici V jámě (dům stojí dodnes) v židovské, německy mluvící rodině. Její otec JUDr. Moritz Stein byl advokátem. Pocházel z Kosovy Hory, okres Příbram (tehdy Amschelberg). Byl synem obchodníka Samuela Steina a Františky rozené Friedman. Matka se jmenovala Pauline a byla dcera Adolfa Jelinka, majitele továrny na kožené rukavice [Handschuhlederfabrikant ] a Anny rozené Růžička. \nJméno Margarette, Margarethe nebo českou verzi Markéta používala pouze v úředním styku. Jinak používala domácí verzi jména Grete nebo počeštělé Greta. Tímto jménem také později signovala své práce.\n\nAsi rok po jejím narození se rodina přestěhovala na Královské Vinohrady č.p. 94 (dům již neexistuje). Zde se také narodili Margarettini sourozenci: 26. července 1889 Gustav, 8. dubna 1891 Gertrude a 16. května 1895 Marianna. \nRodina Steinových patřila zcela jistě k té bohatší vrstvě pražských, německy hovořících obyvatel.\n\nPoprvé  se provdala ve svých necelých jednadvaceti letech za advokáta JUDr. Oskara Straschnowa, narozeného v Roudnici n. L. dne 12. června 1875 Karlovi Straschnow , obchodníkovi v Roudnici n. L. a Amálii roz. Rössel. Svatební obřad se uskutečnil ve Vinohradské synagoze, 8. července 1906 . \n\nManželé bydleli v Dušní ulici č. 10, Praha 1, č.p. 907. Zde se jim narodil dne 22.6.1911 syn Kurt.\n\nI když manželský svazek trval téměř osmnáct let, nebylo soužití v závěru šťastné a bylo rozvedeno Zemským soudem civilním v Praze 22. března 1924 z viny manžela. (Viz poznámka v matričním záznamu o sňatku).\n\nAni JUDr. Oskar Straschnow neunikl „konečnému řešení židovské otázky“. Byl deportován, spolu s dalším tisícem pražských Židů, dne 9. července 1942 transportem AAp do Terezínského ghetta. Zemřel v Terezíně na spálu dne 13. listopadu 1942. \n\nJediný Kurt Straschnow vše přežil. Zemřel ve Švýcarsku dne 14. října 1999 v osmaosmdesáti letech.\n\nMargarette Straschnow se znovu provdala, nedlouho po rozvodu s Oskarem Straschnow, za tiskového referenta rakouského vyslanectví PhDr. Karla Ludvíka Reinera. Podle záznamu ze žádosti o cestovní pas je patrné, že sňatek byl civilní: \"Oddací l. z mag. hl. m. Prahy č.IV f 881/24 ze dne 21. 6. 1924\". Podle záznamu na žádosti o obč. průkaz se obřad uskutečnil 18. června 1924.\n\nKarel Reiner se narodil v Čakovicích 23. ledna 1897  obchodníkovi Emilu Reinerovi a Floře rozené Wolfové.  Emil Reiner (1870) pocházel z Divišova u Benešova  a Flora roz. Wolfová  se narodila 26. ledna 1876 v obchodnické rodině z Benešova. \n\nV roce 1928 se stal redaktorem zahraniční rubriky Prager Presse. \n\nOsud Karla Reinera byl rovněž tragický. Byl deportován do Terezína 11. srpna 1943 transportem Cz-St 64. A 6. září 1943 byl spolu s manželkou deportován v transportu D1 do vyhlazovacího tábora Auschwitz II – Birkenau, kde byl zavražděn.\n\nReinerovi v roce 1925 žili na adrese Praha II, č.p. 1793 Sokolská ulice č. 50. V té době zřejmě zadali architektu  Jaromíru Krejcarovi zakázku na postavení funkcionalistické vily ve Strašnicích, v ulici Nad Olšinami. Po kolaudaci v roce 1927 bylo vile přiděleno číslo popisné 672 \"a stala  se místem živých společenských setkání. Mezi častými hosty bylo možno potkat takové osobnosti jako kritika F. X. Šaldu, bojovnici za moderní umění a dobrý vkus a zároveň manželku architekta vily Milenu Jesenskou či historika umění Antonína Matějčka\". Po okupaci Československa byla Rainerovým vila zkonfiskována pro potřeby Gestapa a Reinerovi se už sem nikdy nevrátili. Dnes je vila majetkem státu a její čistý funkcionalistický sloh byl zcela poničen nešetrnou přestavbou.\n\nPřed deportací do Terezínského gheta dne 22. prosince 1942 transportem Ck, žila Margarette opět v bytě svého bývalého manžela v Dušní ulici č. 10 na Praze I č.p.907 (asi u svého syna). V Terezíně se setkala se svým mužem až v srpnu 1943. 6. září 1943 odjely  z  Terezína dva vlaky, sestavené z vozů na přepravu jatečních zvířat. V jednom, označeným jako transport D1, bylo  napěchováno 2484 tehdejších obyvatel  židovského terezínského ghetta a ve druhém – transport Dm, bylo 2528 osob . Transporty měly cílovou stanici pod nacistickým krycím názvem Arbeitslager Birkenau bei Neuberun, Oberschlesien [Pracovní tábor Březinka u Nové Beruně, Horní Slezsko] ve skutečnosti  se ale jednalo o vyhlazovací tábor  Auschwitz II – Birkenau. Do transportu D1 byla také zařazena Margarette Reinerová a její manžel PhDr. Karel Ludvík Reiner. To jsou poslední známá fakta. Zda Reinerovi zahynuli na útrapy transportu nebo zemřeli později, zatím nevíme. Možná, že přežili až do 8. března 1944. Ten strašný den došlo k obklíčení tzv. Terezínského rodinného tábora vojsky SS a blok po bloku byl nakládán do aut a odvážen do plynových komor. Muži do krematoria III., ženy potom do krematoria II. V noci z 8. na 9. března bylo tak popraveno asi 3800 osob…. Byla to největší hromadná vražda československých občanů v dějinách.\n\nPrvní doložitelné zaměstnání Margarette Reinerové  byla redakční práce v Prager Presse (rok 1927), kde také zveřejnila nejvíce svých překladů. Následovalo místo šéfredaktora Arbeiter Illustrierte Zeitung, jak o tom podala svědectví její jmenovkyně Lenka Reinerová: \"Jmenovalo se to Arbeiter Illustrierte Zeitung. A podle tehdejšího tiskového zákona musel být zodpovědný redaktor československý občan. A pro ten časopis byla delší dobu zodpovědným redaktorem Greta Reinerová. Neměla se mnou vůbec žádné příbuzenské vztahy. Jednoho dne tato dobrá žena tu funkci už nechtěla vykonávat, on taky takový člověk musel často k policii, protože jsme uráželi jednou Göringa, podruhé Goebbelse a tyhle pány.\" To se muselo stát někdy v roce 1935, protože v roce 1936 byla Margarette Reinerová již vydavatelkou vlastního časopisu Deutsche Volks - Zeitung.\n\nPo nástupu Hitlera k moci začaly v ČSR hledat pomoc němečtí emigranti. A jim byl určen týdeník Deutsche Volks - Zeitung, které Margarette Reinerová vydávala v letech 1936 - 1938\n\nNejvíce úsilí věnovala Margarette Reinerová překladatelské činnosti. Překládala hlavně kratší literární útvary, které publikovala převážně v pražských německých novinách Prager Presse, Prager Tagblatt a Prager Abendblatt. Výjimečně v rakouských periodikách Der Kuckuck, Das interessante Blatt a Das Kleine Blatt. Nelze však opominout ani její rozsáhlejší knižní překlady.\n\nPřeklady z českého jazyka tvoří převážnou část díla Margarette Reinerové. \n\nNejvíce překládaným českým autorem byl Jaroslav Hašek. Zatím bylo nalezeno na 80 povídek, fejetonů, humoresek, které Reinerová přeložila. Paradoxem je, že bylo přeloženo jedenáct Haškových povídek, u kterých se nepodařilo dosud objevit českou předlohu.\n\nKromě Haška překládala i další české autory. Mezi nejznámější a nejvíce překládané spisovatele patřili: Lev Blatný; Emil František Burian; Karel Matěj Čapek - Chod; František Gellner; Jarmila Hašková; Jaromír John; Jiří Mahen; Helena Malířová; Jan Neruda; Vítězslav Nezval; Arne Novák; Ivan Olbracht; Marie Pujmanová; Bohumil Říha; Emil Vachek; Vladislav Vančura a Jiří Wolker. \n\nMezi knižní překlady patří zejména Haškův román Osudy dobrého vojáka Švejka za světové války a jeho pokračování Osudy dobrého vojáka Švejka v ruském zajetí od Karla Vaňka. Od ostatních autorů to jsou: Arne Novák, Praha barokní Das barocke Prag a České písemnictví s ptačí perspektivy Die tschechische Literatur aus der Vogelperspektive; Ivan Olbracht, Žalář nejtemnější Der dunkelste Kerker; Emanuel Vajtauer, Ostrov Slzí Träneninsel; Vladislav Vančura; Pekař Jan Marhoul Bäcker Marhoul; Jaroslav Raimund Vávra, Petrolejáři Petroleum Krieg.\n\nVyšel jako první překladatelské dílo Haškova románu po názvem „Die Abenteuer des braven Soldaten Schwejk während des Weltkrieges “ v nakladatelství Adolf Synek v roce 1926. Kdy začala Reinerová knihu překládat asi nelze zjistit. Jisté je, že Synkovo nakladatelství vydalo všechny čtyři díly poměrně rychle za sebou během roku 1926. A úspěch se zřejmě dostavil, neboť ještě ve stejném  roce vyšlo druhé vydání I. až III. dílu. IV. díl druhého vydání vyšel v roce 1927. Následovalo ještě třetí vydání I. dílu.  \n\nMargarette Reinerová v předmluvě k I. dílu, mimo jiné, vyzdvihuje Haška coby autora nového typu hrdiny světové literatury v době, kdy někteří kritici odmítali román jako něco, co do literatury vůbec nepatří: „\"Jaroslav Hašek, der große Satiriker, Humorist und tschechische Cervantes, hat im „braven Soldaten Schwejk“ einen für die Weltliteratur völlig neuen Typus geschaffen. Denn Typus des raffinierten Dummkopfs\".“ [Jaroslav Hašek, velký satirik, humorista a český Cervantes vytvořil v „dobrém vojáku Švejkovi“ zcela nový typ pro světovou literaturu. Typ chytrého, rafinovaného hlupáka.] Později své myšlenky rozvedla detailněji: „[Švejkův] \"antimilitarismus není, jak se velmi často a falešně předpokládá, zásadním kvietismem, zásadním zřeknutím se každého boje a podřízením se každým okolnostem. Již Švejk není žádnou pasivní povahou, naopak je aktivním bojovníkem svého druhu, jenž se nedá tak lehce „porazit“.\"... \"Švejk ve své vlastní podstatě není nic jiného než první ztělesnění odporu ušlápnutého lidu, který se vždy znovu zvedá, a nelze ho přemoci.“\" Autorka překladu již v úvodu předesílá, že použila tzv. Prager Deutsch – pražskou němčinu. V Praze se ve vyšších a hlavně vzdělaných vrstvách, používala pravopisná němčina, ale běžně mezi prostým lidem se používala němčina, která měla k té pravopisné daleko. Byla ovlivněna různými dialekty, zejména vídeňským, Jüdisch, austrismy a čechismy. A právě tuto němčinu Reinerová použila. Román od té doby vyšel v tomto originálním překladu v Německu ještě mnohokrát. Naposledy v roce 2003.\n\nMargarette Rienerová překládala do němčiny i autory jiných jazyků. Nejvíce překládala z francouzštiny a angličtiny, ale byly zjištěny překlady z italštiny, ruštiny. Jedná se vesměs o kratší práce, ale ze slovenštiny přeložila román od Vámoše Gejzy Atómy Boha Atome Gottes.\n\n\n"}
{"id": "1498190", "url": "https://cs.wikipedia.org/wiki?curid=1498190", "title": "Bakonykúti", "text": "Bakonykúti\n\nBakonykúti (vyslovováno [bakoňkúti]) je malá vesnice v Maďarsku v župě Fejér, spadající pod okres Székesfehérvár. Nachází se asi 11 km jihozápadně od Bodajku a 16 km severozápadně od Székesfehérváru. V roce 2015 zde žilo 131 obyvatel. Dle údajů z roku 2011 tvoří 96,7 % obyvatelstva Maďaři, 2,4 % Poláci, 1,6 % Němci a 0,8 % Slovinci.\n\nSousedními vesnicemi jsou Fehérvárcsurgó, Iszkaszentgyörgy, Isztimér a Kincsesbánya.\n"}
{"id": "1498200", "url": "https://cs.wikipedia.org/wiki?curid=1498200", "title": "Anchuejská klika", "text": "Anchuejská klika\n\nAnchuejská klika (zjednodušené znaky: 皖系军阀, tradiční znaky: 皖系軍閥, pchin-jin: Wǎn xì jūnfá) byla vojenská skupina vedená Tuan Čchi-žuejem, která vznikla v období vlády Severních militaristů po rozštěpení Pejjangské kliky v roce 1917. Byla pojmenována podle provincie An-chuej, odkud pocházelo několik generálů včetně zakladatele Tuan Čchi-žueje. Ve 20. letech 20. století kontrolovala vládu v Pekingu. Rozpadla se po bojích s klikami Č'-li a Fengtchien.\n\nV roce 1917 potlačil Tuan Čchi-žuej pokus dynastie Čching o znovuobnovení monarchie. Po tomto incidentu nahradil Li Jüan-chonga na pozici prezidenta Feng Ku-čang a Tuan Čchi-žuej získal post ministerského předsedy. Kvůli rozdílným názorům se ale skupina začala štěpit a hrozilo, že ostatní militaristé budou chtít vládu v Pekingu svrhnout. Prezident Feng Ku-čang se primárně spoléhal na podporu tří vojenských guvernéru z údolí řeky Jang-c'.\n\n\nTito generálové tvořili páteř Č'-liské kliky pojmenované po rodné provincii prezidenta Feng Ku-čanga. Na druhé straně, Tuan Čchi-žuej se dostal do čela Anchuejské kliky, pojmenované po jeho rodné provincii. Tuan Čchi-žuej využil vstupu Číny do Velké Války a zajistil vysoké půjčky z Japonska, které hrály důležitou roli při zakládání politické kliky Anfu a zmanipulování voleb nového parlamentu. Nový parlament zasedl v srpnu 1918 a zvolením Sü Š'-čchanga pomohl získat Anchuejské klice výsadní postavení ve vládě.\n\nMezi oběma klikami panovaly neshody nad způsobem sjednocení země. Tuan Čchi-žuej upřednostňoval agresivní sjednocení jihu. Jeho plánem bylo zbavit se militaristů v provinciích na jihu Číny a sjednotit toto území. Klika Č'-li upřednostňovala taktiku vyjednávání a kompromisu. Doufala, že získá militaristy na svou stranu pomocí politické a finanční podpory. Kvůli silné pro-japonské politice a finanční závislosti na Japonsku, začal Tuan Čchi-žuej ztrácet na popularitě. Po smrti Feng Kuo-žanga se do vedení Č'-liské kliky dostal ambiciozní generál Cchao Kchun a generál Wu Pchej-fu, oba otevřeně kritizovali spolupráci Tuan Čchi-žueje s Japonskem.\n\nRivalita mezi klikami An-chuej a Č'-li vedla nakonec k válce (zjednodušené znaky: 直皖戰爭, tradiční znaky: 直皖战争, pchin-jin: Zhí wǎn zhànzhēng). Na začátku 20. let odešel Wu Pchej-fu a další členové vedení Č'-li z Chunanu a s pomocí chunanské armády vyhnal příznivce Anchuejské kliky. Navzdory této ztrátě, zůstala Anchuejská klika největší silou na severu Číny, kde kontrolovala široký pás provincií. Č'-liská klika kontrolovala pouze údolí řeky Jang-c' - provincie Chu-pej, Ťiang-si a Ťiang-su. Kvůli obavám z početní převahy vytvořil Cchao Kchun alianci s Čang Cuo-linem, velitelem Fengtchienské kliky v Mandžusku. V létě 1920 zaútočili Cchao Kchun a Čang Cuo-lin zároveň na Tuan Čchi-žuejovy síly a porazili jej. Tuan Čchi-žuej byl se zbytky svých vojsk nucen uprchnout do Pekingu.\n\nPo válce došlo k výraznému přerozdělení sil na severu Číny. Tuan Čchi-žuej byl nucen rezignovat a Anchuejské klice zůstalo malé území mezi provinciemi Če-ťiang a Fu-ťien. Fengtchienská a Č'-liská klika se spojily a vytvořily novou vládu v Pekingu. Čang Cuo-linova armáda se přesunula do Pekingu a získala kontrolu nad severními provinciemi podél Mandžuských a Mongolských hranic. Zbytek severní a centrální Číny přešel pod kontrolu kliky Č'-li. Spolupráce mezi klikami Č'-li a Fengtian však neměla dlouhého trvání. Brzy se objevil spor o vliv v Pekingské vládě a došlo k první válce. V létě 1922 došlo k další významné bitvě mezi Č'-li a Fengtchien, ve které zvítězila Č'-liská klika v čele s Wu Pchej-fu\n\n"}
{"id": "1498201", "url": "https://cs.wikipedia.org/wiki?curid=1498201", "title": "E. Glynn Harmon", "text": "E. Glynn Harmon\n\nElmer Glynn Harmon (4. listopadu 1933 – 17. února 2013) byl profesor na Texaské univerzitě v Austinu. Výzkum Dr. Harmona byl zaměřen na základní otázky povahy informací a lidského uvažování, se specifickým aplikováním informační vědy do lékařské informatiky, ekonomii informací, inteligentních systémů a vzdělávání. Známý je nejvíce díky své knize: \"Human Memory and Knowledge\".\n\n\"Glynn was a pioneer,\" said iSchool Dean Andrew Dillon. \"He envisioned a scientific discipline of information before the first iSchool was ever imagined and deserves to be recognized as a founding father of the field. He was also a true gentleman and friend who will be missed by generations of graduates and colleagues, many of whom he continued to assist, long after they had left Texas.\"\n„Glynn byl průkopníkem,\" řekl iSchool Dean Andrew Dillon. „Předtím, než vůbec vznikla představa první školy iSchool, předpověděl vědeckou disciplínu informací a zaslouží si, aby byl uznáván jako zakladatel oboru. Také to byl pravý gentleman a přítel, který bude chybět generacím absolventů a kolegů, hodně těm, který pomáhal i dlouho poté, co opustili Texas.\"\n\nRozdělena na období, dle profese, kterou Glynn Harmon právě zastával.\n\nJako mladý muž se naučil létat letadlem a sloužil jako námořní pilot, školský důstojník, ruský tlumočník a správce komunikace pro americké námořnictvo. Byl nasazen v roce 1962 a létal stíhačkou Navy podél Formosa Straights na průzkumných jízdách, byl jeden z osmi ruských tlumočníků na ničiteli během kubánské raketové krize. Jeho vzpomínky na tuto dobu líčí velmi drsné moře, nebezpečí ruských ponorek a neustálý strach z hrozícího nebezpečí z případné americké invaze na Kubu. Později také učil leteckou historii na UT Austin.\n\n\n\n\n\"Human Memory and Knowledge: A Systems Approach.\" – Ústředním tématem knihy je:\"„ Rozsah, v jakém byly vytvořeny, strukturovány a vymezeny oblasti osvojených znalostí, zejména informační vědy, v souladu s potřebami a omezeními, které jsou dány relativně konstantním a omezeným rozpětím lidské paměti“\". Kromě toho zde Dr. Harmon řeší, vznik a následný vývoj informační vědy jako takové a dobře rozebírá strukturu znalostí. Je to šestá kniha v řadě pro \"Contributions in Librarianship and Information Science\", pod editací Paula Wassermana. Pro dnešní čtenáře tato kniha může mít význam jakéhosi \"kukátka\" zpět k počátkům informační vědy.\n\n\"Beta Phi Mu\",1965-2013 (Library Science honorary).\n\n\"Book of the Year Award\", American Society for Information Science, 1983.\n\n\"Phi Kappa Phi\", 1985-2013 (Faculty honorary).\n\n\"Top Flight Student Award\", Naval Air Training Command, 1956.\n\n\"Texas Excellence in Teaching Award\" , The Univesity of Texas, 1994.\n\n\"Excellence in Advising Award\", The University of Texas, 1994.\n\n\"Top Advisor Award\", The University of Texas, 1994.\n\nV roce 2013 držel se svými absolventy vedoucí příčky po celém světě.\n\nTexaská univerzita a působení Glynna Harmona jako děkana.American Society for Information Science a její nynější podoba.\n"}
{"id": "1498210", "url": "https://cs.wikipedia.org/wiki?curid=1498210", "title": "Postmodernismus (literatura)", "text": "Postmodernismus (literatura)\n\nLiterární postmodernismus je literární směr zahrnující díla napsaná v druhé polovině 20. století a ve 21. století v souladu s idejemi a východisky postmodernismu. Mezi charakteristické znaky postmoderní literatury patří skepse vůči hodnotovým systémům a hierarchii, společenské úloze literatury a její možnosti odrážet realitu; na druhé straně pak otevřenost k jazykovému i vypravěčskému experimentu, často hravému, ale současně i k informovanému a ironizujícímu využívaní starších témat, stylů a vypravěčských postupů, mnohdy v nečekaných kombinacích. Obvyklá je rovněž fragmentárnost, rozbití časové souslednosti, nespolehlivý vypravěč, metafikční odkazy, tematizace znakovosti, textovosti a intertextovosti díla či samotného aktu psaní. Někteří tvůrcové spojují postupy umělecké literatury s podněty z původně popkulturní sféry (detektivka, western, sci-fi), díla mnohdy obsahují fantastické prvky. Do literatury v postmodernismu vstoupily také nové ideologie, koncepty a problémy, například ekologické nebo feministické otázky.\n\nK výrazným představitelům postmoderny ve světovém písemnictví patřili Umberto Eco a Italo Calvino v Itálii, Georges Perec ve Francii, Günter Grass v Německu, Peter Handke v Rakousku, Salman Rushdie jako reprezentant indicko-britské literatury a John Maxwell Coetzee původem z Jihoafrické republiky. Množství úspěšných autorů se objevilo v zemích Latinské Ameriky – Mario Vargas Llosa v Peru, Gabriel García Márquez v Kolumbii, Jorge Luis Borges v Argentině. Ve Spojených státech dosáhli největšího úspěchu Kurt Vonnegut, Thomas Pynchon, Edgar Lawrence Doctorow, Richard Brautigan a William Burroughs. Českou postmoderní literaturu reprezentoval především Milan Kundera, kromě něj se prosadili například Michal Ajvaz, Jáchym Topol, Daniela Hodrová či Jiří Kratochvil.\n\nPostmodernismus vstoupil do literatury v období po druhé světové válce, v souvislosti se snahou kultury vyrovnat se s vědomím proběhlého holocaustu, atmosférou studené války a rozpadem evropských koloniálních panství. Spíše výjimečně však bývají k postmoderně řazena literární díla 40. a první poloviny 50. let, většina literárních vědců, například Marianne DeKoven, datuje jeho nástup do „dlouhých šedesátých let“ (1955–1973). Dick Higgins prosazoval jako počátek postmoderní literatury rok 1958. Brian McHale a Len Platt argumentovali pro rok 1966. Dalšími návrhy byly roky 1967 a 1968. Fredric Jameson a Andrew McKillen se dokonce přikláněl až k roku 1973, a tento rok, ač významný, je spíše upevněním postmodernismu a začátkem jeho vrcholné fáze. Do období mezi lety 1973 a 1991 spadá publikace ikonických postmoderních děl jako \"Jméno růže\" (1980), \"Děti půlnoci\" (1981), \"Když jedné zimní noci cestující\" (1979) a \"Život návod k použití\" (1978). Pocity, s nimiž se v těchto dekádách museli spisovatelé nově vyrovnávat, vyjádřila již v počátcích postmoderního písemnictví esej Philipa Rotha \"Jak se píše americká próza\" (\"Writing American Fiction\", 1961), v níž zaznělo, že denní zprávy jsou absurdnější než cokoliv, co by mohlo vylíčit dílo literární fikce.\n\nKolem roku 1990 se začaly ozývat hlasy, že literární postmodernismus se nachází v poslední fázi svého vývoje, popřípadě, že již skončil. K významným badatelům, kteří vyšli z tohoto pojetí, patřili Malcolm Bradbury a Richard Ruland – své dějiny americké literatury pojmenovali \"Od puritanismu k postmodernismu\" (1991). Pro literaturu od 90. let 20. století se pak někdy používá pojem postpostmodernismus (zkráceně post-pomo). Obvykle se však spojení postmoderní literatura uplatňuje i pro texty z prvních dekád 21. století, kdy postmoderna, ač vnímaná jako směr nacházející se za svým zenitem, začala dosahovat širší čtenářského i kritického ocenění.\n\nV mnoha bodech postmodernismus na modernismus navazuje, v četných jiných ohledech se od něj však odvrací a proti jeho hodnotám otevřeně revoltuje. Návaznost lze vysledovat především v pokračující a prohlubující se skepsi vůči možnostem lidského poznání, uměleckého napodobení skutečnosti a jazykového vyjádření zkušenosti s ní. Podobně jako moderní tvorba se také postmodernismus vyhraňuje proti osvícenskému pojetí světa. Kromě toho literární modernismus experimentoval s mnoha postupy, jež později začaly být chápany jako určující znaky postmoderny – prvky jako fragmentárnost, rozbití času vyprávění nebo práce s pastišizací lze nalézt u modernistických autorů, například Jamese Joyce, Virginie Woolfové nebo Marcela Prousta.\n\nPostmoderní tvůrcové však vycházejí z jiných pohnutek. Zatímco modernisté se svými experimenty často snažili ochránit kulturní hodnoty ve světě dramatických změn na přelomu 19. a 20. století a svým psaním postihnout jejich smysl, postmoderní spisovatelé na tyto snahy již rezignovali. Vytvoření jednoznačného řádu pro ně není možné, jelikož svět se skládá z různorodých jednotlivostí a nekonečných znaků bez významů; veškeré uspořádání je pro postmodernisty podnětem k jeho rozkladu, subverzi, dekonstrukci. Výrazným aspektem je proto odvrat od elitního pojetí literární tvorby, typického pro modernismus. Do písemnictví vstoupily také žánry a styly považované dříve za „nízké“ – do hlavního proudu umělecké literatury začala zasahovat jak popkultura, tak vlivy menšin a subkultur.\n\nRozmanitost přijímaných pohledů na svět v postmodernismu vede potlačení hierarchizace a hodnocení, což následně ústí až do lhostejnosti, zaměnitelnosti a skepsi vůči velkým hodnotovým systémům minulosti (křesťanství, racionalismus, marxismus) a vůči dříve oblíbeným konceptům jako pravda, skutečnost, subjekt, právo či umění. Tato postmoderní pluralita pohledů vede k negaci tradičních uměleckých postupů, často provokativním či hravě inscenovaným způsobem.\n\nSpolečným rysem většiny postmoderních textů je antimimetičnost (odmítání mimeze, tedy prostého napodobování skutečnosti), byť s těmito tendencemi se lze setkat již v moderně. Důležitá bývá rovněž nepřítomnost snahy výrazně zasahovat uměním do mimoumělecké oblasti či dokonce agitovat – literární díla nemívají společenský účel, místo toho má jít především o hru a radost z vyprávění. Například Ecovo Jméno růže je sice umístěno do středověku, podle literárních kritiků však nejde o edukativní představování světa minulosti jeho nápodobou, nýbrž o intelektuální hru se sémiotickými znaky a o interpretaci jednotlivých interpretací minulosti.\n\nPostmoderní pojetí literatury většinou upouští od tradičních příběhů a způsobů vyprávění. Místo nich dává přednost zapojování fantaskních motivů a nepravděpodobných fikcí, popřípadě pracuje s autobiografickými postupy, s důrazem na postavu vypravěče a vyprávění příběhu samotné. Literární díla přitom mnohdy dokonce odkazují samy k sobě a přiznávají svou literárnost. Zatímco literární modernismus se často pokoušel o úplně vyloučení osobnosti autora, postmoderní texty toto rozdělení často naopak zcela ruší a vtahují postavu autora do textu. Do textů vstupují metafikční narážky, potlačení příběhu ve prospěch absurdní a hravé práce s jazykem. Charakteristické je spojování různých literárních žánrů a vytváření žánrů hybridních (například román-esej).\n\nVýrazným prvkem mnoha postmoderních literárních děl je rozbití časového řádu a souslednosti věcí. S tím může být spojeno také zpochybnění obecně známých historických faktů, například užíváním anachronismů. Ishmael Reed v románu \"Útěk do Kanady\" (\"Flight to Canada\", 1976) umisťuje do doby atentátu na Abrahama Lincolna (1865) moderní vynálezy jako telefon či televizi. V jiných textech jsou významné dějinné události ovlivňovány smyšleným příběhem, jako v Ishigurově \"Soumraku dne\" (\"The Remains of the Day\", 1989), pojednávajícím o anglickém sluhovi v období před druhou světovou válkou, popřípadě se zcela mísí historie a fantastické představy, jako v románu \"Země vod\" (\"Waterland\", 1983) Grahama Swifta. Populárním postupem je využívání reálných historických osobností a jejich zasazování do smyšlených osobností – v románu Doctorowově románu \"Ragtime\" (1975) takto vystupuje vícero historických postav, mimo jiné se v něm Sigmund Freud a Carl Gustav Jung společně vydávají do „tunelu lásky“ v zábavním parku na Coney Islandu.\n\nPostmoderní poetika, spojená se skepsí vůči velkým a jednotným příběhům, často vede k rozbití vyprávění na fragmenty a epizody. Tento pohled na psaní vyjádřil kromě jiných také John Hawkes, když napsal, že skutečnými nepřáteli románu jsou zápletka, postava, prostředí a téma. Postmodernismus se proto často snaží tyto základní kameny výstavby příběhu rozbíjet. Autor někdy nabízí více možných konců příběhu, jako John Fowles ve \"Francouzově milence\" (1969), v níž je konvenční milostný příběh o skandálu, zasazený do roku 1867, narušen vstupem vypravěče do děje a různými variantami zakončení.\n\nExtrémnější podobou jsou práce složené z útržků textů bez jednoznačně rozpoznatelné návaznosti, například některá díla Richarda Brautigana nebo Donalda Barthelma. Jiní autoři ponoukají čtenáře, aby jednotlivé kapitoly díla sám seřadil, jako například B. S. Johnson u svého románu \"Nešťastníci\" (\"The Unfortunates\", 1969). Někdy dokonce dochází k mísení částí textů s jinými médii, zejména výtvarnými; mohou se uplatňovat nesouvisející ilustrace, citáty, diagramy a jiné grafické prvky, popřípadě experimenty s typografií či designem knihy samotné. Příkladem takového postupu je román \"Osamělá žena Willieho Masterse\" (\"Willie Masters’ Lonesome Wife\", 1967) Williama Gasse, vytištěný na papírech ve čtyřech různých barvách.\n\nPostmoderní písemnictví se s oblibou obrací do minulosti, k literární tradici, pokouší se ji však nahlížet novým způsobem, podvratně a s ironickým nadhledem. Oblíbeným postmoderním postupem je využití pastiše, tedy nápodoby staršího uměleckého díla. (125) Otevřený a často ironický vztah ke starší literatuře se může projevovat i jinými způsoby zpracovávání zaběhlých kódů a stylů – přímou plagiarizací, parodizací nebo kolážemi.\n\nTento přístup se někdy pojí s představou, že již není možné vytvářet nové styly psaní a literární světy a veškerá tvorba musí spočívat v kombinacích existujících děl. Autoři proto před snahou o dosažení zcela unikátního postupu dávají otevřeně přednost nečekanému spojení známých prvků. Autoři do svých textů často zapracovávají také žánry a postupy populární literatury – významní tvůrcové tak využili například western, jak učinil mimo jiné Richard Brautigan v románu \"Hawlinská nestvůra\" (\"The Hawkline Monster\", 1974), sci-fi, u něhož jsou typickou ukázkou \"Jatka č. 5\" (\"Slaughterhouse-Five\", 1969) Kurta Vonneguta, či detektivní román, jehož půdorys uplatnil Umberto Eco ve \"Jménu růže\" (\"Il nome della rosa\", 1980).\n\nOblíbeným tématem postmoderní literatury jsou úzkostí, zmatek a pocity ztracenosti individua ve složitém světě. Jako jeden z kořenů těchto nálad bývá uváděna situace studené války a s ní související nejistota ohledně budoucnosti a a atmosféra podezřívavosti a strachu. To může přecházet až k fascinaci konspiračními teoriemi a paranoiou; jedinec v postmoderním díle někdy vnímá celou společnost jako sobě nepřátelské neviditelné spiknutí. Toto téma zpracovával ve svých textech především Thomas Pynchon, například v \"Dražbě série 49\" (\"The Crying of Lot 49\", 1966), \"Duze gravitace\" (\"Gravity’s Rainbow\", 1973) a dalších románech. Variantou tohoto tématu je střet individua s mocenskou institucí – například s uzavřeným oddělením psychiatrické nemocnice v Keseyho románu \"Vyhoďme ho z kola ven\" (\"One Flew Over the Cuckoo’s Nest\", 1962) nebo armádou v Hellerově \"Hlavě XXII\" (\"Catch-22\", 1962).\n\nRakouský literární komparatista Peter V. Zima rozlišil čtyři románové typy, jež se v postmoderním písemnictví objevují:\n\nV české literatuře začala postmoderní tvorba vznikat na přelomu 70. a 80. let. V této době byla vydána díla jako \"Vévodkyně a kuchařka\" (1983) Ladislava Fukse (1923–1994) či rané romány Milana Kundery (narozen 1929) a Pavla Kohouta (narozen 1928). Kundera posléze pronikl do evropských a amerických bestsellerových žebříčků zejména díky románům \"Nesnesitelná lehkost bytí\" (francouzsky 1984, česky 1985), \"Nesmrtelnost\" (francouzsky 1990, česky 1994) a dalším úspěšným titulům. Ke Kunderovým strategiím patří kombinace románového vyprávění s esejovitostí, užití autorského vypravěče, jenž komentuje děj nebo do něj dokonce vstupuje, a užívání postav nikoliv primárně jako psychologizovaných osob, nýbrž jako reprezentantů dílčích motivů, myšlenek a obrazů.\n\nK nejvýznamnějším českým postmoderním spisovatelům patří také Jiří Kratochvil (narozen 1940), autor netradičně konstruovaných příběhů v duchu magického realismu, často hravých, parodických a upozorňujících na svou smyšlenost; stylově ve svých textech spojuje prvky vznešeného jazyka s jeho vulgární vrstvou a brněnským hantecem. Prosadit se mohl až v 90. letech, kdy si získal oblibu především trojicí románů \"Medvědí román\" (dokončeno 1985, samizdat 1988), \"Uprostřed noci zpěv\" (1992) a \"Avion\" (1995). Sofistikované magické prózy plné fantastických motivů, překvapivých proměn, dvojnictví a narážek vycházejících z důkladné znalosti literární tradice tvořila také Daniela Hodrová (narozena 1946). Na utváření české postmoderny měl dále vliv literární vědec a sémiotik Vladimír Macura (1945–1999), přinášející v historických románech pohled na českou minulost a národní mýty, a především Michal Ajvaz, pisatel fantastických, imaginativních a současně filosoficky bohatých próz, jako je román \"Druhé město\" (1993) nebo diptych \"Tyrkysový orel\" (1997).\n\nExperimenty či hry s jazykem a literárními žánry reprezentuje v české literatuře především Jan Křesadlo (1926–1995) a jeho romány jako dystopická \"Fuga trium\" (1985) nebo veršovaná \"Astronautilía\" (1995); v jeho textech se odráží profese psychologa, ale také zájem o sexuální deviace, klasickou filologii a hudbu. K hravé postmoderně patří rovněž skládačkové texty Petra Rákose a Zuzany Brabcové a díla dalších tvůrců jako Vít Kremlička, Jan Antonín Pitínský, Petr Hrbáč či Petr Stančík. Čtivé texty ironicky využívající a obracející vyprávěcí vzorce vydávali kromě Fukse a Kundery také komerčně úspěšný Michal Viewegh (narozen 1962), známý v první řadě románem \"Báječná léta pod psa\" (1992), Jan Jandourek (narozen 1965) či autor satirických próz Bohuslav Vaněk-Úvalský (narozen 1970). K subverzivnímu a revoltujícímu typu postmoderny se přihlásili především spisovatelé vyrůstající z undergroundových kořenů – Jáchym Topol, autor úspěšné \"Sestry\" (1994), nebo Václav Kahuda (narozen 1965). Feministické prvky se objevily u Alexandry Berkové (1949–2008) a Terezy Boučkové (narozena 1957), zatímco důraz na ekologii v některých textech Miloše Urbana (narozen 1967), zejména v \"Sedmikostelí\" (1998) a \"Hastrmanovi\" (2001).\n\nPřestože je postmodernismus kosmopolitním směrem a významní postmoderní autoři se vynořili v různých světových literaturách, jsou Spojené státy často vnímány jako velmoc postmodernismu, a to především vzhledem ke značnému množstvích tamních tvůrců. V prostředí americké literární vědy se také pojem postmodernismu jako první prosadil. Jeho užívání zde rozšířili především Ihab Hassan (1925–2015) a Leslie Fiedler (1917–2003).\n\nAčkoliv postmoderní literatura v pravém slova smyslu začala vznikat až v 60. letech, je možné v americké kultuře vysledovat kořeny tohoto typu psaní již ve 40. a 50. letech, zejména u pozdně avantgardních básníků a u příslušníků Beat generation. K raným reprezentantům amerického postmoderního písemnictví, kteří z tohoto prostředí vyšli a následně pomohli utvářet literární postmodernu, se řadí především William Seward Burroughs (1914–1997). Inovativní přístup k psaní, k němuž patřila mimo jiné i metoda střihu, uplatnil především v radikálně fragmentarizovaném románu \"Nahý oběd\" (1959) a v experimentální trilogii \"Nova\", tvořená romány \"Hebká mašinka\" (\"The Soft Machine\", 1961), \"Lístek, který explodoval\" (The Ticket That Exploded, 1962) a \"Nova Express\" (1964). S kontrakulturou 60. let byl spojen Richard Brautigan, uplatňující ve svých románech, jako \"V melounovém cukru\" (\"In Watermelon Sugar\", 1968) nebo \"Willard a jeho kuželkářské trofeje\" (\"Willard and His Bowling Trophies\", 1975), snovou poetiku a prvky černého humoru.\n\nK nejuznávanějším americkým postmoderním spisovatelům pak patří Thomas Pynchon (narozen 1937) a John Barth (narozen 1930). Pynchon se proslavil jako autor „paranoidních“ románů, k čemuž přispěla také jeho stylizace do tajemného spisovatele vyhýbajícího se veřejnosti. Jeho knihy, k nimž patří prózy jako \"V.\" (1963), \"Dražba č. 49\" (1966) nebo \"Duha gravitace\" (1973), popisují obvykle svět na pokraji apokalypsy, ohrožovaný konspiracemi; využívají přitom složitých sítí znaků a vzájemného zrcadlení motivů. John Barth naproti tomu využil především možností, které skýtá napětí mezi čtenářem, postavou, vypravěčem, jakož i mezi textovým a mimotextovým světem – jeho texty a postavy, jež v nich vystupují, ustavičně komentují samy sebe. Známý je také důrazem na jazyk a jeho roli při vytváření pohledu na svět. K Barthovým nejdůležitějším dílům patří povídková sbírka \"Lost in the Funhouse\" (\"Ztracen v lunaparku\", 1968) nebo román \"Letters\" (\"Dopisy\", 1979), v němž si píše dopisy sedm hrdinů Barthových předchozích próz. Mezi nejdůležitějšími tvůrci bývá jmenován také William Gaddis (1922–1998), ačkoliv je zejména oproti Pynchonovi méně obecně známý. Jeho klíčovými romány byly \"The Recognitions\" (\"Recognitiones\", 1955) a \"JR\" (1975). \n\nDonald Barthelme (1931–1989) obohatil americké postmoderní písemnictví řadou povídek a románů čerpajících z estetiky útržků a fragmentů, formálně elegantních a vynalézavých textů, které tematizují samy sebe. K jeho známějším dílům patří \"Sněhurka\" (\"Snow White\", 1967) nebo \"Mrtvý otec\" (\"Dead Father\", 1975). Podobnou zálibou v bizarních krajinách svých fikčních světů se vyznačoval také John Hawkes (1925–1998), na rozdíl od jazykového Barthelma fascinovaný obrazností; opakující se scény a děje zasazoval do světa rozkladu, zla a černého humoru. Svá snová prostředí předvedl například v románech \"Travesty\" (\"Travestie\", 1967) nebo \"Virginia\" (\"Virginie\", 1982). Humorné romány v postmoderním duchu tvořil Thomas Berger (1924–2014), autor parodického zpracování detektivního příběhu, utopického románu či rytířského románu o králi Artušovi. Za jeho nejlepší dílo je považován \"Little Big Man\" (\"Malý velký muž\", 1964), zachycující chvástavá vyprávění Jacka Crabba o Divokém západě. Nové pojetí tradičních látek představil také John Gardner (1933–1982); jeho prvním románem byl \"Grendel\" (1971), zachycující příběh eposu \"Beowulf\" z pohledu antagonisty, nestvůrného obra Grendela.\n\nČást amerických postmodernistů tvořili přistěhovalci z jiného státu – z Francie pocházel Raymond Federman (1928–2009), z Polska Jerzy Kosiński (1933–1971), z Rakouska Walter Abish (narozen 1931). Abishův přístup k literatuře prozrazuje jeho blízkost k francouzskému novému románu; například ve svém prvním románu, \"Alphabetical Africa\" (\"Abecední Afrika\", 1974), začínají v první kapitole všechna slova na A, ve druhé na A nebo B, ve třetí na A, B nebo C a podobně.\n\nSnahou o demýtizaci historie a zpochybňováním její oficiální podoby proslul Edgar Lawrence Doctorow (1931–2015). Ve svých románech jako \"Kniha Danielova\" (\"The Book of Daniel\", 1971) nebo \"Ragtime\" (1975) nechal vystupovat reálné historické postavy ve smyšlených situacích a uplatnil také značnou míru intertextuality. Don DeLillo (narozen 1936) se v románu \"Prašivý pes\" (\"Running Dog\", 1978) a mnoha svých dalších dílech pokusil o zmapování dobové americké kultury, zachycení postmoderního chaosu a marných snah o jeho zpřehlednění, ale také o zkoumání otázek jazyka nebo popsání násilí a terorismu jako vlivných společenských fenoménů. Paul Auster (narozen 1947) se ve svých prózách věnoval otázkám literární fikce a metafikce, psaní literatury a hledání smyslu ve světě – mimo jiné využíváním postav detektivů nebo spisovatelů, včetně Austera samotného jako literární postavy. K jeho nejdůležitějším dílům patří \"Newyorská trilogie\" inspirovaná drsnou školou a tvořená novelami \"Skleněné město\" (\"City of Glass\", 1985), \"Duchové\" (\"Ghosts\", 1986) a \"Zamknutý pokoj\" (The Locked Room, 1986).\n\nV období postmodernismu vstoupila do hlavního literárního proudu rovněž science fiction: základní kameny postmoderní vědeckofantastické tvorby položili zejména Kurt Vonnegut (1922–2007), autor \"Jatek č. 5\" (1969) a dalších románů, Philip K. Dick (1928–1982), známý především románem \"\" (1968) a Samuel R. Delany (narozen 1942). Nově vzniklý cyberpunkový žánr reprezentovali William Gibson (narozen 1948), Bruce Sterling (narozen 1954), Pat Cadiganová (narozena 1953), Neal Stephenson (narozen 1959) a další. \n\nK dalším významným americkým postmoderním autorům prózy patří Kathy Ackerová (1947–1997), Robert Coover (narozen 1932), William Gass (1924–2017), Steve Katz (narozen 1935), Joseph McElroy (narozen 1930), Ishmael Reed (narozen 1938), Gilbert Sorrentino (1929–2006) či Ronald Sukenick (1932–2004). Kromě experimentálních textů bývají ovšem někdy k postmodernismu řazeny také vypravěčsky minimalistické texty Flannery O'Connorové (1925–1964), Raymonda Carvera (1938–1988), Ann Beattieové (narozena 1947) a dalších. Od 90. let se k nejvýraznějším osobnostem zařadil především Chuck Palahniuk (narozen 1962), ale i další tvůrcové jako Mark Amerika (narozen 1960), Cris Mazzaová (narozena 1956), Williams T. Vollmann (narozen 1959), David Foster Wallace (1962–2008), Mark Leyner (narozen 1956), Ben Marcus (narozen 1967) a Mark Z. Danielewski (narozen 1966); tyto nové vlny autorů bývají někdy označovány již za post-postmodernismus. \n\nAmerickou postmoderní poezii představují různé experimentální poetické školy a sdružení básníků. Přechod od pozdní avantgardy k postmoderně tvoří Newyorská škola umění a s ní spojení básníci jako Frank O'Hara (1926–1966) či John Ashbery (1927–2017), kteří v americké poezii rozvolnili hranice mezi literární a popkulturní tvorbou a rozšířili používání pastiše a intertextových aluzí. Na ně pak navázali mezi jinými language poets, zaměřující se především na slova jazyka jako materiál, na znakovou podstatu jazyka a zdůrazňování vlivu lingvistických struktur na lidské myšlení. K jejich předním reprezentantům patřili Clark Coolidge (narozen 1939) a Jackson Mac Low (1922–2004). Mezi výrazněji politicky zaměřenými básníky lze jmenovat Boba Perelmana (narozen 1947) a Bruce Andrewse (narozen 1948). Nejdůležitějšími básnířkami language poetry se staly Lyn Hejinianová (narozena 1941) a Susan Howeová (narozena 1937).\n"}
{"id": "1498212", "url": "https://cs.wikipedia.org/wiki?curid=1498212", "title": "Internazionali BNL d'Italia 2019 – ženská dvouhra", "text": "Internazionali BNL d'Italia 2019 – ženská dvouhra\n\nŽenská dvouhra Internazionali BNL d'Italia 2019 probíhala ve druhé polovině května 2019. Do singlové soutěže římského tenisového turnaje hraného na antuce nastoupilo padesát šest hráček. Dvojnásobnou obhájkyní titulu byla ukrajinská světová šestka Elina Svitolinová, kterou ve druhém kole vyřadila Běloruska Viktoria Azarenková.\n\nNaomi Ósakaová a Simona Halepová vstoupily do turnaje jako soupeřky o post světové jedničky na žebříčku WTA. Halepová mohla vystřídat Japonku na čele pouze v případě zisku titulu a vyřazení Ósakaové před čtvrtfinále. Ve druhém kole však Rumunka podlehla Markétě Vondroušové a Ósakaová tak zůstala jedničkou i po skončení turnaje.\n\nStředeční program byl zrušen pro déšť a řada hráček tak ve čtvrtek odehrála dva zápasy. Česká světová pětka Petra Kvitová ve třetím setu večerního utkání třetího kola skrečovala řecké kvalifikantce Marii Sakkariové pro poranění lýtka. Jednalo se o její třetí skreč v profesionální kariéře. \n\nVítězkou se stala čtvrtá nasazená Češka Karolína Plíšková, jež ve finále za 1.25 hodiny zdolala 28letou Britku z páté světové desítky Johannu Kontaovou po dvousetovém průběhu 6–3 a 6–4. Aktivní poměr vzájemných zápasů navýšila na 6–1. V probíhající sezóně si po triumfu na Brisbane International připsala druhé turnajové vítězství, které představovalo třináctý singlový titul na okruhu WTA Tour a třetí antukový. Bodový zisk posunul 27letou Plíškovou o pět míst výše na 2. příčku žebříčku WTA. \n\nOsm nejvýše nasazených hráček obdrželo volný los do druhého kola.\n"}
{"id": "1498220", "url": "https://cs.wikipedia.org/wiki?curid=1498220", "title": "Narašino", "text": "Narašino\n\nNarašino () je město v prefektuře Čibě v Japonsku. K roku 2018 v něm žilo bezmála 173 tisíc obyvatel.\n\nNarašino leží na pobřeží Tokijského zálivu východně od Funabaši a západně od Čiby.\n\nMěsto je železničním uzlem. Vede zde například železniční trať Mitaka – Čiba, na které provozuje vlaky JR East.\n\nMěstem je Narašino od 1. srpna 1954, kdy bylo také přejmenováno z předchozího jména \"Cudanuma\".\n\n"}
{"id": "1498223", "url": "https://cs.wikipedia.org/wiki?curid=1498223", "title": "Walter Pegas", "text": "Walter Pegas\n\nWalter Pegas byl licencí britského 9-válcového hvězdicového motoru Bristol Pegasus, který vyráběla firmou Bristol Engine Company. Během 30. a 40. let poháněl civilní i vojenské letouny. Vyvinut byl z dřívějších modelů Bristol Mercury a Jupiter. Motor byl licenčně vyráběný v Itálii (Alfa Romeo 126 R.C.10/R.C.34), v Polsku (PZL Pegaz) a ve Švédsku (NOHAB Pegasus) a v Československu (Walter Pegas), společností A.S. Walter, továrna na automobily a letecké motory v Praze XVII - Jinonicích. Walter Pegas byl nejvíce prodávaným motorem továrny Walter mezi světovými válkami (přes 600 motorů).\nHvězdicový devítiválec Walter Pegas si zachoval základní charakteristiky a rozměry se svými předchůdci Jupiter a Merkur (vrtání 146 mm, zdvih 190 mm a objem válců 28 628 cm). Společnost Walter tento motor vyráběla v letech 1934-1939 v několika variantách. Prvním motorem byl motor Walter Pegas II-M2 (II-M-R) z roku 1934 o jmenovitém, nominálním výkonu o 382 kW. Krátce na to následovala varianta Pegas III-M2 (MR2V, MR2) s výkonem 480 kW. Od roku 1935 byly ve výrobě modely Pegas X-MR a XI-MR o výkonu 581 kW a Pegas XIX-MR, XX-MR o výkonu 537 kW, které se mimo výkonu lišily jiným převodem na vrtuli.\nPrvní dvě varianty Pegas II a Pegas III byly komerčně nejúspěšnější. Pegasů II se vyrobilo 372 ks a Pegasů III potom 235 ks, celkem 607 motorů. O pozdějších variantách Pegas X, XI, XIX a XX přesné údaje o počtu vyrobených motorů nejsou známy, uvádí se pouze 10 motorů verze XIX. Motor Walter Pegas II-M2 je součástí expozice leteckého muzea ve Kbelích.\n\nBezpečně nejrozšířenější aplikací v Československu byla instalace na průzkumném, pozorovacím a lehkém bombardovacím letounu Letov Š-328, který se stal ve střední kategorii nejrozšířenějším typem v československém vojenském letectvu. Byly na něm varianty motorů Pegas II-M2 (274 letounů 1.-4. série) a od 5. série Pegas III-M2 (134 letounů 5.-7. série), celkem 408 ks. Druhou aplikací byl licenční dopravní letoun a vojenský bombardovací Avia F-IX. Byl vyráběn se dvěma druhy motorů. Bombardovací verze F-IX měla motory Walter Jupiter VI a s motory Walter Pegas byla vyráběna civilní verze označená jako Avia F-IXD. Těchto letounů v Československu bylo postaveno celkem 12, z toho 9 bombardovacích. Jeden armádní F-IX byl později přestavěn na F-IXD (OK-AFH). Poslední aplikací, která se uplatnila v Československu, byl dopravní, třímotorový letoun Savoia-Marchetti S.73, který využívaly ČSA s motory Walter Pegas II-M2 a Walter Pegas III-M2.\n\nLetov Š-328 byl dvoumístný, jednomotorový, vzpěrový dvouplošník. Kostra trupu byla kovová, potažená plátnem a částečně duralovými plechy. Podvozek pevný, záďový s ostruhou. Vznikl v roce 1932. Průzkumná a pozorovací verze měla dolet 700 až 1280 km a dostup 6 300 až 7 200 metrů. Bombardovací verze letounu měla ve výzbroji čtyři kulomety 7,92 mm, unesla až 500 kg bomb a její dolet činil 340 až 1250 kilometrů. Rozpětí 13,71 a délka 10,36 m, prázdná hmotnost 1680 kg. Max. rychlost 380 km v hodině. Stoupavost do 5000 m za 17 minut. V roce 1935 probíhala tzv. Národní letecká sbírka na podporu akce 1000 nových pilotů. V rámci této akce bylo ze získaných prostředků například pořízeno 14 letounů Š-328 s 20 motory Pegas II-M2 o výkonu 520/550 k.\n\nVyráběla se i cvičná varianta, varianta pro vlek leteckých terčů, a dokonce vznikly i čtyři kusy vodní plovákové verze určené k náhradě tehdy již letitých Aero A-29. Stroje sloužily od roku 1935 vždy v létě k vlekání terčů pro protiletadlové dělostřelce v Boce Kotorské v Jugoslávii. Letov pro ně použil pro urychlení práce plováky firmy Short. Po okupaci v březnu 1939 soupis hlavního štábu z 18. března 1939 vykazoval 293 Letovů Š-328 ukořistěných Němci. Část strojů se dostala do výzbroje Slovenského státu (64 ks), část Němci prodali spojeneckému Bulharsku (62 ks, za 40 % původní ceny), zbytek do zabaveného počtu sami použili k výcviku u leteckých škol, k vlekání vzdušných terčů a kluzáků a později pro výzbroj nočních lehkých bombardovacích letek. Ze strojů ve vlastnictví Slovenských vzdušných zbraní se několik strojů účastnilo bojů během SNP za obnovení Československa. Jeden ze sedmi Š-328 Kombinované letky startující z letiště Tri Duby u Zvolena sestřelil v září 1944 za Slovenského národního povstání německý Focke-Wulf Fw 189. Žádný stroj Letov Š-328 se do současnosti bohužel nedochoval a nebyla ani projevena snaha zjistit, co je pravdy na zachování několika strojů z výzbroje slovenského státu v SSSR, kam přelétly, a odkud prý přišla nabídka na jejich vrácení za finanční úhradu.\n\nObchodní politika nizozemského výrobce Fokker (Antony Fokker) byla postavena i na možnosti zástavby do jeho dopravních letounů prakticky jakéhokoli motoru o výkonu 145-300 kW, což zvyšovalo možnosti exportu. Takto vznikla i verze Fokker F-VIIb-3m, které byly licenčně postaveny v Avii s motory Walter Castor jako Avia F-VIIb-3m. Zvětšením této konstrukce vznikl letoun Fokker F-IX, Tato letadla F-VIIb-3m a F-IX resp. F-IXD obsluhovala většinu evropských linek obou československých dopravců (ČSA, ČLS) i Baťovy letecké společnosti. Letadla Avia F-IX byla vyrobena ve dvou variantách, v dopravní verzi označené F-IXD a ve vojenské verzi jako F-IX. Dopravní verzi s motory Walter Pegas II-M2 vyrobila Avia ve 3 exemplářích. Stroje ČSA obdržely poznávací značky OK-AFF a OK-AFG. U ČSA nalétaly F-IXD v krémové barvě celkem 686 249 km a 4 085 hodin. Třetí stroj v luxusní úpravě kabiny sloužil jako osobní stroj velitele československého letectva generála Jaroslava Fajfra. Vojenské letectvo s 12 vyrobenými těžkými, bombardovacími letouny F-IX (s motory Jupiter VI), které tvořily po dlouhou dobu základní výzbroj československého letectva v této kategorii, počítalo i pro transport výsadkářů. Tomu však zabránila nacistická okupace, ukořistěné československé stroje využívalo nacistické letectvo.\n\nSavoia-Marchetti SM.73 (1934) byl třímotorový dopravní dolnoplošník, kterému 3 motory propůjčovaly maximální rychlost 328 km/h (1700 m) a cestovní rychlost 280 km/h ve výšce 2000 m. Letoun měl zdvojené řízení, radiostanici pro navigátora, palubní bufet, toaletu, 17 míst pro cestující s jejich zavazadly a nákladní prostor na zboží do 3500 kg. Byl používán leteckými společnostmi SABENA, Ala Littoria, Avio Linee Italiane a ČSA. V Československu byl tento letoun osazen motory Walter Pegas II-M2, později Walter Pegas III-M2. Šest letadel u ČSA bylo nasazováno na pravidelné linky vnitrostátní i mezinárodní, z Prahy do Bukurešti a z Prahy do Benátek (OK-BAB až OK-BAG). Provoz a trati Praha - Benátky byl oficiálně zahájen 20. května 1937. Linku na trase Bratislava - Celovec (Klagenfurt) - Terst společně provozovaly ČSA a Ala Littoria. Jeden z československých letounů (OK-BAG) havaroval v srpnu 1938 v Českém lese a byl zcela zničen. Celkem SM.73 u ČSA nalétaly 5 371 hod a 1 233 302 km.\n\nPodle výrobce Walter byly motory Walter Pegas použity ještě na dalších, více než 15 typech letounů, zřejmě se však jednalo o jednotlivé instalace a nebo ve svých materiálech výrobce použil dokumentaci s motory Bristol Pegasus, popřípadě s jinými licencemi tohoto motoru.\n\n\n\n\n\n"}
{"id": "1498227", "url": "https://cs.wikipedia.org/wiki?curid=1498227", "title": "Keith Morgan", "text": "Keith Morgan\n\nKeith Laurence Morgan (* 13. listopadu 1973 Calgary) je bývalý kanadský zápasník – judista.\n\nS judem začínal v 7 letech společně s bratrem Colinem v rodném Calgary v klubu Ishiyama pod vedením Paula Knolla. Vrcholově se připravoval v Montréalu v klubu Shidokan a na japonských univerzitách. V kanadské mužské reprezentaci se pohyboval od roku 1992 v polotěžké váze do 95 kg. V roce 1996 startoval na olympijských hrách v Atlantě jako vítěz panamerických her z předchozího roku. Nepotkal se však s optimální formou a nečekaně prohrál na ippon technikou tani-otoši s Antonio Felicitém z Mauriciusu. \n\nOd roku 1997 si s Nicolasem Gillem, v jehož stínu byl po celou sportovní kariéru, vyměnil váhovou kategorii a startoval v nižší střední váze do 90 kg. V roce 2000 se kvalifikoval na olympijské hry v Sydney. Ve čtvrtfinále nepřipustil další překvapení s reprezentantem Mauriciusu Jean-Claudem Raphaelem a po vítězství na ippon technikou soto-makikomi postoupil do semifinále proti Nizozemci Marku Huizingovi. V polovině semifinálového zápasu nezachytil Huizingův nástup co sode-curikomi-goši a prohrál na ippon. V boji o třetí místo proti Ukrajinci Ruslanu Mašurenkovi koncem první minuty prohrál boj o úchop a nechal se zalomit technikou o-uči-gake na ippon. Obsadil dělené 5. místo.\n\nV roce 2004 startoval na svých třetích olympijských hrách v Athénách, kde prohrál ve čtvrtfinále na wazari-ippon s Jihokorejcem Hwang Hui-tem. V opravném pavouku se do bojů o medaile neprobojoval. V roce 2008 na svých čtvrtých olympijských hrách v Pekingu prohrál ve druhém kole na ippon s Rumunem Danielem Bratou, když hned v úvodní minutě nezachytil jeho výpad o-uči-gari. Vzápětí ukončil sportovní kariéru.\n\n\n"}
{"id": "1498230", "url": "https://cs.wikipedia.org/wiki?curid=1498230", "title": "Colin Morgan (judista)", "text": "Colin Morgan (judista)\n\nColin Morgan (* 13. listopadu 1973 Calgary) je bývalý kanadský zápasník – judista.\n\nS judem začínal v 7 letech společně s bratrem Keithem v rodném Calgary v klubu Ishiyama pod vedením Paula Knolla. Vrcholově se připravoval v Montréalu v klubu Shidokan a na japonských univerzitách. V kanadské mužské reprezentaci se pohyboval od roku 1993 v polostřední váze do 78 kg. V roce 1996 startoval na olympijských hrách v Atlantě, kde prohrál v úvodním kole s Gruzínem Sosem Lipartelijanim na ippon zalamovákem ko-soto-gake. Od roku 1997 se v reprezentaci neprosazoval. Věnuje se trenérské práci v domovském klubu Ishiyama v Calgary.\n\n\n"}
{"id": "1498235", "url": "https://cs.wikipedia.org/wiki?curid=1498235", "title": "Colin Morgan", "text": "Colin Morgan\n\nJméno a příjmení Colin Morgan se může vztahovat k následujícím osobnostem:\n\n"}
{"id": "1498237", "url": "https://cs.wikipedia.org/wiki?curid=1498237", "title": "The Mills Brothers", "text": "The Mills Brothers\n\nThe Mills Brothers byl afro-americký vokální kvartet zpívající jazz a pop. Jejich desek se prodalo na 50 milionů.\n\nBratři Millsovi pocházeli z devítičlenné rodiny z městečka Piqua v Ohiu. Skupinu tvořili:\nJejich otec, John Hutchinson Mills (11. února 1882 – 8. prosince 1967), byl holič.\n\nChlapci začínali se zpěvem v místním metodistickém kostele. Na jedné amatérské pěvecké soutěži zjistil Harry, že ztratil své kazoo a tak během vystoupení improvizoval jeho zvuk ústy. Chlapcům se tento nápad zalíbil a začali jej zdokonalovat. John napodoboval tubu, Harry trumpetu, Herbert druhou trumpetu a Donald trombón. Jejich otec je doprovázel na ukulele a kytaru. Zkoušeli napodobovat orchestry, které slyšeli v rádiu.\n\nV roce 1928 si je najala rozhlasová stanice WLW v Cincinnati a brzy se stali v místě populární. Po vystoupení Duke Ellingtona v Cincinnati se dostali do New Yorku.\n\nJejich první nahrávky, coververze písně \"Tiger Rag\" s prodalo přes milion kusů.\n\nV roce 1934 se stali prvními afroameričany, kteří měli představení na britském královském dvoře před králem Jiřím V. Během této cesty ale John onemocněl a v roce 1936 zemřel. Na jeho místo v kapele nastoupil otec John. V roce 1942 vydali úspěšný singl \"Paper Doll'.\n\nV 50. letech s nástupem Rock'n'rollu jejich popularita začala klesat, přesto natočili ještě několik úspěšných písní, píseň \"Glow Worm\" v roce 1952 dosáhla na druhé místo. Poslední větší hit, \"Cab Driver\" vyšel v roce 1968.\n\n"}
{"id": "1498238", "url": "https://cs.wikipedia.org/wiki?curid=1498238", "title": "Radoslav Kuřidým", "text": "Radoslav Kuřidým\n\nRadoslav Kuřidým (* 14. května 1951) je bývalý český hokejový útočník.\nV československé lize hrál za TJ Vítkovice. V roce 1981 získal s Vítkovicemi československý mistrovský titul. Dále hrál během vojenské služby za Duklu Trenčín.\n\n"}
{"id": "1498270", "url": "https://cs.wikipedia.org/wiki?curid=1498270", "title": "DJ Behype", "text": "DJ Behype\n\nBehype (vlastním jménem Dominik Seget; * 12. prosince 1996 Karviná, Československo) je český DJ a beatmaker. S hudbou začal už ve svých 15 letech, kdy poprvé hrál v Ostravském klubu \"Broadway\" . Jako support DJ hrál s umělci jako je Yzomandias, Lvcas Dope, Dalyb, Samey, Sergei Barracuda a mnoho další.\n\nZačátkem roku 2019 vytvořil v ostravském klubu Barrák charitativní event na poctu zemřelým raperů LIL Peep a XXXTentacion.\n\nGvmble - Nepřejou (Prod. Behype) https://www.youtube.com/watch?v=iq3Cs12hvoU\n\nMilion + KIWI (Prod. Behype) / YZOMANDIAS , FOBIA KID, KARLO (Remix Contest) https://youtu.be/3bCarH8yFII\n\nMajo – Neříkám Nic (Prod. Behype) https://youtu.be/nXf57RNfUBY\n\nTrap Club Night Drop Mix 2017 (Behype) https://youtu.be/bpt8zz7kePI\nHip Hop & Chill Summer Mix 2017 (Behype) https://youtu.be/aHGLxHlmO_U\n\nNight Lovell Type Beat – \"All In\" (Prod. Behype) https://youtu.be/BhLPilPPnzk\n\n"}
{"id": "1498276", "url": "https://cs.wikipedia.org/wiki?curid=1498276", "title": "Bakonynána", "text": "Bakonynána\n\nBakonynána (vyslovováno [bakoňnána], ) je velká vesnice v Maďarsku v župě Veszprém, spadající pod okres Zirc. Nachází se u Bakoňského lesa, asi 10 km severovýchodně od Zirce. V roce 2015 zde žilo 1 009 obyvatel. Dle údajů z roku 2011 tvoří 83,3 % obyvatelstva Maďaři a 27,2 % Němci.\n\nSousedními vesnicemi jsou Dudar, Olaszfalu a Tés.\n"}
{"id": "1498292", "url": "https://cs.wikipedia.org/wiki?curid=1498292", "title": "Eredivisie 1967/68", "text": "Eredivisie 1967/68\n\nEredivisie One 1967/68 byla nejvyšší nizozemskou fotbalovou soutěží. Vítězem se stal a do Poháru mistrů evropských zemí 1968/69 se kvalifikoval tým AFC Ajax, Veletržní pohár 1968/69 hrály týmy Feyenoord, DWS Amsterdam a DOS Utrecht. Účast v Poháru vítězů pohárů 1968/69 si zajistil ADO Den Haag.\n\nSoutěže se zúčastnilo celkem 18 celků, soutěž se hrála způsobem každý s každým doma-venku (celkem tedy 34 kol) systémem podzim-jaro. Poslední dva celky přímo sestoupily.\n\n\n"}
{"id": "1498296", "url": "https://cs.wikipedia.org/wiki?curid=1498296", "title": "Adem Mešić", "text": "Adem Mešić\n\nAdem-aga Mešić (23. dhú l-kaʿda 1285/25. března 1869, dříve chybně uváděno i 1867, Tešanj, Osmanská říše – 5. července 1945 Popovača, Demokratická federativní Jugoslávie) byl bosenskohercegovský politik, podnikatel a mecenáš bosňáckého původu.\n\nNarodil se do rodiny obchodníka Mehmed-efendiji Mešiće (1830–1882) a Arify Galijašević. Mehmed svoji ženu s malým dítětem krátce po svatbě zapudil, nato žila u svého tchána Halila a po jeho smrti sama se synem, a oženil se znovu s Eminou Ajanović (dříve vdanou za zesnulého Emina Eminagiće a později Derviš-bega Đonlagiće, s nímž se rozvedla). V novém svazku se narodili synové Isa a Hamza a dcery Evla a pohrobek Vasva. Mehmed poslal svého nejstaršího syna za studiem do mektebu, islámské základní školy, v Tešnji a pak do medresy, vyšší islámské školy, v Travniku (1879–1882). Po otcově smrti byl zplnoletněn a žil z dědictví. Roku 1887 se začal věnovat obchodu, když převzal podnikání po svém příbuzném hadži Halilu Mešićovi. Od roku 1891 podnikal pod firmou A. Mešic a Galijašević, od roku 1896 pod firmou Ademaga Mešić a nakonec od roku 1898 pod firmou Braća Mešić, kterou vedl se svým bratrem Hamzou.\n\nJiž v 90. letech se pustil do osvětové činnosti a kolem sebe shromáždil liberálně smýšlející muslimskou mládež. Coby úspěšný obchodník se roku 1895 vydal na delší cestu po Balkáně a Malé Asii. Po návratu do vlasti byl zatčen jako osmanský špion a nakonec osvobozen. V této době se přimknul k chorvatské národní ideologii a podporoval sblížení muslimů a katolíků v Bosně a Hercegovině.\n\nRoku 1900 podpořil vznik prvního muslimského kulturního listu \"Behar\" (Květ), který vycházel v Sarajevu do roku 1911. Aktivně přispěl k ustavení muslimského podpůrného spolku \"Gajret\" (Úsilí). Roku 1905 se zasadil o vznik Islámské akciové tiskárny (\"Islamska dionička štamparija\"), která vydávala islámské a mnohé jiné tiskoviny. Zásadně přispěl i ke vzniku periodik \"Muslimanska svijest\" (Chorvatské uvědomění) a \"Hrvatska svijest\" (Chorvatské uvědomění). Roku 1912 v Sarajevu otevřel chlapecký konvikt.\n\nV roce 1906 v Tešnji spoluzaložil První muslimskou úvěrovou záložnu (\"Prva muslimanska kreditna zadruga\"), která se roku 1912 tranformovala na Muslimskou obchodní a zemědělskou banku (\"Muslimanska trgovačka i poljodjelska banka\"). Roku 1912 dal podnět ke vzniku Muslimské centrální banky (\"Muslimanska centralna banka za Bosnu a Hercegovinu\") s kapitálem 3 milionem korun. Tato banka se roku 1923 sloučila s Chorvatskou národní bankou do Sjednocené národní banky. Roku 1922 založil pojišťovnu \"Nada\" (Naděje).\n\nPo vyhlášení habsburské anexe Bosny a Hercegoviny roku 1908 byl členem deputace, vedené sarajevským starostou Esadem Kulovićem, která za tento čin poděkovala císaři Františku Josefovi I. během návštěvy Vídně. Mešić se vedle toho roku 1908 podílel na vzniku a sám vedl provládní Muslimskou pokrokovou stranu (\"Muslimanska napredna stranka\"), která se roku 1910 přeměnila na Muslimskou samostatnou stranu (\"Muslimanska nezavisna stranka\"). To až ale v jejím čele stál Esad Kulović. Mešić kandidoval do zemského sněmu, ale mandát nezískal. Roku 1911 podpořil sloučení strany s Muslimskou národní organizací, která roku 1910 drtivě vyhrála první volby do bosenského zemského sněmu, do Sjednocené muslimské organizace (\"Ujedinjena muslimanska organizacija\"). Roku 1912 za toto politické hnutí úspěšně kandidoval do zemského sněmu v druhé kurii za město Mostar a okolí.\n\nZa první světové války se přihlásil do armády, ale pro vysoký věk nebyl odveden. Formálně sloužil u 7. batalionu (praporu) 2. bosensko-hercegovského regimentu (pluku). Zároveň byl jedním z neformálních velitelů dobrovolnických jednotech, Schutzkorps, které působily v Tešnji.\n\nPo rozpadu Rakousko-Uherska a vzniku Království Srbů, Chorvatů a Slovinců na podzim roku 1918 se stáhl z veřejného života. Byl řadovým členem Jugoslávské muslimské organizace, ale na její chod měl neformální vliv skrze svého zetě Hamzaliju Ajanoviće (1892/1893–1925). Materiálně vypomohl při založení podpůrného spolku \"Narodna uzdanica\" (Lidová opora). Roku 1929 odmítl zavedení kráslovské diktatury v Jugoslávii a později také nesouhlasil se vstupem JMO, v této době již zakázané, do Jugoslávského radikálního společenství (JRZ). Sám ostatně stranu opustil roku 1927 pro nesouhlas s jejím zapojením do vlády s radikály. Roku 1935, poté co předseda JMO Mehmed Spaho vstoupil do vlády a spoluzaložil JRZ, inicioval vznik Muslimské organizace (\"Muslimanska organizacija\") při Chorvatské selské straně, tehdy vůdčím hnutí opozice. Hlavní tváří Muslimské organizace se stal Hakija Hadžić, horlivý kroatofil. Organizace roku 1941 podpořila vznik fašistického Nezávislého státu Chorvatsko (NDH), sám Mešić se 8. května (a znovu 20. 7. 1943) stal zástupcem Anteho Paveliće, vůdce NDH, a Hadžić byl jmenován Pavelićovým pověřencem pro Bosnu a Hercegovinu.\n\nV závěru druhé světové války společně s celým vedením NDH uprchl do Rakouska, ale britskou okupační správou byl 17. května zatčen a následujícího dne vydán zpět do Jugoslávie. Záhy byl 1. června odsouzen na doživotí a ztrátu občanské cti, rovněž mu byl zkonfiskován veškerý majetek. Uprostřed léta zemřel ve vojenské nemocnici v chorvatském městě Popovača.\n\nMešić přeivedl na svět třináct dětí, z nichž jen dvě se dožily zralého věku, mezi nimi syn Osman (*1898) a dcera Nasiha (?–21. dubna 1934, jejím prvním manželem byl od roku 1923 Hamzalija Ajanović, druhým pak od roku 1927 Ibrahim Šahinagić). U obou dětí se v dospělosti rozvinuly duševních choroby.\n"}
{"id": "1498302", "url": "https://cs.wikipedia.org/wiki?curid=1498302", "title": "Bakonyoszlop", "text": "Bakonyoszlop\n\nBakonyoszlop (vyslovováno [bakoňoslop], ) je vesnice v Maďarsku v župě Veszprém, spadající pod okres Zirc. Nachází se u Bakoňského lesa, asi 12 km severovýchodně od Zirce. V roce 2015 zde žilo 420 obyvatel. Dle údajů z roku 2011 tvoří 85,8 % obyvatelstva Maďaři, 12,6 % Němci, 0,2 % Romové a 0,2 % Rumuni.\n\nSousedními vesnicemi jsou Bakonyszentkirály a Dudar.\n"}
{"id": "1498303", "url": "https://cs.wikipedia.org/wiki?curid=1498303", "title": "Osmadvacet bolševiků", "text": "Osmadvacet bolševiků\n\nOsmadvacet bolševiků (čínsky: 二十八个半布尔什维克 èrshíbāgè Bù'ěrshíwéikè) byla skupina studentů studujících v Moskvě na Sunjatsenově Univerzitě v první polovině dvacátého století. Skupina je též nazývaná „skupina osmadvaceti“ či „čínští bolševici“. \n\nKe skupině se někdy řadí i dvacátý devátý člen Sü I-sin, který střídal své politické postavení mezi pravým a levým křídlem a proto je skupina někdy nazývaná i \"28 a půl bolševiků\". \n\n28 bolševiků byla skupina Číňanů zastávající Stalinovo učení, kterou podporovala Kominterna. Jejich návrat do Číny (v době Čínské republiky 1912-1949) posílil vliv Moskvy v čínské politice. V první polovině 30. let měli vysoké postavení v Komunistické straně Číny. Jejich ortodoxní myšlenky, které si z Moskvy přivezli, se však ne příliš hodily na čínské prostředí. Snažili se o proletářskou revoluci, ale všechny jejich snahy byly potlačeny Kuomintangem. \n\nV počátku 30. let se členové přesunuli z Šanghaje do centrální oblasti Ťiang-si (čínsky:江西 Jiāngxī), ve které se vyskytoval i Mao Ce-tung (čínsky: 毛泽东 Máo Zédōng). Mao a 28 bolševiků měli rozdílné názory například na přístup k bohatým rolníkům, kdy bolševici je viděli jako hrozbu pro proletáře, zato Mao je vnímal jako součást místní ekonomiky. \n\nMao se chtěl spojit s Fu-ťienskou armádou proti Japoncům a Čankajškovi. (Fujianská armáda byla samostatná a na Nankingu nezávislá Kuomintangská armáda). „Osmadvacet bolševiků“ s Čang Wen-tchienem (čínsky: 张闻天 Zhāng Wéntiān) v čele, byli Maovi formálně nadřízení a spojení odmítli. V lednu roku 1934 dokonce Maa odstranili z funkcí a izolovali ho na tři měsíce do domácího vězení. Maa posléze v jeho vedoucí pozici nahradil Čou En-laj (周恩来 Zhōu Ēnlái). Poté, co komunisté utrpěli velké ztráty, se „čínští bolševici“ rozhodli roku 1935 dosadit Maa zpět do vedení KS Číny. Jeho někdejší nadřízený Čou En-laj se pak stal jeho hlavním stoupencem. \n\nPři Dlouhém pochodu KS Číny v lednu roku 1935 Mao Ce-tung svolal rozšířené politbyro na konferenci v Cun-i (čínsky: 遵义 Zūnyì). Tam prosadil vlastní plán a izoloval své odpůrce včetně „osmadvaceti bolševiků“. \n\nMao Ce-tung měl navrch nad 28 bolševiky v roce 1937, kdy vznikla jednotná fronta mezi KS Číny a Kuomintangem.\n\nPo druhé světové válce bylo „osmadvacet bolševiků“ odsouzeno Mao Ce-tungem jako stoupenci „třetí levé linie“. Někteří z nich byli zlikvidováni během Kulturní revoluce. \n\n\n"}
{"id": "1498314", "url": "https://cs.wikipedia.org/wiki?curid=1498314", "title": "Naomi Rosenblum", "text": "Naomi Rosenblum\n\nNaomi Rosenblum, PhD, (* 1925) je americká historička umění a především specialistka na fotografii, autorka dvou knih o historii fotografie \"A World History of Photography\" (1984) a \"A History of Women Photographers\" (1994) a desítek odborných článků a esejí.\"\n\nKnihu \"A World History of Photography (Světové dějiny fotografie)\" nejprve vydalo nakladatelství Abbeyville Press v roce 1994 a později byla přeložena do francouzštiny, japonštiny, polštiny a čínštiny. Zůstane klasickou standardní učebnicí a neocenitelným odkazem pro aktivní fotografy, kritiky a historiky fotografického média.” Kniha patřila mezi finalisty Ceny Nadace Kraszna-Krausze. Naomi psala odborné příspěvky o Adolphe Braunovi, Lewisi Hinovi, Paulu Strandovi a celé řadě dalších významných osobností pro četné monografie, knihy nebo časopisy.\n\nZatímco Naomi studovala fotografy pro \"Světové dějiny fotografie\", všimla si, že o fotografkách se všechny magazíny zmiňují až na zadních stránkách. Vysvětlila v rozhovoru pro Sylvii Sukup pro \"Exposure\": „Udělala jsem si kartičku a prostě ji založila, protože jsem věděla, že do světových dějin \"A World History of Photography\" je nemohu dostat. Pak jsem v roce 1990 získala Gettyho stipendium a strávila tři měsíce studiem práce žen.“ \n\nNaomi a Walter Rosenblumovi získali 4. května 1998 na 14. ročníku Infinity Awards mezinárodní cenu fotografie za celoživotní dílo. \n\nDíla Rosenblumové jsou archivována v Centru kreativní fotografie na University of Arizona v Tucsonu v Arizoně.\n\nNaomi si vzala fotografa a učitele Waltera Rosenbluma a jsou rodiči dokumentární filmařky Niny Rosenblumové.\n\nV roce 1977 spolu se svým manželem a Barbarou Millsteinovou byli kurátory výstavy \"America and Lewis Hine\", retrospektivy díla Lewise Hineho v Brooklynském muzeu v New Yorku. V roce 1980 byli Čínskou lidovou republikou pozváni k instalaci této výstavy v Pekingu; šlo o první oficiální zápůjčku z amerického muzea do Číny.\n\n"}
{"id": "1498315", "url": "https://cs.wikipedia.org/wiki?curid=1498315", "title": "Rue au Maire", "text": "Rue au Maire\n\nRue au Maire je ulice v Paříži v historické čtvrti Marais. Nachází se ve 3. obvodu. Název ulice (majordomova) je odvozen od správce panství kláštera Saint-Martin-des-Champs, který v ulici sídlil.\n\nUlice vede od křižovatky s \"Rue des Vertus\" a končí na křižovatce s \"Rue de Turbigo\", kde na ni navazuje západním směrem \"Rue Cunin-Gridaine\".\n\nUlice vznikla 1280 jako hlavní tepna předměstí Saint-Martin-des-Champs podél opevnění kláštera Saint-Martin-des-Champs. Ulice se také nazývala \"Rue de Rome\". V roce 1854 byla prodloužena k \"Rue des Vertus\". Šířka prodloužení byla určena na 12 m, tedy o dva metry více než původní ulice. Tato část se nazývala \"Rue Aumaire prolongée\" nebo \"Rue au Maire prolongée\" (prodloužená) až do 22. září 1873, kdy došlo k přečíslování domů v ulici.\n\nUlice platí spolu s Rue du Temple a Rue des Gravilliers za nejstarší asijskou čtvrť Paříže. První Číňané přišli do Francie z pobřežního města Wen-čou z provincie Če-ťiang v jihovýchodní Číně.\n\n"}
{"id": "1498316", "url": "https://cs.wikipedia.org/wiki?curid=1498316", "title": "Internazionali BNL d'Italia 2019 – mužská dvouhra", "text": "Internazionali BNL d'Italia 2019 – mužská dvouhra\n\nMužská dvouhra Internazionali BNL d'Italia 2019 probíhala ve druhé polovině května 2019. Do singlové soutěže antukového římského tenisového turnaje nastoupilo padesát šest hráčů. Z dvoukolové kvalifikace se probojovalo sedm tenistů. Obhájcem titulu byla světová dvojka Rafael Nadal.\n\nStředeční program byl zrušen pro déšť a řada hráčů tak ve čtvrtek odehrála dva zápasy. Třetí hráč světa Roger Federer odvrátil ve třetím kole dva mečboly Chorvatu Bornovi Ćorićovi, kterého porazil až poměrem míčů 9:7 v tiebreaku rozhodující sady. Do vítězného konce tak dovedl dvacátý zápas v kariéře, v jehož průběhu čelil mečbolové hrozbě. \n\nAustralan Nick Kyrgios byl ve třetím setu druhého kola diskvalifikován po opakovaných varováních za nesportovní chování. Anulovány mu byly žebříčkové body a finanční odměny, rovněž tak nárok na hotelové ubytování.\n\nVítězství obhájil druhý nasazený Španěl Rafael Nadal, jenž ve finále zdolal srbskou světovou jedničku Novaka Djokoviće po třísetovém průběhu 6–0, 4–6 a 6–1. Ve vzájemném spoupeření snížil pasivní poměr utkání na 26–28. Až 54. duel a 142. sada této série přinesly první „kanár“, set v poměru 6–0. V probíhající sezóně si Nadal připsal premiérové turnajové vítězství, které po devítiměsíčním čekání představovalo osmdesátý první singlový titul na okruhu ATP Tour. Na Rome Masters triumfoval podeváté. Celkově 34. trofejí v sérii Masters se na čele opět odpoutal od Djokoviće, jenž se na Španělův rekordní počet dotáhl o týden dříve na Madrid Open. Čtyřnásobný římský šampion Djoković odehrál v areálu Foro Italico deváté finále.\n\nOsm nejvýše nasazených hráčů obdrželo volný los do druhého kola.\n"}
{"id": "1498323", "url": "https://cs.wikipedia.org/wiki?curid=1498323", "title": "Nejproduktivnější hráč Svenska hockeyligan", "text": "Nejproduktivnější hráč Svenska hockeyligan\n\nJe každoročně udělovaná trofej pro nejproduktivnější hráč základní části švédské Svenska hockeyligan. \n"}
{"id": "1498325", "url": "https://cs.wikipedia.org/wiki?curid=1498325", "title": "Internazionali BNL d'Italia 2019", "text": "Internazionali BNL d'Italia 2019\n\nInternazionali BNL d'Italia 2019, známý také pod názvy Italian Open 2019 nebo Rome Masters 2019, byl společný tenisový turnaj mužského okruhu ATP Tour a ženského okruhu WTA Tour, hraný v areálu Foro Italico na otevřených antukových dvorcích. Konal se mezi 12. až 19. květnem 2019 v italské metropoli Římě jako sedmdesátý šestý ročník turnaje.\n\nMužská polovina se po grandslamu a Turnaji mistrů řadila do třetí nejvyšší kategorie okruhu ATP Tour Masters 1000 a její dotace činila 5 791 280 eur. Ženská část disponovala rozpočtem 3 452 538 eur a byla součástí kategorie WTA Premier 5.\n\nNejvýše nasazenými hráči v soutěžích dvouher se stali světové jedničky, Srb Novak Djoković a Japonka Naomi Ósakaová . Jako poslední přímí účastnici do dvouher nastoupili 47. hráč pořadí Ital Andreas Seppi a 47. žena klasifikace Alison Riskeová ze Spojených států.\n\nDevátá trofej z Rome Masters a osmdesátá první na okruhu ATP Tour znamenala pro světovou dvojku Rafaela Nadala zvládnutou obhajobu a první titul po devítiměsíčním čekání. Celkově 34. turnajovou výhrou v sérii Masters se Španěl na čele statistik po týdnu odpoutal od poraženého finalisty, a druhého v pořadí, Djokoviće. Třináctý singlový titul na okruhu WTA Tour a třetí antukový vybojovala 27letá Češka Karolína Plíšková, která se posunula na 2. příčku žebříčku WTA. \n\nTrofej v mužském deblu obhájil pár Kolumbijců Juan Sebastián Cabal a Robert Farah, kteří získali třináctou společnou trofej a druhou v sérii Masters. Premiérový společný titul z ženské čtyřhry si odvezla bělorusko-australská dvojice Viktoria Azarenková a Ashleigh Bartyová. Australanka soutěž ovládla podruhé v řadě.\n\nZ šesti vítězů tak čtyři obhájili trofeje z Rome Masters 2018.\n\nNásledující hráči obdrželi divokou kartu do hlavní soutěže:\n\nNásledující hráč nastoupil do hlavní soutěže pod žebříčkovou ochranou:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka::\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nTNásledující hráčka postoupila z kvalifikace jako tzv. šťastná poražená:\n\n\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "1498330", "url": "https://cs.wikipedia.org/wiki?curid=1498330", "title": "Zelený gang", "text": "Zelený gang\n\nZelený gang (čínsky: 青帮 Qīngbāng) byl tajný spolek, který kontroloval šanghajské podsvětí a řídil distribuci drog ve městě v 1. polovině 20. století (s vrcholem vlivu ve 20. a 30. letech).\nJednalo se o „tři vládce“, kteří si platili čínskou policii i policii zahraničních koncesí a vybírali „daň“ z opiových doupat. Stali se aktivními stoupenci Čankajškovy politiky a terorizovali levicově orientované dělnictvo. \n\nNázev Zelený gang je odvozen z čínského termínu 青帮 Qīngbāng, kdy 青qīng je \"barva moře\", překládaná jako zelená, často však i modrá barva. 帮 bāng znamená gang.\n\nZelený gang vznikl z původně náboženské sekty Patriarcha Luo z počátku 16. století, která byla založena v Šan-tungu Luo Meng-čchingem. Roku 1768 císař Čchien-lung zakázal existenci sekty a zničil její chrámy, protože se obával společenské nestability, kterou by nárůst této sekty mohl přinést. To vedlo ke změně z náboženské sekty k tajné společnosti, která se později na přelomu devatenáctého a dvacátého století přejmenovala na Zelený gang. \n\nZelený gang hrál důležitou roli v Šanghajském masakru, který se udál 12. dubna 1927, kdy Čankajšek brutálně likvidoval odborové předáky a komunisty. Pomocí tohoto gangu nechal Čankajšek vyčistit Šanghaj od vojsk severních militaristů. Šanghajským masakrem skončila první jednotná fronta Komunistické strany Číny a Kuomintangu.\n\nČlenové tajných čínských společenství byli často politicky aktivní a dostávali se do vysokých vládních pozic. \nChuang Ťin-žung, jeden z \"Tří vládců\" Zeleného gangu, byl vybrán francouzskou koncesní policií, aby se stal detektivem, postupně se však vyšplhal do ještě vyšších pozic. Založil si svoji kriminální pověst na tom, že zneužíval svoji moc a členové Zeleného gangu byli tudíž v bezpečí před státními tresty. \nDalšími z \"Tří vládců\" Zeleného gangu byli Tu Jue-šeng a Čang Siao-lin.\n\nHlavní tři tajná čínská společenství (čínsky: 秘密社会 mìmì shèhuì) za Čching dynastie byli společenství Nebe a země (čínsky: tiāndì huì 天地会), Zelený gang a Červený gang (čínsky: 红帮 hóng bāng).\n\n"}
{"id": "1498332", "url": "https://cs.wikipedia.org/wiki?curid=1498332", "title": "Arnošt II. Sasko-Kobursko-Gothajský", "text": "Arnošt II. Sasko-Kobursko-Gothajský\n\nArnošt II. Sasko-Kobursko-Gothajský také Ernest II. ( \"Ernst August Karl Johann Leopold Alexander Eduard\") (21. června 1818 Coburg – 22. srpna 1893 Gotha) byl vévodou Sasko-kobursko-gothajského vévodství. Vládl od roku 1844 až do své smrti. \n\nNarodil se v Coburgu, byl starším synem Arnošta I. Sasko-Kobursko-Gothajského a jeho ženy Luisy Sasko-Gothajsko-Altenburské. O čtrnáct měsíců později se narodil jeho bratr, princ Albert, který se stal manželem královny Viktorie. \n\nV roce 1842 se oženil s Alexandrinou Bádenskou.\n"}
{"id": "1498333", "url": "https://cs.wikipedia.org/wiki?curid=1498333", "title": "Legenda jménem Tyrannosaurus rex", "text": "Legenda jménem Tyrannosaurus rex\n\nLegenda jménem Tyrannosaurus rex je populárně naučná kniha, jejímž hlavním tématem je slavný pozdně křídový teropodní dinosaurus druhu \"Tyrannosaurus rex\". Jedná se o svým rozsahem a záběrem jedinečnou knihu, pojednávající o všech aspektech a dosud zjištěných informacích, týkajících se právě druhu \"T. rex\" a jeho nejbližších příbuzných (zástupců nadčeledi Tyrannosauroidea). Autorem knihy je popularizátor paleontologie a spisovatel Vladimír Socha. Tvůrcem ilustrací je slovenský výtvarník Vladimír Rimbala.\n\nKniha pojednává mj. o potravních návycích tyranosaurů, jejich evoluční historii, paleoekologii, anatomii, vyhynutí, dějinách vědeckého výzkumu a mnoha dalších aspektech života tyranosaura i dalších tyranosauridů, kromě toho se zabývá i různými rekordy a kuriozitami, rolí tyranosaura v současné populární kultuře apod. Součástí knihy je také jmenný rejstřík, seznam použité a doporučené literatury i webových odkazů a slovník pojmů. Knihu doplňuje několik desítek černobílých ilustrací Vladimíra Rimbaly, zobrazujících všechny k roku 2019 známé tyranosauroidy.\n\nV knize je také podrobně pojednáno o významných exemplářích druhu \"Tyrannosaurus rex\", jako jsou \"Sue\", \"Stan\", \"Trix\", \"Wankel-rex\" a další.\n\nKniha vyšla 9. května roku 2019 v nakladatelství Pavel Mervart. Je vázaná s pevnými deskami, obsahuje celkem 324 stran a má čtvercový formát o rozměrech 20 krát 20,2 cm.\n\n \n"}
{"id": "1498336", "url": "https://cs.wikipedia.org/wiki?curid=1498336", "title": "Bakonypéterd", "text": "Bakonypéterd\n\nBakonypéterd (vyslovováno [bakoňpéterd], ) je malá vesnička v Maďarsku v župě Győr-Moson-Sopron, spadající pod okres Pannonhalma. Nachází se asi 8 km jihovýchodně od Pannonhalmy. V roce 2015 zde žilo 284 obyvatel, z nichž jsou 96,9 % Maďaři a 2,7 % Němci.\n\nSousedními vesnicemi jsou Lázi, Ravazd, Románd a Veszprémvarsány.\n"}
{"id": "1498337", "url": "https://cs.wikipedia.org/wiki?curid=1498337", "title": "Barevnost textilie", "text": "Barevnost textilie\n\nBarevnost textlie (angl.: \"colourfulness of fabric\", něm.: \"Farbigkeit der Textilie\") je schopnost vlákenného materiálu odrážet určitou oblast vlnových délek viditelného světla a zbývající část světla absorbovat.\n\nNormální lidské oko může rozeznávat až 2 miliony barevných odstínů, ze kterých se prakticky používá k zušlechťování textilií jen několik tisíc.\n\nBarevnost téměř všech oděvních a bytových textilií se získává napouštěním barvivy nebo pektiny. Bez obarvení se používají jen některé technické textilie (např. výztuže) nebo příze z přírodně zbarvených vláken (např. melanže).\nPro požadovaný odstín barvy se při barvení (bělení, potiskování) zpravidla reprodukuje předložený vzorek. Na základě vzorku se stanoví recept a technické podmínky reprodukce, výsledný výrobek se srovnává s předlohou. \n\nVznikající barva je definována a hodnocena odstínem, sytostí a stupněm jasnosti. Nepestré barvy (bílá, černá, šedá) se rozlišují jen stupněm jasnosti. \nHodnocení se provádí\n\nvizuálně, porovnáním zkušenými barvíři nebo\n\nměřením s pomocí speiálních nástrojů (\"kolorimetrií\"*) \n\n\nVizuální hodnocení barev (školeným) lidským okem se provádělo od pradávna. Jako znalci jsou sice vyloučeni barvoslepí (statisticky až 8 % mužů a 1 % žen) a podmínky zkoušek (osvětlení, úhel dopadu světelných paprsků, stav vzorků) byly v roce 1967 částečně standardizovány, výsledky jednotlivých zkoušek jsou však subjektivní a vykazují až 20 % chybných rozhodnutí.\n\nVizuální hodnocení je v praxi použitelné jen s předem sjednanými podmínkami mezi výrobcem a odběratelem, ve kterých se na základě vzorků definují přijatelné odchylky od požadovaného odstínu barvy.\n\nNa konci 20. století byla však vizuální metoda v textilních zušlechťovnách používána častěji než hodnocení s pomocí přístrojů. \n\nVlastnosti světla, které dopadá odrazem od barevného materiálu do lidského oka se sice mohou objektivně zjišťovat spekrofotometrem, fyzikální hodnoty přístroje se však nedají přímo použít jako měřítko vjemu lidským zrakem. Pro spektrální charakteristiku byla proto v roce 1931 vytvořena tzv. \"normální valence\" se třemi základními hodnotami (trichonometrickými souřadnicemi) x[λ], y[λ] und z[λ] barevného prostoru. Přepočtem na kombinací těchto tří hodnot se dá matematicky definovat každá barva.\n\nBarevný prostor se je trojdimenzionální, často znázorňovaný jako koule definovaná třemi osami:\n\nL* = osa stupně jasnosti, a* = osa zelená-červená (barva), b* = osa žlutá-modrá\n\n\"Mezinárodní komise pro osvětlování\" (CIE) vydala v roce 1976 matematickou rovnici, na základě které se dá pro každý odstín barvy definovat poloha v prostoru a průměrná odlišnost:\n\nformula_1\n\nPro stanovení hranice mezi jednotlivými odstíny (včetně přibližné tolerance nepřesností) byly v posledních letech 20. století vyvinuty modifikace této rovnice, jejichž výsledky se přibližují vizuálnímu hodnocení. Od začátku 21. století patří k nejpoužívanějším definice DE99: \n\nformula_2\nkde platí:\n\nformula_3\n\nformula_4 \n\nSpektrofotometr měří barevné spektrum obvykle v intervalech po 10 nebo 20 nm. Hodnoty zjištěné přístrojem dosazené do uvedené rovnice dávají výsledky, které se liší v závislosti na struktuře textilie i při naprosto stejném odstínu barvy a u některých barev se značně odchylují od vizuálního hodnocení. \nVe 2. dekádě 21. století doporučují proto zkušení odborníci pro praxi v zušlechťování textilií k hodnocení barevnosti kombinaci vizuálního a přístrojového měření. \n\nVe 2. dekádě 21. století nebyly dosud pro tento účel vyřešeny zejména: jednotné standardy a tolerance, způsoby osvětlení vzorků a kalibrování přístrojů \n\nTextiie vykazují rozdíly v barevnosti mezi suchým a mokrým stavem. Odchylky se musí pro každý druh materiálu zjistit testováním, pro další použití zůstávají konstantní. \n\nVýsledky prvních pokusů s použitím této metody byly zveřejněny na začátku 90. let 20. století. Byly měřeny např. bavlněné tkaniny a polyesteové příze, pro které byly sestaveny recepty a doba barvení. Odchylky se pohybovaly v rozmezí 2 %. \n\nVe 2. dakádě 21. století byly zveřejnovány zprávy o podobných pokusech, o komerčním využití této metody není dosud nic známo.\n\nje jedno z nejdůležitějších kriterií pro klasifikaci surové bavlny. Od roku 2000 se hodnotí více než 90 % světové produkce této suroviny metodou HVI (od firmy \"Zelweger\"), která se zakládá na principu kolorimetriky. Vzorek vláken bavlny je slisován, světlo se k němu přivádí přes dva filtry (jeden na modrou a jeden na zelenou část barevného spektra) a měří se dvěma oddělenými detektory. Jeden udává odrazivost (Rd), kterou se definuje lesk vzorku a druhým se měří zažloutnutí (+b) definující pigmentaci bavlny.\n\n"}
{"id": "1498342", "url": "https://cs.wikipedia.org/wiki?curid=1498342", "title": "Bakonysárkány", "text": "Bakonysárkány\n\nBakonysárkány (vyslovováno [bakoňšárkáň], ) je vesnice v Maďarsku v župě Komárom-Esztergom, spadající pod okres Kisbér. Nachází se asi 6 km jihovýchodně od Kisbéru. V roce 2015 zde žilo 956 obyvatel. Dle údajů z roku 2011 tvoří 82,8 % obyvatelstva Maďaři, 8,2 % Němci, 1 % Rumuni, 0,5 % Romové a 0,2 % Slováci.\n\nSousedními vesnicemi jsou Aka a Vérteskethely, sousedními městy Kisbér a Mór.\n"}
{"id": "1498343", "url": "https://cs.wikipedia.org/wiki?curid=1498343", "title": "Osman Asaf Sokolović", "text": "Osman Asaf Sokolović\n\nOsman Asaf-efendija Sokolović (1883 Sarajevo, Bosna a Hercegovina – 24. ledna 1972 Sarajevo, Socialistická federativní republika Jugoslávie) byl bosenskohercegovský úředník a publicista bosňáckého původu.\n\nPocházel z vážené sarajevské obchodnické rodiny. Jeho děd Sunullah-efendija Sokolović byl jistý čas sarajevským zastupitetelem (1878–1884 a 1887–1888, zemřel ve funkci). Jeho otcem byl Muhamed-efendija Sokolović a matka pocházela z rodiny Mutevelićů. Ještě před nabytím plnoletosti přišel o matku i otce. Starost o něj převzali jeho příbuzní.\n\nV rodném městě navštěvoval mekteb, islámskou základní školu, a obecnou školu, ruždii. Poté se zapsal na sarajevské vyšší gymnázium, ale po prvním ročníku ze školy odešel a ve studiu pokračoval v osmanské říši. Střední vzdělání získal v Istanbulu a Burse, načež se vrátil do Bosny. Roku 1905 se zapsal na právnickou fakultu v Záhřebu, v mezičase ale studoval i v Praze a Lausanne. Státní závěrečnou zkoušku vykonal 26. července 1911 v chorvatské metropoli. Následně se vrátil do Sarajeva, kde získal místo písaře u Obchodní a řemeslnické komory (\"Trgovačka i obrtnička komora\"). V tomto zaměstnání setrval až do odchodu do penze.\n\nPo rozpadu Rakousko-Uherska a vzniku Království Srbů, Chorvatů a Slovinců na konci roku 1918 byl řádným členem Jugoslávské muslimské organizace.\n\nJiž od mládí sbíral knihy. Roku 1963 svou sbírku 6000 spisů, v tom na 600 rukopisů, prodal Gazi Husrev-begově knihovně v Sarajevu. Velmi ceněn je jeho bibliografický soupis muslimských tiskovin mezi lety 1878 a 1948. Dlouhodobě se zabýval studiem muslimské lidové slovenosti a dějinami řemesel v Bosně a Hercegovině.\n"}
{"id": "1498346", "url": "https://cs.wikipedia.org/wiki?curid=1498346", "title": "Čamar", "text": "Čamar\n\nČamar (také Chamar) je hora vysoká 7 165 m n. m. v pohoří Himálaj v Nepálu.\n\nČamar leží ve středním Nepálu jižně od tibetské hranice mezi údolím Shyar Khola na východě a údolím Tom Khola-Trisuli Gandaki na západě. Je asi 90 km severozápadně od Káthmándú a 37,5 km na východ od osmtisícového vrcholu Manáslu. Vedle hlavního vrcholu má ještě vedlejší jižní vrchol vysoký 7 161 m s prominencí 261 m.\n\nNa hlavní vrchol provedla prvovýstup v roce 1953 expedice z Nového Zélandu.\n\nNa jižní vrchol nebyl proveden výstup.\n"}
{"id": "1498363", "url": "https://cs.wikipedia.org/wiki?curid=1498363", "title": "Kateřina Bártů", "text": "Kateřina Bártů\n\nKateřina Bártů (* 12. října 1974 Jihlava) je česká scenáristka, spisovatelka a televizní producentka. Profesně se svou sestrou Jitkou Bártů, dvojčetem, tvoří sourozenecké autorské duo zvané Sestry Bártů.\n\nPo studiu scenáristiky v Los Angeles začínala jako copywriter v reklamních agenturách BBK a Ogilvy&Mather v Praze. Autorsky spolupracuje na scénářích se svou sestrou Jitkou, se kterou vlastní společnost Twinpower.\n\nOd roku 2009 na svých projektech kromě psaní scénářů zastává roli kreativního producenta a showrunnera, zatímco její sestra se věnuje režii.\n\nNa svých projektech se podílí jako scenáristka a producentka.\n\nSpolečně se sestrou Jitkou napsala trojdílný román \"Rodinná pouta\". Knihy jsou založené na příbězích postav ze stejnojmenného televizního seriálu.\n\n"}
{"id": "1498364", "url": "https://cs.wikipedia.org/wiki?curid=1498364", "title": "Husejn Kadić", "text": "Husejn Kadić\n\nHusejn (ev. Husein) Kadić (1879 Vlasenica, Bosna a Hercegovina – 14. dubna 1966 Sarajevo, Socialistická federativní republika Jugoslávie) byl bosenskohercegovský politik, úředník a publicista bosňáckého původu.\n\nV rodném městě dokončil základní školu, poté roku 1899 absolvoval Gazi Husrev-begovu medresu v Sarajevu. Poté navštěvoval Daru-l-muallimin, muslimskou učitelskou přípravku, a právnickou fakultu v Budapešti.\n\nRoku 1914, kdy vypukla první světová válka, narukoval do rakousko-uherské armády. V květnu 1915 se stal vojenský imámem a využil příležitosti dokončit studium práv, což se mu podařilo roku 1918. Na konci války podpořil Národní radu Státu Slovinců, Chorvatů a Srbů v Sarajevu. Později aktivně podporoval vznik Království Srbů, Chorvatů a Slovinců, sám byl propagátorem srbské národní ideje mezi bosenskoheregovskými muslimy.\n\nOd roku 1918 pracoval jako písař u chotárského (okresního) soudu ve Vlasenici, nato jako policejní úředník v Bijeljině, náčelníkem územního pracoviště chotáru v Goražde, chotárským náčelníkem v Čajniče. Politicky byl aktivní v Jugoslávské muslimské organizaci, roku 1922 během rozkolu ve straně podporoval předsedu Ibrahima Maglajliće. Po poslaneckých volbách roku 1923, kdy Maglajlić a jeho nová strana drtivě prohráli, znovu podporoval JMO pod vedením Mehemda Spaha. Profesně nakonec zakotvil u policejního ředitelství v Sarajevu a odtud odešel na místo chotárského náčelníka v Gračanici. V únoru 1928 byl zvolen vakufským ředitelem, správcem majetku Islámského společenství v Bosně a Hercegovině. Na tomto postu setrval až do roku 1931, a to bez ohledu na zrušení autonomie Islámského společenství v Bosně a Hercegovině a vznik jednotné náboženské obce pro celou Jugoslávii.\n\nKadić podpořil zavedení královské diktatury v zemi roku 1929. Sám figuroval za jednotné kandidátce generála Petra Živkoviće v poslaneckých volbách roku 1931 a získal mandát za obvod Čajniče.\n\nNa konci druhé světové války byl zatčen novým komunistickým režimem. Během existence fašistického Nezávislého státu Chorvatsko se politicky exponoval jeho bratr Šefkija Kadić (působil jako velký župan Slavonského Brodu).\n"}
{"id": "1498369", "url": "https://cs.wikipedia.org/wiki?curid=1498369", "title": "Nejvyšší úspěšnost zákroků Svenska hockeyligan", "text": "Nejvyšší úspěšnost zákroků Svenska hockeyligan\n\nJe každoročně udělovaná trofej pro brankáře s nejlepším procentuálním hodnocením v základní části švédské Svenska hockeyligan. \n"}
{"id": "1498372", "url": "https://cs.wikipedia.org/wiki?curid=1498372", "title": "Náměstí 1. máje (Mimoň)", "text": "Náměstí 1. máje (Mimoň)\n\nNáměstí 1. máje v Mimoni je jedno ze dvou hlavních náměstí v severočeské obci Mimoň v okrese Česká Lípa v Libereckém kraji.\n\nNa náměstí se nachází barokní socha Nanebevzetí Panny Marie, označovaná také jako morový sloup, kterou nechal v roce 1677 postavit tehdy úřadující hejtman Matyáš Liebstein.\n\nDo roku 1985 východní stranu náměstí tvořilo průčelí mimoňského zámku se zámeckým parkem.\n"}
{"id": "1498375", "url": "https://cs.wikipedia.org/wiki?curid=1498375", "title": "Hazim Muftić", "text": "Hazim Muftić\n\nHazim Muftić (1906 Gradačac, Bosna a Hercegovina – 26. ledna 1974 Sarajevo, Socialistická federativní republika Jugoslávie) byl bosenskohercegovský pedagog a publicista bosňáckého původu.\n\nPocházel z rodiny Muftić, známé též jako Mulaibrahimović nebo Svirac, s bohatou tradicí islámských věd. Jeho pradědem byl gradačacký muftí a učitel v medrese, muderris, hadži háfiz Ahmed-efendija Mulaibrahimović Svirac (1880?–1883), děd Ahmed Hilmi-efendija (1858–1934) učitel v medrese a otec háfiz Hasib-efendija (1877–1919 nebo 1929) příležitostným imámem a statkářem.\n\nMekteb, islámskou základní školu, a obecnou školu dokončil v rodném městě. Gymnázium absolvoval v Tuzle a v Záhřebu promoval na právnické fakultě. Po návratu do vlasti pracoval u soudů v Bijeljině, Tuzle a Sarajevu. Roku 1936 byl dán k dispozici Vakufskému ředitelství Islámského společenství se sídlem v Sarajevu, načež se stal jeho ředitelem (nejprve v pozici pověřence a nato od 1940 coby řádný ředitel). Na tomto postu setrval až do roku 1946. Vedle toho přednášel na Vyšší islámské šarí‘atsko-teologické škole.\n\nZa druhé světové války se politicky nijak neexponoval. Roku 1946 byl přesto uvězněn a odsouzen za zproněvěru vakufského majetku.\n"}
{"id": "1498377", "url": "https://cs.wikipedia.org/wiki?curid=1498377", "title": "John Andrew Rice", "text": "John Andrew Rice\n\nJohn Andrew Rice junior (1888 Lynchburg, Lee County, Jižní Karolína, USA – 1968 Lanham, Maryland, USA) byl zakladatelem a prvním rektorem vysoké školy Black Mountain College, umístěné blízko Asheville v Severní Karolíně. Během svého rektorátu zavedl mnoho unikátních experimentálních metod vzdělávání, metod, které nebyly realizovány v žádné jiné podobné instituci. Škola přitáhla mnoho významných umělců jako přednášejích lektorů a učitelů, včetně Johna Cageho, Roberta Creeleyho, Willema de Kooninga, Roberta Rauschenberga a Franze Klineho. Během druhé světové války se stala škola útočištěm pro uprchlé evropské umělce, včetně Josefa Alberse a jeho ženy Anni, kteří přišli z německého Staatliches Bauhaus. Později se škola stala platformou pro práci Buckminstera Fullera. Pro svou neobvyklou vzdělávací filozofii se Rice stal známým a zúčastňoval se mnoha debat v sociálně konzervativních kruzích mezi roky 1930 a 1950. Byl známý jako velmi otevřený kritik standardního modelu vysokoškolského vzdělání ve Spojených státech.\n\nRice byl synem metodistického ministra Johna Andrew Rice Sr. a Annabelle Smithové, která pocházela z prominentní rodiny Severní Karolíny. Narodil se v historickém domě \"Tanglewood Plantation\", který byl postaven v roce 1850, v blízkosti Lynchburgu v Jižní Karolíně a navštěvoval soukromou, vysoce uznávanou, internátní, koedukovanou vysokoškolskou přípravku \"Webb School\" v Bell Buckle, Tennessee, založenou v roce 1870. Na této škole se setkal s učitelem, kterého po celý svůj život uctíval, Johnem Webbem. Rice pak navštěvoval soukromou univerzitu \"Tulane University\" v New Orleans v Louisianě. Po absolvování s titulem \"Bachelor of Arts (bakalář umění)\", pak vyhrál Rhodesovo stipendium na universitu Oxford. Poté, co absolvoval Oxford, oženil se s Nell Aydelotte a začal učit na \"Webb School\", ale po roce se rozhodl pokračovat v doktorandském studiu na univerzitě v Chicagu, kterou ovšem nikdy nedokončil. S Nell Aydelotte měl před jejich rozvodem tři děti, jeden syn zemřel jako dítě a dcera Marie A. R. Marshall a syn Frank přežili.\n\nRice si zajistil pozici na fakultě univerzity v Nebrasce, kde se osvědčil jako vynikající učitel a jako poradce studentů. Jeho učební metody byly zaměřeny spíše na urychlení emocionální a intelektuální zralosti žáků, než na podporu spoléhání se na pouhé memorování znalostí. Z univerzity v Nebrasce Rice přenesl svou jedinečnou strategii výuky na inovační vysokoškolskou instituci určenou pro ženy v New Jersey – školu \"New Jersey College for Women.\" Po dvou letech byl nucen odstoupit pro kontroverzi, která nebyla vyřešena. Přijal nabídku pracovat na fakultě unversity \"Rollins College\" ve \"Winter Park\" na Floridě. Opět se zde ocitl v kontroverzní pozici, neboť některé fakulty spolu se studenty ho považovaly za skvělého a charismatického, a jiné za rozporuplného a argumentačního. Rice se také postavil proti různým bratrstvím a spolkům na fakultě a měl námitky i proti různým praktikám prezidenta univerzity Hamiltona Holta. Holt požádal Riceho aby odstoupil. Rice pak začal plánovat zřízení komunity, ze které vznikla Black Mountain College. Škola byla otevřena v roce 1933 a začínala s jedenadvaceti studenty a třemi fakultami, které odmítly podepsat \"věrnostní slib\" (loyalty pledge) vyžadovaný Holtem. Nakonec se škola rozrostla na téměř sto studentů. Mezi jeho inovativní myšlenky patřilo:\n\n\nJeho vysokoškolské inovace si brzy získaly národní uznání. Rice odstoupil v roce 1940 na žádost jeho fakulty. Finanční potíže vedly k uzavření školy v roce 1956. Jméno Johna Andrewa Rice zůstává na Black Mountain College stále živé. \n\nPo rozvodu s první manželkou se Rice v roce 1942 oženil s knihovnicí Dikkou Moen, měli spolu dvě děti. Rice si začal budovat kariéru spisovatele, přispíval mnoha krátkými články do takových časopisů jako byl \"Collier's\", \"The Saturday Evening Post\", \"Harper's\" nebo New Yorker. V roce 1957 vydal knihu povídek \"Local Color\" a v roce 1942 monografii \"I Came Out of the Eighteenth Century (Přišel jsem z osmnáctého století)\", ve které vysvětluje svou metodu a kritizuje známky založené na memorování, nadměrném spoléhání se na \"Velké knihy\" a pouhou účast na vyučování.\n\nRice zemřel v Lanhamu v Marylandu v roce 1968 a je pohřben na hřbitově Monocacy. v Beallsville v Marylandu Jeho dcera Mary A. R. Marshall se během druhé světové války přestěhovala do Washingtonu D.C. Jeho vnuk William Craig Rice se stal ředitelem divize vzdělávacích programů Národní nadace pro humanitní vědy (National Endowment for the Humanities).\n\n"}
{"id": "1498387", "url": "https://cs.wikipedia.org/wiki?curid=1498387", "title": "Fantastická zvířata 3", "text": "Fantastická zvířata 3\n\nFantastická zvířata 3 (známé také jako \"Fantastická zvířata a kde je najít 3\") je připravovaný film od režiséra Davida Yatese. Původně byla předběžná premiéra filmu naplánována na listopad 2020, ale studio Warner Bros. přesunulo premiéru na 12. listopadu 2021, kvůli tomu, aby filmaři měli více času na přípravy, studio se chce více zaměřit na kvalitu a nechce vydání filmu uspěchat. Děj filmu by se měl odehrávat (alespoň částečně) v Brazílii. Původně se mělo s natáčením filmu začít již v létě 2019, ale natáčení bylo přesunuto od podzimu 2019.\n"}
{"id": "1498394", "url": "https://cs.wikipedia.org/wiki?curid=1498394", "title": "Stanisław Brzozowski", "text": "Stanisław Brzozowski\n\nStanisław Brzozowski (28. června 1878, Maziarnia u Chełmu – 30. dubna 1911, Florencie, Itálie) byl polský literární kritik, publicista, prozaik a dramatik, jeden z představitelů období tzv. \"Mladého Polska\". \n\nV letech 1888–1896 vystudoval gymnázium v městech Lublin a Niemirów a pak začal studovat na přírodovědecké fakultě Varšavské univerzity. Roku 1897 byl z univerzity vyloučen pro účast na demonstracích. O rok později byl zatčen za členství v tajném spolku Towarzystwo Oświatowe (Sdružení lidové osvěty) a ve vězení onemocněl tuberkulózou. Živil se pak literární kritikou a psaním brožur, ve kterých popularizoval vědecké poznatky.\n\nV letech 1902–1905 spolupracoval s varšavským časopisem \"Głos\", ve kterém vedl roku 1903 kampaň proti Henrykovi Sienkiewiczovi jako představiteli konzervativní šlechtické kultury, která nesplňovala jeho představy o společenské funkci literatury, a roku 1904 proti estetickým názorům Zenona Przesmyckého propagujícího \"umění pro umění\". \n\nOd roku 1907 žil a léčil se ve Florencii. Roku 1908 byl označen za agenta – provokatéra ruské tajné policie Ochranka (Oddělení pro ochranu pořádku a veřejné bezpečnosti). Na jeho obhajobu vystoupili významní kritici Karol Irzykowski a Ostap Ortwin. Případ zůstal nevyřešen.\n\nZemřel roku 1911 ve Florencii a je zde pochován na hřbitově Cimitero di Trespiano.\n\nBrzozowski patří k nejvýznamnějším polským literárním kritikům. Usiloval o nový model celonárodní kultury, podílející se na vytváření nové společnosti. Jeho kritiky a studie se týkají literatury, filosofie, sociologie i sociální psychologie.\n\nBrzowského filosofické názory ale procházely změnami. Vyšel z Nietzscheho individualismu, přes ruské revoluční demokraty se dostal k marxismu a k Sorelovu syndikalismu, aby nakonec zastával myšlenky katolického modernismu. Teorii třídního boje nahradil vlastní \"filosofií činu\" a \"filosofií práce a svobody\", práci považoval za hlavní formu kontaktu člověka se světem. Odsuzoval ideový konformismus a neustálé rozmělňování velkých romantických vzorů teatrálním sentimentalismem. V tomto smyslu kritizoval představitele \"Mladého Polska\".\n\n"}
{"id": "1498395", "url": "https://cs.wikipedia.org/wiki?curid=1498395", "title": "Charles Alexandre Lesueur", "text": "Charles Alexandre Lesueur\n\nCharles Alexandre Lesueur (1. ledna 1778 v Le Havru – 12. prosince 1846 Sainte-Adresse, departement Seine-Maritime) byl francouzský přírodopisec, umělec a badatel.\n\nByl synem Jean-Baptista Denise, zaměstnance Admirality v Le Havru, a Charlotte Thieullentové, dcery námořního kapitána. Přes svá studia na koleji v rodném městě byl v oboru malířství a přírodních věd v podstatě samoukem.\n\nV roce 1800 vstoupil do francouzského námořnictva, aby se zúčastnil Baudinovy expedice (1801), jejímž úkolem bylo zmapovat australské pobřeží. Jelikož místa výtvarníků a přírodopisců byla již obsazena, byl na loď \"Géographe\" přidělen jako dělostřelecký pomocník. Kapitán lodi Nicolas Baudin (1754–1803) záhy rozpoznal jeho výtvarný talent a jmenoval jej oficiálním výtvarníkem výpravy. Díky svým výtvarným schopnostem a přírodovědeckým znalostem se Lesueur brzy přičlenil k vědecké části výpravy a po úmrtí jejího zoologa Reného Maugého (1757–1802) zaujal jeho místo. Společně s Françoisem Péronem (1775–1810) sesbírali přes 180 000 zoologických vzorků, z nichž přes 2500 bylo dosud neznámých. Podílel se též na průzkumu rostlinstva a živočišstva ostrova Mauricius. Byly po něm pojmenovány ostrov Lesueur v Indickém oceánu a mys Lesueur se stejnojmennou horou na západě Austrálie.\n\nPo návratu do Paříže se podílel na vydání knihy \"Voyage de découvertes aux Terres australes\" (Objevitelské cesty v Jižních zemích), kterou doprovodil ilustracemi, a doprovázel Francoise Peróna do Nice a do Cérilly, což byly poslední Perónovy cesty před tím, než podlehl tuberkulóze. Před svou smrtí mu Perón odkázal všechny své rukopisy, aby zajistil jejich vydání. \nV listopadu 1815 odcestoval z Francie do Spojených států. Ve Filadelfii se spojil s francouzsko-americkým ornitologem, přírodovědcem a malířem Johnem Jamesem Audubonem. Výsledky jejich zoologické dokumentační práce posílal pařížskému Národnímu přírodovědnému muzeu, jehož byl korespondujícím členem.\n\nV letech 1825–1837 pobýval v Owenově socialistické komunitě Nová Harmonie ve státě Indiana. V rámci tohoto pobytu prováděl poznávací cesty po blízkém i vzdálenějším okolí a kreslil tamější městečka a jejich obyvatele. Vykonal též několik výprav do oblasti Mississippi, z nichž poslal do Paříže množství vědeckých vzorků. \n\nRoku 1836 se Lesueur vrátil do Francie a usadil se v Sainte-Adresse u Le Havru. Navázal na svá studia geologie a paleontologie oblasti Le Havru, která započal v roce 1814 před svým odjezdem do USA. V roce 1845 se stal kurátorem sbírek Přírodovědného muzea v rodném Le Havru. Devět měsíců poté, 12. prosince 1846, Charles Alexandre Lesueur náhle zemřel. Byl pochován v Sainte-Adresse.\n\nLesueurovo souborné dílo, které muzeum vydalo v prvním desetiletí 20. století, čítá přes 60 knih včetně výsledků jeho zoologických, geologických, historických a archeologických bádání.\n\nPo Lesueurovi byl pojmenován jeden druh žáby, dva druhy ještěrek a jeden druh medúzy, jejíž pojmenování sdílí společně s Francoisem Perónem, dalším členem Baudinovy expedice.\n\n"}
{"id": "1498397", "url": "https://cs.wikipedia.org/wiki?curid=1498397", "title": "Císařovna Wang (Wan-li)", "text": "Císařovna Wang (Wan-li)\n\nCísařovna Wang (; 1565–1620), zkrácené posmrtné jméno císařovna Siao-tuan-sien (), vlastním jménem Wang Si-ťie (), byla v letech 1578–1620 mingská císařovna, manželka Wan-liho, císaře čínské říše Ming.\n\nRoku 1572 zemřel Lung-čching, císař čínské říše Ming. Na trůn po něm nastoupil jeho mladý syn Wan-li, narozený roku 1563. Začátkem roku 1577 císařovna vdova Čchen (vdova po Lung-čchingovi) a císařovna vdova Li (jedna z vedlejších manželek Lung-čchinga a matka Wan-liho) zorganizovaly výběr manželky pro mladého panovníka. Vybrána byla dvanáctiletá Wang Si-ťie, která se narodila v Pekingu, její otec Wang Wej () pocházel z Jü-jao v provincii Če-ťiang. \n\nZačátkem roku 1578 se Wang Si-ťie provdala za Wan-liho a byla prohlášena za císařovnu. Její otec poté získal vysoké místo v gardě ve vyšívaných uniformách, roku 1579 byl navíc jmenován hrabětem (\"po\") z Jung-nien. Aristokratické tituly nebyly (od doby Ťia-ťinga) udělovány dědičně, jako projev mimořádné přízně však po smrti Wang Weje hraběcí titul obdržel i jeho syn Wang Tung a po něm i jeho děti. \n\nNeměla syna, pouze jedinou dceru, princeznu Žung-čchang (榮昌公主), vlastním jménem Ču Süan-jing (朱軒媖, 1582–1647). Císař svou císařovnu neměl rád a zanedbával ji, věnoval se místo ní své dlouholeté oblíbenkyni paní Čeng. Na veřejnosti se císařovna chovala důstojně a ctila matku svého muže, císařovnu vdovu Li; ve sporu o jmenování následníka trůnu podporovala Wan-liho nejstaršího syna, budoucího císaře Tchaj-čchanga, proti synovi paní Čeng Ču Čchang-sünovi. Uvnitř císařského paláce byla obávána pro svou přísnost, když neváhala podrobovat své služebnice a eunuchy krutým trestům, více než sto jich nechala zbičovat až k smrti, další skončili ve vězení.\n\nZemřela v dubnu 1620, o několik měsíců dříve než Wan-li. Pohřbena byla spolu s ním v hrobce Ding-ling v areálu mingských císařských hrobek u Pekingu. Roku 1956 čínští archeologové otevřeli a prozkoumali hrobku Ding-ling, nalezené památky, například její císařská koruna, jsou vystavovány v Čínském národním muzeu v Pekingu.\n"}
{"id": "1498398", "url": "https://cs.wikipedia.org/wiki?curid=1498398", "title": "Malá Nová Ulice", "text": "Malá Nová Ulice\n\nMalá Nová Ulice (německy \"Kleine Neugasse\") je bývalá předměstská čtvrť Brna, která byla do roku 1941 také samostatným katastrálním územím. Tvořilo ji okolí dnešní ulice Veveří mezi Žerotínovým náměstím a ulicí Grohovou, v rozmezí mezi Jaselskou (tehdy osada Augustiniánská Ulice) a Kounicovou. Oblast je dnes součástí Veveří a městské části Brno-střed.\n\nPřímým předchůdcem Malé Nové Ulice byla středověká předměstská osada Hartlůvka, poprvé připomínaná v roce 1343. Ta se rozkládala před městskými hradbami podél cesty z Brna, respektive z Veselé brány, směrem na Žabovřesky, Komín a Bystrc. Nacházela se zhruba v místech dnešní ulice České, mezi Joštovou a Žerotínovým náměstím. Byla to oboustranná ulicovka s domky chudých řemeslníků a zemědělců. Severovýchodně od vsi, tedy západně od dnešní křižovatky Kounicovy a Moravského náměstí, byl v roce 1580 založen první městský hřbitov vně hradeb. Při dvojím obléhání Brna švédskými vojsky v letech 1643 a 1645 byla Hartlůvka těžce poškozena, ale v následujících letech došlo k její obnově. Zánik vsi souvisí s budováním barokního bastionového opevnění na přelomu 17. a 18. století.\n\nV době zániku Hartlůvky došlo naopak ke vzniku předměstské osady Malá Nová Ulice, která se nacházela západně od městského hřbitova a která na prostor zanikající vesnice navazovala. Nová ves, rovněž oboustranná ulicovka, se nacházela kolem cesty na Žabovřesky. Tvořila ji tedy dnešní ulice Veveří mezi Žerotínovým náměstím a ulicí Slovákovou, za níž se, až k ulici Pekárenské, nacházel Městský dvůr. V místě Malé Nové Ulice se již dříve nacházela roztroušená zástavba pokračování Hartlůvky, která byla na přelomu 17. a 18. století zahušťována, což vedlo ke vzniku nové vsi. Je pravděpodobné, že původní obyvatelé Hartlůvky se s jejím zánikem přestěhovali do blízké Malé Nové Ulice, čímž došlo k translaci vesnice.\n\nV 80. letech 18. století vznikla západně od Malé Nové Ulice osada Augustiniánská Ulice (v prostoru dnešní Jaselské ulice), východně od ní naopak dělnická kolonie Červená Ulice (ulice Mezírka, již na katastru Velké Nové Ulice). Starý městský hřbitov byl v roce 1785 zrušen a nahrazen novým v místě dnešního Tyršova sadu. Uvolněné místo před hradbami bylo v následujících desetiletích brzy zastavěno rozšiřující se Malou Novou Ulicí; vznikla zde Pohřební ulice (dnes začátek Kounicovy ulice) a zastavěna byla i severní fronta dnešního Žerotínova náměstí. Během druhé poloviny 19. století a přelomu 19. a 20. století byla stávající klasicistní zástavba Malé Nové Ulice nahrazena velkoměstskými činžovními historizujícími domy, které zabraly i do té doby nezastavěné plochy a prostor zrušeného Městského dvora. Již v 50. letech 19. století byl v předměstské čtvrti vybudován církevní seminář, v 80. letech pak bylo v přestavěném objektu otevřeno Národní divadlo v Brně a roku 1907 byl dokončen Nový zemský dům. V roce 1901 byl na ulici Veveří zahájen provoz tramvají. Budova divadla byla roku 1952 zbořena a na jejím místě byl v 70. letech 20. století postaven Bílý dům.\n\nMalá Nová Ulice byla do 19. století ve správě brněnského magistrátu, byla tzv. magistrátním předměstím. Součástí Brna se stala v roce 1850. Katastrální území Malé Nové Ulice (zahrnující u Augustiniánskou Ulici) bylo zrušeno v roce 1941 při katastrální reformě města. Oblast se tehdy stala součástí katastru Špilberk a od konce 60. let 20. století patří Veveří.\n"}
{"id": "1498408", "url": "https://cs.wikipedia.org/wiki?curid=1498408", "title": "Gavriil Trojepolskij", "text": "Gavriil Trojepolskij\n\nGavriil Nikolajevič Trojepolskij (Гавриил Николаевич Троепольский, Novospasovka, Tambovská gubernie – 30. června 1995 Voroněž) byl ruský spisovatel. Pocházel z rodiny vesnického kněze, vystudoval zemědělskou školu a pracoval jako učitel a agronom. Drobnější literární práce vydával od roku 1937 pod pseudonymem \"T. Lirvag\", v období po Stalinově smrti získaly velký ohlas jeho satirické prózy otištěné v časopise \"Novyj mir\", v nichž z vlastní zkušenosti popisoval neschopnost kolchozních funkcionářů – vyšly knižně pod názvem \"Prochor sedmnáctý a ti druzí\" (rusky 1954, česky 1955) a staly se předlohou filmu Stanislava Rostockého \"Země a lidé\". Trojepolskij byl přijat do Svazu sovětských spisovatelů a stal se spisovatelem ve svobodném povolání, přispíval do \"Pravdy\" a \"Litěraturné gazety\", vyšel mu román \"Černozem\", soubor črt \"Lovy v rákosí\" a kniha \"O řekách, půdě a dalších věcech\", v níž kritizoval nešetrné zacházení s přírodními zdroji. Jeho nejúspěšnější knihou byl \"Bílý Bim, černé ucho\" (rusky 1971, česky 1973) o dobrodružstvích psa hledajícího svého ztraceného pána. Kniha byla přeložena do více než dvaceti jazyků, obdržela Státní cenu SSSR a v roce 1977 podle ní Stanislav Rostockij natočil film, který byl nominován na Oscara za nejlepší cizojazyčný film.\n\n"}
{"id": "1498410", "url": "https://cs.wikipedia.org/wiki?curid=1498410", "title": "Kama (jídlo)", "text": "Kama (jídlo)\n\nKama (estonsky), talkkuna (finsky) nebo толокно \"tolokno\" (rusky) je potravina tradičně používaná v estonské kuchyni. Jedná se o směs opražených mletých luštěnin a obilovin, zejména hrachu, žita a ječmene, případně pšenice nebo černých fazolí. \n\nKama se obyčejně zamíchá v acidofilním mléce, kefíru, podmáslí nebo jogurtu, čímž vznikne řídká kaše. Ta se může ještě dochutit cukrem, medem nebo lesními plody. \n\nV Estonsku se kama často jí ke snídani. Smícháním kama mouky se zakysanou smetanou, cukrem a kakaem se vyrábějí tzv. \"kamakäkke\" nebo \"kamapallid,\" dezert podobný českým rumovým kuličkám. Kama patří k estonským národním pokrmům. Pod názvem \"talkkuna\" je kama známá ve Finsku. \n\nNa severozápadě Ruska, především v Karélii, Archangelské oblasti a Vologdské oblasti je populární \"толокно (tolokno),\" směs pražené ovesné a ječmenné mouky podobná kamě. \n\n"}
{"id": "1498413", "url": "https://cs.wikipedia.org/wiki?curid=1498413", "title": "Starlink", "text": "Starlink\n\nStarlink je satelitní konstelace připravovaná společností SpaceX. Měla by celkem zahrnovat téměř 12 tisíc družic, jež budou poskytovat širokopásmové připojení k internetu (satelitní internet). Celá konstelace by měla být dokončena do roku 2027.\n\nDružice budou rozmístěny na mnoha drahách kolem Země ve třech výškových pásmech. Rozmístěny by měly být takto: 7518 ve výšce asi 440 km, 1584 ve výšce asi 550 km a 2825 satelitů ve výškách kolem 1200 km. Pro připojení bude potřeba terminál asi o velikosti krabice od pizzy; SpaceX má zatím u FCC zažádáno o povolení na provoz milionu těchto pozemních stanic.\n\nPrvní dávka 60 satelitů byla vynesena 24. května 2019 (UTC). Z toho je v dobrém stavu 57 kusů a 45 satelitů již dosáhlo cílové oběžné dráhy. Celkem pět satelitů bude deorbitováno, z toho tři z důvodu technických potíží. Podle informací z 27. června 2019 bylo 50 satelitů na operační oběžné dráze.\n\nTestovací družice Tintin A a B (dříve Microsat-2a a 2b) měly tvar kvádru s rozměry 1,1 m × 0,7 m × 0,7 m a vážily kolem 400 kg. Byly vybaveny dvojicí vyklápěcích solárních panelů o rozměrech 2 m × 8 m a anténou na principu fázového pole v pásmu Ku.\n\nOproti tomu družice první generace jsou výrazně plošší a váží jen 227 kg. Jsou vybaveny jediným solárním panelem o výkonu 3 kW a Hallovým motorem vlastní výroby, který namísto typického xenonu spotřebovává krypton. Jde o první použití kryptonu pro pohon družice. Ten má sice o 10–15 % větší specifický impuls než xenon, ale produkuje o 15–25 % nižší tah a motory na krypton jsou o 15–25 % méně efektivní, takže ve výsledku pro vyrovnání se tahu xenonových motorů potřebují kryptonové výrazně větší výkon. Velkou předností kryptonu oproti xenonu, zvlášť u takto velké konstelace, je ale jeho cena za kilogram: krypton je 5krát až 10krát levnější.\n\nDružice obsahují 4 antény v pásmu Ku, opět na principu fázového pole; u dalších generací je pak plánováno přidání laserové komunikace mezi satelity a antén v pásmech Ka a V. Další rozdíl mezi generaci má být při zániku v atmosféře: současná verze je navržena tak, že po vstupu do atmosféry shoří 95 % dílů, u budoucích generací by již měl shořet satelit celý.\n\nPrvními testovacími družicemi se měly stát MicroSat 1a a 1b. Byly vybavené transpondéry v pásmu Ku a kamerou s nízkým rozlišením pro pořizování snímků Země a satelitů navzájem. Měly startovat jako sekundární náklad při některé z misí Iridium NEXT v roce 2016. nakonec byly použity pouze pro pozemní testy a jejich úlohu na oběžné dráze převzaly družice MicroSat 2a a 2b.\n\nMicroSat 2a a 2b, později známé spíše jako Tintin A a B, byly dvě identické družice, každá o hmotnosti 400 kg. Jejich start byl plánován na začátek roku 2017, nakonec letěly jako sekundární náklad při misi Paz na začátku roku 2018. Stejně jako předchozí exempláře, byly i tyto vybaveny komunikací v pásmu Ku a kamerou s nízkým rozlišením. Sloužily k testům komunikace mezi dvěma pozemními stanovišti.\n\nDne 22. února 2018 vynesla SpaceX jako sekundární náklad satelitu Paz dvě zkušební družice Starlinku, nazvané Tintin A a B.\n\nNa první polovinu roku 2020 SpaceX plánuje okolo 14 startů rakety Falcon 9, z toho polovinu mají tvořit mise Starlink.\n\n\n"}
{"id": "1498415", "url": "https://cs.wikipedia.org/wiki?curid=1498415", "title": "Creme Puff", "text": "Creme Puff\n\nCreme Puff (3. srpna 1967 - 6. srpna 2005) \nbyla kočka domácí patřící Jake Perrymu, žijící v Austinu, hlavním městě státu Texas. \nProslavila se jako nejstarší zaznamenaná kočka na světě. V roce 2010 byla zapsaná do \"Guinnessovy knihy rekordů\" s rekordním věkem 38 let a 3 dny. \nSpoluautoři knihy se domnívali, zda dlouhověkost Perryho koček může mít něco společného s neobvyklou dietou, která zahrnovala, mimo jiné, také krůtí maso s vejci a slaninou, chřestem, brokolicí a každodenní čajové lžičky kávy. Jake Perry ale tvrdí, že za dlouhověkostjeho koček může jeho nezměrná lidská láska a péče.\n\nJake Parry měl několik koček. Mezi nejslavnější také patří kocour Granpa, který se narodil v roce 1964 a zemřel v roce 1998 ve věku 34 let a 2 měsíce. Granpa byl posmrtně prohlášen kočkou roku 1999 americkým magazínem \"Cats & Kittens\". Kocour byl také zmíněn ve starších vydání \"Guinnessových knihách rekordů.\"\n\n"}
{"id": "1498423", "url": "https://cs.wikipedia.org/wiki?curid=1498423", "title": "Satelitní konstelace", "text": "Satelitní konstelace\n\nSatelitní konstelace je skupina umělých družic, jež pracují jako jeden celek. Jsou synchronizovaně rozmístěny, často na různých drahách, takovým způsobem, aby bylo dosaženo žádaného pokrytí povrchu tělesa jejich signálem.\n\nSatelity na nízké oběžné dráze Země jsou často nasazovány v konstelacích, neboť vzhledem k relativně malé výšce nad povrchem dokáže každý z nich obsloužit jen malou část povrchu. Navíc, aby se udržely na své orbitě, musí tyto satelity letět vysokou rychlostí vzhledem k povrchu, což vede k rychlému posunu obsluhované oblasti. Oproti tomu satelity na geostacionární dráze zůstávají trvale nad jednou rozsáhlou oblastí.\n\nMezi satelitní konstelace patří např. GPS, GLONASS, Galileo a Iridium NEXT.\n"}
{"id": "1498436", "url": "https://cs.wikipedia.org/wiki?curid=1498436", "title": "Arcidiecéze burgoská", "text": "Arcidiecéze burgoská\n\nArcidiecéze burgoská je římsko-katolická metropolitní arcidiecéze ve španělské autonomní oblasti Kastilie a León, jejíž sídlo je v Burgosu. Biskupství v Burgosu bylo založeno v roce 1075, od roku 1574 je arcibiskupstvím.\n\nArcidiecéze burgoská je metropolitním sídlem sufragánních biskupství stejnojmenné církevní provincie, do níž dále náleží:\n\n\n"}
{"id": "1498437", "url": "https://cs.wikipedia.org/wiki?curid=1498437", "title": "Svinný potok", "text": "Svinný potok\n\nSvinný potok ( ) je pravostranný přítok řeky Osoblahy v okrese Bruntál v Moravskoslezském kraji.\n\nPotok pramení ve Zlatohorské vrchovině pod Hřebeny (775 m) a jeho pramen vyvěrá v nadmořské výšce 750 m. Protéká obcemi Janov a Jindřichov.\n"}
{"id": "1498439", "url": "https://cs.wikipedia.org/wiki?curid=1498439", "title": "VTJ Přerov", "text": "VTJ Přerov\n\nVojenská tělovýchovná jednota Přerov byl poslední název vojenského fotbalového klubu z Přerova, který byl založen v roce 1953. Většina hráčů zde působila během základní vojenské služby. Zanikl v roce 1990.\n\nNejvětším úspěchem klubu je účast ve třech ročnících nejvyšší oblastní/župní soutěže (1967/68, 1968/69 a 1969/70).\n\nZdroj: \n\nVojenská tělovýchovná jednota v Přerově byla založena v roce 1953. Působili zde mj. František Rak (ex-MŽ Olomouc), Luboš Vyjídák (ex-RD Jeseník), Jan Diviš (ex-PS Přerov) a Tibor Tažej (ex-VSS Košice). VTJ Přerov zanikla v roce 1990.\n\n"}
{"id": "1498440", "url": "https://cs.wikipedia.org/wiki?curid=1498440", "title": "Děti z Izieu", "text": "Děti z Izieu\n\nDěti z Izieu byla skupina 44 židovských dětí, které byly dne 6. dubna 1944 z rozkazu šéfa lyonského gestapa Klause Barbieho odvlečeny spolu se svými sedmi opatrovateli do tábora v Drancy a poté deportovány do vyhlazovacího tábora Auschwitz.\n\nOd května 1943 do dubna 1944 sloužil statek v obci Izieu jako sirotčinec pod názvem \"Maison d'Izieu\" pro židovské děti různých národností, jichž rodiče byli deportováni nacisty. Opatrovníci se snažili utajit, že se jedná o sirotky a polosirotky židovského původu.\nZe zaměstnanců sirotčince přežil pouze student medicíny León Reifmann, který utekl oknem na schodišti a podařilo se mu ukrýt na sousedním statku, a jedna z ošetřovatelek Lea Feldblum, která přežila tábor v Osvětimi. Oba v roce 1987 svědčili v procesu proti Klausovi Barbiem.\n\nV roce 1994 se Maison d'Izieu stal z rozhodnutí prezidenta Françoise Mitterranda památníkem v rámci jeho projektu Grands travaux.\n\nV roce 2005 bylo náměstí ve 13. pařížském obvodu pojmenováno na Place des 44-Enfants-d'Izieu.\n\nV roce 2007 se na pařížské radnici konala výstava o 11.400 židovských dětech deportovaných z Francie pod názevm \"Les 11 400 enfants juifs déportés de France\".\n\nDne 3. dubna 2017 byla na vídeňském náměstí \"Schwedenplatz\" odhalena pamětní deska dětem z Izieu, z nichž sedm pocházelo z Vídně.\n\nPaul Niedermann, který jako dítě pobýval též v sirotčinci, napsal román \"Les enfants d'Izieu\" a v roce 2007 vznikl dvoudílný televizní film \"La Dame d'Izieu\".\n\n\n"}
{"id": "1498444", "url": "https://cs.wikipedia.org/wiki?curid=1498444", "title": "Chris Lewis", "text": "Chris Lewis\n\nChris Lewis (* 9. března 1957 Auckland) je bývalý novozélandský tenista.\n\nV roce 1975 vyhrál dvouhru juniorů ve Wimbledonu a byl světovou juniorskou jedničkou. Jeho profesionální kariéra trvala od roku 1975 do roku 1986, vyhrál tři turnaje ATP ve dvouhře (Austrian Open Kitzbühel 1978, BMW Open 1981 a ATP Auckland Open 1985) a osm turnajů ve čtyřhře, jeho nejlepší postavení na světovém žebříčku bylo 19. místo ve dvouhře a 46. místo ve čtyřhře. Jeho trenéry byli Harry Hopman a Tony Roche. Největšího úspěchu dosáhl ve Wimbledonu 1983, kde jako nenasazený hráč postoupil do grandslamového finále. Za daviscupový tým Nového Zélandu odehrál 42 zápasů, z toho 24 vítězných, a v roce 1982 se podílel na postupu Novozélanďanů do semifinále Světové skupiny. V roce 1983 byl zvolen novozélandským sportovcem roku.\n\nProfesionálními tenisty byli i jeho mladší bratři David a Mark. Jeho dcera Geneva je houslovou virtuózkou. V roce 1999 neúspěšně kandidoval do novozélandského parlamentu za stranu Libertarianz. Žije v USA, kde provozuje tenisovou akademii.\n\n"}
{"id": "1498461", "url": "https://cs.wikipedia.org/wiki?curid=1498461", "title": "Rue des Francs-Bourgeois", "text": "Rue des Francs-Bourgeois\n\nRue des Francs-Bourgeois je ulice v Paříži v historické čtvrti Marais, kde tvoří hranici mezi 3. a 4. obvodem.\n\nUlice vede od \"Place des Vosges\" a končí u \"Rue des Archives\", odkud směrem na západ pokračuje \"Rue Rambuteau\". Ulice odděluje 3. a 4. obvod, takže se lichá čísla domů se nacházejí ve 4. obvodu, a sudá čísla ve 3. obvodu.\n\nUlice je doložena ve 14. století, kdy vedla podél městských hradeb Filipa II. Augusta. Její název se různě vyvíjel – \"Rue des Poulies\", \"Rue des Viez Poulies\" nebo \"Rue des Vieilles Poulies\", \"Rue Richard des Poulies\", \"Rue Ferri des Pulleys\". Názvy vycházejí z tkalcovských stavů, neboť v ulici se nacházely tkalcovské dílny.\n\nV roce 1334 byl v ulici zřízen chudobinec, jehož chudí obyvatelé byli osvobozeni od daní a nazývali se tak \"francs-bourgeois\" (svobodní, tj. osvobození měšťané). Za Francouzské revoluce se ulice nazývala \"Rue des Francs Citoyens\".\n\nČást ulice východně od \"Rue Vieille-du-Temple\" až k \"Rue du Grand Chantier\" (dnešní \"Rue des Archives\") nesla název \"Rue de Paradis\", za Druhého císařství se nazývala \"Rue de Paradis-au-Marais\".\n\nPůvodní \"Rue des Francs-Bourgeois\" vedla od \"Rue Vieille-du-Temple\" k \"Rue Payenne\". V 19. století byla prodloužena a zahrnula tak do sebe další ulice: \"Rue de Paradis-au-Marais\" mezi \"Rue Vieille-du-Temple\" a \"Rue des Archives\", \"Rue Neuve- Sainte-Catherine\" mezi mezi \"Rue Payenne\" a \"Rue de Turenne\" a \"Rue de l'Écharpe\" mezi \"Rue de Turenne\" a \"Place des Vosges\".\n\n\n"}
{"id": "1498463", "url": "https://cs.wikipedia.org/wiki?curid=1498463", "title": "Rue Borda", "text": "Rue Borda\n\nRue Borda je ulice v Paříži v historické čtvrti Marais. Nachází se ve 3. obvodu. Jean-Charles de Borda, po kterém nese ulice svůj název, byl francouzský matematik, fyzik a politolog.\n\nUlice vede od křižovatky s \"Rue Volta\" a končí na křižovatce s \"Rue Montgolfier\".\n\nUlice se rozkládá na pozemcích bývalého kláštera Saint-Martin-des-Champs. Byla otevřena a nese svůj název od roku 1817 v rámci rozvoje tržnice Saint-Martin, stejně jako ulice \"Rue Ferdinand-Berthoud\" (už neexistující), \"Rue Conté\", \"Rue Montgolfier\" a \"Rue Vaucanson\".\n\n"}
{"id": "1498465", "url": "https://cs.wikipedia.org/wiki?curid=1498465", "title": "Rue Conté", "text": "Rue Conté\n\nRue Conté je ulice v Paříži v historické čtvrti Marais. Nachází se ve 3. obvodu. Nicolas-Jacques Conté, po kterém je ulice pojmenována, byl francouzský malíř, fyzik a chemik, jeden ze zakladatelů Conservatoire national des arts et métiers.\n\nUlice vede od křižovatky s \"Rue de Turbigo\" a \"Rue Montgolfier\" a končí na křižovatce s \"Rue Vaucanson\".\n\nUlice se rozkládá na pozemcích bývalého kláštera Saint-Martin-des-Champs. Byla otevřena a nese svůj název od roku 1817 v rámci rozvoje tržnice Saint-Martin, stejně jako ulice \"Rue Ferdinand-Berthoud\" (už neexistující), \"Rue Borda\", \"Rue Montgolfier\" a \"Rue Vaucanson\".\n\n"}
{"id": "1498466", "url": "https://cs.wikipedia.org/wiki?curid=1498466", "title": "La Maddalena", "text": "La Maddalena\n\nLa Maddalena (sardinsky: \"A Madalèna, Sa Madalèna\") je italská obec (\"comune\") v provincii Sassari v regionu Sardinie. Nachází se ve výšce 19 metrů nad mořem a má obyvatel. Rozloha obce je 52,01 km².\n\nÚzemí obce zahrnuje souostroví \"Arcipelago di La Maddalena\" v Bonifáckém průlivu. Největším městem je La Maddalena na stejnojmenném ostrově. Nachází se zde národní park Arcipelago di La Maddalena. Na ostrově Caprera strávil závěr života Giuseppe Garibaldi. Na Garibaldiho počest se zde jela úvodní etapa Giro d'Italia 2007. Na ostrově Isola Santo Stefano byla v letech 1972 až 2008 námořní základna Severoatlantické aliance. Obyvatelé obce žijí především z turistického ruchu, návštěvníci se na ostrovy dostávají trajektem z přístavu Palau. Významnou atrakcí je pláž \"Spiaggia rosa\" na ostrově Budelli, jejíž písek obsahuje růžové úlomky korálů. Farním kostelem je Chiesa di Santa Maria Maddalena z roku 1814. \n\n"}
{"id": "1498467", "url": "https://cs.wikipedia.org/wiki?curid=1498467", "title": "Laconi", "text": "Laconi\n\nLaconi (sardinsky: \"Làconi\") je italská obec (\"comune\") v provincii Oristano v regionu Sardinie. Nachází se ve výšce 555 metrů nad mořem a má obyvatel. Rozloha obce je 124,75 km².\n\n"}
{"id": "1498468", "url": "https://cs.wikipedia.org/wiki?curid=1498468", "title": "Laerru", "text": "Laerru\n\nLaerru (sardinsky: \"Laèrru\") je italská obec (\"comune\") v provincii Sassari v regionu Sardinie. Nachází se ve výšce 165 metrů nad mořem a má obyvatel. Rozloha obce je 19,85 km².\n\n"}
{"id": "1498469", "url": "https://cs.wikipedia.org/wiki?curid=1498469", "title": "Lei (Itálie)", "text": "Lei (Itálie)\n\nLei (sardinsky: \"Lèi\") je italská obec (\"comune\") v provincii Nuoro v regionu Sardinie. Nachází se ve výšce 456 metrů nad mořem a má obyvatel. Rozloha obce je 19,11 km².\n\n"}
{"id": "1498470", "url": "https://cs.wikipedia.org/wiki?curid=1498470", "title": "Vologdské máslo", "text": "Vologdské máslo\n\nVologdské či Vologodské máslo je máslo vyráběné ve Vologdské oblasti v Rusku, které se pro svou jedinečnou chuť i vůni stalo legendárním pojmem ruské kuchyně. Je vyráběno na základě originální receptury z druhé poloviny 19. století ze smetany vybraných vlastností.\n\nVe feudální společnosti ruského severu existovalo pouze existenční zemědělské hospodářství. V oblastech s nedostatečnou sítí cest nebylo možné případné přebytky plánovaně využít prodejem. Pouze nahodilý kontakt s obchodníkem umožňoval v ojedinělých případech prodat na trzích v Jaroslavli či v Nižném Novgorodu především solené přepuštěné máslo. Skot byl chován při nedostatečné výživě a ve vlhkých a studených stodolách. Otelené krávy si obyvatelé často brali v zimě do chalup, aby tele mělo při silných venkovních mrazech větší možnost přežití. Dojivost se pohybovala mezi 600 – 900 l ročně. Doba pastvy na nekultivovaných pastvinách se pohybovala mezi 110 – 140 dny. O rentabilnosti chovu mléčného skotu se vedly spory až do poloviny 19. století. Zemědělské vědomosti se v jednotlivých oblastech Ruského impéria lišily podle osvícenosti příslušných majitelů půdy. Zatímco Volynští Čechové se při hnojení chlévským hnojem setkávali s nedůvěrou a posměchem místních obyvatel, kteří věřili, že sklizeň bude cítit po hnoji, hlavním produktem chovu hovězího dobytka ve Vologdské gubernii byl hnůj pro nepříliš významnou obilní výměru.\n\nPrvní továrnu na výrobu sýrů podle švýcarského vzoru nechal vybudovat v Tverské gubernii kníže Meserskij v roce 1795. Povědomí o průmyslovém zpracování mléka se začalo pomalu šířit směrem k Jaroslavli i směrem k Vladimiru. Když se po spojení řeky Šeksna se Severní Dvinou v roce 1829 stala centrem mezinárodního obchodu po stoleté přestávce opět Vologda, dosáhl rozvoj komerčního mlékárenství i pastvin na jihozápadě gubernie. Městské obyvatelstvo v kraji však tvořilo pouze 6% populace, takže místní odbyt mléčných přebytků doposud nebyl dostatečně významný. Do doby tovární výroby sýrů se tak na trhy dostávalo v omezené míře pouze přepouštěné máslo, známé jako ruské ghí. V celoruském měřítku nabyl vývoz ghí do Turecka významných hodnot, ale na rozvoj chovu mléčného skotu v okolí Vologdy vliv neměl.\n\nV roce 1852 se na seznamu vyvážených produktů poprvé objevuje sýr, ale obrovský rozvoj průmyslového zpracování mléka v Rusku nastává až v šedesátých letech 19. století v souvislosti se zrušením nevolnictví a rozhodnutím dvou spolužáků z vojenské akademie, Nikolaje Vasiljeviče Věrješčagina a Vladimíra Ivanoviče Blandova, vzdát se vojenské kariéry.\n\nNikolaj Vasiljevič Věreščagin se narodil v roce 1837 jako první z celkem čtyř bratrů v rodině šlechtického majitele půdy v Čerepovci. V deseti letech zapsán do kadetní školy v Moskvě. Studium probíhalo s možností výběru doplňkových předmětů Nikolaj si zvolil chemii a stal se nadšeným posluchačem mladého Dmitrije Ivanoviče Mendělejeva. Později se v Petrohradu setkal s bývalým spolužákem s kadetky Vladimírem Ivanovičem Blandovem. Spolu se rozhodli opustit vojenskou námořní kariéru a odjeli do Francie a Švýcarska studovat výrobu sýrů. Po návratu do Ruskavybudovali v obci Otrokoviči na břehu Volhy První rolnickou družstevní továrnu na sýry a v roce 1868 v obci Jedimonovo první modelovou výukovou farmu mléčného skotu. V roce 1870 v Tverské gubernii již pracovalo 11 družstev. Věreščagin uskutečnil obrovské množství experimentů a mezi nejúspěšnější patřilo zahřátí zdrojové smetany pro výrobu másla na teplotu pod bodem varu. Výsledkem byla příjemná neobvyklá vůně a jemná oříšková příchuť. Tyto vlastnosti Věrješčaginovi připomněly máslo z Normandie z ochutnávky na světové výstavě v Paříži v roce 1870. Po stabilizaci technologie nazval svůj objev \"Pařížské máslo\" právě pod dojmem vzpomínky na pařížskou výstavu. A na Pařížské výstavě v roce 1878 získalo ruské Pařížské máslo cenu Grand prix a v zahraničí se úspěšně prodávalo pod názvem \"Petrohradské máslo\" či \"máslo Petrohrad\".  \nVladimír Ivanovič Blandov začal začal budovat na březích horní Volhy síť družstevních sýráren směrem po proudu řeky od Tveru po Rybinsk. Všechny farmy existovaly jako dceřiné společnosti modelové farmy v Jedimonovu. Na počátku 90.let 19. století vlastnil 25 továren na výrobu sýru v šesti guberniích. Organizoval transporty samostatných vlaků s charakteristickým bílým nátěrem s tepelně izolovanými zásobníky ledu. Transporty navázané na mořskou dopravu zajišťovaly kromě jiného i plnění smluvních dodávek Vologdského másla především do Anglie. Na Všeruské průmyslové a umělecké výstavě, která se konala v létě 1882 v Moskvě mlékárenské oddělení prezentovalo 900 exponátů! \n\nVelikým nadšencem pro přeměnu ruských luk do produktů nejen základní obživy ale i rostoucího vývozu byl i slovutný Dmitrij Ivanovič Mendělejev. Stal se přítelem Věrješčaginovým a nadšeným propagátorem jeho cílů. Sám často vzpomínal na studenta v námořnické uniformě. Silou své osobnosti významně přispěl k povýšení projektu mezi předměty nejvyššího národního zájmu. Díky jeho věhlasu se podařilo prosadit uvolnění státních financí pro řešení zadluženosti drobných zemědělců a díky jeho věhlasu byly zajištěny výhodné státní úvěry pro rozvoj mlékárenství na horní Volze i v Západní Sibiři. Mendělejev též stál i u zrodu konstrukce chladírenských vagónů.\n\nO jeho nadšení pro technologii zpracování mléka i pro usilovnou vzdělávací práci N. V. Věreščagina svědčí jeho chování po objevu Periodického zákona. Tehdy upřednostnil návštěvu mlékáren severních provincií před osobní účastí na zasedání Ruské chemické společnosti v Petrohradě a přednáškou o nedávno objeveném zákonu pověřil jednatele společnosti Nikolaje Menšutkina. Ve dnech zasedání prestižní chemické společnosti, jejímž hlavním tématem byl objev periodického systému prvků, dojil sám Mendělějev na farmě v Jedimonovu dojnici Ňáňku a z jejího mléka pak vyráběl smetanu a stloukal máslo. Po návštěvě všech provozoven s velkou úctou poznamenal, že téměř ve všech továrnách na výrobu sýrů pracují studenti N. V. Věreščagina.\n\nNejenže podporoval samotné technologické aktivity mlékárenských projektů, ale také se stal horlivým zastáncem místních plemen hospodářských zvířat, jejich výběrem, šlechtěním a zlepšováním krmení a ustájení.\n\nDlouho připravovaná rolnická reforma nepřinesla očekávané úspěchy ihned. Nevolník se po svém vyvázání z feudálního poddanství sice mohl volně pohybovat, ale bez prostředků. Obyvatelstvo (často málo gramotné) nedokázalo správně platit daně. Na začátku dvacátého století pak došlo ke krizi družstevního podnikání, vyvolané především celoplošnou dluhovou pastí obyvatel. Ve sféře mlékárenské však dokázali zakladatelé oboru vyvolat tlaky na carskou vládu, jejímž výsledkem bylo prominutí půjček. Všechny tři nejvýznamnější osobnosti mléčného průmyslu zemřely v letech 1906 až 1907, v době, kdy se krizi podařilo překonat. Většina družstev disponovala potřebným počtem kusů dobytka pro dostatečnou tvorbu přebytků a do sféry nastoupila generace, která již vyrostla v kapitalistickém systému. Dmitrij Ivanovič Mendělejev byl ruský vlastenec, nepochybující o úspěšném rozvoji ruského národa, Vladimír Blandov zastupoval skupinu velkorysých podnikatelů, zakládající svůj vlastní úspěch na úspěchu menších dodavatelů a Nikolaj Věrješčagin jako přesvědčený Narodnik věřil v rozvoj agrárního socialismu. Nikdo z nich si však nedokázal představit změny, které ruskou společnost čekaly.\n\nV roce 1882 na výstavě v Moskvě bylo předvedeno 900 druhů mléčných výrobků. O čtyřicet let později se toto číslo snížilo na několik málo desítek, a to ještě při nedostatečném zásobování.\n\nBlandovova továrna byla v roce 1926 přebudována na výrobu sojového mléka a od roku 1936 nesla název Moskevská továrna na výrobu sóji č. 3.\n\nInstitut v Jedimonovu zůstal po celé sovětské období světově uznávaným vědeckým střediskem. Pařížské máslo bylo od roku 1936 vyráběno a distribuováno pod názvem Vologdské máslo. Hlavním cílem sovětské vlády však byl vývoj kondenzovaného a sušeného mléka a továrna v Jedimonovu během Velké vlastenecké války dokázala své závazky plnit každý den.\n\nPo válce došlo opět ke zvýšení zájmu o lahůdkový výrobek. Výrobce čekal především výzkum v oblasti vlivu nového krmného způsobu na kvalitu másla. Ještě v 19. století bylo vyřešeno sezónní zohlednění ve formě letního a zimního režimu výroby. Nejlepší pastviny v povodí horní Volhy, především oblast mezi řekou Šeksnou a Mologou, kde se seno sklízelo 3 x do roka, zmizelo pod hladinou Rybinské přehradní nádrže. V padesátých letech bylo třeba zjistit vlivy moderních krmných směsí, především kukuřičné siláže. Výstupem z výzkumu byla optimalizace krmných směsí pro zimní období, v letním období stále převládla pastva. Kvalitu Vologdského másla se podařilo zajistit i při nových krmných režimech po celý rok.\n\nObecně s postupujícím vývojem chemické analýzy se vyvíjel i způsob technické standardizace výrobku, jehož hlavní kvalita je dána smyslovým vnímáním. Do roku 2010 se Vologdské máslo samostatně vyčleňovalo v normě \"GOST 37-91 Kravské máslo – technické podmínky\". Na trhu se toto máslo výrazně liší cenou a po přechodu plánovaného hospodářství do tržního prostředí vyvstala potřeba účinné ochrany značky. Obecné vlastnosti másla popisuje norma \"GOST 32261-2013 Máslo – technické podmínky\" a požadavky na Vologdské máslo popisuje dokument  \"ТU 9221-001-54002969-2009 – Vologodské máslo\". Výzkumný ústav mlékárenství v Ugliči stanovil dvacetičlennou skupinu senzorických posuzovatelů (ochutnávačů másla) a stanovil způsob jejich akreditace. Přesto se, stejně jako v ostatních případech v potravinářské sféře na celém světě, nepodařilo dokonalý a nenapadnutelný technický standard vytvořit.\n\nNavíc zatímco zpochybňující článek proběhne v tisku nebo na sociálních sítích během několika dní, trvá měsíce, než se podaří zpochybnění vyvrátit. Jediným účinným způsobem ochrany tak zůstalo zavedení zeměpisné identifikace s přesným výčtem provozů z roku 2003. Jedině se zeměpisnou ochranou se identita věhlasného výrobku dostatečně stabilizovala. Jakékoli výrobky mimo uznané provozy jsou padělkem.\n\nDo 21. století vstoupil mléčný výrobek zvaný Vologdské máslo jako tradiční součást ruské národní kuchyně vedle takových pojmů jako Tulský perník, žlutý sýr z Kostromy nebo Kirilovské ryzce. Mléčná výroba v oblasti Vologda koexistuje ve strategickém partnerství s nadnárodním koncernem Danone. Mění se pořadí světových výrobců másla, na asijských trzích dochází ke vzrůstu zájmu o máslo obecně.\n\nZájem o tradiční výrobek v ruské společnosti narůstá, výskyt v regálech obchodních domů mírně klesá. \n\n\n"}
{"id": "1498471", "url": "https://cs.wikipedia.org/wiki?curid=1498471", "title": "Lanusei", "text": "Lanusei\n\nLanusei (sardinsky: \"Lanusè\") je italská obec (\"comune\") v provincii Nuoro v regionu Sardinie. Nachází se ve výšce 595 metrů nad mořem a má obyvatel. Rozloha obce je 53,17 km².\n\n"}
{"id": "1498472", "url": "https://cs.wikipedia.org/wiki?curid=1498472", "title": "Las Plassas", "text": "Las Plassas\n\nLas Plassas (sardinsky: \"Is Pràtzas\") je italská obec (\"comune\") v provincii Sud Sardegna v regionu Sardinie. Nachází se ve výšce 148 metrů nad mořem a má obyvatel. Rozloha obce je 11,04 km².\n\n"}
{"id": "1498473", "url": "https://cs.wikipedia.org/wiki?curid=1498473", "title": "Loceri", "text": "Loceri\n\nLoceri (sardinsky: \"Lòceri\") je italská obec (\"comune\") v provincii Nuoro v regionu Sardinie. Nachází se ve výšce 206 metrů nad mořem a má obyvatel. Rozloha obce je 19,37 km².\n\n"}
{"id": "1498474", "url": "https://cs.wikipedia.org/wiki?curid=1498474", "title": "Loculi", "text": "Loculi\n\nLoculi (sardinsky: \"Lòcula\") je italská obec (\"comune\") v provincii Nuoro v regionu Sardinie. Nachází se ve výšce 26 metrů nad mořem a má obyvatel. Rozloha obce je 38,15 km².\n\n"}
{"id": "1498475", "url": "https://cs.wikipedia.org/wiki?curid=1498475", "title": "Lodè", "text": "Lodè\n\nLodè (sardinsky: \"Lodè\") je italská obec (\"comune\") v provincii Nuoro v regionu Sardinie. Nachází se ve výšce 345 metrů nad mořem a má obyvatel. Rozloha obce je 123,45 km².\n\n"}
{"id": "1498476", "url": "https://cs.wikipedia.org/wiki?curid=1498476", "title": "Ketchum (Idaho)", "text": "Ketchum (Idaho)\n\nKetchum je město ve Spojených státech amerických, kde žije 2720 obyvatel (rok 2014). Leží v pohoří Sawtooth Range v nadmořské výšce 1784 metrů, protéká jím řeka Big Wood River a patří k okresu Blaine County v centrální části státu Idaho.\n\nMěsto vzniklo v roce 1880 pod názvem Leadville a zpočátku žilo z těžby a zpracování olova. Později se stalo střediskem chovu ovcí a od třicátých let je významným turistickým resortem. Na svazích hory Bald Mountain vznikl lyžařský areál Sun Valley, kde tráví volný čas množství amerických celebrit. V roce 1959 se do Ketchumu přistěhoval Ernest Hemingway, o dva roky později se zde zastřelil a je pochován na místním hřbitově.\n\nMěsto má také botanickou zahradu a pořádá slavnosti připomínající časy pastevců ovcí a průkopníků v krytých vozech. Návštěvníkům slouží nedaleké letiště Friedman Memorial Airport.\n\n"}
{"id": "1498477", "url": "https://cs.wikipedia.org/wiki?curid=1498477", "title": "Lodine", "text": "Lodine\n\nLodine (sardinsky: \"Lodìne\") je italská obec (\"comune\") v provincii Nuoro v regionu Sardinie. Nachází se ve výšce 884 metrů nad mořem a má obyvatel. Rozloha obce je 7,70 km².\n\n"}
{"id": "1498478", "url": "https://cs.wikipedia.org/wiki?curid=1498478", "title": "Loiri Porto San Paolo", "text": "Loiri Porto San Paolo\n\nLoiri Porto San Paolo (sardinsky: \"Lòiri Poltu Santu Pàulu\") je italská obec (\"comune\") v provincii Sassari v regionu Sardinie. Nachází se ve výšce 105 metrů nad mořem a má obyvatel. Rozloha obce je 118,52 km².\n\n"}
{"id": "1498479", "url": "https://cs.wikipedia.org/wiki?curid=1498479", "title": "Lotzorai", "text": "Lotzorai\n\nLotzorai (sardinsky: \"Lotzorài\") je italská obec (\"comune\") v provincii Nuoro v regionu Sardinie. Nachází se ve výšce 11 metrů nad mořem a má obyvatel. Rozloha obce je 16,87 km².\n\n"}
{"id": "1498480", "url": "https://cs.wikipedia.org/wiki?curid=1498480", "title": "Lunamatrona", "text": "Lunamatrona\n\nLunamatrona (sardinsky: \"Lunamatròna\") je italská obec (\"comune\") v provincii Sud Sardegna v regionu Sardinie. Nachází se ve výšce 168 metrů nad mořem a má obyvatel. Rozloha obce je 20,59 km².\n\n"}
{"id": "1498481", "url": "https://cs.wikipedia.org/wiki?curid=1498481", "title": "Lula", "text": "Lula\n\nLula (sardinsky: \"Lùvula\") je italská obec (\"comune\") v provincii Nuoro v regionu Sardinie. Nachází se ve výšce 521 metrů nad mořem a má obyvatel. Rozloha obce je 148,72 km².\n\n"}
{"id": "1498482", "url": "https://cs.wikipedia.org/wiki?curid=1498482", "title": "Luogosanto", "text": "Luogosanto\n\nLuogosanto (sardinsky: \"Locusàntu, Logusàntu\") je italská obec (\"comune\") v provincii Sassari v regionu Sardinie. Nachází se ve výšce 321 metrů nad mořem a má obyvatel. Rozloha obce je 135,07 km².\n\n"}
{"id": "1498483", "url": "https://cs.wikipedia.org/wiki?curid=1498483", "title": "Luras", "text": "Luras\n\nLuras (sardinsky: \"Lùras, Lùrisi\") je italská obec (\"comune\") v provincii Sassari v regionu Sardinie. Nachází se ve výšce 508 metrů nad mořem a má obyvatel. Rozloha obce je 87,59 km².\n\n"}
{"id": "1498484", "url": "https://cs.wikipedia.org/wiki?curid=1498484", "title": "Macomer", "text": "Macomer\n\nMacomer (sardinsky: \"Macumère\") je italská obec (\"comune\") v provincii Nuoro v regionu Sardinie. Nachází se ve výšce 563 metrů nad mořem a má obyvatel. Rozloha obce je 122,77 km².\n\n"}
{"id": "1498485", "url": "https://cs.wikipedia.org/wiki?curid=1498485", "title": "Magomadas", "text": "Magomadas\n\nMagomadas (sardinsky: \"Magumàdas\") je italská obec (\"comune\") v provincii Oristano v regionu Sardinie. Nachází se ve výšce 263 metrů nad mořem a má obyvatel. Rozloha obce je 9,02 km².\n\n"}
{"id": "1498486", "url": "https://cs.wikipedia.org/wiki?curid=1498486", "title": "Mamoiada", "text": "Mamoiada\n\nMamoiada (sardinsky: \"Mamujàda\") je italská obec (\"comune\") v provincii Nuoro v regionu Sardinie. Nachází se ve výšce 544 metrů nad mořem a má obyvatel. Rozloha obce je 48,83 km².\n\n"}
{"id": "1498487", "url": "https://cs.wikipedia.org/wiki?curid=1498487", "title": "Mandas", "text": "Mandas\n\nMandas (sardinsky: \"Màndas\") je italská obec (\"comune\") v provincii Sud Sardegna v regionu Sardinie. Nachází se ve výšce 457 metrů nad mořem a má obyvatel. Rozloha obce je 45,02 km².\n\n"}
{"id": "1498488", "url": "https://cs.wikipedia.org/wiki?curid=1498488", "title": "Marrubiu", "text": "Marrubiu\n\nMarrubiu (sardinsky: \"Marrùbiu\") je italská obec (\"comune\") v provincii Oristano v regionu Sardinie. Nachází se ve výšce 7 metrů nad mořem a má obyvatel. Rozloha obce je 61,24 km².\n\n"}
{"id": "1498489", "url": "https://cs.wikipedia.org/wiki?curid=1498489", "title": "Martis", "text": "Martis\n\nMartis (sardinsky: \"Màltis, Màlti\") je italská obec (\"comune\") v provincii Sassari v regionu Sardinie. Nachází se ve výšce 295 metrů nad mořem a má obyvatel. Rozloha obce je 22,96 km².\n\n"}
{"id": "1498490", "url": "https://cs.wikipedia.org/wiki?curid=1498490", "title": "Masainas", "text": "Masainas\n\nMasainas (sardinsky: \"Masàinas\") je italská obec (\"comune\") v provincii Sud Sardegna v regionu Sardinie. Nachází se ve výšce 57 metrů nad mořem a má obyvatel. Rozloha obce je 23,69 km².\n\n"}
{"id": "1498491", "url": "https://cs.wikipedia.org/wiki?curid=1498491", "title": "Masullas", "text": "Masullas\n\nMasullas (sardinsky: \"Masùddas\") je italská obec (\"comune\") v provincii Oristano v regionu Sardinie. Nachází se ve výšce 129 metrů nad mořem a má obyvatel. Rozloha obce je 18,68 km².\n\n"}
{"id": "1498492", "url": "https://cs.wikipedia.org/wiki?curid=1498492", "title": "Meana Sardo", "text": "Meana Sardo\n\nMeana Sardo (sardinsky: \"Meàna\") je italská obec (\"comune\") v provincii Nuoro v regionu Sardinie. Nachází se ve výšce 588 metrů nad mořem a má obyvatel. Rozloha obce je 73,8 km².\n\n"}
{"id": "1498493", "url": "https://cs.wikipedia.org/wiki?curid=1498493", "title": "Milis", "text": "Milis\n\nMilis (sardinsky: \"Mìris\") je italská obec (\"comune\") v provincii Oristano v regionu Sardinie. Nachází se ve výšce 72 metrů nad mořem a má obyvatel. Rozloha obce je 18,67 km².\n\n"}
{"id": "1498494", "url": "https://cs.wikipedia.org/wiki?curid=1498494", "title": "Modolo", "text": "Modolo\n\nModolo (sardinsky: \"Mòdolo\") je italská obec (\"comune\") v provincii Oristano v regionu Sardinie. Nachází se ve výšce 134 metrů nad mořem a má obyvatel. Rozloha obce je 2,47 km².\n\n"}
{"id": "1498495", "url": "https://cs.wikipedia.org/wiki?curid=1498495", "title": "Mogorella", "text": "Mogorella\n\nMogorella (sardinsky: \"Mogorèdda\") je italská obec (\"comune\") v provincii Oristano v regionu Sardinie. Nachází se ve výšce 265 metrů nad mořem a má obyvatel. Rozloha obce je 17,06 km².\n\n"}
{"id": "1498496", "url": "https://cs.wikipedia.org/wiki?curid=1498496", "title": "Mogoro", "text": "Mogoro\n\nMogoro (sardinsky: \"Mòguru\") je italská obec (\"comune\") v provincii Oristano v regionu Sardinie. Nachází se ve výšce 136 metrů nad mořem a má obyvatel. Rozloha obce je 48,99 km².\n\n"}
{"id": "1498497", "url": "https://cs.wikipedia.org/wiki?curid=1498497", "title": "Monteleone Rocca Doria", "text": "Monteleone Rocca Doria\n\nMonteleone Rocca Doria (sardinsky: \"Monteleòne\") je italská obec (\"comune\") v provincii Sassari v regionu Sardinie. Nachází se ve výšce 368 metrů nad mořem a má obyvatel. Rozloha obce je 13,39 km².\n\n"}
{"id": "1498498", "url": "https://cs.wikipedia.org/wiki?curid=1498498", "title": "Monti (Sardinie)", "text": "Monti (Sardinie)\n\nMonti (sardinsky: \"Mònte\") je italská obec (\"comune\") v provincii Sassari v regionu Sardinie. Nachází se ve výšce 300 metrů nad mořem a má obyvatel. Rozloha obce je 123,82 km².\n\n"}
{"id": "1498499", "url": "https://cs.wikipedia.org/wiki?curid=1498499", "title": "Montresta", "text": "Montresta\n\nMontresta (sardinsky: \"Montrèsta\") je italská obec (\"comune\") v provincii Oristano v regionu Sardinie. Nachází se ve výšce 410 metrů nad mořem a má obyvatel. Rozloha obce je 31,16 km².\n\n"}
{"id": "1498500", "url": "https://cs.wikipedia.org/wiki?curid=1498500", "title": "Mores", "text": "Mores\n\nMores (sardinsky: \"Mòres\") je italská obec (\"comune\") v provincii Sassari v regionu Sardinie. Nachází se ve výšce 366 metrů nad mořem a má obyvatel. Rozloha obce je 94,86 km².\n\n"}
{"id": "1498501", "url": "https://cs.wikipedia.org/wiki?curid=1498501", "title": "Morgongiori", "text": "Morgongiori\n\nMorgongiori (sardinsky: \"Mragaxòri\") je italská obec (\"comune\") v provincii Oristano v regionu Sardinie. Nachází se ve výšce 351 metrů nad mořem a má obyvatel. Rozloha obce je 45,2 km².\n\n"}
{"id": "1498502", "url": "https://cs.wikipedia.org/wiki?curid=1498502", "title": "Muravera", "text": "Muravera\n\nMuravera (sardinsky: \"Murèra\") je italská obec (\"comune\") v provincii Sud Sardegna v regionu Sardinie. Nachází se ve výšce 9 metrů nad mořem a má obyvatel. Rozloha obce je 93,51 km².\n\n"}
{"id": "1498503", "url": "https://cs.wikipedia.org/wiki?curid=1498503", "title": "Monte Cimone", "text": "Monte Cimone\n\nMonte Cimone (2165 m n. m.) je nejvyšší hora Severních Apenin i italského regionu Emilia-Romagna.\n\nBěhem druhé světové války stála na vrcholu německá radarová a protiletadlová základna. K vojenským účelům sloužil vrchol i po válce a z tohoto důvodu byl během studené války nepřístupný.\n\nDnes je přístupný po značených cestách hned z několika směrů, nejsnáze od lanovek na severu a na východě, které končí několik set metrů pod vrcholem. Nejjednodušší výstup bez použití lanovek vede z vesnice Doccia del Cimone na západním svahu hory. Cesta měří 6 km s převýšením kolem 800 metrů.\n\nNa severních a východních svazích se rozkládá několik propojených lyžařských středisek s celkovou délkou sjezdovek přes 50 km. Lyžařská sezóna začíná obvykle začátkem prosince (často už koncem listopadu) a končí v polovině dubna. Středisko je navštěvováno i snowboardisty, protože v areálu Passo del Lupo se nachází velký snowpark, mj. s 85 metrů dlouhou U-rampou.\n"}
{"id": "1498504", "url": "https://cs.wikipedia.org/wiki?curid=1498504", "title": "Rue Vaucanson", "text": "Rue Vaucanson\n\nRue Vaucanson je ulice v Paříži v historické čtvrti Marais. Nachází se ve 3. obvodu. Jacques de Vaucanson, po kterém byla ulice pojmenována, byl francouzský mechanik a vynálezce.\n\nUlice vede od křižovatky s \"Rue Réaumur\" a \"Rue de Turbigo\" a končí na křižovatce s \"Rue du Vertbois\".\n\nUlice se rozkládá na pozemcích bývalého kláštera Saint-Martin-des-Champs. Část ulice mezi \"Rue Conté\" a \"Rue du Vertbois\" byla otevřena roku 1816 v rámci rozvoje tržnice Saint-Martin, stejně jako ulice \"Rue Ferdinand-Berthoud\" (už neexistující), \"Rue Borda\", \"Rue Conté\" a \"Rue Montgolfier\".\n\nPo obou stranách ulice se rozkládají budovy Conservatoire national des arts et métiers, v jižní části pak Square du Général-Morin.\n\n"}
{"id": "1498505", "url": "https://cs.wikipedia.org/wiki?curid=1498505", "title": "Muros", "text": "Muros\n\nMuros (sardinsky: \"Mùros\") je italská obec (\"comune\") v provincii Sassari v regionu Sardinie. Nachází se ve výšce 305 metrů nad mořem a má obyvatel. Rozloha obce je 11,23 km².\n\n"}
{"id": "1498506", "url": "https://cs.wikipedia.org/wiki?curid=1498506", "title": "Musei", "text": "Musei\n\nMusei (sardinsky: \"Mùsei\") je italská obec (\"comune\") v provincii Sud Sardegna v regionu Sardinie. Nachází se ve výšce 119 metrů nad mořem a má obyvatel. Rozloha obce je 20,27 km².\n\n"}
{"id": "1498507", "url": "https://cs.wikipedia.org/wiki?curid=1498507", "title": "Narbolia", "text": "Narbolia\n\nNarbolia (sardinsky: \"Narabuìa\") je italská obec (\"comune\") v provincii Oristano v regionu Sardinie. Nachází se ve výšce 57 metrů nad mořem a má obyvatel. Rozloha obce je 40,5 km².\n\n"}
{"id": "1498508", "url": "https://cs.wikipedia.org/wiki?curid=1498508", "title": "Narcao", "text": "Narcao\n\nNarcao (sardinsky: \"Narcàu\") je italská obec (\"comune\") v provincii Sud Sardegna v regionu Sardinie. Nachází se ve výšce 125 metrů nad mořem a má obyvatel. Rozloha obce je 85,88 km².\n\n"}
{"id": "1498509", "url": "https://cs.wikipedia.org/wiki?curid=1498509", "title": "Norbello", "text": "Norbello\n\nNorbello (sardinsky: \"Norghìddo\") je italská obec (\"comune\") v provincii Oristano v regionu Sardinie. Nachází se ve výšce 350 metrů nad mořem a má obyvatel. Rozloha obce je 26,18 km².\n\n"}
{"id": "1498510", "url": "https://cs.wikipedia.org/wiki?curid=1498510", "title": "Nughedu San Nicolò", "text": "Nughedu San Nicolò\n\nNughedu San Nicolò (sardinsky: \"Nughèdu\") je italská obec (\"comune\") v provincii Sassari v regionu Sardinie. Nachází se ve výšce 577 metrů nad mořem a má obyvatel. Rozloha obce je 67,89 km².\n\n"}
{"id": "1498511", "url": "https://cs.wikipedia.org/wiki?curid=1498511", "title": "Nughedu Santa Vittoria", "text": "Nughedu Santa Vittoria\n\nNughedu Santa Vittoria (sardinsky: \"Nughèdu Santa Itòria\") je italská obec (\"comune\") v provincii Oristano v regionu Sardinie. Nachází se ve výšce 496 metrů nad mořem a má obyvatel. Rozloha obce je 28,57 km².\n\n"}
{"id": "1498512", "url": "https://cs.wikipedia.org/wiki?curid=1498512", "title": "Nule", "text": "Nule\n\nNule (sardinsky: \"Nule\") je italská obec (\"comune\") v provincii Sassari v regionu Sardinie. Nachází se ve výšce 650 metrů nad mořem a má obyvatel. Rozloha obce je 51,95 km².\n\n"}
{"id": "1498513", "url": "https://cs.wikipedia.org/wiki?curid=1498513", "title": "Nulvi", "text": "Nulvi\n\nNulvi (sardinsky: \"Nùjvi\") je italská obec (\"comune\") v provincii Sassari v regionu Sardinie. Nachází se ve výšce 478 metrů nad mořem a má obyvatel. Rozloha obce je 67,38 km².\n\n"}
{"id": "1498514", "url": "https://cs.wikipedia.org/wiki?curid=1498514", "title": "Nurachi", "text": "Nurachi\n\nNurachi (sardinsky: \"Nuràchi\") je italská obec (\"comune\") v provincii Oristano v regionu Sardinie. Nachází se ve výšce 7 metrů nad mořem a má obyvatel. Rozloha obce je 15,97 km².\n\n"}
{"id": "1498515", "url": "https://cs.wikipedia.org/wiki?curid=1498515", "title": "Nuragus", "text": "Nuragus\n\nNuragus (sardinsky: \"Nuràgus\") je italská obec (\"comune\") v provincii Sud Sardegna v regionu Sardinie. Nachází se ve výšce 359 metrů nad mořem a má obyvatel. Rozloha obce je 19,90 km².\n\n"}
{"id": "1498516", "url": "https://cs.wikipedia.org/wiki?curid=1498516", "title": "Nurallao", "text": "Nurallao\n\nNurallao (sardinsky: \"Nuràdda\") je italská obec (\"comune\") v provincii Sud Sardegna v regionu Sardinie. Nachází se ve výšce 390 metrů nad mořem a má obyvatel. Rozloha obce je 34,76 km².\n\n"}
{"id": "1498517", "url": "https://cs.wikipedia.org/wiki?curid=1498517", "title": "Nuraminis", "text": "Nuraminis\n\nNuraminis (sardinsky: \"Nuràminis\") je italská obec (\"comune\") v provincii Sud Sardegna v regionu Sardinie. Nachází se ve výšce 91 metrů nad mořem a má obyvatel. Rozloha obce je 45,18 km².\n\n"}
{"id": "1498518", "url": "https://cs.wikipedia.org/wiki?curid=1498518", "title": "Nureci", "text": "Nureci\n\nNureci (sardinsky: \"Nurèci\") je italská obec (\"comune\") v provincii Oristano v regionu Sardinie. Nachází se ve výšce 335 metrů nad mořem a má obyvatel. Rozloha obce je 12,87 km².\n\n"}
{"id": "1498519", "url": "https://cs.wikipedia.org/wiki?curid=1498519", "title": "Nurri", "text": "Nurri\n\nNurri (sardinsky: \"Nurri\") je italská obec (\"comune\") v provincii Sud Sardegna v regionu Sardinie. Nachází se ve výšce 612 metrů nad mořem a má obyvatel. Rozloha obce je 73,67 km².\n\n"}
{"id": "1498520", "url": "https://cs.wikipedia.org/wiki?curid=1498520", "title": "Nuxis", "text": "Nuxis\n\nNuxis (sardinsky: \"Nùxis, Nùcis\") je italská obec (\"comune\") v provincii Sud Sardegna v regionu Sardinie. Nachází se ve výšce 196 metrů nad mořem a má obyvatel. Rozloha obce je 61,59 km².\n\n"}
{"id": "1498521", "url": "https://cs.wikipedia.org/wiki?curid=1498521", "title": "Oliena", "text": "Oliena\n\nOliena (sardinsky: \"Ulìana\") je italská obec (\"comune\") v provincii Nuoro v regionu Sardinie. Nachází se ve výšce 379 metrů nad mořem a má obyvatel. Rozloha obce je 165,74 km².\n\n"}
{"id": "1498522", "url": "https://cs.wikipedia.org/wiki?curid=1498522", "title": "Ollastra", "text": "Ollastra\n\nOllastra (sardinsky: \"Ollàsta\") je italská obec (\"comune\") v provincii Oristano v regionu Sardinie. Nachází se ve výšce 23 metrů nad mořem a má obyvatel. Rozloha obce je 21,47 km².\n\n"}
{"id": "1498523", "url": "https://cs.wikipedia.org/wiki?curid=1498523", "title": "Noragugume", "text": "Noragugume\n\nNoragugume (sardinsky: \"Noragùgume\") je italská obec (\"comune\") v provincii Nuoro v regionu Sardinie. Nachází se ve výšce 288 metrů nad mořem a má obyvatel. Rozloha obce je 26,73 km².\n\n"}
{"id": "1498524", "url": "https://cs.wikipedia.org/wiki?curid=1498524", "title": "Neoneli", "text": "Neoneli\n\nNeoneli (sardinsky: \"Neunèle\") je italská obec (\"comune\") v provincii Oristano v regionu Sardinie. Nachází se ve výšce 554 metrů nad mořem a má obyvatel. Rozloha obce je 48,01 km².\n\n"}
{"id": "1498525", "url": "https://cs.wikipedia.org/wiki?curid=1498525", "title": "Ollolai", "text": "Ollolai\n\nOllolai (sardinsky: \"Ollolài\") je italská obec (\"comune\") v provincii Nuoro v regionu Sardinie. Nachází se ve výšce 960 metrů nad mořem a má obyvatel. Rozloha obce je 27,24 km².\n\n\n"}
{"id": "1498526", "url": "https://cs.wikipedia.org/wiki?curid=1498526", "title": "Olmedo", "text": "Olmedo\n\nOlmedo (sardinsky: \"S'Ulumèdu, Urumèddu\") je italská obec (\"comune\") v provincii Sassari v regionu Sardinie. Nachází se ve výšce 68 metrů nad mořem a má obyvatel. Rozloha obce je 33,47 km².\n\n"}
{"id": "1498527", "url": "https://cs.wikipedia.org/wiki?curid=1498527", "title": "Olzai", "text": "Olzai\n\nOlzai (sardinsky: \"Ortzài, Orthài\") je italská obec (\"comune\") v provincii Nuoro v regionu Sardinie. Nachází se ve výšce 474 metrů nad mořem a má obyvatel. Rozloha obce je 69,82 km².\n\n"}
{"id": "1498528", "url": "https://cs.wikipedia.org/wiki?curid=1498528", "title": "Onanì", "text": "Onanì\n\nOnanì (sardinsky: \"Onanìe\") je italská obec (\"comune\") v provincii Nuoro v regionu Sardinie. Nachází se ve výšce 482 metrů nad mořem a má obyvatel. Rozloha obce je 71,97 km².\n\n"}
{"id": "1498529", "url": "https://cs.wikipedia.org/wiki?curid=1498529", "title": "Onifai", "text": "Onifai\n\nOnifai (sardinsky: \"Oniài\") je italská obec (\"comune\") v provincii Nuoro v regionu Sardinie. Nachází se ve výšce 29 metrů nad mořem a má obyvatel. Rozloha obce je 43,19 km².\n\n"}
{"id": "1498530", "url": "https://cs.wikipedia.org/wiki?curid=1498530", "title": "Oniferi", "text": "Oniferi\n\nOniferi (sardinsky: \"Onièri\") je italská obec (\"comune\") v provincii Nuoro v regionu Sardinie. Nachází se ve výšce 478 metrů nad mořem a má obyvatel. Rozloha obce je 35,67 km².\n\n"}
{"id": "1498531", "url": "https://cs.wikipedia.org/wiki?curid=1498531", "title": "Orani", "text": "Orani\n\nOrani (sardinsky: \"Oràne\") je italská obec (\"comune\") v provincii Nuoro v regionu Sardinie. Nachází se ve výšce 523 metrů nad mořem a má obyvatel. Rozloha obce je 130,43 km².\n\n"}
{"id": "1498532", "url": "https://cs.wikipedia.org/wiki?curid=1498532", "title": "Orgosolo", "text": "Orgosolo\n\nOrgosolo (sardinsky: \"Orgòsolo\") je italská obec (\"comune\") v provincii Nuoro v regionu Sardinie. Nachází se ve výšce 620 metrů nad mořem a má obyvatel. Rozloha obce je 222,6 km².\n\n"}
{"id": "1498533", "url": "https://cs.wikipedia.org/wiki?curid=1498533", "title": "Oristano", "text": "Oristano\n\nOristano (sardinsky: \"Aristànis\") je italská obec (\"comune\") v provincii Oristano v regionu Sardinie. Nachází se ve výšce 9 metrů nad mořem a má obyvatel. Rozloha obce je 84,57 km².\n\n"}
{"id": "1498534", "url": "https://cs.wikipedia.org/wiki?curid=1498534", "title": "Orosei", "text": "Orosei\n\nOrosei (sardinsky: \"Orosèi\") je italská obec (\"comune\") v provincii Nuoro v regionu Sardinie. Nachází se ve výšce 19 metrů nad mořem a má obyvatel. Rozloha obce je 91,00 km².\n\n"}
{"id": "1498535", "url": "https://cs.wikipedia.org/wiki?curid=1498535", "title": "Orotelli", "text": "Orotelli\n\nOrotelli (sardinsky: \"Orotèddi\") je italská obec (\"comune\") v provincii Nuoro v regionu Sardinie. Nachází se ve výšce 406 metrů nad mořem a má obyvatel. Rozloha obce je 61,18 km².\n\n"}
{"id": "1498536", "url": "https://cs.wikipedia.org/wiki?curid=1498536", "title": "Orroli", "text": "Orroli\n\nOrroli (sardinsky: \"Arròlli, Arròli\") je italská obec (\"comune\") v provincii Sud Sardegna v regionu Sardinie. Nachází se ve výšce 550 metrů nad mořem a má obyvatel. Rozloha obce je 75,59 km².\n\n"}
{"id": "1498537", "url": "https://cs.wikipedia.org/wiki?curid=1498537", "title": "Ortacesus", "text": "Ortacesus\n\nOrtacesus (sardinsky: \"Ortacèsus\") je italská obec (\"comune\") v provincii Sud Sardegna v regionu Sardinie. Nachází se ve výšce 161 metrů nad mořem a má obyvatel. Rozloha obce je 23,63 km².\n\n"}
{"id": "1498538", "url": "https://cs.wikipedia.org/wiki?curid=1498538", "title": "Ortueri", "text": "Ortueri\n\nOrtueri (sardinsky: \"Ortuèri\") je italská obec (\"comune\") v provincii Nuoro v regionu Sardinie. Nachází se ve výšce 584 metrů nad mořem a má obyvatel. Rozloha obce je 38,83 km².\n\n"}
{"id": "1498539", "url": "https://cs.wikipedia.org/wiki?curid=1498539", "title": "Orune", "text": "Orune\n\nOrune (sardinsky: \"Urùne, Orùne\") je italská obec (\"comune\") v provincii Nuoro v regionu Sardinie. Nachází se ve výšce 745 metrů nad mořem a má obyvatel. Rozloha obce je 128,45 km².\n\n"}
{"id": "1498540", "url": "https://cs.wikipedia.org/wiki?curid=1498540", "title": "Oschiri", "text": "Oschiri\n\nOschiri (sardinsky: \"Óschiri, Óscari\") je italská obec (\"comune\") v provincii Sassari v regionu Sardinie. Nachází se ve výšce 202 metrů nad mořem a má obyvatel. Rozloha obce je 215,61 km².\n\n"}
{"id": "1498541", "url": "https://cs.wikipedia.org/wiki?curid=1498541", "title": "Osidda", "text": "Osidda\n\nOsidda (sardinsky: \"Osìdde\") je italská obec (\"comune\") v provincii Nuoro v regionu Sardinie. Nachází se ve výšce 650 metrů nad mořem a má obyvatel. Rozloha obce je 25,68 km².\n\n"}
{"id": "1498542", "url": "https://cs.wikipedia.org/wiki?curid=1498542", "title": "Osilo", "text": "Osilo\n\nOsilo (sardinsky: \"Ósile, Ósili, Ósilu\") je italská obec (\"comune\") v provincii Sassari v regionu Sardinie. Nachází se ve výšce 672 metrů nad mořem a má obyvatel. Rozloha obce je 98,03 km².\n\n"}
{"id": "1498543", "url": "https://cs.wikipedia.org/wiki?curid=1498543", "title": "Osini", "text": "Osini\n\nOsini (sardinsky: \"Osìni\") je italská obec (\"comune\") v provincii Nuoro v regionu Sardinie. Nachází se ve výšce 645 metrů nad mořem a má obyvatel. Rozloha obce je 39,81 km².\n\n"}
{"id": "1498544", "url": "https://cs.wikipedia.org/wiki?curid=1498544", "title": "Ossi", "text": "Ossi\n\nOssi (sardinsky: \"Ossi\") je italská obec (\"comune\") v provincii Sassari v regionu Sardinie. Nachází se ve výšce 322 metrů nad mořem a má obyvatel. Rozloha obce je 30,09 km².\n\n"}
{"id": "1498546", "url": "https://cs.wikipedia.org/wiki?curid=1498546", "title": "Bašibozuk", "text": "Bašibozuk\n\nBašibozuk (osmanskou turečtinou ; doslovně: \"ten, který to má v hlavě pomotané, pokažená hlava, bláznivá hlava\"; zhruba \"bezhlavý\", \"pomatený\") byl příslušníkem osmanské nepravidelné armády. Bašibozukové byli rekrutování především mezi Albánci, Kurdy a Čerkesy, ale pocházeli ze všech etnik. Známi byli pro svou odvahu, ale také vynikali surovostí a rabováním. Nesvázáni pravidly, která omezovala vojáky pravidelné armády, dopouštěli se násilí na civilistech.\n\n"}
{"id": "1498547", "url": "https://cs.wikipedia.org/wiki?curid=1498547", "title": "Jan Merlian", "text": "Jan Merlian\n\nJan Merlian (též Jan Merlián, Giovanni Merlian, Merliano, Jan Vlach, Hans Vlach, přezdívaný Škarpalín; 1520–1593, Plzeň) byl renesanční architekt, stavitel a kameník italského původu působící v Plzni.\n\nVýstavba zámku v Kaceřově na severním Plzeňsku a zámku v Horšovském Týně na Domažlicku přivedla do regionu italské stavitele. Po dokončení přestavby kaceřovského zámku přichází na počátku 50. let 16. století do Plzně skupina přibližně 15 umělců (stavitelů, zedníků a kameníků) okolo Giovanniho de Statia. Přivádějí je i náboženské důvody, neboť katolické město neklade žádné podmínky pro přijetí do města. Pocházejí především z Lombardie na severu Itálie (pročež získávají přízvisko „Vlaši“). Ze své vlasti přinesli hodnotné tvarosloví, které odkazovalo na klasický renesanční římský styl, přizpůsobili jej zdejším poměrům a ve výsledné formě české renesance proměňují dosud gotické jádro Plzně. Mezi členy italské kolonie vstoupil v 70. letech i kameník a stavitel Jan Merlian.\n\nV roce 1566 se Jan Merlian stal majitelem gotického domu v Masokrámské ulici později známého jako Gerlachovský, který koupil za 285 kop míšeňských od Tobiáše Číhanského. Během krátkého vlastnictví stihl dům nákladně a zcela renesančně přestavět. Dochovaný portál z roku 1575 nese v kartuši na hlavním klenáku stavitelův monogram „I. M.“ Později Gerlachovský dům vyměnil za dům čp. 90 v Pražské ulici.\n\nJanu Merlianovi je připisována výrazná renesanční přestavba Chotěšovského domu na dnešním Náměstí Republiky v druhé polovině 16. století, za možného stavitele je označován ale i Giovanni de Statia. Z této přestavby se dochovala především otevřená nádvorní lodžie o dvou arkádách, která je v přízemí provedena v italském vzoru a v prvním patře sklenuta křížovou hřebínkovou klenbou. K Merlianově autorství se přiklání Jaromír Kovář i v případě portálu Chotěšovského domu.\n\nV roce 1583 Merlian vyměnil Gerlachovský dům se Zachariášem Týnským za jeho dům čp. 90 v Pražské ulici. Tento dům v roce 1584 mohutně přestavěl do podoby s trojicí párů sdružených oken v patře. Pod prostředním párem oken byl v přízemí mohutný, půlkruhově zaklenutý portál v obdélné, bosované ploše. Dolní část bosování působí díky římsovým hlavicím jako pilíře, horní část tvoří vějíř klenáků. Portál je završen hladkým vlysem, na který zasahuje velká rolverková kartuš se zavíjeným rámováním nesoucí vztyčeného lva. Kartuš je obklopena rozděleným letopočtem 1584 a dvojicí dvouřádkových latinsko-italských nápisů: „“ (Je-li Bůh s námi, kdo proti nám) a „“ (Miluj Boha a nepodváděj, čiň dobře a nech řečí). Nápisy vyjadřují Merlianovo životní přesvědčení a zásady. Historický dům byl zbořen v roce 1907, o rok později postaven na jeho místě nový, který byl ozdoben původním portálem.\n\nPro dům U Bílého lva čp. 84 v Pražské ulici vytvořil v roce 1584 edikulový portál severoitalského typu s půlkruhovým otvorem flankovaným dvěma páry kanelovaných tříčtvrtěsloupů na podstavcích. Sloupy nesou dórské kladí zdobené triglyfy a na metopách rozetami a emblémy. Protože dům samotný stavěl Giovanni de Statia, připisují některé zdroje autorství portálu i jemu.\n\nMimořádně hodnotný portál domu čp. 135 na jižní straně Náměstí Republiky je připisován Merlianovi.\n\nJan Merlian svojí tvorbou ovlivnil podobu portálů plzeňských domů v období osmdesátých a devadesátých let 16. století. Tehdejší portály obsahovaly značně plastické kvádry s opticky pojímaným povrchem a s kartuší na hlavním klenáku inspirované jeho portály, které uchovávaly klasické formy a současně je v detailu počešťovaly.\n\nPortálu domu U Salzmannů je značně podobný portál renesanční radnice ve Stříbře, kterou stavěli plzeňští Vlaši, což naznačuje možnou přítomnost Merliana na stavbě této radnice. Ostatně Jan Merlian provedl opravu jedné z kašen na dnešním Masarykově náměstí ve Stříbře.\n\nV závěti ze 7. ledna 1593 pamatoval 100 kopami míšeňských na oltář sv. Rocha v dominikánském klášteře, který nechal na své náklady se synem Bartošem pořídit, aby co čtvrt roku byla u oltáře konána bohoslužba. Jeho manželka Markéta měla chudým 50 kop na sukno a plátno a jiné milosrdné skutky vydat. Vedle odkazu příbuzným zdědila veškeré statky manželka Markéta, přičemž byl žádán Giovanni de Statia, aby z jeho dluhu ulevil. Manželka Markéta následujícího roku přijala povinnost zaplatit 301 kop míšeňských dluhu za zesnulého.\n"}
{"id": "1498562", "url": "https://cs.wikipedia.org/wiki?curid=1498562", "title": "NSA (rozcestník)", "text": "NSA (rozcestník)\n\nRMS může znamenat:\n"}
{"id": "1498591", "url": "https://cs.wikipedia.org/wiki?curid=1498591", "title": "Mendělejevsk", "text": "Mendělejevsk\n\nMendělejevsk () je město v Tatarstánu v Ruské federaci. Při sčítání lidu v roce 2010 měl přes dvaadvacet tisíc obyvatel. \n\nMendělejevsk leží na západním břehu Dolnokamské přehradní nádrže na řece Kamě. Od Kazaně, hlavního města republiky, je vzdálen přibližně 240 kilometrů východně.\n\nPřes město vede železniční trať z Akbaše (u Bugulmy) přes Naberežnyje Čelny do Agryzu.\n\nV roce 1868 zde byla postavena u vesnice \"Bonďuga\" () chemická továrna \"Bonďuskij Zawod\" a u ní vzniklo nové sídlo. V roce 1928 došlo k povýšení statutu sídla na sídlo městského typu a přejmenování na \"Bonďužskij\" (). V roce 1967 následovalo sloučení s dalšími vesnicemi, povýšení na město a přejmenování na \"Mendělejevsk\" k poctě chemika Dmitrije Ivanoviče Mendělejeva.\n"}
{"id": "1498594", "url": "https://cs.wikipedia.org/wiki?curid=1498594", "title": "Tim Conway", "text": "Tim Conway\n\nThomas Daniel „Tim“ Conway (15. prosince 1933, Willoughby, Ohio, USA – 14. května 2019, Los Angeles, Kalifornie, USA) byl americký komik, herec a zpěvák. Začínal jako rozhlasový a televizní moderátor, jeho nejznámějšími rolemi byli Charles Parker v komediálním seriálu z vojenského prostředí \"McHale’s Navy\" a Ephraim Wanker v \"Ženatém se závazky\", účinkoval také v \"The Carol Burnett Show\" a namluvil animované postavy v seriálech \"Spongebob v kalhotách\" a \"Simpsonovi\". Ve své kariéře získal šestkrát cenu Emmy a v roce 1975 Zlatý glóbus za nejlepší mužský herecký výkon ve vedlejší roli v seriálu, minisérii nebo TV filmu. Byl dvakrát ženatý a měl šest dětí.\n\n"}
{"id": "1498597", "url": "https://cs.wikipedia.org/wiki?curid=1498597", "title": "Vladimír Stránský", "text": "Vladimír Stránský\n\nVladimír Stránský (* 7. června 1947, Jihlava) je bývalý český hokejový útočník. Po skončení aktivní kariéry působil jako trenér mládeže. Hokej hrají i jeho vnuci Matěj Stránský a Šimon Stránský.\nV československé lize hrál za TJ Vítkovice a TJ Gottwaldov. V roce 1981 získal s Vítkovicemi československý mistrovský titul. \n\n"}
{"id": "1498602", "url": "https://cs.wikipedia.org/wiki?curid=1498602", "title": "Nejlepší nahrávač Svenska hockeyligan", "text": "Nejlepší nahrávač Svenska hockeyligan\n\nJe každoročně udělovaná trofej pro hráče s nejvíce asistencemi v základní části švédské Svenska hockeyligan. \n"}
{"id": "1498603", "url": "https://cs.wikipedia.org/wiki?curid=1498603", "title": "Alcmonavis", "text": "Alcmonavis\n\nAlcmonavis byl rod malého opeřeného teropodního dinosaura vývojově blízkého čeledi Archaeopterygidae (avšak nepatřícího do ní). Tento drobný, ptákům podobný dinosaurus žil v období pozdní jury (asi před 150 miliony let) na území dnešního jižního Německa (poblíž Eichstättu a Solnhofenu). Formálně byl druh \"A. poeschli\" popsán trojicí německých paleontologů v květnu roku 2019.\n\nFosilie sestává z kostry pravého křídla, objeveného v sedimentech souvrství Mörnsheim (tzv. souostroví Solnhofen) z období spodního tithonu (stáří asi 152 až 148 milionů let). Jedná se tedy o současníka slavnějšího \"praptáka\" druhu \"Archaeopteryx lithographica\", jemuž byl vzdáleně příbuzný. Fosilie dokládá, že biodiverzita pozdně jurských avialanů (teropodních dinosaurů, blízce příbuzných ptákům) byla podstatně větší, než se dříve předpokládalo.\n\n\n"}
{"id": "1498604", "url": "https://cs.wikipedia.org/wiki?curid=1498604", "title": "Jean-Pierre Cantin", "text": "Jean-Pierre Cantin\n\nJean-Pierre Cantin (* 7. prosince 1966 Jonquière) je bývalý kanadský zápasník–judista.\n\nS judem začínal v rodném Jonquière (dnes součást Saguenay) pod vedením Rogera Tremblaye. V kanadské mužské reprezentaci se pohyboval od poloviny osmdesátých let dvacátého století v superlehké váze do 60 kg. V roce 1988 dostal v nominaci na olympijské hry v Soulu přednost zkušenější Phil Takahashi. \n\nOd roku 1989 přestoupil do vyšší pololehké váhy do 65 kg. V roce 1992 startoval na olympijských hrách v Barceloně s ambicemi na pěkné umístění. Po dobrém nalosování v úvodních kolech, prohrál ve čtvrtfinále na body (yuko) s favorizovaným Němcem Udem Quellmalzem. V opravném pavouku se do soubojů o medaile neprobojoval. \n\nOd roku 1993 startoval v lehké váze do 71 kg, ve které se v roce 1996 na své třetí olympijské hry v Atlantě nekvalifikoval. Vzápětí ukončil sportovní kariéru. Věnuje se trenérské práci.\n\n\n"}
{"id": "1498605", "url": "https://cs.wikipedia.org/wiki?curid=1498605", "title": "Jitka Bártů", "text": "Jitka Bártů\n\nJitka Bártů (* 12. října 1974 Jihlava) je česká televizní režisérka, scenáristka, spisovatelka a producentka. Profesně se svou sestrou Kateřinou Bártů, dvojčetem, tvoří sourozenecké autorské duo zvané Sestry Bártů. \n\nPo studiu scenáristiky v Los Angeles začínala jako copywriter v reklamních agenturách Mark BBDO a Ogilvy&Mather v Praze. Autorsky spolupracuje na scénářích se svou sestrou Kateřinou, se kterou vlastní společnost Twinpower.\n\nOd roku 2009 se na svých projektech kromě psaní scénářů podílí jako režisérka.\n\nNa svých projektech se podílí jako scenáristka, režisérka a producentka. \n\nSpolečně se sestrou Kateřinou napsala 3dílný román \"Rodinná pouta\". Knihy jsou založené na příbězích postav ze stejnojmenného televizního seriálu.\n\n"}
{"id": "1498607", "url": "https://cs.wikipedia.org/wiki?curid=1498607", "title": "Rossbyho vlna", "text": "Rossbyho vlna\n\nRossbyho vlna je planetární vlna, která se projevuje v atmosféře či v oceánu planet včetně Země. Poprvé ji v atmosféře popsal Carl-Gustav Arvid Rossby roku 1939. Jsou důsledkem zachování vorticity potenciálu a ovlivňovány Coriolisovou silou. Rossbyho vlny jsou dobře pozorovatelné na tzv. tryskovém proudění.\n"}
{"id": "1498610", "url": "https://cs.wikipedia.org/wiki?curid=1498610", "title": "Nejtrestanější hráč Svenska hockeyligan", "text": "Nejtrestanější hráč Svenska hockeyligan\n\nJe každoročně udělovaná trofej pro hráče s nejvíce trestnými minutami v základní části švédské Svenska hockeyligan. \n"}
{"id": "1498613", "url": "https://cs.wikipedia.org/wiki?curid=1498613", "title": "Nejlepší statistika +/- Svenska hockeyligan", "text": "Nejlepší statistika +/- Svenska hockeyligan\n\nJe každoročně udělovaná trofej pro hráče s nejlepším hodnocením +/- v základní části švédské Svenska hockeyligan. \n"}
{"id": "1498629", "url": "https://cs.wikipedia.org/wiki?curid=1498629", "title": "Divadlo Komediograf", "text": "Divadlo Komediograf\n\nDivadlo Komediograf je soukromé kabaretní divadlo, tzv. \"divadlo jednoho autora\", kterým je dramatik Luboš Balák. Jeho hry jsou založeny především na grotesce a humoru všeho druhu, ale také na prvcích improvizace. Témata kabaretních inscenací čerpá především z každodenního života, společenských a politické satiry. Divadlo Komediograf hostuje se svými inscenacemi a zábavnými scénkami po celé České republice.\n\nLuboš Balák (* 1970) vystudoval na brněnské Janáčkově akademii múzických umění obor divadelní dramaturgie. V současné době se živí jako autor her pro Divadlo Komediograf a jako autor divadelních her na volné noze.\n\nDivadlo bylo pojmenováno po stejnojmenném kabaretním představení s názvem \"Komediograf\" uvedeném v brněnské HaDivadle 19. 6. 1998 (poprvé byl uveden již 22. 11. 1997). Volba názvu odkazuje implicitně i na žánr, kterému se divadlo věnuje. Pojem komediograf pochází původně z antického divadla a byl jím označován autor komedií. Od roku 2001 funguje Komediograf jako samostatný projekt.\n\nDivadlo nemá vlastní prostory. Jejich inscenace jsou převážně uváděny v různých brněnských divadlech. Většina produkcí je založena ze své kabaretní povahy převážně na slovu a na kostýmech. Inscenace jsou prostorově velmi flexibilní, v minulosti byly hrány například i v prostorách hospod a kaváren.\n\nNěkteré kostýmy působí spíše vtipně až kontroverzně (staré vytahané tepláky vytažené až do půlky těla; spodní prádlo, plavky; muži v ženských šatech; pouhý ručník v případě inscenace \"Zkurvení havlisti\"), což dodává inscenacím humornější podtext. Při klaunských groteskách používají herci výrazného líčení a nechybí ani tradiční červený klaunský nos. Často se využívají i nejrůznější paruky.\n\nInscenace měla oficiální premiéru 19. 6. 1998 v brněnském HaDivadle. Do roku 2001 se tato produkce dočkala 136 repríz. Komediograf je inscenace založená na kabaretní grotesce, klaunských výstupech, a hlavně humorných dramatických scénkách (o lásce, sexu, penězích …). Jednotlivé humorné výstupy jsou prokládány písňovými pasážemi za doprovodu živé hudby. V průběhu písní je divákům roznášeno točené pivo. Jednotlivá představení této inscenace se od do jisté míry liší. Spíše než o ucelenou inscenaci, jde o cyklus založený na stejném principu. Představení je řízeno moderátorem, kterým je vždy jeden z účinkujících herců. Inscenace již není momentálně na repertoáru divadla. Výjimečně byla uvedena v dubnu roku 2019 v brněnském HaDivadle u příležitosti 20. výročí uvedení tohoto cyklu kabaretních představení.\n\nPremiéra komedie Zkurvení havlisti se konala 28. 10. 2018 v Divadle v Dlouhé v Praze. Příběh pojednává o třech mužích (Hubertovi, Bořkovi a Vladanovi), kteří se pravidelně scházejí v sauně. Zde řeší aktuální společenské problémy, od politiky až po téměř absurdní debaty o budoucnosti lidstva (z ekonomického, zdravotního a sportovního hlediska). Objevují se i témata týkající se Evropské unie. Po celou dobu představení mají herci na sobě pouze ručníky omotané okolo pasu.\n\nInscenace měla premiéru 14. 10. 2015 v Divadle Bolka Polívky v Brně. Komediální one-man show hrdiny Jožina (Robert Mikluš) řeší problém obyčejných lidí současné společnosti, ve které lidé nemají komu věřit, nemají člověka, který by jim pomohl a kdo by je podpořil. Takového člověka se Robert Mikluš snaží stvořit, ale zároveň je jeho cílem vytvořit i typ osobnosti, které si lidé mohou v současnosti vážit.\n\nTato komedie o manželství měla premiéru 27. 4. 2017 v Divadle Bolka Polívky v Brně. Inscenace o manželském páru ukazující je milostným příběhem od prvního seznámení až po pokročilou fázi vztahu, pojednává mimo jiné o nekonečném souboji pohlaví. Hlavní role Emila Válce a Marcely Borůvky jsou ztvárněny Oldřichem Navrátilem a Zuzanou Kronerovou. Celý příběh páru se odehrává celkem v sedmi kapitolách a zaměřuje se především na stereotypy, které vládnou o vztazích.\n\nSatirická komedie měla premiéru 26. 1. 2017 na Sklepní scéně v Centru experimentálního divadla v Brně. Tzv. \"satira z blízké budoucnosti\" zesměšňuje osoby shromážděné okolo prezidenta republiky Miloše Zemana, zejména bývalého státního úředníka Jindřicha Forejta (Filip Teller), vedoucího kanceláře prezidenta republiky Vratislava Mynáře (Miroslav Sýkora) a mluvčího prezidenta republiky Jiřího Ovčáčka (Alexandr Stankov). Nápad na tuto satiru vznikl již po prezidentských volbách v roce 2013, kdy byl prezidentem zvolen Miloš Zeman, své realizace se však hra dočkala až roku 2017. Inscenace se v současné době nehraje.\n\nTři komici (Lukáš Pavlásek, Josef Polášek, Jakub Žáček) vystupují v grotesce, níž si v neberou servítky. Svým humorem popisují každodenní strasti a radosti všech lidí, od vážných problémů až po opilecké rozmluvy nad pivem v hospodě. Výstup se odehrává za doprovodu „vyšinutého pianisty“ ztvárněného muzikantem Zdeňkem Králem.\n\nNadčasová klaunská groteska zachycující bývalého komunistického prezidenta Gustava Husáka a gymnastku Věru Čáslavskou, měla premiéru 7. 4. 2014 v Divadle Bolka Polívky za přítomnosti olympioničky Věry Čáslavské. Groteska zobrazuje Husáka jako pomalého komika, který postupem času začíná být směšný dokonce i sám sobě. Hlavní roli komunistického prezidenta ztvárnil Tomáš Matonoha, Věru Čáslavskou Vladimír Polívka v alternaci s Tomášem Měcháčkem. V inscenaci postavil Balák naproti sebe dvě velké osobnosti tehdejší doby, které byly v mnoha ohledech velmi odlišné. Nově zvoleného komunistického prezidenta republiky, pro kterého byl nejdůležitější Sovětský svaz, a významnou olympioničku, jež vždy hájila národní zájmy.Věra Čáslavská se dokonce podílela na tvorbě představení a několikrát ho i zhlédla.\n\nDivadlo Komediograf hostuje se svými inscenacemi v divadlech či jiných divadelních a kulturních prostorech po celé České republice. V Brně uvádí své inscenace nejčastěji v Divadle Bolka Polívky a v HaDivadle. V Praze například v Dejvickém divadle a v Divadle v Dlouhé.\n\nNásleduje seznam podle oficiálního webu divadla.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1498631", "url": "https://cs.wikipedia.org/wiki?curid=1498631", "title": "Ivo Oberstein", "text": "Ivo Oberstein\n\nIvo Oberstein (* 18. května 1935 Zdice) je český architekt, urbanista a vysokoškolský pedagog. Jeho nejvýznamnějším dílem je urbanistický projekt Jihozápadního města v Praze. \n\nDětství strávil ve Zdicích a Letňanech (od roku 1968 součást Prahy). Jeho rodiči byli technický úředník Maxmilián Oberstein (1900–1971) a švadlena Hana Obersteinová (1910–1993). V roce 1959 absolvoval FA ČVUT a poté dva roky působil v Krajském projektovém ústavu v Karlových Varech. Následně působil v Útvaru hlavního architekta hlavního města Prahy (1961–1971) a Projektovém ústavu výstavby hlavního města Prahy, kde vedl Atelier 7 (1971–1989). \n\nV roce 1967 se svým týmem přihlásil do soutěže na urbanistickou koncepci oblasti Jihozápadního Města v Praze, kterou Ivo Oberstein a jeho tým následující rok vyhrál . Následně byl opět týmem pod vedením Ivo Obersteina vytvořen podrobný územní plán celé oblasti a mezi lety 1978 1989 probíhala výstavba Jihozápadního Města podle původní urbanistické koncepce. Po změně režimu v roce 1989 Ivo Obersterin dál spolupracoval na rozvoji Jihozápadního města, kdy na příklad mezi léty 1997 a 2002 byl autorem urbanistického návrhu Slunečního náměstí a radnice Prahy 13. V roce 2013 měla MČ Praha 13, která je z převážné části tvořena právě Jihozápadním Městem, 59 906 obyvatel . \nStejně jako valná většina ostatních rozsáhlých obytných celků postavených v Československu v době 50.–80. let bylo i Jihozápadní Město vystavěné jako panelové sídliště. Ivo Obersteinovi neměl v době výstvby Jihozápadního města k panelovým domům příliš vřelý vztah: \"\"Já paneláky nenáviděl, protože to byl degenerovaný produkt totalitní doby. Ale udělal jsem se svým týmem maximum jak je polidštit a co nejlépe vyřešit veřejné prostředí ulic, náměstí i klidných obytných prostor uvnitř bloků. Naštěstí nám do toho nikdo už moc nemluvil, protože v 80. letech už mnoho architektů nechtělo dělat sídliště, vyhledávali jiné úkoly – stranické domy, hotely.\"\"\n\nBěhem let 1989 až 1994 vykonával funkci hlavního architekta hl. m. Prahy jako první hlavní architekt po změně režimu v prosinci 1989 do zrušení funkce hlavního architekta v roce 1994. Po konci na funkci hlavního architeka působil jako vědecký a pedagogický pracovník na FA ČVUT.\n\nMimo urbanismu se zabývá i projektováním budov. Podle jeho návrhu byl například v letech 2002–2007 ve spolupráci s manželkou Miladou postaven dům v proluce ulice Dukelských hrdinů č. 407 . \n\nV devadesátých letech byl krátce zastupitelem MČ Praha 13 za ODA.\n\nIvo Obersterin je od roku 1960 ženatý, má dvě dcery a sedm vnoučat. Jeho švagem je profesor stavebního a ekologického inženýrství Zdeněk Bažant.\n"}
{"id": "1498632", "url": "https://cs.wikipedia.org/wiki?curid=1498632", "title": "Houzz", "text": "Houzz\n\nHouzz je americká webová stránka a online komunita o architektuře a interiérovém designu založená v roce 2009 sídlící v Kalifornii. \n\nSpoluzakladateli aplikace a webové stránky jsou Adi Tatarko a Alon Cohen. Houzz začal původně jako vedlejší projekt dvaceti rodičů z Adiho a Alonovy dětské školy a několika architektů a designérů. Stránka se stala největší rezidenční komunitou pro přestavby a rekonstrukce domovů online a stále rapidně roste. Od září 2018 se komunita rozšířila na více než 40 milionů měsíčních unikátních uživatelů a více než 2,1 milionu aktivních domovů.\n"}
{"id": "1498637", "url": "https://cs.wikipedia.org/wiki?curid=1498637", "title": "Luboš Balák", "text": "Luboš Balák\n\nLuboš Balák (* 1970) je režisér, dramaturg a autor divadelních her, známý především pro své Divadlo Komediograf, tedy \"divadlo jednoho autora.\" V současné době se živí jako spisovatel a autor divadelních her na volné noze.\n\nLuboš Balák vystudoval Janáčkovu akademii múzických umění, obor divadelní dramaturgie. Působil jako dramaturg v brněnském HaDivadle (od roku 1996–2005–v letech 2005–2009 je zde i uměleckým šéfem) a dále v divadle Husa na provázku (např. inscenace \"Zadržitelný vzestup Arthura Uie\" z roku 2003). Je považován za nejplodnějšího autora divadelních her své generace. \n\nBalák působil v divadlech jako Husa na provázku, kde byl mezi lety 2001–2004 uměleckým šéfem. Poté se stal uměleckým šéfem brněnského HaDivadla (2005–2009). Své divadelní hry inscenoval i v několika jiných brněnských divadlech – především ve Studiu Marta (divadelní scéna Divadelní fakulty JAMU) a v Divadle v 7 a půl. Mezi dalšími lze zmínit ostravské Divadlo Petra Bezruče v Ostravě, pražské Divadlo Na zábradlí a Národní divadlo v Praze.\nSám Luboš Balák je nejen autorem divadelních her pro Divadlo Komediograf, současně je i režisérem těchto her. \n\n\nBalák byl za svou hru \"Smrt Huberta Perny oceněn\" Nadací Alfréda Radoka (1994). Další ocenění získal na mezinárodním festivalu začínajících dramatiků v Austrálii, a sice za hru \"Fanouš a prostitutka\" (1995).\n\n\n"}
{"id": "1498638", "url": "https://cs.wikipedia.org/wiki?curid=1498638", "title": "Kaple svatého Jana Nepomuckého (Dolní Štěpanice)", "text": "Kaple svatého Jana Nepomuckého (Dolní Štěpanice)\n\nKaple svatého Jana Nepomuckého je římskokatolická kaple v Dolních Štěpanicích, části obce Benecko. Patří do farnosti Horní Štěpanice.\n\nPravidelné bohoslužby se v kapli nekonají. Poutní mše svatá se koná v neděli po 16. květnu.\n\n"}
{"id": "1498644", "url": "https://cs.wikipedia.org/wiki?curid=1498644", "title": "Blancova chlormethylace", "text": "Blancova chlormethylace\n\nBlancova chlormethylace (též nazývaná Blancova reakce) je reakce aromatických sloučenin s formaldehydem a chlorovodíkem katalyzovaná chloridem zinečnatým nebo jinou Lewisovou kyselinou, při níž vznikají chlormethylované areny. Objevil ji roku 1923 Gustave Louis Blanc. Při této reakci, podobně jako u většiny chlormethylací, vzniká vysoce karcinogenní vedlejší produkt, bis(chlormethyl)ether.\n\nReakce probíhá v kyselém prostředí za přítomnosti chloridu zinečnatého jako katalyzátoru. Nejprve dochází k protonaci karbonylové skupiny formaldehydu, což vede ke zvýšení její elektrofility. Aldehyd je následně atakován aromatickým π elektronem a poté dojde k rearomatizaci benzenového kruhu. Vzniklý benzylalkohol se následně rychle přemění na chlorid.\n\nDalšími elektrofily, které se mohou vytvořit v přítomnosti chloridu zinečnatého, jsou (chlormethyl)oxoniový kation (ClHC–OH) a chlorkarbeniový kation (ClCH). Tyto látky způsobují, že deaktivované substráty odolné vůči Friedelovým–Craftsovým reakcím, jako acetofenon, nitrobenzen a \"p\"-chlornitrobenzen vykazují při podmínkách chlormethylace jen omezenou reaktivitu. Deaktivované substráty lépe reagují chlormethylmethyletheru v 60% kyselině sírové.\n\nVysoce aktivované aromatické sloučeniny jako fenoly a aniliny nejsou vhodnými substráty, jelikož u nich také probíhá nekontrolovatelná Friedelova–Craftsova alkylace a často dochází k tvorbě diarylmethanů.\n\nI když je tato reakce velmi účinná, tak pro průmyslové využití není kvůli vytváření malých množství karcinogenního bis(chlormethyl)etheru vhodná.\n\nByly také popsány obdobné fluormethylace, brommethylace a jodmethylace za použití odpovídajících halogenovodíkových kyselin.\n\nChlormethylaci thiolů lze provést pomocí koncentrované kyseliny chlorovodíkové a formaldehydu:\n\nJe rovněž možné použít vhlormethylmethylether:\n\nArH + CHOCHCl → ArCHCl + CHOH\n\nTento postup se využívá k chlormethylaci styrenu při výrobě iontoměničových a Merrifieldových pryskyřic.\n\n"}
{"id": "1498651", "url": "https://cs.wikipedia.org/wiki?curid=1498651", "title": "James LoMenzo", "text": "James LoMenzo\n\nJames „JLo“ LoMenzo (* 13. ledna 1959 Brooklyn, New York, Spojené státy americké) je americký heavymetalový hudebník, především baskytarista. Býval členem kapel jako White Lion, Black Label Society, Slash's Snakepit, Megadeth, David Lee Roth, Tim \"Ripper\" Owens a další.\n\n\n\n\n\n\n\n\n\n\n"}
{"id": "1498653", "url": "https://cs.wikipedia.org/wiki?curid=1498653", "title": "Divadlo Druhý pád", "text": "Divadlo Druhý pád\n\nDruhý pád (dříve Stadec Dorost) je brněnské poloprofesionální divadlo působící v prostoru klubu Artbar Druhý pád. Založil ho Tomáš „Bernie“ Kadlec (současný finanční ředitel Studia hrdinů) pod záštitou multikulturního centra Stadion. Ideou projektu bylo vytvoření platformy pro mladé tvůrce, profesionály i amatéry, v rámci které by mohli komunikovat s veřejností.\n\nMultikulturní centrum Stadion vzniklo v září 2010 v bývalém sokolském stadionu na ulici Kounicova. Tzv. Stadec poskytoval multifunkční prostor pro nezávislou autorskou tvorbu v Brně (koncerty, divadelní představení, festivaly a fashion markety). Pod hlavičkou Stadecu také fungovala kavárna Kafec – prostor pro setkávání a diskuze. Stadec pravidelně využívala divadla Buranteatr, Feste, Facka, Aldente a další. Prostor byl otevřený i mimobrněnským hostujícím souborům jako například Divadlo Continuo, olomoucká Tramtárie, zlínská Malá scéna a projekty La Fabriky.               \n\nNa konci sezóny 2010/2011 byla zahájena nová dramaturgická linie pod názvem \"Stadec Dorost\" jako platforma pro práci Tomáše Kadlece s amatéry. Při tvorbě první inscenace \"Transport\" se volně inspirovali filmovým scénářem Modlitba pro Kateřinu Horovitzovou Arnošta Lustiga. Na Stadecu byly vytvořeny ještě dvě inscenace – Shakespearův \"Troilus a Kressida\" v Kadlecově režii a autorská inscenace Kateřiny Manclerové a Vítězslava Větrovce \"Brno Bezhlavě!\"\n\nPo ukončení aktivit Stadecu a odchodu Tomáše Kadlece ze souboru, ztratil Stadec Dorost domovské působiště a své inscenace od té doby realizoval formou hostování v Kabinetu múz, Klubu Leitnerova nebo prostřednicvím účasti na festivalech. Název Stadec Dorost se opuštěním stadionového prostoru vyprázdnil. Soubor se tedy stal Stadecem Dorost bez Stadecu – bez koho čeho – Druhý pád. \n\nV klubu Leitnerova Druhý pád uvedl inscenaci \"Gargantua a Pantagruel\" v režii Vítězslava Větrovce. V Kabinetu Múz vznikla inscenace \"Kabaret Hašvejk\" v režii Jiřího Jelínka ve spolupráci s Divadlem DNO.\n\nPo roce střídání působišť se Druhému pádu naskytla možnost získat prostor pro svoji tvorbu ve sklepních prostorách Café SOMA na ulici Jana Uhra. Divadlo zahájilo své působení v SOMĚ 8. října 2013 představením \"Brno Bezhlavě!\". S novým působištěm si Druhý pád vytyčil nový cíl, a to vytvořit z ulice Jana Uhra bulvár pro kulturní dění.   \n\nDruhý pád v této své éře uvedl dvě nové inscenace pod vedením Terezy Lexové – \"Bahňáci\" a \"Městečko Palermo\". Tomáš Milostný (herec souboru Husy Na provázku) režíroval v SOMĚ \"Tmavý obrázek aneb poslední den protidrogového agenta Chika T.\". V SOMĚ také vznikla inscenace \"Šamrova čtverka\" v režii Radka Petráše, která se souborem přešla do nového prostoru, a stále je součástí aktuálního repertoáru.\n\nS novým názvem Druhý pád se pojila otázka „Bez koho čeho?“ s odpovědí v podobě projektu \"Bez koho čeho? Bez vstupného!\". Impulzem pro uskutečnění projektu byla snaha o rozšíření povědomí o divadle a možnost vést dialog s lidmi bez ohledu na jejich finanční možnosti. Druhý pád tedy v sezóně 2013/2014 od ledna do června v rámci projektu hrál zdarma. \"„Nechceme a nebudeme mluvit spisovně za vstupné. Chceme a budeme mluvit sprostě zadarmo.“\"\n\nPo čtyřletém působení ve sklepě pod Café SOMA začal soubor pociťovat potřebu většího prostoru. Příležitostí se stal další sklep, tentokrát na ulici Štefánikova, kde prostřednictvím iniciativy Radka Petráše a finanční podpory Bohdana Špondra začal fungovat klub Artbar Druhý pád. Soubor si tak vytvořil prostor nejen pro vlastní divadelní působení, ale pro kulturní produkci obecně. Stávajícím ředitelem Druhého pádu je Josef Juřík, který je současně provozním baru Artbar.\n\nDruhý pád je založen na principu spolupráce souboru neherců s poloprofesionálním nebo profesionálním vedením. Na režiích inscenací Druhého pádu se podílejí studenti JAMU nebo profesionálové.     \n\nTvorba Druhého pádu se často odvíjí od osobních témat vycházejících ze souboru samotného. Pro své postavy často užívají vlastní jména. Soubor funguje komunitně, jeho činnost se rozvíjí na základě přátelství a společně stráveného času.         \n\nVizí Druhého pádu je „dělat divadlo pro lidi“ srozumitelným jazykem promlouvajícím skrze humor. Své ideji se soubor drží i ve finanční rovině, a to prostřednictvím tzv. vstupného odchodného. Divadelníci chtějí svá představení zpřístupnit všem lidem bez ohledu na finanční možnosti, divák proto může divadlo ohodnotit až zpětně podle vlastního zážitku a finančních možností.\n\nSoučasnými členy souboru Divadla Druhý pád jsou Josef Juřík, Jan Leichman, Lucie Posoldová, Václav Dvořák (herec divadla Polárka), Ondřej Hrbáč, Radek Petráš, Jana Kalvodová, Jana Filová, Zuzana Kuricová, Ivoš Krejčiřík, Jakub Kadlec.           \n\nVýznamnými osobnostmi pro vznik a rozvoj Druhého pádu jsou zakladatel Tomáš „Bernie“ Kadlec, majitelé Artbaru Radek Petráš a Bohdan Špondr.       \n\n\n\n"}
{"id": "1498656", "url": "https://cs.wikipedia.org/wiki?curid=1498656", "title": "Natasa Janicsová", "text": "Natasa Janicsová\n\nNatasa Janicsová (Наташа Душев-Јанић, Dusev-Janics Natasa, * 24. června 1982 Bačka Palanka) je maďarská kanoistka srbského původu.\n\nJejí otec Milan Janić byl na kajaku medailistou na mistrovství světa a olympijských hrách. Do roku 2001 reprezentovala Jugoslávii, pak se stala členkou klubu DÉMÁSZ-Szeged a maďarské reprezentace. Na olympijských hrách 2004 vyhrála závody K-1 a K-2 na 500 metrů, v roce 2008 vyhrála K-2 na 500 metrů a byla druhá v K-4 na 500 metrů, na OH 2012 byla druhá v K-4 na 500 metrů a třetí v K-1 na 200 metrů. Je dvacetinásobnou mistryní světa: K-1 200 m: 2007, 2009, 2010; K-2 200 m: 2005, 2006, 2009, 2010; K-2 500 m: 2005, 2006; K-2 1000 m: 2005, 2006; K-4 200 m: 2002, 2003, 2006; K-4 500 m: 2006, 2009, 2010; K-4 1000 m: 2003, 2006; K-1 200 m štafeta: 2013. Na mistrovství Evropy získala osmnáct zlatých medailí: K-1 200 m: 2007, 2010, 2012; K-1 500 m: 2004; K-2 200 m: 2005, 2010, 2012; K-2 500 m: 2005, 2006, 2010, 2012; K-2 1000 m: 2005, 2006; K-4 200 m: 2006, 2009; K-4 500 m: 2006, 2013; K-4 1000 m: 2006. V letech 2004 a 2010 byla zvolena maďarskou sportovkyní roku, získala Řád zásluh o Maďarskou republiku. V roce 2016 přerušila kariéru z důvodu diskopatie, v roce 2018 se k závodění vrátila.\n\nV roce 2010 se provdala za bulharského kanoistu Andriana Duševa, mají dceru Milanu.\n\n"}
{"id": "1498659", "url": "https://cs.wikipedia.org/wiki?curid=1498659", "title": "Litomyšlský symfonický orchestr", "text": "Litomyšlský symfonický orchestr\n\nLitomyšlský symfonický orchestr (LSO) je amatérský symfonický orchestr se sídlem v Litomyšli, rodišti Bedřicha Smetany. Zabývá se klasickou orchestrální hudbou. Bez přerušení kontinuity vystupuje od roku 1947. Svůj název používá LSO od roku 1958. Orchestr spolupracoval i s významnými sólisty (např. Boris Krajný, Eduard Haken, Jaroslav Svěcený, Leoš Čepický, Ivan Ženatý, Rudolf Rokl, Bohuslav Matoušek) nebo významnými hostujícími dirigenty (Václav Neumann, Petr Vronský).\n\nPočátky orchestrální hudby v Litomyšli spadají do roku 1876, kdy byla amatérsky provedena Smetanova Prodaná nevěsta. Orchestr však byl sestavován pouze příležitostně. Nejslavnější příležitostí pro sestavení a produkci takového orchestru bylo odhalení pamětní desky Bedřichu Smetanovi v roce 1880 za přítomnosti samotného skladatele. Prvním orchestrem pořádajícím koncerty populárních klasických skladeb byla od roku 1904 dvacetičlenná Filharmonie Zavadilská. Stálý orchestr pak byl v Litomyšli založen v roce 1912 a vystupoval pod názvem Filharmonie Litomyšlská. Jejím dirigentem se stal \"Břetislav Šťastný\". V období první světové války byla činnost orchestru přerušena a po ní obnovena v roce 1922 pod vedením \"Jaromíra Metyše\". V té době orchestr spolupracoval s předními sólisty, jako byli Marie Podvalová, Václav Zítek, Bohuš Heran nebo František Ondříček. V letech 1930-44 byly kompletně provedeny opery Dráteník, Vorař, Dvě vdovy, Prodaná nevěsta, Dalibor a V studni a byly uskutečněny i rozhlasové nahrávky.\nDruhou odmlku v pravidelné činnosti způsobila druhá světová válka. Po ní začal od roku 1946 obnovený orchestr působit pod názvem Litomyšlská filharmonie. V letech 1947–1961 působili s orchestrem téměř současně tři dirigenti (\"Jaromír Metyš, Ladislav Kasal, Pavel Čotek\"). V osobě Ladislava Kasala dostal orchestr vedoucího, který absolvoval několik lekcí dirigování u Václava Talicha. V tomto období orchestr spolupracoval například se sólisty Jiřím Bělohlávkem (tehdy klavíristou), Janem Panenkou a Bohušem Heranem.\n\n\nDne 29. 11. 1994 byla založena Nadace Litomyšlského symfonického orchestru. Zakladateli byli Václav Knettig, Dana Ludvíčková a Miroslav Matějka. Po transformaci v roce 1998 došlo ke změně na Nadační fond Litomyšlského symfonického orchestru. Tento subjekt veškerou činnost orchestru řídí a finančně podporuje.\n\nRepertoár orchestru tvoří skladby od baroka po 20. století. Například byla provedena následující díla: Beethovenova 5. symfonie, 4. a 5. klavírní koncert, Haydnova symfonie Na odchodnou, Schubertova Nedokončená symfonie, Mozartova Symfonie č. 39 Es dur, Gershwinova Rhapsody in Blue, Novákova Slovácká suita, Rodrigův Concierto de Aranjuez a mnoho dalších. Dramaturgie LSO se cíleně zaměřuje jak na interpretaci děl již známých a osvědčených, tak na uvádění nových nebo již zapomenutých skladeb. Orchestr má na svém kontě již několik premiér regionálních autorů (Milan Toušek, David Lukáš).\nV letech 1935, 1936, 1937 a 1946 byly realizovány 4 rozhlasové nahrávky.\nV roce 1977 byla v Čs. rozhlase Hradec Králové nahrána Malá suita pro smyčcový orchestr Eduarda Dřízgy.\n\n\n\n"}
{"id": "1498676", "url": "https://cs.wikipedia.org/wiki?curid=1498676", "title": "Pyramida v Médúmu", "text": "Pyramida v Médúmu\n\nPyramida v Médúmu nebo také Médúmska pyramida a Falešná pyramida (arabsky Haram al-kaddáb) je pyramida, jejíž pozůstatky se nacházejí 100 kilometrů jižně od Káhiry v poušti u vesnice Médúm v Egyptě.\n\nStavebníkem této pyramidy byl faraon Snofru, zakladatel 4. dynastie a majitel dalších dvou pyramid, Lomené a Červené. Začala se stavět jako stupňovitá a po několika stavebních etapách byla nakonec dokončena jako pravá. Vnitřní struktura pyramidy je jednoduchá, vstupuje se do ní vchodem na severní straně a chodba ústí do královské komory s nepravou klenbou, která se nachází ve středu pyramidy na úrovni základny. Celkové uspořádání vnitřku je inovativní a vytvořil se jím nový typ, který se později dále rozvíjel. V jejím okolí se našla ruina kultovní pyramidy, nejlépe zachovaný zádušní chrám ze Staré říše, pozůstatky vzestupné cesty a pohřebiště, které patřilo pyramidě. I uspořádání pyramidového komplexu bylo novátorské a stalo se vzorem pro následující pyramidy. V současnosti má pyramida odhalené jádro a jsou vidět její tři skloněné kamenné vrstvy. Zvláštní tvar pyramidy v Médúmu zapříčinil pád její vnější části.\n"}
{"id": "1498677", "url": "https://cs.wikipedia.org/wiki?curid=1498677", "title": "Le Chasseron", "text": "Le Chasseron\n\nLe Chasseron je hora ve Švýcarsku, vysoká 1607 m n. m. Nachází se v pohoří Jura nedaleko města Sainte-Croix v kantonu Vaud a je osmou nejizolovanější horou Švýcarska. \n\nMnožství archeologických nálezů z římského období svědčí o kultovním významu místa. Ve středověku byla hora známá pod názvem \"Sachiron\", což pravděpodobně pochází z latinského výrazu „siccus“ (suchý).\n\nHora je tvořena vápenci z období kimmeridge. Do nadmořské výšky 1500 metrů jsou svahy zalesněny s četnými pastvinami, region je známý výrobou sýra gruyère. Údolí Vallon des Dénériaz bylo vyhlášeno přírodní rezervací. Podnebí je kontinentální, v nedaleké vesnici La Brévine byla v lednu 1987 naměřena historicky nejnižší teplota na švýcarském území –41,8 °C. Na úbočí hory bylo vybudováno středisko zimních sportů Les Rasses. Na vrcholu se nachází hotel, trojnožka s geodetickým bodem a meteorologická observatoř, zajímavostí je \"Skála míru\", do níž jsou vyryty symboly různých náboženství. Hora je proslulá panoramatickými výhledy, nabízí také množství terénů pro skalní lezení.\n"}
{"id": "1498679", "url": "https://cs.wikipedia.org/wiki?curid=1498679", "title": "4th European Tour 1965 (The Rolling Stones)", "text": "4th European Tour 1965 (The Rolling Stones)\n\n4th European Tour 1965 bylo koncertní turné britské rockové skupiny The Rolling Stones, které sloužilo jako propagace studiového alba \"The Rolling Stones, Now!\". Turné bylo zahájeno koncertem v Münsteru v Německu a bylo zakončeno koncertem ve Vídni v Rakousku.\n\n\nAutory všech skladeb jsou Jagger/Richards pokud není uvedeno jinak.\n\n\nThe Rolling Stones\n\n"}
{"id": "1498680", "url": "https://cs.wikipedia.org/wiki?curid=1498680", "title": "Vodní lyžování v Plzni", "text": "Vodní lyžování v Plzni\n\nVodní lyžování v Plzni se jako organizovaný sport objevilo v 60. letech 20. století a je aktivně provozováno dosud.\n\nPrvní záznamy o vodním lyžování pocházejí z USA, kdy v roce 1925 Fred Waller z Huntingtonu, stát New York zkonstruoval a patentoval vodní lyže. V Evropě pocházejí první záznamy z Francie z roku 1929. První zkušenosti s vodním lyžováním byly učiněny roku 1955 u Vranova nad Dyjí, kdy žáci sportovního kroužku jezdili na dlouhých lyžích za malým parníkem. Počátkem šedesátých let 20. století dovezl pracovník Pragoexportu Jaroslav Malík ze služební cesty z Austrálie první vzorky vodních lyží a ve Vraném nad Vltavou začali první nadšenci lyžovat. V roce 1963 byla při Svazu vodního motorismu ÚV ČSTV vytvořena komise vodního lyžování. V roce 1967 bylo zaregistrováno na území tehdejší ČSSR 42 oddílů s 1840 členy.\n\nV roce 1963 se 6 členů plzeňského lyžařského oddílu TJ Žižka seznámilo s vodním lyžováním v Týně nad Vltavou. Ti se rozhodli ustavit samostatný oddíl vodního lyžování v Plzni, což se stalo 26. listopadu 1965 při TJ Žižka Plzeň. Zakládajících členů oddílu bylo 11. Protože oddíl vznikl bez jakéhokoli technického vybavení a zázemí, začali členové platit měsíční oddílové příspěvky ve výši 50 Kčs. Oddíl získal pozemek pro stavbu loděnice na Hracholuské přehradě a svépomocná stavba loděnice byla zahájena 1. května 1964. Členové také svépomocí postavili motorový člun s motorem Škoda 1200 ccm, který byl spuštěn na vodu v létě 1965. V následujícím roce začala loděnice sloužit svému účelu. V roce 1967 se dva členové oddílu zúčastnili prvních dvou závodů.\n\nPo zániku TJ Žižka začátkem roku 1969 přešel oddíl do TJ Slavoj MP Plzeň, kde našel lepší podmínky i větší porozumění pro rozvoj tohoto sportu. V rámci této tělovýchovné jednoty působí oddíl dodnes, v roce 2019 měl 32 členů, je členem Českého svazu vodního lyžování. Plavební dráha TJ Slavoj Plzeň je jediným místem, kde je možné provozovat vodní lyžování na nádrži Hracholusky.\n\nPrvní veřejný závod uspořádal oddíl v roce 1972 a od té doby nepřetržitě pořádá závody každý rok až do současnosti. V roce 1974 uspořádal oddíl Přebor ČSR, v roce 1976 Federální mistrovství a v roce 1979 Mezinárodní závod ČSSR - Bělorusko. V roce 2010 oddíl pořádal Český pohár ve vodním lyžování juniorů.\n"}
{"id": "1498687", "url": "https://cs.wikipedia.org/wiki?curid=1498687", "title": "Ewan Beaton", "text": "Ewan Beaton\n\nEwan Beaton (* 13. července 1969 Edmonton) je bývalý kanadský zápasník–judista.\n\nJeho sportovní začátky v judu jsou spojeny s univerzitním klubem University of Manitoba ve Winnipegu, kde se připravoval pod vedením Moe Oyeho. V kanadské mužské reprezentaci se prosazoval od roku 1991 v superlehké váze do 60 kg. V roce 1992 startoval na olympijských hrách v Barceloně, kde prohrál v úvodním kole na body (wazari) s Němcem Richardem Trautmannem. V opravném pavouku se do soubojů o medaile neprobojoval. V roce 1996 na svých druhých olympijských hrách v Atlantě prohrál opět v úvodním kole na body (wazari) s Portugalcem Pedrem Caravanou. Vzápětí ukončil sportovní kariéru. Věnuje se trenérské práci.\n\n\n"}
{"id": "1498690", "url": "https://cs.wikipedia.org/wiki?curid=1498690", "title": "YG Entertainment", "text": "YG Entertainment\n\nYG Entertainment je jihokorejská zábavní společnost založená v roce 1996 společností Jang Hjon-sok. Společnost působí jako nahrávací společnost, talentová agentura, hudební produkční společnost, event management a koncertní produkční společnost a hudební nakladatelství. Kromě toho společnost provozuje řadu dceřiných podniků pod samostatnou veřejně obchodovatelnou společností – YG PLUS, která zahrnuje oděvní linii, agenturu pro správu golfu a značku kosmetiky. V současné době je jednou z největších zábavních společností v Jižní Koreji.\n\nBývalí umělci jsou Wheesung, Epik High, 1TYM, Gummy, Seven, Minzy, Park Bom, 2NE1, Nam Tae-hyun, Lee Jong-suk a Psy, jeho současní umělci jsou Big Bang, CL, Dara, Akdong Musician, Lee Hi, Winner, iKon, Blackpink, Sechskies, Jinusean, One a Treasure 13 stejně jako herci a herečky, včetně Kang Dong-won, Choi Ji-woo, Cha Seung-won, Lee Sung-kyung, Nam Joo-hyuk a Yoo In-na. Somi a Anda jsou pod dceřinými společnostmi YG Entertainment The Black Label a YGX.\n\n"}
{"id": "1498722", "url": "https://cs.wikipedia.org/wiki?curid=1498722", "title": "Minneapolis Institute of Art", "text": "Minneapolis Institute of Art\n\nMinneapolis Institute of Art (Minneapoliský institut umění, Mia) je muzeum výtvarného umění v městské části Minneapolisu Whittier, ve státu Minnesota, na akademické půdě, která pokrývá téměř 32.000 m², dříve Morrison Park. Jako státem financované veřejné muzeum neúčtuje vstupní poplatek, s výjimkou speciálních výstav a umožňuje fotografování stálých sbírek pouze pro osobní či vědecké účely. Muzeum získává podporu z Muzejního fondu, vybíraných komisaři hrabství Hennepin. Další finanční prostředky poskytují firemní sponzoři a členové muzea. Je to jedno z největších muzeí umění ve Spojených státech.\n\nMinneapoliská společnost výtvarných umění byla založena v roce 1883, aby přinesla umění do života komunity. Tato skupina složená z obchodních a profesionálních osobností, organizovala výstavy uměleckých předmětů během celé dekády. V roce 1889 společnost, nyní známá jako Minneapolis Institute of Art, se přestěhovala do svého prvního stálého prostoru, uvnitř nově postavené Minneapoliské veřejné knihovny.\n\nInstitut obdržel dary od Clintona Morrisona a Williama Hooda Dunwoodyho, mimo jiné na svůj stavební fond. V roce 1911 daroval Morrison pozemek, na kterém byla dříve rodinná Villa Rosa, na památku svého otce, Doriluse Morrisona.\n\nNové muzeum, navržené firmou McKim, Mead a White, bylo otevřeno v roce 1915. Budova byla uznána jako jeden z nejlepších příkladů architektonického stylu Beaux-Arts v Minnesotě. Historik umění Bevis Hillier uspořádal v muzeu výstavu \"Art Deco\", která proběhla od července do září 1971, a která vyvolala opětovný zájem o tento umělecký styl. Objekt byl původně zamýšlen jako první z několika úseků, ale v tomto stylu byla postavena pouze přední část. Několik doplňků bylo následně postaveno podle jiných plánů, včetně toho z roku 1974, kterou doplnil Kenzó Tange. Rozšíření navržené Michaelem Gravesem bylo dokončeno v červnu 2006. Před posledním rozšířením bylo součástí stálé výstavy pouze 4 procenta z celkových téměř 100 000 objektů muzea; nyní je toto číslo 5 procent. Společnost Target Corporation, po které je pojmenováno nové křídlo, byl největším dárcem, jehož hlavní dar byl více než 10 miliónů dolarů.\n\nV roce 2015 se ústav přestavěl a upustil ze svého názvu poslední „s“, stal se z něj Minneapolis Institute of Art a propagoval používání zkratky Mia místo akronymu MIA.\n\nKaywin Feldman se stala ředitelkou a prezidentkou Institutu v roce 2008. Během jejího funkčního období se návštěvnost zdvojnásobila, propagoval se digitální přístup a byly přijaty programy sociální spravedlnosti. V prosinci 2018 byla jmenována další ředitelkou národní galerie umění ve Washingtonu, do této funkce nastoupila v březnu 2019.\n\nMuzeum představuje encyklopedickou sbírku přibližně 80.000 objektů v rozmezí přes 5000   let. Jeho sbírka zahrnuje obrazy, fotografie, tisky a kresby, textil, architekturu a dekorativní umění. Jsou tam sbírky afrického umění, umění z Oceánie a Ameriky a obzvláště silná je sbírka asijského umění, nazývaná jako “jedna z nejlepších a nejkomplexnějších asijských uměleckých sbírek v zemi”. Asijská sbírka zahrnuje čínskou architekturu, čínský nefrit, bronzové sošky a keramiku.\n\nInstitut vlastní dům Purcell-Cutts House, stojící východně od Lake of the Isles. Dům byl navržen společností Purcell & Elmslie a je mistrovským dílem architektury školy prérijní architektury. Muzeum ho daroval Anson B. Cutts junior, syn druhého majitele. Dům je k dispozici pro výlety druhý víkend každého měsíce.\n\nZa účelem povzbuzení soukromé sbírky a pomoci při získávání důležitých uměleckých děl vytvořilo muzeum „spřízněné skupiny“, které jsou v souladu se sedmi kurátorskými oblastmi muzea. Skupiny plánují přednášky, sympozia a cestování pro členy. V muzeu je k vidění řada pravidelných výstav, které představují putovní sbírky z jiných muzeí. Mnohé z těchto výstav financují místní obchodní partneři. Muzeum hostí Minnesota Artists Exhibition Program, umělecký program věnovaný vystavováním děl umělců, kteří žijí v Minnesotě. Knihovna muzea obsahuje více než 60 000 svazků o historii umění a umění. Knihovna je přístupná veřejnosti.\n\n"}
{"id": "1498731", "url": "https://cs.wikipedia.org/wiki?curid=1498731", "title": "Bitva u Iquique", "text": "Bitva u Iquique\n\nBitva u Iquique () byla námořní bitva, která proběhla 21. května roku 1879 u Iquique (město tehdy patřící Peru). Bitva byla součástí druhé tichomořské války, což byl konflikt mezi Chile a aliancí Peru a Bolívie. Bitva skončila vítězstvím Peru, které bojovalo s obrněnou lodí Huáscar proti chilské korvetě Esmeralda. \nDnes je v Chile den 21. května slaven na památku národního hrdiny Artura Prata. V přístavu v Iquique se nachází plnohodnotná kopie korvety Esmeralda. Ve Valparaísu stojí pomník na počest hrdinů bitvy.\n"}
{"id": "1498733", "url": "https://cs.wikipedia.org/wiki?curid=1498733", "title": "Klinopád", "text": "Klinopád\n\nKlinopád (\"Clinopodium\") je rod rostlin z čeledi hluchavkovitých. Je do něho v různých pojetích řazeno okolo 150 druhů vyskytujících se v Eurasii, Africe a obou Amerikách. Některé z nich jsou používány jako léčivé nebo okrasné rostliny.\n\nNázev rodu byl uveřejněn Linném v knize \"Species plantarum\" roku 1753. Patří do podčeledi \"Nepetoideae\", tribu \"Menthae\" a subtribu \"Menthinae\"; jeho lektotypem je klinopád obecný (\"Clinopodium vulgare\"). Je součástí taxonomicky obtížné skupiny rodů \"Calamintha\" – \"Satureja\" – \"Micromeria\" – \"Acinos\" – \"Clinopodium\", mezi nimiž docházelo v minulosti k mnoha přesunům. Jejich vzájemné příbuzenské vazby a přesné systematické vymezení byly (a stále jsou) bouřlivě diskutovány a pravděpodobně dosud nebyly definitivně vyřešeny. Otázkou je také zahrnutí zhruba 40 druhů vyskytujících se výhradně ve Střední a Jižní Americe, které dle fylogenetických studií formují samostatný klad v rámci rodu a někteří autoři je vydělují do samostatného rodu \"Gardoquia\". Jiné zdroje pojímají naopak rod velmi široce a zahrnují do něho mnoho drobnějších rodů včetně kompletních rodů \"Calamintha\", \"Acinos\" a několika dalších.\n\n\nJsou to obvykle vytrvalé byliny, mimo české území i polokeře a keře, často aromatické. Listy jsou vstřícné, obvykle jednoduché, celokrajné nebo zubaté. Květy jsou v zásadě oboupohlavné, uspořádané v krátkých vstřícných vidlanech nebo lichopřeslenech, rozlišené na srostlý trubkovitý kalich s pěti laloky a dvoupyskatou korunu. Ze čtyř tyčinek jsou někdy dvě přeměněny na jalová staminodia, u funkčně samičích květů jsou někdy zcela zakrnělé. Plody jsou tvrdky.\n\nChápeme-li rod široce, pak se jeho zástupci přirozeně vyskytují v mírných, subtropických i tropických oblastech na všech kontinentech s výjimkou Austrálie a Antarktidy. Chybí též v subarktické Severní Americe, v jižní Africe, v Brazílii, na ruském Dálném východě nebo v Grónsku. Jejich obvyklým biotopem jsou světlé lesy a lesní lemy, sušší širokolisté trávníky nebo středomořská či vysokohorská křovinná vegetace.\n\nPůvodním druhem v české květeně je klinopád obecný (\"Clinopodium vulgare\"). Tato vytrvalá, někdy na bázích dřevnatějící bylina s bílými nebo růžovofialovými květy vyrůstá roztroušeně až hojně na většině území ČR, převážně v teplomilných doubravách, světlejších dubohabřinách, vápnomilných bučinách a suťových lesích, na pasekách, v lesních lemech, křovinách nebo širokolistých suchých trávnících. Na sutích, skalních výchozech a v málo zapojených suchých trávnících roste též pamětník rolní (\"Clinopodium acinos\"), řazený ale českými zdroji zpravidla do samostatného rodu. Další druhy zde příležitostně zplaňují z kultury.\n\nNěkteré druhy jsou pro větší obsah aromatických silic využívány v tradiční medicíně, například \"Clinopodium bolivianum\" v Andách; natí marulky šantovité (\"Clinopodium nepeta\") se v Itálii aromatizují likéry nebo se využívá jako koření. Další jsou pěstovány jako okrasné trvalky, například marulka velkokvětá (\"Clinopodium grandiflorum\").\n\n \n"}
{"id": "1498744", "url": "https://cs.wikipedia.org/wiki?curid=1498744", "title": "Augustiniánská Ulice", "text": "Augustiniánská Ulice\n\nAugustiniánská Ulice (německy \"Augustinergrund\") je bývalá předměstská čtvrť Brna. Tvořil ji prostor mezi dnešními ulicemi Veveří a Jaselskou. Oblast je dnes součástí Veveří a městské části Brno-střed.\n\nPředměstská čtvrť Augustiniánská Ulice vznikla koncem 18. století na volné ploše mezi Švábkou a Malou Novou Ulicí. Původně se zde nacházely bažiny, které tehdy díky melioraci a navážkám zanikly. Území patřilo brněnským augustiniánům, kteří na jeho části měli v té době zahradu. Někdy po roce 1784 byla vybudována malá osada, tvořená jednostrannou ulicovkou v trase dnešní ulice Jaselské, mezi Marešovou a domem Jaselská čo. 10. Několik domků vzniklo i při severní hranici bývalé zahrady směrem k Malé Nové Ulici (dnes ulice Veveří), jíž byla Augustiniánská Ulice součástí. Součástí Brna se obě předměstí stala v roce 1850. V průběhu 30. a počátkem 40. let 19. let byly postaveny i větší domy v uliční čáře směrem k městu, do dnešního Žerotínova náměstí. V jejich místě však byly ve druhé polovině 19. století vybudovány další objekty, jako byl učitelský ústav a Národní divadlo v Brně. Původní zástavba osady byla v té době nahrazena velkoměstskými historizujícími činžovními domy, které zde vytvořily Augustinskou ulici (později Jaselskou).\n"}
{"id": "1498757", "url": "https://cs.wikipedia.org/wiki?curid=1498757", "title": "Kamila Spalová", "text": "Kamila Spalová\n\nKamila Spalová (15. prosince 1871 Rakovník – 5. února 1953 Rakovník) byla učitelka, vědecká pracovnice v oblasti pedagogiky, feministka, historička, ředitelka městského muzea v Rakovníku, autorka pedagogických a vlastivědných prací.\n\nNarodila se 15. prosince 1871 v Rakovníku jako nejstarší z pěti dcer učitele Adolfa Spala v budově zv. Stará pošta (dnes v budově sídlí Muzeum T. G. Masaryka). Do měšťanské školy chodila v Praze, kde navštěvovala i čtyřletý učitelský ústav. 10. září 1890 nastoupila jako učitelka na rakovnické dívčí škole, u žaček byla velmi oblíbena.\n\nV roce 1902 se dala zapsat jako externí posluchačka na tehdejší Karlo-Ferdinandovu univerzitu v Praze, studovala dějepis (ze světových dějin ji nejvíce upoutala antika) v kombinaci se zeměpisem, který posléze převládl. Po zvládnutí latiny byla přijata do historického semináře Jaroslava Golla, poslouchala přednášky Josefa Pekaře, Václava Novotného, Josefa Šusty a Čeňka Zíbrta. Navštěvovala především přednášky geografie, přednášel Jan Palacký (syn Františka Palackého), oslovila ji antropogeografie (= geografie obyvatelstva a sídel).\n\nNemohla však studia dokončit, složit státní zkoušky a získat doktorát, neměla totiž maturitu na gymnáziu. S pomocí rodinného přítele Zikmunda Wintera (rodiny se znaly z jeho působení v Rakovníku v letech 1874–1884) byla přijata na Akademické gymnázium v Praze, maturitu složila 14. července 1909. Poté mohla vysokoškolské studium zakončit disertační prací \"Sídla v lesní oblasti křivoklátské s územím přilehlým\" (výzkum vlivu přírodních a dopravních podmínek na vývoj života v této oblasti) a státní zkouškou (1912). Byla promována v aule Karolina 13. ledna 1912; byla pravděpodobně první učitelkou, která získala titul doktor filozofie.\n\nV letech 1919–1931 působila v Praze. Po ukončení pedagogické činnosti přesídlila natrvalo do Rakovníka. Politicky se angažovala v Československé národně demokratické straně, za kterou se dostala v roce 1920 i do městského zastupitelstva v Rakovníku. Zemřela 5. února 1953 v Rakovníku.\n\nV letech 1890–1919 vyučovala (s přestávkami) na dívčí škole v Rakovníku. Byla také správkyní mateřské školy v Rakovníku, pro kterou se jí podařilo získat dostatečné vnitřní vybavení a dokonce i vlastní budovu, který městská rada koupila (1913).\n\nV roce 1919 přijala nabídka na zaměstnání v Praze na Ministerstvu školství a národní osvěty, resp. na nově vzniklém Československém pedagogickém ústavu (ke spolupráci ji vyzval její ředitel a zakladatel prof. Otakar Kádner). Ústav byl otevřen 1. května 1919, jeho úkolem bylo mapování stavu školství a odborné literatury doma i v zahraničí. V ústavu pracovala do roku 1921, v letech 1921–1926 byla ředitelkou měšťanské školy v Praze-Vršovicích, v letech 1926 až do odchodu do důchodu v roce 1931 na Vinohradech.\n\nV Rakovníku se podílela intenzivně na kulturním životě v Rakovníku, byla členkou mnoha místních spolků, především Muzejního spolku, do jehož výboru byla zvolena v roce 1919. V roce 1937 se angažovala během příprav u příležitosti Wintrových oslav a odhalení jeho busty na nádvoří muzea. V roce 1939 se dostala do čela Muzejního spolku. Její předsednictví přineslo změnu v redigování \"Věstníku musea\". Byla to doba vyhrocených sporů s rakovnickým historikem Janem Rennerem ukončená jeho rezignací. Plány, které měla jako předsedkyně s Muzejním spolkem, narušila okupace.\n\nK nejužšímu propojení muzejní a spolkové činnosti došlo v roce 1945, kdy se Kamila Spalová stala správkyní muzea. Navrhla novou koncepci sbírkotvorné činnosti a prezentace sbírek, muzeum se mělo stát moderní vědeckou institucí regionálního charakteru. Obnovila se evidence, sbírky byly v roce 1946 znovu zpřístupněny a byl vydán průvodce po muzejní expozici, jehož byla autorem. Snažila se přiblížit a otevřít muzeum co nejširšímu spektru návštěvníků. Po osvobození se obnovila pod vedením Kamily Spalové také činnost Muzejního spolku, začal znovu vycházet Věstník. Po únoru 1948 se situace změnila: bylo nutno odstranit z expozice některé „nežádoucí“ exponáty. Také pro spolkový život nebyla politická situace příznivá, na přelomu let 1950/51 bylo Muzejnímu spolku doporučeno, aby sám ukončil činnost.\n\nKamila Spalová se také angažovala v Městském osvětovém sboru, Místní osvětové radě, spolupracovala se Společností přátel umění, Budčí a Národní jednotou severočeskou.\n\nZikmund Winter jí pomohl vstřebávat pedagogické zkušenosti a zapůsobil na ni významně v problematice feminismu; zřejmě pod jeho vlivem se začala silně angažovat. Působila na ni též atmosféra domova (měla čtyři mladší sestry). Uvědomovala si význam kvalitního vzdělání, podporovala zřízení pokračovacího kurzu pro dívky (vznikl 1906). V těchto snahách viděla vzor v antice, ale ovlivnily ji české veličiny: Jan Amos Komenský, Jan Neruda nebo Josef Svatopluk Machar. Výrazně na ni zapůsobil při vysokoškolských studiích také T. G. Masaryk, který dle ní spojoval emancipaci s národním zájmem.\n\nK jejím názorům bezesporu přispělo to, že vyrůstala v prostředí s převahou ženského elementu, neprožila partnerský vztah s mužem (jako učitelka musila dodržovat celibát, zrušen byl až roku 1919). Feministickým postojům nahrávaly i problémy, s nimiž se potýkala na své cestě za univerzitním vzděláním.\n\nByla členkou rakovnické organizace Národně demokratické strany, za ni byla zvolena do zastupitelstva. V roce 1920 za tuto stranu kandidovala do Poslanecké sněmovny v 6. volebním obvodu se sídlem v Lounech, zvolena ale nebyla.\n\nByla autorkou odborných prací z oblasti pedagogiky a didaktiky, zejména didaktiky zeměpisu a metodiky jeho výuky.\n\n\n"}
{"id": "1498758", "url": "https://cs.wikipedia.org/wiki?curid=1498758", "title": "Italské fotbalové mistrovství 1919/20", "text": "Italské fotbalové mistrovství 1919/20\n\nSoutěžní ročník Prima Categoria 1919/20 byl 19. ročník nejvyšší italské fotbalové ligy a 13. ročník nově založené Prima Categoria se konal od 5. října 1919 – 20. června 1920.\n\n\n\n\n\n\n\n\n"}
{"id": "1498761", "url": "https://cs.wikipedia.org/wiki?curid=1498761", "title": "Carlos Bilardo", "text": "Carlos Bilardo\n\nCarlos Salvador Bilardo (* 16. března 1938 Buenos Aires) je bývalý argentinský fotbalista a trenér, známý pod přezdívkou \"El Narigón\" (Nosáč).\n\nNarodil se v buenosaireské čtvrti La Paternal v rodině chudých přistěhovalců ze Sicílie. S fotbalem začal v klubu CA San Lorenzo de Almagro, s nímž získal argentinský titul v roce 1959. S mládežnickou reprezentací Argentiny vyhrál Panamerické hry 1959 a zúčastnil se olympijského turnaje v roce 1960, za národní A-tým nikdy nehrál. Během angažmá v Estudiantes de La Plata vyhrál ligu v roce 1967, Pohár osvoboditelů 1968, 1969 a 1970 a Interkontinentální pohár 1968.\n\nPo ukončení hráčské kariéry začal trénovat Estudiantes. Vystudoval medicínu na Univerzitě v Buenos Aires a provozoval praxi gynekologa od roku 1971 do roku 1976, kdy se rozhodl věnovat na plný úvazek trenérské činnosti. V roce 1982 přivedl Estudiantes k titulu mistra Argentiny a v roce 1983 byl pověřen vedením argentinské fotbalové reprezentace. Byl známým vyznavačem defenzivní hry s rozestavením 3-5-2. Argentinci pod jeho vedením vyhráli mistrovství světa ve fotbale 1986, byli čtvrtí na Copa América 1987, třetí na Copa América 1987 a druzí na mistrovství světa ve fotbale 1990. V letech 1986 a 1987 získal Bilardo cenu deníku \"El País\" pro jihoamerického trenéra roku, o cestě Argentinců k titulu mistrů světa napsal knihu \"Así Ganamos\". Byl také televizním komentátorem, ministrem sportu v provincii Buenos Aires a v letech 2008 až 2014 zastával funkci generálního manažera argentinské fotbalové reprezentace.\n"}
{"id": "1498788", "url": "https://cs.wikipedia.org/wiki?curid=1498788", "title": "Impasse des Arbalétriers", "text": "Impasse des Arbalétriers\n\nImpasse des Arbalétriers je slepá ulice v Paříži v historické čtvrti Marais. Nachází se ve 3. obvodu.\n\nVstup do ulice je u domu č. 38 na \"Rue des Francs-Bourgeois\". Ulička končí na nádvoří, které je spojeno s \"Rue Vieille-du-Temple\".\n\nVe středověku se jednalo o cestu, která vedla k bývalému paláci Barbette, a dále na pole za městskými hradbami, které sloužilo k výcviku střelců z kuše (arbalétriers), po kterých nese ulice své jméno.\n\nNa počátku 17. století byly po stranách cesty vybudovány dva paláce, které ulici sevřely. Z nich se dochovaly dva corps de logis z období kolem roku 1620.\n\nV těchto místech nechal dne 23. listopadu 1407 Jan Nebojácný zavraždit nájemnými vrahy svého bratrance Ludvíka z Valois, bratra Karla VI., když šel do paláce Barbette navštívit královnu Isabelu Bavorskou. Tento zločin vyprovokoval dlouholetou občanskou válku mezi Armagnaky a Burgunďany.\n\n"}
{"id": "1498792", "url": "https://cs.wikipedia.org/wiki?curid=1498792", "title": "Bakonyszentkirály", "text": "Bakonyszentkirály\n\nBakonyszentkirály (vyslovováno [bakoňsentkiráj], ) je vesnice v Maďarsku v župě Veszprém, spadající pod okres Zirc. Nachází se asi 13 km severovýchodně od Zirce. V roce 2015 zde žilo 839 obyvatel. Dle údajů z roku 2011 tvoří 79,2 % obyvatelstva Maďaři a 1,1 % Němci. Název Bakonyszentkirály se skládá ze dvou názvů: Bakony, což je maďarský název Bakoňského lesa, a Szentkirály, což doslovně znamená \"svatý král\".\n\nSousedními vesnicemi jsou Bakonyoszlop, Bakonyszentlászló, Csesznek, Réde a Veszprémvarsány.\n"}
{"id": "1498794", "url": "https://cs.wikipedia.org/wiki?curid=1498794", "title": "John Nash (malíř)", "text": "John Nash (malíř)\n\nJohn Northcote Nash CBE, RA (11. dubna 1893 – 23. září 1977) byl britský malíř krajin a zátiší, dřevořezbář a ilustrátor zejména botanických děl. Byl mladším bratrem umělce Paula Nashe.\n\nJohn Nash se narodil v Londýně jako mladší syn právníka Williama Harryho Nashe, který pracoval jako zapisovatel u soudu v Abingdonu. Jeho matka pocházela z rodiny s námořní tradicí; byla mentálně nestabilní a zemřela v psychiatrickém ústavu v roce 1910. V roce 1901 se rodina přestěhovala do Iver Heath, Buckinghamshire. Nash studoval nejprve na \"Langley Place\" v Slough v Berkshiru. Pokračoval na vysoké škole \"Wellington College\" v Berkshire. Jeho oblíbeným předmětem byla botanika, ale nebyl si jistý, že to je obor, kterým se chce skutečně v životě zabývat. V roce 1910 pracoval jako reportér pro noviny \"Middlesex and Berkshire Gazette\". Jeho bratr se ve stejném roce stal studentem na prestižní londýnské umělecké škole \"Slade School of Fine Art\". Prostřednictvím svého bratra Paula se zde John seznámil s Claughtonem Pellew a Dorou Carrington. John Nash neměl formální umělecké vzdělání, ale jeho bratr ho povzbuzoval, aby rozvíjel své schopnosti designéra. Začínal s akvarely s biblickými náměty, komiksy a s krajinomalbou. V roce 1913 uspořádali bratři Nashovi společnou výstavu v londýnské \"Dorien Leigh Gallery\", výstava byla úspěšná. V roce 1914 se Jonh Nash stal členem skupiny zakladatelů londýnské umělecké skupiny The London Group, jedné z nejstarších uměleckých organizací na světě, která se formovala od roku 1913. Smyslem skupiny bylo nabídnout umělcům další výstavní možnosti. John měl nepopiratelný vliv na práci umělkyně Dory Carrington, do které se zamiloval a jejíž některé práce byly v minulosti neprávem opomíjeny.\n\nV roce 1915 se Nash připojil spolu s Haroldem Gilmanem k umělecké skupině Roberta Bevana \"Cumberland Market Group\". V květnu téhož roku vystavoval s Gilmanem, Charlesem Ginnerem a Robertem Bevanem v \"Goupil Gallery (Goupil & Cie)\". Nashovo zdraví mu zpočátku zabránilo stát se vojákem v první světové válce. Ale od listopadu 1916 do ledna 1918 sloužil v \"The Artists Rifles\", v jednotce, ke které se jeho bratr připojil už v roce 1914, ještě před tím, než vstoupil do \"Hampshire Regiment\". Sloužil jako seržant v bitvě u Passchendaele, známé také jako bitva o Yper a v bitvě u Cambrai. Na doporučení svého bratra působil jako oficiální \"war artist\" – válečný umělec, jehož úkolem bylo svým uměním zobrazovat válečné scény či jiné aspekty války. Umění mělo být obrazovým záznamem, jenž bude připomínat válečný život. Váleční umělci měli za úkol zkoumat vizuální a pocitové rozměry války, často nepřítomné v písemnostech či jiných pohledech na válku. V roce 1914 začal Nash malovat olejem s povzbuzením Harolda Gilmana, jehož pečlivá řemeslnost ovlivnila Nashovy nejkrásnější krajiny. Jedno z Nashových nejslavnějších děl je \"Over the Top\" (\"Přes vrchol\"), olej na plátně, 79,4 × 107,3 cm, nyní visící v britském Imperiálním válečném muzeu. Jedná se o obraz protiútoku na Welsh Ridge ze dne 30. prosince 1917, během něhož vojáci 1. praporu umělců opustili zákopy a zatlačovali nepřítele směrem k Marcoingu u Cambrai. Z osmdesáti mužů bylo během prvních minut zabito nebo zraněno šedesát osm. Nash byl jedním z dvanácti přeživších. Obraz namaloval o tři měsíce později. Další slavný obraz \"The Cornfield\" vystavený v Tate Gallery byl první Nashův dokončený obraz nepopisující téma války. Obraz s jeho uspořádaným pohledem na krajinu a geometrickou úpravou kukuřičných snopů ukazuje směrování Nashe k práci na obraze \"Equivalents for the Megaliths.\" Nash řekl, že on a bratr Paul malovali pro vlastní potěšení teprve po šesté hodině večer, kdy jejich práce jako válečných umělců pro tento den skončila. Proto se uprostřed jejich obrazů objevují dlouhé stíny vrhané večerním sluncem.\nPaul Nash se v květnu 1918 oženil s přítelkyní Dory Carringt Dorothy Christine Kühlenthal. Christine byla dcerou německého chemika, který se usadil v městečku Gerrards Cross v Buckinghamshire a studoval na Slade. Jejich jediné dítě, syn William, se narodil v roce 1930; zemřel ve věku 4 let, když v roce 1935 vypadl ze zadní části jedoucího auta. Od roku 1918 do roku 1921 žil Nash v Gerrards Cross, odkud v létě podnikal výpravy k Chiltern Hills, kopcům v Gloucestershire. V roce 1919 se stal členem \"New English Art Club\", anglického uměleckého klubu a v roce 1921 se stal prvním uměleckým kritikem pro londýnské periodikum \"The London Mercury\". V roce 1921 se přestěhoval do Meadle, poblíže Princes Risborough, také v Buckinghamshire, který zůstal jeho trvalým domovem až do roku 1944. Často navštěvoval údolí řeky River Stour v Essexu a Suffolku, kde si koupil letní dům. Po první světové válce maloval Nash především krajiny. Eric Newton, historik umění o něm řekl: \"Kdybych chtěl, aby cizinec porozuměl náladě typické anglické krajiny, ukázal bych mu Nashovy nejlepší akvarely\". Emoce týkající se války však přetrvávaly v Nashovi po mnoho let a bylo to zachyceno i v jeho krajinomalbě, což je obzvláště patrné v \"The Moat, Grange Farm, Kimble\" (olej na plátně), vystaveném v roce 1922. V této zamyšlené krajině stromy a jejich úponky podobnými větvím pokrývají celou plochu obrazu. Tmavé subtilní barvy a večerní světlo dávají malbě klaustrofobickou atmosféru, která je i po několika letech po válce charakterizována pocitem bezútěšného zoufalství, které naznačuje hlubokou introspekci, jež pro mnohé následovala po devastaci světa válkou. Nash velmi miloval přírodu, pro své obrazy často využíval přírodní témata ke sdělení silných a citlivých myšlenek týkajících se lidské existence. Byl blízkým přítelem spisovatele Ronalda Blythe, který mu dedikoval svou nejprodávanější knihu \"Akenfield\", portrét anglické vesnice. Ronald Blyth sdílel s Nashem jeho lásku k přírodě. V roce 1923 se Nash stal členem společnosti \"Modern English Water-colour Society\". V roce 1923 pracoval v Dorsetu a v roce 1924 v Bathu a Bristolu. Mezi roky 1924 a 1929 učil na \"The Ruskin School of Drawing and Fine Art\" v Oxfordu. V roce 1927 napsal a ilustroval knihu o jedovatých rostlinách \"Poisonous Plants\". Od roku 1934 do 1940 učil na londýnské Royal College of Art (Královská vysoká škola umění) dřevořezbu a litografii. V roce 1939 navštívil poloostrov Gower Peninsula v Jižním Walesu poblíž Swansea. Byla to jedna z prvních z jeho mnoha dalších výprav na Gower a jiných částí Walesu. Nash byl také skvělý grafik. V roce 1920 byl zakládajícím členem \"Society of Wood Engravers\" (Společnosti dřevorytců). Vytvářel dřevoryty a dřevořezy nejprve jako ilustrace literárních periodik a pak stále častěji jako ilustrace knih vydávaných jako soukromé tisky; patří mezi ně kniha Jonathana Swifta \"Directions to Servants (Pokyny pro služebníky)\", vydavatel Golden Cockerel Press, rok 1925, \"Shepheard's Calendar\" Edmunda Spensera, vydavatel Cresset Press, rok 1930. Jeho zájem o botaniku dokládají jeho ilustrace k Gathorne-Hardyho \"Wild Flowers in Britain\", vydavatel Batsford, rok 1938.\nNa počátku druhé světové války sloužil Nash ve sboru \"Observer Corps\", v roce 1940 byl přidělen k admiralitě jako oficiální válečný umělec s hodností kapitána v \"Royal Marines\". V roce 1943 byl povýšen do hodnosti majora a své funkce se vzdal v listopadu 1944. Po skončení války Nash žil ve Wormingfordu v Essexu. V roce 1945 nastoupil jako vyučující na Royal College of Art. Učil tam i poté i v době, kdy v terénu studoval krajinu kolem mlýna \"Flatford Mill\", krajinu, do které malíř John Constable umístil některé své slavné obrazy. Když byl v Nash v Essexu, učil na \"Colchester Art School\" (Colchesterské umělecké škole) a v roce 1946, spolu s Henrym Collinsem, Cedricem Morrisem, Lett Hainesem a Roderic Barrettem se stal jedním ze zakladatelů \"Colchester Art Society\" (Colchesterské umělecké společnosti) a později se stal jejím prezidentem. Svou osobní knihovnu a několik svých obrazů a rytin odkázal galerii \"The Minories\" v Colchesteru, galerie později většinu z jeho odkazu prodala Galerii Tate v Londýně. V roce 1940 se Nash stal mimořádným členem Royal Academy of Arts, v roce 1951 se stal jejím plnoprávným členem. V roce 1964 dostal Řád britského impéria (CBE). Jeho retrospektivní výstava na Royal Academy of Arts v roce 1967 byla první výstava uspořádaná živému malíři. Nash v pozdějších letech trpěl těžkou artritidou. Jeho žena zemřela v roce 1976; žili spolu přes 58 roků. Nash zemřel 23. září 1977 v Colchesteru. Oba jsou pohřbeni na hřbitově St Andrew's ve Wormingfordu v Essexu.\n\n\n\n"}
{"id": "1498798", "url": "https://cs.wikipedia.org/wiki?curid=1498798", "title": "Císařovna vdova Li", "text": "Císařovna vdova Li\n\nCísařovna vdova Li (; 1546–1614), posmrtným jménem císařovna Siao-ting (), byla čínská císařovna vdova, jedna z vedlejších manželek císaře Lung-čchinga a matka jeho nástupce Wan-liho.\n\nPaní Li se narodila roku 1546, byla dcerou Li Weje († 1584), skromného původu. Od roku 1550 patřila mezi služebné, později konkubíny Lung-čchinga, korunního prince čínské říše Ming a od roku 1567 císaře. Roku 1563 se jí narodil syn Ču I-ťün, Lung-čchingův třetí, oba starší však zemřeli v dětství v letech 15559 a 1562. Ču I-ťün obdržel titul knížete z Jü, roku 1568 byl jmenován korunním princem. S Lung-čchingem měla ještě jednoho syna, Ču I-lioua, od roku 1571 knížete z Liou a tři dcery – Ču Jao-e (, 1565–1590), Ču Jao-jing (, 1567–1594 a Ču Jao-jüan (, † 1629) které obdržely tituly princezny Šou-jang (), princezny Jung-ning () a princezny Žuej-an (). Popisována je jako pokorná a skromná, jednající v souladu se soudobými společenskými normami.\n\nRoku 1572 Lung-čching zemřel a na trůn nastoupil její syn Ču I-ťün jako císař éry Wan-li. paní Li dostala titul císařovny vdovy a vsouladu s tradicí během nezletilosti svého syna stanula v čele vlády. Pozice v čele vlády ji přinesla prestiž a uznání, i když politické rozhodování držel pevně ve svých rukou velký sekretář Čang Ťü-čeng dokud roku 1582 nezemřel. Císařovna vdova Li podporovala Čang Ťü-čenga a jeho politiku a lze jí proto připsat zásluhy na jeho reformách. Do roku 1578 se, na žádost vlády, více než ve svém paláci císařovny vdovy zdržovala v paláci císaře, aby dohlížela na jeho výchovu. Vedla ho přísně ke studiu, zodpovědnosti a skromnosti.\n\nI po Čang Ťü-čengově smrti si uchovala vliv, když vytvořila alianci s jeho nástupci, velkými sekretáři Šen Š’-singem, Sü Kuoem a Wang Si-ťüeem.\n\nByla zbožnou buddhistkou, podporovala stavbu mnoha buddhistických chrámů, dávala velké dary buddhistickým mnichům a klášterům. Obdarovaní ji ztotožňovali s bódhisattvou Kuan-jin.\n\nVe sporu o následníka trůnu podporovala nástupnictví Wan-liho nejstaršího syna, pozdějšího císaře Tchaj-čchanga, proti mladšímu Ču Čchang-sünovi, synovi Wan-liho oblíbenkyně paní Čang. Když císař argumentoval, že jeho nejstarší syn je synem pouhé palácové služebnice, namítla, že i on, Wan-li, je synem pouhé služebné.\n\nRoku 1614 zemřela a obdržela posmrtné jméno císařovna-vdova Siao-ting. Pohřbena je společně s Lung-čchingem v hrobce Čchao-ling v areálu mingských císařských hrobek u Pekingu.\n"}
{"id": "1498801", "url": "https://cs.wikipedia.org/wiki?curid=1498801", "title": "Poslední léto", "text": "Poslední léto\n\nPoslední léto (v anglickém originále The Last Summer) je americký romantický komediální film z roku 2019. Jeho režisérem je William Bindley, který se podílel i na scénáři se Scottem Bindleym. Hlavní role hrají K. J. Apa, Jacob Latimore, Maia Mitchell, Halston Sage a Tyler Posey.\n\nFilm měl premiéru dne 3. května 2019 na Netflixu.\n\n\nV lednu 2018 bylo oznámeno, že ve filmu \"The Last Summer\" bude hrát K. J. Apa\".\" V březnu 2018 se k obsazení připojil Jacob Latimore. V dubnu 2018 se přidala Maia Mitchell. V květnu 2018 se k obsazení připojili Tyler Posey a Forrest Goodluck.\n\nV červnu 2018 bylo oznámeno, že celosvětová práva k filmu získal Netflix.\n\nNatáčení bylo zahájeno v květnu roku 2018.\n\nFilm měl premiéru dne 3. května 2019.\n\n"}
{"id": "1498804", "url": "https://cs.wikipedia.org/wiki?curid=1498804", "title": "Lidská společnost (seriál)", "text": "Lidská společnost (seriál)\n\nLidská společnost (v anglickém originále The Society) je americký mysteriózní dramatický webový televizní seriál, jehož tvůrcem je Christopher Keyser. První řada byla zveřejněna na Netflixu dne 10. května 2019. Hlavní role hrají Kathryn Newton, Gideon Adlon, Sean Berdy, Natasha Liu Bordizzo, Jacques Colimon, Olivia DeJonge, Alex Fitzalan, Kristine Froseth, Jose Julian, Alexander MacNicoll, Toby Wallace a Rachel Keller. V červenci 2019 bylo oznámeno, že seriál získal druhou řadu, která by měla mít premiéru v roce 2020.\n\nSeriál sleduje příběh skupiny teenagerů, kteří musí založit novou komunitu a vést ji, protože zbytek obyvatel jejich města West Ham zmizel. Děj začíná ve chvíli, kdy se studenti místní střední školy vrací zpátky domů ze zrušeného školního výletu a nikoho nenacházejí. Kolem města se objevuje hustý les, okolní svět nejspíše neexistuje a nelze nikoho kontaktovat prostřednictvím internetu nebo mobilních telefonu. Teenageři tak musí přijít s vlastními plány a pravidly, aby dokázali přežít s omezeným počtem zásob.\n\n\n\nDne 9. července 2019 bylo oznámeno, že seriál získal druhou řadu.\n\nV roce 2013 se Christopher Keyser a Marc Webb snažili prodat svůj projekt americké stanici Showtime, ta ho však odmítla. Dne 24. července 2018 bylo oznámeno, že Netflix objednal produkci první řady. Tvůrcem seriálu se stal Christopher Keyser, jenž bude na seriálu pracovat také jako scenárista a výkonný producent, a režisérem Marc Webb. Dne 9. července 2019 bylo oznámeno, že seriál získal druhou řadu, jejíž premiéra by se měla uskutečnit v roce 2020.\n\nBěhem oznámení seriálu v červenci 2018 bylo potvrzeno, že se v hlavní roli objeví herečka Kathryn Newton. V listopadu 2018 se k obsazení přidali Rachel Keller, Gideon Adlon, Jacques Colimon, Olivia DeJonge, Alex Fitzalan, Kristine Froseth, Jose Julian, Natasha Liu Bordizzo, Alex MacNicoll, Jack Mulhern, Salena Qureshi, Grace Victoria Cox, Sean Berdy a Toby Wallace.\n\nHlavní natáčení první řady trvalo od září do listopadu roku 2018 a natáčelo se ve městě Lancaster v Massachusetts.\n\n"}
{"id": "1498805", "url": "https://cs.wikipedia.org/wiki?curid=1498805", "title": "Kaple svatého Cyrila a Metoděje (Švábov)", "text": "Kaple svatého Cyrila a Metoděje (Švábov)\n\nKaple sv. Cyrila a Metoděje je římskokatolická kaple stojící na návsi ve Švábově.\n\nMístní občané začali kapličku stavět v roce 1930. Nejdříve bylo potřeba upravit místo pro stavbu. Kaplička měla být postavena na místě, kde byly dva malé rybníčky. Rybníčky byly zavezeny a bylo započato se stavbou. Na vnitřní vybavení již peníze nezbyly a tak postavená kaple nemohla sloužit svému účelu. Kaple byla dokončena až v roce 1998 a teprve poté mohla být vysvěcena.\n\nPři slavnostním zavěšování zvonku po první světové válce do zvoničky, který byl ukryt před jeho odevzdáním pro válečné účely, pojal Jan Hanzal z č. 12 úmysl postavit v obci kapličku a zvonek do její věže zavěsit. Založil proto fond pro stavbu kapličky a sám do něho jako základ daroval 600 Kč. Potom s Václavem Musilem z č. 21 konal sbírku ve Švábově a po okolí do tohoto fondu. Fond činil v této době 7 000 Kčs, což bylo málo a na stavbu nestačil. Z fondu byli placeni jen řemeslníci, které švábovští občané zdarma stravovali. Stejně tak zdarma byl dovážen materiál. Neplatil se kámen a jeho dovoz. Přesto stavební náklady činily 11 125 Kčs. Na jejich uhrazení přispěla i záložna v Horní Cerekvi částkou 400 Kčs. Zbytek nákladů uhradila obec. Na vnitřní vybavení již peníze nezbyly a tak postavená kaple nemohla sloužit svému účelu. Do věže byl přenesen a zavěšen zvonek z bývalé zvoničky u školy.\n\nV roce 1943 musel být švábovský zvon odevzdán pro válečné účely. Nesl nápis Ave Maria. Po sundání z věže kapličky byl postaven na ozdobený stůl před kapličkou a obyvatelé Švábova se s ním vyfotografovali. Jeho zachránce za 1. světové války, Jan Hanzal, ho musel odvézt do Třeště. V roce 1948 se švábovští občané rozhodli pořídit zvon nový. Vyrobila ho firma Kovolit – Rudolf Marousek z České u Brna. Zvon nese nápis Cyril a Metoděj – LP 1948. Celkový náklad včetně dopravních výloh činil 8 600 Kč. Na koupi zvonu přispěl Svaz české mládeže ve Švábově částkou 2 500 Kčs a majitelé pozemků ročním nájemným z honitby ve výši 3 775 Kčs. Zbytek byl uhrazen z peněz vybraných při svěcení zvonu, kdy bylo vybráno 13 494 Kčs. Jeho vysvěcení provedl 7. listopadu 1948 batelovský farář Josef Skála. Po slavnostním aktu byl zvon zavěšen do věže kapličky. Zvon se rozezníval během celého roku třikrát denně – ráno, v poledne a večer klekání. Po klekání musely být děti doma. Strašily je, že po zvonění už chodí klekánice.\n\nV roce 1995 byla kaplička převedena do majetku církve, do této doby patřila obci.\n\nVelká oprava kapličky se konala v roce 1997. Byl založen fond, jehož správcem byl Jan Hanzal. Do něho přispěli nejen švábovští občané, ale i rodáci žijící mimo obec. Finanční příspěvek činil 30 400 Kč a bylo odpracováno 1 158 hodin zdarma. Borové fošny na výrobu oken daroval ing. Oldřich Spanilý č. p. 24. Byl zhotoven nový strop, zavedena elektřina, vyměněna okna, provedeny vnitřní omítky a dlažba. Byla opravena střecha i fasáda. K jejímu vysvěcení došlo 22. srpna 1998 za účasti brněnského biskupa Vojtěcha Cikrleho a dalších církevních hodnostářů a kněží.\n\nV roce 2001 obec poskytla materiál na lavice do kapličky a finanční prostředky na zaplacení jejich zhotovení ve výši 7 000 Kč. Lavice vyrobil truhlář Luboš Háva z Batelova.\n\nV roce 2002 nechala obec podříznout obvodové zdi a odizolovat nerezovými plechy kvůli vlhkosti.\n\nMístními obyvateli byla dne 7. a 21. května 2011 provedena oprava fasády kapličky nástřikem brizolitu. Evžen Háva pomocí výsuvného žebříku natřel plechovou střechu věže. Materiál na opravu zaplatila Římskokatolická farnost Batelov a obec zajistila realizaci oprav. Bylo odpracováno 69,5 brigádnických hodin. V kapličce se koná pravidelně mše svatá při pouťových oslavách a první adventní neděli adventní koncert.\n"}
{"id": "1498806", "url": "https://cs.wikipedia.org/wiki?curid=1498806", "title": "Větrný mlýn (Světlík)", "text": "Větrný mlýn (Světlík)\n\nVětrný mlýn holandského typu se nachází v obci Horní Podluží v části Světlík. V roce 1966 byl zapsán do Ústředního seznamu kulturních památek ČR.\n\nZděný větrný mlýn byl postaven v roce 1843 téměř uprostřed obce. Byl součástí hospodářství s pekárnou. Provoz byl ukončen v roce 1945. Po odsunutí německých obyvatel v roce 1946 byla okolní stavení zbourána. V objektu byla v roce 1952 provedena rekonstrukce a mlýn byl zprovozněn. V šedesátých letech 20. století byl zchátralý objekt prodán skupině osob a mlýn byl částečně obnoven. V sedmdesátých letech byl mlýn opakovaně vykraden a poničen. Rozsáhlé opravy a rekonstrukce byly provedeny v období 2002–2009. \n\nVětrný mlýn je dvoupatrová válcová omítaná zděná stavba holandského typu postavená z kvádrového pískovcového zdiva na kruhovém půdorysu. Obvodové zdivo je staženo dvěma kleštinami nad druhým podlažím a dvěma železnými obručemi na vnější zdi. Nepravidelně prolomená okna v patrech jsou rámována kamenným ostěním a zakončena valeně. Stavba je zakončena plechovou kuželovou otočnou střechou s protilehlými vikýři se sedlovou střechou. Jedním vikýřem prochází vodorovná hřídel s pětilistou litinovou růžicí. Pět lopatkových kol je vyplněno otočnými dřevěnými lamelami, které se nastavovaly pomocí centrálního mechanizmu tvořeného kovanými táhly. Střecha se pohybovala na systému kovových válečků. Uvnitř je dochováno mlecí zařízení o třech složeních. V přízemí je podlaha sestavená z pískovcových kvádrů.\nVětrný mlýn se nachází v nadmořské výšce 500 metrů ve svahu a v sousedství rybníku Světlík, který je součástí přírodní rezervace, vede k němu zpevněná komunikace se značenou cyklotrasou. Jižně od mlýna asi 1,5 km je železniční stanice Horní Podluží.\n\n"}
{"id": "1498807", "url": "https://cs.wikipedia.org/wiki?curid=1498807", "title": "Louis Jani", "text": "Louis Jani\n\nLouis Jani (* 6. prosince 1957 Montréal) je bývalý kanadský (francouzský) zápasník – judista.\n\nVyrůstal ve Francii v Paříži, kde začal s judem v 11 letech. V 19 se vrátil do rodného Montréalu studovat na McGillově univerzitě. Zároveň pokračoval v tréninku juda v klubu Shidokan pod vedením Hiroshi Nakamuriho. V roce 1976 dostal v nominaci na domácí olympijské hry v Montréalu přednost zkušenější Rainer Fischer. V kanadské mužské reprezentaci se \nLouis Jani prosazoval od roku 1977 ve střední váze do 86 kg. V roce 1980 ho jako vítěze panamerických her 1979 připravil o start na olympijských hrách v Moskvě kanadský bojkot.\n\nV roce 1984 startoval za neúčasti sportovců z východního bloku na olympijských hrách v Los Angeles s reálnou šancí na zisk olympijské medaile. Takticky však nezvládl zápas úvodního kola se západním Němcem Marcem Meiligem, se kterým prohrál po verdiktu sudích na praporky (hantei). V roce 1988 na olympijských hrách v Soulu opět nepřešel přes úvodní kolo, když nečekaně snadno podlehl na ippon po 20 sekundách zápasu Novozélanďanovi Billu Vincentovi. Od roku 1989 startoval ve vyšší váze, do 95 kg. V roce 1992 prohrál kanadskou nominaci na olympijské hry v Barceloně s mladým Patrickem Robergem. Sportovní kariéru ukončil po vystoupení na domácím mistrovství světa v Hamiltonu v roce 1993. Věnuje se trenérské práci.\n\n\n"}
{"id": "1498809", "url": "https://cs.wikipedia.org/wiki?curid=1498809", "title": "Nikita Gusev", "text": "Nikita Gusev\n\nNikita Andreyevich Gusev (* 8. července 1992) je ruský hokejový útočník hrající za New Jersey Devils. Gusev byl draftován v roce 2012 na 202. pozici.\n\nDo roku 2017 se nedokázal přiblížit svému prvnímu startu v NHL, ale posun k jeho debutu přišel 21. června 2017, kdy byl vybrán Vegas v Expansion Draftu. Spolu s Gusevem Rytíři přijali od Tampy Bay volbu ve druhém kole Vstupního draftu 2017 a volbu ve čtvrtém kole ve Vstupním draftu 2018.\n\n14. července 2017, Gusev podepsal kontrakt na dva roky s nejsilnějším a nejbohatším týmem v Kontinentální hokejové lize, s Petrohradem.\n\nV zatím poslední sezoně za Petrohrad, Gusev vyhrál kanadské bodování s celkově 82 body. Se svými skvělými výkony pokračoval i v play-off, kde posbíral 19 bodů v 18 zápasech. S Petrohradem, ale vypadl v konferenčním finále s pozdějším mistrem CSKA Moskva. Během devíti sezon v KHL, Gusev zapsal do statistik 332 bodů ve 391 zápasech.\n\n14. dubna 2019, Gusev podepsal kontrakt na jeden rok s Vegas Golden Knights. Navíc se okamžitě přidal k týmu v průběhu prvního kola play-off proti San Jose Sharks.\n\n29. července 2019, Gusev podepsal novou smlouvu na 2 roky s celkovým příjmem 9.000.000 USD.\n\nGusev hrál za Rusko na Mistrovství světa juniorů i mužů. Je navíc členem vítězné sestavy Olympijských atletů z Ruska na zimních olympijských hrách 2018.\n"}
{"id": "1498810", "url": "https://cs.wikipedia.org/wiki?curid=1498810", "title": "Impasse Berthaud", "text": "Impasse Berthaud\n\nImpasse Berthaud je slepá ulice v Paříži v historické čtvrti Marais. Nachází se ve 3. obvodu. Ulice nese jméno francouzského básníka Jeana Bertauta (1555–1611).\n\nUlice má tvar písmene L. Začíná u domu č. 22 v \"Rue Beaubourg\", odkud vede na východ a poté se stočí na sever.\n\nUlice existovala už v roce 1273. V roce 1386 se ulice přejmenovala na \"Rue des Truyes\" a v roce 1342 na \"Rue Agnès aux Truyes\". Druhý konec konci slepé ulice se nazýval \"Impasse de la Rue Geoffroy l'Angevin\".\n\nNa konci 18. století vedl průchod do zahrad paláce Saint-Aignan.\n\n\n"}
{"id": "1498813", "url": "https://cs.wikipedia.org/wiki?curid=1498813", "title": "Arcidiecéze Santiago de Compostela", "text": "Arcidiecéze Santiago de Compostela\n\nArcidiecéze Santiago de Compostela je římsko-katolická metropolitní arcidiecéze ve španělské autonomní oblasti Galicie, jejíž sídlo je v Santiagu de Compostela. Biskupství bylo do Compostely přeneseno z Irie po objevení hrobu apoštola Jakuba Staršího mezi lety 820-830, oficiálním biskupským sídlem je od roku 1095, v roce 1120 jej papež Kalixt II. povýšil na arcibiskupství. \n\nArcidiecéze Santiago de Compostela je metropolitním sídlem stejnojmenné církevní provincie, do níž náleží čtyři sufragánní diecéze:\n\n\n"}
{"id": "1498815", "url": "https://cs.wikipedia.org/wiki?curid=1498815", "title": "Zástavní pán", "text": "Zástavní pán\n\nZástavní pán (německy \"Pfandherr\" byl příslušník z řad nižší šlechty, který jako věřitel půjčoval peníze lennímu pánovi nebo knížeti v lenní hierarchii výše postavenému. \n\nZástavní pán jako zástavní jistotu získal k užívání některý majetek dlužníka, nejčastěji (relativně) samostatné panství (území), tzv. \"zástavní panství (německy Pfandherrschaft)\". Užívání zahrnovalo všechna obvyklá práva a příjmy jako daně, cla, právo lesnické, lovecké či rybářské apod. Zástava zůstala stále v držení původního vlastníka a mohla být zrušena výpovědí zástavní smlouvy a navrácením půjčených peněz (nejčastěji s úrokem) být vykoupena zpět. Jelikož majitel léna nebo kníže byl společensky značně výše postavený, stávalo se také, že kvůli momentálnímu nedostatku peněz byly části zástavní sumy nebo dluh uhrazeny ve splátkách.\n\n\n"}
{"id": "1498816", "url": "https://cs.wikipedia.org/wiki?curid=1498816", "title": "Duewag GT6", "text": "Duewag GT6\n\nDuewag GT6 je šestinápravová dvoučlánková tramvaj, vyráběná západoněmeckou firmou Duewag v letech 1956 až 1965. Vozy byly inspirovány americkou koncepcí PCC, vážily 23,3 tuny a měly maximální rychlost 67 km/h. Byly schopné provozu pod napětím 600 V. Vozy jezdily třeba v Kolíně nad Rýnem, Frankfurtu nad Mohanem, Düsseldorfu, Cáchách, Bochumi či v Essenu. Mimo mateřskou zemi se objevily v dánské Kodani nebo egyptské Alexandrii. Jejich vyřazování způsobil příchod nízkopodlažních vozů v 90. letech 20. století, některé z nich byly odprodány do měst střední a východní Evropy, např. do Krakova, Lodže či Poznaně.\n"}
{"id": "1498818", "url": "https://cs.wikipedia.org/wiki?curid=1498818", "title": "Petr Exner", "text": "Petr Exner\n\nPetr Exner (* 1. května 1950 Hradec Králové) je český vexilolog, člen expertní skupiny Podvýboru pro heraldiku a vexilologii Poslanecké sněmovny Parlamentu České republiky.\n\nPetr Exner vystudoval Vysokou školu ekonomickou v Praze a v letech 1990–2013 byl zaměstnán jako vedoucí informačních systémů rektorátu na Univerzitě v Hradci Králové (spoluautorem vlajky univerzity a jejích fakult je právě Exner).\n\nV roce 1977 se stal členem Vexilologického klubu (v roce 2005 přejmenován na Českou vexilologickou společnost), v jeho výboru zasedá od roku 1995. V roce 1994 založil v Hradci Králové Středisko vexilologických informací (SVI), které v roce 1996 uspořádalo 1. český národní vexilologický kongres.\n\nKromě publikování ve zpravodaji Vexilologie publikuje i ve zpravodaji SVI vexi.info, kde se soustřeďuje na aktuality z vexilologie ale i heraldiky a vydává ročenku Vexilokontakt. V roce 1996 vydal (spolu s Ing. Jiřím Tenorou) Vexilologický lexikon: vexilologické společnosti a aktivity, v roce 2000 doplněné a rozšířené vydání Vexilologického názvosloví (spolu s Dr. Zbyškem Svobodou). Od roku 2000 vydává ve speciálních svazcích Vexilologického lexikonu přehled městských a obecních vlajek přijatých v Česku od roku 1991.\n\nV roce 1996 vytvořil internetové České vexilologické stránky (nová verze existuje od roku 2001).\n\nPetr Exner je (minimálně od roku 2000) členem expertní skupiny Podvýboru pro heraldiku a vexilologii, který vznikl v souvislosti se změnami po roce 1989 a s možností obcí požádat o udělení vlastní vlajky a znaku.\n\nKromě emblému České vexilologické společnosti je Exner autorem symbolů Královéhradeckého kraje nebo např. obce Svor v okrese Česká Lípa. Jako člen podvýboru pro heraldiku a vexilologii se však podílel na tvorbě zásad a posuzování všech symbolů krajů a na tvorbě základních vexilologických zásad pro tvorbu nových obecních symbolů.\n\n"}
{"id": "1498819", "url": "https://cs.wikipedia.org/wiki?curid=1498819", "title": "Joe Meli", "text": "Joe Meli\n\nJoseph Meli (* 20. března 1956) je bývalý kanadský zápasník – judista a amatérský hokejista.\n\nS judem začal v 7 letech v rodném Lethbridge v dojo Yoshio Sendy, pod jehož osobním vedením se připravoval celou sportovní kariéru. Vedla juda hrál v mládí aktivně lední hokej mj. v týmu WHL Lethbridge Broncos, ale nebyl nikdy draftován žádným profesionálním týmem. V roce 1976 uspěl v kanadské olympijské nominaci pro start na olympijských hrách v Montréalu v polotěžké váze do 93 kg. Před domácím publikem však nezvládl zápas úvodního kola se západním Němcem Arturem Schnabelem, kterému podlehl v boji na zemi držením (osaekomi-waza). V roce 1980 ho připravil o start na olympijských hrách v Moskvě kanadský bojkot.\n\nV roce 1984 startoval na olympijských hrách v Los Angeles. Při neúčasti judistů z východního bloku šel do turnaje s vidinou dobrého umístění. Hned v úvodním kole, ale prohrál na body (yuko) s jižním Korejcem Ha Hjong-čuem. Korejec ho však postupem do finále vytáhl do opravného pavouku, ve kterém nečekaně porazil favorizovaného Japonce Masato Miharu a postoupil do souboje o třetí místo proti západnímu Němci Güntheru Neureutherovi. Ve třetí minutě souboje o třetí místo mu Němec po boji na zemi nasadil škrcení a po prohře submisí obsadil dělené 5. místo.\n\nV roce 1988 startoval na svých třetí olympijských hrách v Soulu, kde prohrál v úvodním kole minimálním bodovým rozdílem na koku s Italem Yuri Fazim. Vzápětí ukončil sportovní kariéru. Věnuje se trenérské práci v Lethbridge.\n\n\n"}
{"id": "1498821", "url": "https://cs.wikipedia.org/wiki?curid=1498821", "title": "Ottana", "text": "Ottana\n\nOttana (sardinsky: \"Otzàna\") je italská obec (\"comune\") v provincii Nuoro v regionu Sardinie. Nachází se ve výšce 185 metrů nad mořem a má obyvatel. Rozloha obce je 45,07 km².\n\n"}
{"id": "1498822", "url": "https://cs.wikipedia.org/wiki?curid=1498822", "title": "Ovodda", "text": "Ovodda\n\nOvodda (sardinsky: \"Ovòdda\") je italská obec (\"comune\") v provincii Nuoro v regionu Sardinie. Nachází se ve výšce 751 metrů nad mořem a má obyvatel. Rozloha obce je 40,85 km².\n\n"}
{"id": "1498823", "url": "https://cs.wikipedia.org/wiki?curid=1498823", "title": "Ozieri", "text": "Ozieri\n\nOzieri (sardinsky: \"Otièri\") je italská obec (\"comune\") v provincii Sassari v regionu Sardinie. Nachází se ve výšce 390 metrů nad mořem a má obyvatel. Rozloha obce je 252,13 km².\n\n"}
{"id": "1498824", "url": "https://cs.wikipedia.org/wiki?curid=1498824", "title": "Pabillonis", "text": "Pabillonis\n\nPabillonis (sardinsky: \"Pabillònis\") je italská obec (\"comune\") v provincii Sud Sardegna v regionu Sardinie. Nachází se ve výšce 42 metrů nad mořem a má obyvatel. Rozloha obce je 37,42 km².\n\n"}
