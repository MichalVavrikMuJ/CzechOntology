{"id": "1498825", "url": "https://cs.wikipedia.org/wiki?curid=1498825", "title": "Padria", "text": "Padria\n\nPadria (sardinsky: \"Pàdria\") je italská obec (\"comune\") v provincii Sassari v regionu Sardinie. Nachází se ve výšce 304 metrů nad mořem a má obyvatel. Rozloha obce je 48,39 km².\n\n"}
{"id": "1498826", "url": "https://cs.wikipedia.org/wiki?curid=1498826", "title": "Padru", "text": "Padru\n\nPadru (sardinsky: \"Pàdru, Pàtru\") je italská obec (\"comune\") v provincii Sassari v regionu Sardinie. Nachází se ve výšce 160 metrů nad mořem a má obyvatel. Rozloha obce je 158,00 km².\n\n"}
{"id": "1498827", "url": "https://cs.wikipedia.org/wiki?curid=1498827", "title": "Palau (Itálie)", "text": "Palau (Itálie)\n\nPalau (sardinsky: \"Lu Palàu\") je italská obec (\"comune\") v provincii Sassari v regionu Sardinie. Nachází se ve výšce 5 metrů nad mořem a má obyvatel. Rozloha obce je 44,44 km².\n\n"}
{"id": "1498828", "url": "https://cs.wikipedia.org/wiki?curid=1498828", "title": "Palmas Arborea", "text": "Palmas Arborea\n\nPalmas Arborea (sardinsky: \"Pràmmas\") je italská obec (\"comune\") v provincii Oristano v regionu Sardinie. Nachází se ve výšce 4 metrů nad mořem a má obyvatel. Rozloha obce je 39,33 km².\n\n"}
{"id": "1498829", "url": "https://cs.wikipedia.org/wiki?curid=1498829", "title": "Pattada", "text": "Pattada\n\nPattada (sardinsky: \"Patàda\") je italská obec (\"comune\") v provincii Sassari v regionu Sardinie. Nachází se ve výšce 794 metrů nad mořem a má obyvatel. Rozloha obce je 164,88 km².\n\n"}
{"id": "1498830", "url": "https://cs.wikipedia.org/wiki?curid=1498830", "title": "Pau (Itálie)", "text": "Pau (Itálie)\n\nPau (sardinsky: \"Pàu\") je italská obec (\"comune\") v provincii Oristano v regionu Sardinie. Nachází se ve výšce 315 metrů nad mořem a má obyvatel. Rozloha obce je 13,82 km².\n\n"}
{"id": "1498831", "url": "https://cs.wikipedia.org/wiki?curid=1498831", "title": "Pauli Arbarei", "text": "Pauli Arbarei\n\nPauli Arbarei (sardinsky: \"Paùli Arbarèi\") je italská obec (\"comune\") v provincii Sud Sardegna v regionu Sardinie. Nachází se ve výšce 140 metrů nad mořem a má obyvatel. Rozloha obce je 15,14 km².\n\n"}
{"id": "1498832", "url": "https://cs.wikipedia.org/wiki?curid=1498832", "title": "Paulilatino", "text": "Paulilatino\n\nPaulilatino (sardinsky: \"Paùlle\") je italská obec (\"comune\") v provincii Oristano v regionu Sardinie. Nachází se ve výšce 280 metrů nad mořem a má obyvatel. Rozloha obce je 103,85 km².\n\n"}
{"id": "1498833", "url": "https://cs.wikipedia.org/wiki?curid=1498833", "title": "Perdasdefogu", "text": "Perdasdefogu\n\nPerdasdefogu (sardinsky: \"Foghèsu\") je italská obec (\"comune\") v provincii Nuoro v regionu Sardinie. Nachází se ve výšce 600 metrů nad mořem a má obyvatel. Rozloha obce je 77,75 km².\n\n"}
{"id": "1498834", "url": "https://cs.wikipedia.org/wiki?curid=1498834", "title": "Perdaxius", "text": "Perdaxius\n\nPerdaxius (sardinsky: \"Perdàxius\") je italská obec (\"comune\") v provincii Sud Sardegna v regionu Sardinie. Nachází se ve výšce 98 metrů nad mořem a má obyvatel. Rozloha obce je 29,5 km².\n\n"}
{"id": "1498835", "url": "https://cs.wikipedia.org/wiki?curid=1498835", "title": "Perfugas", "text": "Perfugas\n\nPerfugas (sardinsky: \"Pèifugas, Pèlfica\") je italská obec (\"comune\") v provincii Sassari v regionu Sardinie. Nachází se ve výšce 90 metrů nad mořem a má obyvatel. Rozloha obce je 60,88 km².\n\n"}
{"id": "1498836", "url": "https://cs.wikipedia.org/wiki?curid=1498836", "title": "Pimentel", "text": "Pimentel\n\nPimentel (sardinsky: \"Pramantèllu\") je italská obec (\"comune\") v provincii Sud Sardegna v regionu Sardinie. Nachází se ve výšce 154 metrů nad mořem a má obyvatel. Rozloha obce je 14,97 km².\n\n"}
{"id": "1498837", "url": "https://cs.wikipedia.org/wiki?curid=1498837", "title": "Piscinas", "text": "Piscinas\n\nPiscinas (sardinsky: \"Piscìnas\") je italská obec (\"comune\") v provincii Sud Sardegna v regionu Sardinie. Nachází se ve výšce 66 metrů nad mořem a má obyvatel. Rozloha obce je 16,89 km².\n\n"}
{"id": "1498838", "url": "https://cs.wikipedia.org/wiki?curid=1498838", "title": "Ploaghe", "text": "Ploaghe\n\nPloaghe (sardinsky: \"Piàghe\") je italská obec (\"comune\") v provincii Sassari v regionu Sardinie. Nachází se ve výšce 427 metrů nad mořem a má obyvatel. Rozloha obce je 96,27 km².\n\n"}
{"id": "1498839", "url": "https://cs.wikipedia.org/wiki?curid=1498839", "title": "Pompu", "text": "Pompu\n\nPompu (sardinsky: \"Pòmpu\") je italská obec (\"comune\") v provincii Oristano v regionu Sardinie. Nachází se ve výšce 147 metrů nad mořem a má obyvatel. Rozloha obce je 5,32 km².\n\n"}
{"id": "1498840", "url": "https://cs.wikipedia.org/wiki?curid=1498840", "title": "Porto Torres", "text": "Porto Torres\n\nPorto Torres (sardinsky: \"Posthudòrra, Portu Tùrre, Poltu Tùrri\") je italská obec (\"comune\") v provincii Sassari v regionu Sardinie. Nachází se ve výšce 5 metrů nad mořem a má obyvatel. Rozloha obce je 104,41 km².\n\n"}
{"id": "1498841", "url": "https://cs.wikipedia.org/wiki?curid=1498841", "title": "Portoscuso", "text": "Portoscuso\n\nPortoscuso (sardinsky: \"Portescùsi\") je italská obec (\"comune\") v provincii Sud Sardegna v regionu Sardinie. Nachází se ve výšce 6 metrů nad mořem a má obyvatel. Rozloha obce je 38,09 km².\n\n"}
{"id": "1498842", "url": "https://cs.wikipedia.org/wiki?curid=1498842", "title": "Posada", "text": "Posada\n\nPosada (sardinsky: \"Pasàda\") je italská obec (\"comune\") v provincii Nuoro v regionu Sardinie. Nachází se ve výšce 37 metrů nad mořem a má obyvatel. Rozloha obce je 32,77 km².\n\n"}
{"id": "1498843", "url": "https://cs.wikipedia.org/wiki?curid=1498843", "title": "Pozzomaggiore", "text": "Pozzomaggiore\n\nPozzomaggiore (sardinsky: \"Pottumajòre, Pottumaggiòre\") je italská obec (\"comune\") v provincii Sassari v regionu Sardinie. Nachází se ve výšce 438 metrů nad mořem a má obyvatel. Rozloha obce je 78,77 km².\n\n"}
{"id": "1498844", "url": "https://cs.wikipedia.org/wiki?curid=1498844", "title": "Putifigari", "text": "Putifigari\n\nPutifigari (sardinsky: \"Potuvìgari\") je italská obec (\"comune\") v provincii Sassari v regionu Sardinie. Nachází se ve výšce 267 metrů nad mořem a má obyvatel. Rozloha obce je 53,10 km².\n\n"}
{"id": "1498845", "url": "https://cs.wikipedia.org/wiki?curid=1498845", "title": "Riola Sardo", "text": "Riola Sardo\n\nRiola Sardo (sardinsky: \"Arriòra\") je italská obec (\"comune\") v provincii Oristano v regionu Sardinie. Nachází se ve výšce 9 metrů nad mořem a má obyvatel. Rozloha obce je 48,11 km².\n\n"}
{"id": "1498846", "url": "https://cs.wikipedia.org/wiki?curid=1498846", "title": "Romana (Itálie)", "text": "Romana (Itálie)\n\nRomana (sardinsky: \"Rumàna\") je italská obec (\"comune\") v provincii Sassari v regionu Sardinie. Nachází se ve výšce 267 metrů nad mořem a má obyvatel. Rozloha obce je 21,60 km².\n\n"}
{"id": "1498847", "url": "https://cs.wikipedia.org/wiki?curid=1498847", "title": "Ruinas", "text": "Ruinas\n\nRuinas (sardinsky: \"Arruìnas\") je italská obec (\"comune\") v provincii Oristano v regionu Sardinie. Nachází se ve výšce 359 metrů nad mořem a má obyvatel. Rozloha obce je 30,46 km².\n\n"}
{"id": "1498848", "url": "https://cs.wikipedia.org/wiki?curid=1498848", "title": "Sadali", "text": "Sadali\n\nSadali (sardinsky: \"Sàdili\") je italská obec (\"comune\") v provincii Sud Sardegna v regionu Sardinie. Nachází se ve výšce 765 metrů nad mořem a má obyvatel. Rozloha obce je 49,61 km².\n\n"}
{"id": "1498849", "url": "https://cs.wikipedia.org/wiki?curid=1498849", "title": "Sagama", "text": "Sagama\n\nSagama (sardinsky: \"Sàgama\") je italská obec (\"comune\") v provincii Oristano v regionu Sardinie. Nachází se ve výšce 333 metrů nad mořem a má obyvatel. Rozloha obce je 11,72 km².\n\n"}
{"id": "1498850", "url": "https://cs.wikipedia.org/wiki?curid=1498850", "title": "Samassi", "text": "Samassi\n\nSamassi (sardinsky: \"Samàssi\") je italská obec (\"comune\") v provincii Sud Sardegna v regionu Sardinie. Nachází se ve výšce 56 metrů nad mořem a má obyvatel. Rozloha obce je 42,04 km².\n\n"}
{"id": "1498851", "url": "https://cs.wikipedia.org/wiki?curid=1498851", "title": "Samatzai", "text": "Samatzai\n\nSamatzai (sardinsky: \"Samatzài\") je italská obec (\"comune\") v provincii Sud Sardegna v regionu Sardinie. Nachází se ve výšce 174 metrů nad mořem a má obyvatel. Rozloha obce je 31,16 km².\n\n"}
{"id": "1498852", "url": "https://cs.wikipedia.org/wiki?curid=1498852", "title": "Samugheo", "text": "Samugheo\n\nSamugheo (sardinsky: \"Samughèo\") je italská obec (\"comune\") v provincii Oristano v regionu Sardinie. Nachází se ve výšce 370 metrů nad mořem a má obyvatel. Rozloha obce je 81,28 km².\n\n"}
{"id": "1498853", "url": "https://cs.wikipedia.org/wiki?curid=1498853", "title": "San Basilio", "text": "San Basilio\n\nSan Basilio (sardinsky: \"Santu 'Asìli 'e mònti\") je italská obec (\"comune\") v provincii Sud Sardegna v regionu Sardinie. Nachází se ve výšce 415 metrů nad mořem a má obyvatel. Rozloha obce je 44,63 km².\n\n"}
{"id": "1498854", "url": "https://cs.wikipedia.org/wiki?curid=1498854", "title": "San Gavino Monreale", "text": "San Gavino Monreale\n\nSan Gavino Monreale (sardinsky: \"Santu 'Èngiu\") je italská obec (\"comune\") v provincii Sud Sardegna v regionu Sardinie. Nachází se ve výšce 54 metrů nad mořem a má obyvatel. Rozloha obce je 87,40 km².\n\n"}
{"id": "1498855", "url": "https://cs.wikipedia.org/wiki?curid=1498855", "title": "San Giovanni Suergiu", "text": "San Giovanni Suergiu\n\nSan Giovanni Suergiu (sardinsky: \"Santu Giuànni Suèrgiu, SantuJuanniSruèxu\") je italská obec (\"comune\") v provincii Sud Sardegna v regionu Sardinie. Nachází se ve výšce 16 metrů nad mořem a má obyvatel. Rozloha obce je 72,37 km².\n\n"}
{"id": "1498856", "url": "https://cs.wikipedia.org/wiki?curid=1498856", "title": "San Nicolò d'Arcidano", "text": "San Nicolò d'Arcidano\n\nSan Nicolò d'Arcidano (sardinsky: \"Arcidànu\") je italská obec (\"comune\") v provincii Oristano v regionu Sardinie. Nachází se ve výšce 13 metrů nad mořem a má obyvatel. Rozloha obce je 28,36 km².\n\n"}
{"id": "1498857", "url": "https://cs.wikipedia.org/wiki?curid=1498857", "title": "San Nicolò Gerrei", "text": "San Nicolò Gerrei\n\nSan Nicolò Gerrei (sardinsky: \"Paùli Gerrèi, Pàùli Xrexèi\") je italská obec (\"comune\") v provincii Sud Sardegna v regionu Sardinie. Nachází se ve výšce 365 metrů nad mořem a má obyvatel. Rozloha obce je 63,52 km².\n\n"}
{"id": "1498858", "url": "https://cs.wikipedia.org/wiki?curid=1498858", "title": "San Sperate", "text": "San Sperate\n\nSan Sperate (sardinsky: \"Santu Sparàu\") je italská obec (\"comune\") v provincii Sud Sardegna v regionu Sardinie. Nachází se ve výšce 41 metrů nad mořem a má obyvatel. Rozloha obce je 26,24 km².\n\n"}
{"id": "1498859", "url": "https://cs.wikipedia.org/wiki?curid=1498859", "title": "San Teodoro", "text": "San Teodoro\n\nSan Teodoro (sardinsky: \"Santu Diadòru, Santu Tiadòru\") je italská obec (\"comune\") v provincii Sassari v regionu Sardinie. Nachází se ve výšce 15 metrů nad mořem a má obyvatel. Rozloha obce je 107,60 km².\n\n"}
{"id": "1498860", "url": "https://cs.wikipedia.org/wiki?curid=1498860", "title": "San Vero Milis", "text": "San Vero Milis\n\nSan Vero Milis (sardinsky: \"Santu 'èru, Santèru\") je italská obec (\"comune\") v provincii Oristano v regionu Sardinie. Nachází se ve výšce 10 metrů nad mořem a má obyvatel. Rozloha obce je 72,48 km².\n\n"}
{"id": "1498861", "url": "https://cs.wikipedia.org/wiki?curid=1498861", "title": "San Vito", "text": "San Vito\n\nSan Vito (sardinsky: \"Santu Ìdu\") je italská obec (\"comune\") v provincii Sud Sardegna v regionu Sardinie. Nachází se ve výšce 10 metrů nad mořem a má obyvatel. Rozloha obce je 231,64 km².\n\n"}
{"id": "1498862", "url": "https://cs.wikipedia.org/wiki?curid=1498862", "title": "Sanluri", "text": "Sanluri\n\nSanluri (sardinsky: \"Seddòri\") je italská obec (\"comune\") v provincii Sud Sardegna v regionu Sardinie. Nachází se ve výšce 135 metrů nad mořem a má obyvatel. Rozloha obce je 84,23 km².\n\n"}
{"id": "1498863", "url": "https://cs.wikipedia.org/wiki?curid=1498863", "title": "Santa Giusta", "text": "Santa Giusta\n\nSanta Giusta (sardinsky: \"Santa Jùsta\") je italská obec (\"comune\") v provincii Oristano v regionu Sardinie. Nachází se ve výšce 10 metrů nad mořem a má obyvatel. Rozloha obce je 69,22 km².\n\n"}
{"id": "1498864", "url": "https://cs.wikipedia.org/wiki?curid=1498864", "title": "Santa Maria Coghinas", "text": "Santa Maria Coghinas\n\nSanta Maria Coghinas (sardinsky: \"Cuzìna\") je italská obec (\"comune\") v provincii Sassari v regionu Sardinie. Nachází se ve výšce 21 metrů nad mořem a má obyvatel. Rozloha obce je 22,97 km².\n\n"}
{"id": "1498865", "url": "https://cs.wikipedia.org/wiki?curid=1498865", "title": "Santa Teresa Gallura", "text": "Santa Teresa Gallura\n\nSanta Teresa Gallura (sardinsky: \"Lungòni, Lungòne\") je italská obec (\"comune\") v provincii Sassari v regionu Sardinie. Nachází se ve výšce 40 metrů nad mořem a má obyvatel. Rozloha obce je 102,29 km².\n\n"}
{"id": "1498866", "url": "https://cs.wikipedia.org/wiki?curid=1498866", "title": "Santadi", "text": "Santadi\n\nSantadi (sardinsky: \"Santàdi\") je italská obec (\"comune\") v provincii Sud Sardegna v regionu Sardinie. Nachází se ve výšce 135 metrů nad mořem a má obyvatel. Rozloha obce je 116,49 km².\n\n"}
{"id": "1498867", "url": "https://cs.wikipedia.org/wiki?curid=1498867", "title": "Sant'Andrea Frius", "text": "Sant'Andrea Frius\n\nSant'Andrea Frius (sardinsky: \"Sant'Andrìa 'e Frìus\") je italská obec (\"comune\") v provincii Sud Sardegna v regionu Sardinie. Nachází se ve výšce 280 metrů nad mořem a má obyvatel. Rozloha obce je 36,16 km².\n\n"}
{"id": "1498868", "url": "https://cs.wikipedia.org/wiki?curid=1498868", "title": "Sant'Anna Arresi", "text": "Sant'Anna Arresi\n\nSant'Anna Arresi (sardinsky: \"Arrèsi\") je italská obec (\"comune\") v provincii Sud Sardegna v regionu Sardinie. Nachází se ve výšce 77 metrů nad mořem a má obyvatel. Rozloha obce je 36,68 km².\n\n"}
{"id": "1498869", "url": "https://cs.wikipedia.org/wiki?curid=1498869", "title": "Sant'Antonio di Gallura", "text": "Sant'Antonio di Gallura\n\nSant'Antonio di Gallura (sardinsky: \"Sant'Antòni di Caragnàni, Sant'Antòni de Calanzànos\") je italská obec (\"comune\") v provincii Sassari v regionu Sardinie. Nachází se ve výšce 354 metrů nad mořem a má obyvatel. Rozloha obce je 81,69 km².\n\n"}
{"id": "1498870", "url": "https://cs.wikipedia.org/wiki?curid=1498870", "title": "Santu Lussurgiu", "text": "Santu Lussurgiu\n\nSantu Lussurgiu (sardinsky: \"Santu Lussùrzu\") je italská obec (\"comune\") v provincii Oristano v regionu Sardinie. Nachází se ve výšce 503 metrů nad mořem a má obyvatel. Rozloha obce je 99,80 km².\n\n"}
{"id": "1498871", "url": "https://cs.wikipedia.org/wiki?curid=1498871", "title": "Sardara", "text": "Sardara\n\nSardara (sardinsky: \"Sàrdara\") je italská obec (\"comune\") v provincii Sud Sardegna v regionu Sardinie. Nachází se ve výšce 163 metrů nad mořem a má obyvatel. Rozloha obce je 56,23 km².\n\n"}
{"id": "1498872", "url": "https://cs.wikipedia.org/wiki?curid=1498872", "title": "Sarule", "text": "Sarule\n\nSarule (sardinsky: \"Sarùle\") je italská obec (\"comune\") v provincii Nuoro v regionu Sardinie. Nachází se ve výšce 630 metrů nad mořem a má obyvatel. Rozloha obce je 52,72 km².\n\n"}
{"id": "1498873", "url": "https://cs.wikipedia.org/wiki?curid=1498873", "title": "Scano di Montiferro", "text": "Scano di Montiferro\n\nScano di Montiferro (sardinsky: \"Iscànu\") je italská obec (\"comune\") v provincii Oristano v regionu Sardinie. Nachází se ve výšce 385 metrů nad mořem a má obyvatel. Rozloha obce je 60,47 km².\n\n"}
{"id": "1498874", "url": "https://cs.wikipedia.org/wiki?curid=1498874", "title": "Sedilo", "text": "Sedilo\n\nSedilo (sardinsky: \"Sèdilo\") je italská obec (\"comune\") v provincii Oristano v regionu Sardinie. Nachází se ve výšce 283 metrů nad mořem a má obyvatel. Rozloha obce je 68,45 km².\n\n"}
{"id": "1498876", "url": "https://cs.wikipedia.org/wiki?curid=1498876", "title": "Sedini", "text": "Sedini\n\nSedini (sardinsky: \"Sèddini\") je italská obec (\"comune\") v provincii Sassari v regionu Sardinie. Nachází se ve výšce 350 metrů nad mořem a má obyvatel. Rozloha obce je 40,51 km².\n\n"}
{"id": "1498877", "url": "https://cs.wikipedia.org/wiki?curid=1498877", "title": "Segariu", "text": "Segariu\n\nSegariu (sardinsky: \"Segarìu\") je italská obec (\"comune\") v provincii Sud Sardegna v regionu Sardinie. Nachází se ve výšce 129 metrů nad mořem a má obyvatel. Rozloha obce je 16,69 km².\n\n"}
{"id": "1498878", "url": "https://cs.wikipedia.org/wiki?curid=1498878", "title": "Semestene", "text": "Semestene\n\nSemestene (sardinsky: \"Semèstene\") je italská obec (\"comune\") v provincii Sassari v regionu Sardinie. Nachází se ve výšce 405 metrů nad mořem a má obyvatel. Rozloha obce je 39,58 km².\n\n"}
{"id": "1498879", "url": "https://cs.wikipedia.org/wiki?curid=1498879", "title": "Seneghe", "text": "Seneghe\n\nSeneghe (sardinsky: \"Sèneghe\") je italská obec (\"comune\") v provincii Oristano v regionu Sardinie. Nachází se ve výšce 305 metrů nad mořem a má obyvatel. Rozloha obce je 57,85 km².\n\n"}
{"id": "1498880", "url": "https://cs.wikipedia.org/wiki?curid=1498880", "title": "Senis", "text": "Senis\n\nSenis (sardinsky: \"Sènis\") je italská obec (\"comune\") v provincii Oristano v regionu Sardinie. Nachází se ve výšce 256 metrů nad mořem a má obyvatel. Rozloha obce je 16,06 km².\n\n"}
{"id": "1498881", "url": "https://cs.wikipedia.org/wiki?curid=1498881", "title": "Sennariolo", "text": "Sennariolo\n\nSennariolo (sardinsky: \"Sinnarìolo\") je italská obec (\"comune\") v provincii Oristano v regionu Sardinie. Nachází se ve výšce 274 metrů nad mořem a má obyvatel. Rozloha obce je 15,61 km².\n\n"}
{"id": "1498882", "url": "https://cs.wikipedia.org/wiki?curid=1498882", "title": "Sennori", "text": "Sennori\n\nSennori (sardinsky: \"Sènnaru, Sènnari\") je italská obec (\"comune\") v provincii Sassari v regionu Sardinie. Nachází se ve výšce 277 metrů nad mořem a má obyvatel. Rozloha obce je 31,34 km².\n\n"}
{"id": "1498883", "url": "https://cs.wikipedia.org/wiki?curid=1498883", "title": "Senorbì", "text": "Senorbì\n\nSenorbì (sardinsky: \"Senorbì\") je italská obec (\"comune\") v provincii Sud Sardegna v regionu Sardinie. Nachází se ve výšce 199 metrů nad mořem a má obyvatel. Rozloha obce je 34,29 km².\n\n"}
{"id": "1498884", "url": "https://cs.wikipedia.org/wiki?curid=1498884", "title": "Serdiana", "text": "Serdiana\n\nSerdiana (sardinsky: \"Serdìana\") je italská obec (\"comune\") v provincii Sud Sardegna v regionu Sardinie. Nachází se ve výšce 171 metrů nad mořem a má obyvatel. Rozloha obce je 55,71 km².\n\n"}
{"id": "1498885", "url": "https://cs.wikipedia.org/wiki?curid=1498885", "title": "Serramanna", "text": "Serramanna\n\nSerramanna (sardinsky: \"Serramànna\") je italská obec (\"comune\") v provincii Sud Sardegna v regionu Sardinie. Nachází se ve výšce 30 metrů nad mořem a má obyvatel. Rozloha obce je 83,84 km².\n\n"}
{"id": "1498886", "url": "https://cs.wikipedia.org/wiki?curid=1498886", "title": "Serrenti", "text": "Serrenti\n\nSerrenti (sardinsky: \"Serrènti\") je italská obec (\"comune\") v provincii Sud Sardegna v regionu Sardinie. Nachází se ve výšce 114 metrů nad mořem a má obyvatel. Rozloha obce je 42,78 km².\n\n"}
{"id": "1498887", "url": "https://cs.wikipedia.org/wiki?curid=1498887", "title": "Serri", "text": "Serri\n\nSerri (sardinsky: \"Sèrri\") je italská obec (\"comune\") v provincii Sud Sardegna v regionu Sardinie. Nachází se ve výšce 640 metrů nad mořem a má obyvatel. Rozloha obce je 19,18 km².\n\n"}
{"id": "1498888", "url": "https://cs.wikipedia.org/wiki?curid=1498888", "title": "Setzu", "text": "Setzu\n\nSetzu (sardinsky: \"Sètzu\") je italská obec (\"comune\") v provincii Sud Sardegna v regionu Sardinie. Nachází se ve výšce 216 metrů nad mořem a má obyvatel. Rozloha obce je 7,77 km².\n\n"}
{"id": "1498889", "url": "https://cs.wikipedia.org/wiki?curid=1498889", "title": "Seui", "text": "Seui\n\nSeui (sardinsky: \"Seùi\") je italská obec (\"comune\") v provincii Sud Sardegna v regionu Sardinie. Nachází se ve výšce 820 metrů nad mořem a má obyvatel. Rozloha obce je 148,21 km².\n\n"}
{"id": "1498890", "url": "https://cs.wikipedia.org/wiki?curid=1498890", "title": "Seulo", "text": "Seulo\n\nSeulo (sardinsky: \"Seùlu\") je italská obec (\"comune\") v provincii Sud Sardegna v regionu Sardinie. Nachází se ve výšce 797 metrů nad mořem a má obyvatel. Rozloha obce je 58,79 km².\n\n"}
{"id": "1498891", "url": "https://cs.wikipedia.org/wiki?curid=1498891", "title": "Siamaggiore", "text": "Siamaggiore\n\nSiamaggiore (sardinsky: \"Siamajòri\") je italská obec (\"comune\") v provincii Oristano v regionu Sardinie. Nachází se ve výšce 8 metrů nad mořem a má obyvatel. Rozloha obce je 13,17 km².\n\n"}
{"id": "1498892", "url": "https://cs.wikipedia.org/wiki?curid=1498892", "title": "Siamanna", "text": "Siamanna\n\nSiamanna (sardinsky: \"Siamànna\") je italská obec (\"comune\") v provincii Oristano v regionu Sardinie. Nachází se ve výšce 100 metrů nad mořem a má obyvatel. Rozloha obce je 28,36 km².\n\n"}
{"id": "1498893", "url": "https://cs.wikipedia.org/wiki?curid=1498893", "title": "Siapiccia", "text": "Siapiccia\n\nSiapiccia (sardinsky: \"Siapicìa, Siipicìa\") je italská obec (\"comune\") v provincii Oristano v regionu Sardinie. Nachází se ve výšce 64 metrů nad mořem a má obyvatel. Rozloha obce je 17,93 km².\n\n"}
{"id": "1498894", "url": "https://cs.wikipedia.org/wiki?curid=1498894", "title": "Siddi", "text": "Siddi\n\nSiddi (sardinsky: \"Sìddi\") je italská obec (\"comune\") v provincii Sud Sardegna v regionu Sardinie. Nachází se ve výšce 184 metrů nad mořem a má obyvatel. Rozloha obce je 11,02 km².\n\n"}
{"id": "1498895", "url": "https://cs.wikipedia.org/wiki?curid=1498895", "title": "Silanus", "text": "Silanus\n\nSilanus (sardinsky: \"Silànos\") je italská obec (\"comune\") v provincii Nuoro v regionu Sardinie. Nachází se ve výšce 432 metrů nad mořem a má obyvatel. Rozloha obce je 47,94 km².\n\n"}
{"id": "1498896", "url": "https://cs.wikipedia.org/wiki?curid=1498896", "title": "Siliqua", "text": "Siliqua\n\nSiliqua (sardinsky: \"Silìcua\") je italská obec (\"comune\") v provincii Sud Sardegna v regionu Sardinie. Nachází se ve výšce 66 metrů nad mořem a má obyvatel. Rozloha obce je 189,85 km².\n\n"}
{"id": "1498897", "url": "https://cs.wikipedia.org/wiki?curid=1498897", "title": "Silius", "text": "Silius\n\nSilius (sardinsky: \"Silìus\") je italská obec (\"comune\") v provincii Sud Sardegna v regionu Sardinie. Nachází se ve výšce 585 metrů nad mořem a má obyvatel. Rozloha obce je 38,36 km².\n\n"}
{"id": "1498898", "url": "https://cs.wikipedia.org/wiki?curid=1498898", "title": "Simala", "text": "Simala\n\nSimala (sardinsky: \"Simàba\") je italská obec (\"comune\") v provincii Oristano v regionu Sardinie. Nachází se ve výšce 155 metrů nad mořem a má obyvatel. Rozloha obce je 13,38 km².\n\n"}
{"id": "1498899", "url": "https://cs.wikipedia.org/wiki?curid=1498899", "title": "Simaxis", "text": "Simaxis\n\nSimaxis (sardinsky: \"Simàghis\") je italská obec (\"comune\") v provincii Oristano v regionu Sardinie. Nachází se ve výšce 7 metrů nad mořem a má obyvatel. Rozloha obce je 27,82 km².\n\n"}
{"id": "1498900", "url": "https://cs.wikipedia.org/wiki?curid=1498900", "title": "Sindia", "text": "Sindia\n\nSindia (sardinsky: \"Sindìa\") je italská obec (\"comune\") v provincii Nuoro v regionu Sardinie. Nachází se ve výšce 509 metrů nad mořem a má obyvatel. Rozloha obce je 58,57 km².\n\n"}
{"id": "1498901", "url": "https://cs.wikipedia.org/wiki?curid=1498901", "title": "Sini", "text": "Sini\n\nSini (sardinsky: \"Sìni\") je italská obec (\"comune\") v provincii Oristano v regionu Sardinie. Nachází se ve výšce 255 metrů nad mořem a má obyvatel. Rozloha obce je 8,75 km².\n\n"}
{"id": "1498902", "url": "https://cs.wikipedia.org/wiki?curid=1498902", "title": "Siris", "text": "Siris\n\nSiris (sardinsky: \"Sìris\") je italská obec (\"comune\") v provincii Oristano v regionu Sardinie. Nachází se ve výšce 161 metrů nad mořem a má obyvatel. Rozloha obce je 6,00 km².\n\n"}
{"id": "1498903", "url": "https://cs.wikipedia.org/wiki?curid=1498903", "title": "Siurgus Donigala", "text": "Siurgus Donigala\n\nSiurgus Donigala (sardinsky: \"Seùrgus Donigàla, Sriùgus Donigàlla\") je italská obec (\"comune\") v provincii Sud Sardegna v regionu Sardinie. Nachází se ve výšce 452 metrů nad mořem a má obyvatel. Rozloha obce je 76,39 km².\n\n"}
{"id": "1498904", "url": "https://cs.wikipedia.org/wiki?curid=1498904", "title": "Siniscola", "text": "Siniscola\n\nSiniscola (sardinsky: \"Thiniscòle\") je italská obec (\"comune\") v provincii Nuoro v regionu Sardinie. Nachází se ve výšce 39 metrů nad mořem a má obyvatel. Rozloha obce je 196,38 km².\n\n"}
{"id": "1498905", "url": "https://cs.wikipedia.org/wiki?curid=1498905", "title": "Soddì", "text": "Soddì\n\nSoddì (sardinsky: \"Soddìe\") je italská obec (\"comune\") v provincii Oristano v regionu Sardinie. Nachází se ve výšce 250 metrů nad mořem a má obyvatel. Rozloha obce je 5,24 km².\n\n"}
{"id": "1498906", "url": "https://cs.wikipedia.org/wiki?curid=1498906", "title": "Solarussa", "text": "Solarussa\n\nSolarussa (sardinsky: \"Sabarùssa\") je italská obec (\"comune\") v provincii Oristano v regionu Sardinie. Nachází se ve výšce 12 metrů nad mořem a má obyvatel. Rozloha obce je 31,86 km².\n\n"}
{"id": "1498907", "url": "https://cs.wikipedia.org/wiki?curid=1498907", "title": "Soleminis", "text": "Soleminis\n\nSoleminis (sardinsky: \"Solèminis\") je italská obec (\"comune\") v provincii Sud Sardegna v regionu Sardinie. Nachází se ve výšce 200 metrů nad mořem a má obyvatel. Rozloha obce je 12,79 km².\n\n"}
{"id": "1498908", "url": "https://cs.wikipedia.org/wiki?curid=1498908", "title": "Sorgono", "text": "Sorgono\n\nSorgono (sardinsky: \"Sòrgono\") je italská obec (\"comune\") v provincii Nuoro v regionu Sardinie. Nachází se ve výšce 700 metrů nad mořem a má obyvatel. Rozloha obce je 56,05 km².\n\n"}
{"id": "1498909", "url": "https://cs.wikipedia.org/wiki?curid=1498909", "title": "Sorradile", "text": "Sorradile\n\nSorradile (sardinsky: \"Sorradìle\") je italská obec (\"comune\") v provincii Oristano v regionu Sardinie. Nachází se ve výšce 337 metrů nad mořem a má obyvatel. Rozloha obce je 26,34 km².\n\n"}
{"id": "1498912", "url": "https://cs.wikipedia.org/wiki?curid=1498912", "title": "Brexit Party", "text": "Brexit Party\n\nBrexit Party (česky \"Strana pro brexit\") je euroskeptická politická strana Spojeného království, která byla založena 23. listopadu 2018, převážně z bývalých členů Strany nezávislosti Spojeného království a příznivců brexitu. Jejím předsedou je Richard Tice.\n\nStrana disponuje 4 poslanci Velšského národního shromáždění. V Evropském parlamentu strana měla do června 2019 v rámci frakce Evropa svobody a přímé demokracie 14 poslanců, kteří do ní přešli z jiných stran. Následně po úspěšných volbách navýšila strana počet mandátů v Evropském parlamentu na 29.\n\nVe své volební kampani se strana odvolává na úspěchy Spojeného království v minulosti a na osobnost polního maršála Horatia Kitchenera, 1. hraběte Kitchenera. Přidala se k ní mj. bývalá ministryně za Konzervativní stranu Ann Widdecombe, která se objevila na předvolebním shromáždění strany v doposud levicovém okrsku blízko známých bílých útesů doverských a města Pontefractu.\n\nBrexit Party vyhrála v roce 2019 volby do EP ve Spojeném království s 30,5 % hlasů. Lídrem kandidátky byl Nigel Farage. Strana těžila především z nízké účasti (37 %) a ze zklamané voličské základny Konzervativní strany. Farage byl však při této události stále skeptický k odchodu Spojeného království 31. října (2019), a tak zdůraznil, že pokud Británie 31. října neodejde, toto volební překvapení strana zopakuje i v příštích parlamentních volbách.\n\nKdyž Donald Tusk, předseda Evropské rady, prohlásil, že přemýšlí mimochodem také o tom, jak vypadá speciální místo vyhrazené v pekle pro ty, kdo prosazovali tzv. brexit bez dohody, Nigel Farage v reakci uvedl, že svoboda bez nevolených a arogantních tyranů, jakým je předseda Evropské rady, mu zní spíše jako ráj.\n\nNigel Farage byl kritický k britské premiérce Therese Mayové hlavně kvůli jejímu opatrnému euroskepticismu a odkladu brexitu z 29. března na 31. říjen. Její rezignaci spíše vítal.\n\n20. května 2019 dvaatřicetiletý Paul Crowther polil Farage mléčným nápojem s příchutí banánu a slaného karamelu. Situace vygradovala natolik, že restaurační řetězec McDonald's oznámil, že ve Skotsku nebude během kampaně Farageovy strany mléčné koktejly a zmrzliny vůbec prodávat.\n\nNa začátku června americký prezident Donald Trump, dlouhodobý kamarád Nigela Farage, doporučil Therese Mayové, aby Británie odešla z EU bez dohody nebo aby celé jednání s Evropskou unií o podobě brexitu vedl Nigel Farage.\n\nV červenci se Nigel Farage ohradil proti uniklým diplomatickým depeším britského velvyslance v USA Kima Darrocha, které kritizovaly Donalda Trumpa.\n\nV srpnu na konferenci pravicových aktivistů v Austrálii Farage řekl, že Britové mají velké štěstí, že jim vládne královna Alžběta II. Osobně si přál, aby vládla ještě co možná nejdéle. Farage totiž vehementně odmítá angažovanost prince Charlese ve prospěch ochrany životního prostředí, zejména ochrany klimatu. Ještě méně by si přál vidět na trůnu prince Harryho, který prý moc pije a dělá čurbes. Narážel také na jeho eskapádu z roku 2005, kdy přišel na večírek oblečený v nacistické uniformě. Vysmíval se také rozhodnutí Harryho a Meghan mít jenom dvě děti kvůli obavám o životní prostředí.\n"}
{"id": "1498913", "url": "https://cs.wikipedia.org/wiki?curid=1498913", "title": "Běloruská státní univerzita informatiky a radioelektroniky", "text": "Běloruská státní univerzita informatiky a radioelektroniky\n\nBěloruská státní univerzita informatiky a radioelektroniky ( – \"Belaruski dzjaržaŭny ŭniversitet infarmatyki i radyjoelektroniki\", – \"Belorusskij gosudarstvennyj universitět informatiki i radioelektroniki\") je univerzita v Minsku, hlavním městě Běloruska. \n\nByla založena v roce 1964 a zaměřuje se na radioelektroniku, telekomunikace a matematickou informatiku. Má přibližně patnáct tisíc studentů.\n"}
{"id": "1498919", "url": "https://cs.wikipedia.org/wiki?curid=1498919", "title": "Barry Bonds", "text": "Barry Bonds\n\nBarry Lamar Bonds (* 24. července 1964, Riverside) je bývalý americký baseballista. V americké lize Major League Baseball (MLB) působil 22 sezón, a to ve dvou klubech: Pittsburgh Pirates (1986–1992) a San Francisco Giants (1993–2007). Drží v ní rekord v počtu homerunů (762), v počtu homerunů za jednu sezónu (73) i v počtu získaných met (2558). Sedmkrát byl vyhlášen nejužitečnějším hráčem MLB (1990, 1992, 1993, 2001–2004), čtrnáctkrát byl vybrán do all-stars týmu (1990, 1992–1998, 2000–2004, 2007), dvanáctktát vyhrál Silver Slugger Award určenou pro nejlepšího hráče v útočném postavení, tedy když je jeho tým \"na pálce\" (1990–1994, 1996, 1997, 2000–2004), osmkrát získal Gold Glove Award určenou pro nejlepší hráče v obranném postavení (1990–1994, 1996–1998), dvakrát byl nejefektivnějším pálkařem ligy (2002, 2004). Na pálce pro všechny hráče svého týmu získal 2935 met.. Navzdory oslnivé kariéře se po roce 2007 stal ústřední postavou velké dopingové aféry. Byl odsouzen za křivou výpověď během vyšetřování federálních úřadů v této věci. Rozsudek byl v roce 2015 zrušen. Kvůli skandálu ovšem dosud nezískal dostatečný počet hlasů pro uvedení do baseballové síně slávy (\"National Baseball Hall of Fame\"), ačkoli podmínky pro uvedení splnil již v roce 2013.\n"}
{"id": "1498924", "url": "https://cs.wikipedia.org/wiki?curid=1498924", "title": "Kevin Doherty", "text": "Kevin Doherty\n\nKevin Doherty (* 6. listopadu 1958 Toronto) je bývalý kanadský zápasník – judista.\n\nS judem začínal v útlém dětství v rodném Torontu v klubu Budokan pod vedením svého otce Billa. V kanadské mužské reprezentaci se prosazoval od roku 1977 po zavedení polostřední váhy do 78 kg. V roce 1980 ho připravil o start na olympijských hrách v Moskvě kanadský bojkot.\n\nV roce 1984 startoval na olympijských hrách v Los Angeles a při neúčasti judistů z východního bloku patřil ke kandidátům na jednu z olympijských medailí. Ve čtvrtfinále ho v taktickém zápase z turnaje vyřadil na tresty západní Němec Frank Wieneke. V opravném pavouku se do bojů o medaile neprobojoval a obsadil dělené 7. místo.\n\nV roce 1988 startoval na svých druhých olympijských hrách. V Soulu v úvodním kole šokoval domácí publikum vyřazením obhájce prvenství Korejce An Pjong-kuna. Výbornou formu potvrzoval v celém turnaji, nestačil však na evropské velikány polostřední váhy Poláka Waldemara Legieńa a sovětského Čečence Bašira Varajeva. Obsadil dělené 5. místo. Vzápětí ukončil sportovní kariéru. Věnuje se trenérské práci na předměstí Toronta v Ajaxu.\n\n\n"}
{"id": "1498932", "url": "https://cs.wikipedia.org/wiki?curid=1498932", "title": "Seznam zemětřesení v roce 2019", "text": "Seznam zemětřesení v roce 2019\n\nToto je seznam zemětřesení v roce 2019. Zahrnuta jsou zde pouze zemětřesení o síle 6,0 nebo výše. Pokud mají slabší zemětřesení za následek velké škody nebo ztráty na životech, tak jsou zde taktéž zahrnuta (neplatí však u mapy vpravo). Všechny termíny jsou uvedeny podle UTC času. Maximální míry podpory jsou uvedeny na Mercalliho stupnici intenzity a pochází z USGS ShakeMap dat. \n\n"}
{"id": "1498935", "url": "https://cs.wikipedia.org/wiki?curid=1498935", "title": "Cornelius Van Til", "text": "Cornelius Van Til\n\nCornelius Van Til (3. května 1895 Grootegast – 17. dubna 1987 Filadelfie) byl nizozemský křesťanský filozof a reformovaný teolog, věnující se zejména apologetice. Většinu života prožil v USA.\n\nPatřil k zakladatelům Westminster Theological Seminary, kde 43 let přednášel apologetiku. Je tvůrcem tzv. předpokladové apologetiky (\"presuppositional apologetics\").\n\nMezi jeho díla patří mj. šestisvazkové pojednání \"In Defense of the Faith\" (\"V obraně víry\").\n"}
{"id": "1498938", "url": "https://cs.wikipedia.org/wiki?curid=1498938", "title": "Nick Bleyendaal", "text": "Nick Bleyendaal\n\nNicholas Bleyendaal (Nicolaas Bleijendaal) (* 1936 Alkmaar – 1. srpna 1996 Rochester) byl nizozemský a později kanadský (americký) zápasník.\n\nJe rodákem z nizozemského Alkmaaru. Časopis Black Belt ho udává jako bratrance olympijského vítěze Antona Geesinka. Připravoval se v Torontu v dojo rodiny Hatashitů. V kanadské reprezentaci se pohyboval od druhé poloviny šedesátých let dvacátého století jako reprezentační dvojka za Dougem Rogersem. Po skončení sportovní kariéry žil v americkém Rochesteru, kde zemřel v roce 1996.\n\n\n"}
{"id": "1498939", "url": "https://cs.wikipedia.org/wiki?curid=1498939", "title": "Jiří Matas", "text": "Jiří Matas\n\nJiří Matas (* 6. srpna 1964) je český vědec a profesor. Působí na Fakultě elektrotechnické Českého vysokého učení technického v Praze v oblasti počítačového vidění. Je vedoucím skupiny vizuálního rozpoznávání v Centru strojového vnímání. Jiří Matas je mimo jiné autorem MSER.\n\nJiří Matas získal titul inženýra na ČVUT v Praze a pak doktorát na univerzitě v Surrey. Publikoval více než 200 článků v recenzovaných časopisech a na konferencích. Jeho h-index je 29 dle Thomson-Reuters Web of Science a 71 dle Google Scholar. Je garant oboru Computer Science v NF Neuron. Přednášel na šestém setkání Pražského informatického semináře 25. 9. 2014. Ve Finsku byl oceněn jako finský význačný profesor (Finland distinguished professor, FiDiPro).\n"}
{"id": "1498944", "url": "https://cs.wikipedia.org/wiki?curid=1498944", "title": "Nejlepší nahrávač Liiga", "text": "Nejlepší nahrávač Liiga\n\nJe ocenění ve finské hokejové lize SM-liiga. Cena je udělována hráči, který v základní části měl nejvíce asistencí.\n"}
{"id": "1498946", "url": "https://cs.wikipedia.org/wiki?curid=1498946", "title": "Červené jádro", "text": "Červené jádro\n\nČervené jádro nebo nucleus ruber je struktura v rostralním středním mozku zapojená do koordinace motorupohybu . Červené jádro je světle růžové snad kvůli přítomností železa v minimálně dvou různých formách: hemoglobinu a feritinu . Struktura se nachází v tegmentu středního mozku vedle substantia nigra a obsahuje kaudální magnocellulární a rostrální parvocellularní komponenty. Červené jádro a substantia nigra jsou subkortikální centra extrapyramidového motorického systému . \n\nU obratlovců bez velkého kortikospinálního traktu je chůze hlavně řízena červeným jádrem. \n\nU primátů, kde je dominantní kortikospinální trakt, však může být rubrospinální trakt považován za základní funkci motorické funkce. Proto je červené jádro u primátů méně důležité než u mnoha jiných savců. Nicméně, chůze dětí je řízena červeným jádrem, stejně jako ramenní kývání při chůzi. Červené jádro může hrát další roli v kontrole svalů ramene a horní části paže přes projekce jeho magnocelulární části. U lidí má červené jádro také omezenou kontrolu nad rukama, zatímco rubrospinalní trakt je více zapojen do velkých svalových pohybůn anapř. paží , nikoliv pro nohy, trakt končí v nadřazené hrudní oblasti míchy. Jemné ovládání prstů není ovlivněno funkcí červeného jádra, ale odvisí od od kortikospinálního traktu . Většina axonů červeného jádra neprostupuje do míchy, ale prostřednictvím své parvocelulární části přenáší informace z motorické kůry do mozečku skrze nižší olivary komplex, což je důležité reléové centrum v medule . \n\nČervené jádro získává vjemy od mozečku (z tzv.vloženého a laterálního cerebelárního jádro) a to z kontralaterální (\"protější\") strany a vstup z motorické kůry \"stejné\" strany. \n\nČervené jádro má dvě sady výstupů eferentních drah:\n\n"}
{"id": "1498956", "url": "https://cs.wikipedia.org/wiki?curid=1498956", "title": "Chudobínská borovice", "text": "Chudobínská borovice\n\nChudobínská borovice je solitérní strom druhu borovice lesní (\"Pinus sylvestris\") nacházející se na skalnatém ostrohu levého břehu Vírské údolní nádrže u bývalé obce Chudobín v katastru obce Dalečín v okrese Žďár nad Sázavou, nad někdejším hamerským splavem. Strom byl znám již v dobách před napuštěním Vírské přehrady a stal se i častým objektem děl výtvarných umělců a fotografů. Jeho jméno je používáno i v zeměpisném názvu celé lokality – „U borovice“.\n\nPodle dendrologického posudku vypracovaného doc. Ing. L. Úradníčkem, CSc. z Lesnické a dřevařské fakulty Mendelovy univerzity se její věk odhaduje na 300 až 350 roků. Strom je mechanicky stabilní a relativně zdravý, i když vykazuje známky snížené vitality způsobené dlouhodobým suchem a pravděpodobně též kolísáním vodní hladiny. Při maximálním vzdutí nádrže bývá totiž kořenový systém borovice zcela zatopen vodou, za nízkých vodních stavů naopak ční borovice více než 20 m nad hladinou přehrady.\n\nStrom byl v roce 2019 nominován do ankety Strom roku nadace Partnerství. Na základě veřejného hlasování, kterého se zúčastnilo na 16 000 lidí, se Chudobínská borovice stala v pořadí již 18. Stromem roku. Výsledky ankety byly vyhlášeny 3. října 2019 během slavnostního večera v brněnské hvězdárně a planetáriu. V roce 2020 se strom účastní ankety Evropský strom roku.\n"}
{"id": "1498961", "url": "https://cs.wikipedia.org/wiki?curid=1498961", "title": "Mamilární tělesa", "text": "Mamilární tělesa\n\nMamilární tělesa jsou malá párová kulatá tělíska umístěná na spodním povrchu mozku, která, zahrnuta v diencefalonu, tvoří součást limbického systému. Tělesa jsou umístěna na koncích předních oblouků fornixu a skládají se ze dvou skupin jader, mediálního mamilárního jádra a laterálního mamilárního jádra. \n\nAnatomové je někdy pokládají za součást hypothalamu. \n\nMamilární tělěsa jsou napojena na jiné části mozku a působí jako relé pro impulsy přicházející z amygdaly a hyppocampu přes mamilo-thalamický trakt k thalamu. \n\n Mamilární tělesa a jejich projekce do předního thalamu přes mamilo-thalamický trakt jsou důležité pro vybavení paměti (vzpomínky). Poškození středního mamilárního jádra vede k deficitu prostorové paměti \n\nPoškození mamiliárních těles v důsledku nedostatku thiaminu vyplývá z patogeneze Wernickeho-Korsakoffova syndromu. Symptomy zahrnují zhoršenou paměť a anterográdní amnézie. Léze mediálního dorzálního a předního jádra thalamu a léze mamilárních těles jsou spojovány do amnézických syndromů u lidí. \n\nAtrofie mamilárního tělesa je přítomna u řady dalších stavů, např. koloidní cysty ve třetí komoře, Alzheimerova choroba, schizofrenie, srdeční selhání či spánková apnoe. Přesná funkce mamilárních těl ale stále není jasná. \n"}
{"id": "1498968", "url": "https://cs.wikipedia.org/wiki?curid=1498968", "title": "Větrný mlýn (Varnsdorf)", "text": "Větrný mlýn (Varnsdorf)\n\nVětrný mlýn holandského typu se nachází ve Varnsdorfu na Mlynářské ulici.\n\nZděný větrný mlýn byl postaven pravděpodobně v roce 1870; jiný pramen uvádí rok 1843. Už před druhou světovou válkou sloužil jako obytný dům a měl obytnou přístavbu. Po odsunutí německých obyvatel v roce 1946 byl opuštěn. V roce 1975 zchátralý objekt byl zakoupen soukromou osobou a opraven pro bydlení. Mlýn je bez památkové ochrany. \n\nVětrný mlýn je třípodlažní válcová omítaná zděná stavba holandského typu postavená z lomového kamene na kruhovém půdorysu. V patrech jsou pravidelně nad sebou prolomena okna rámovaná kamenným ostěním. Stavba je zakončena kuželovitou střechou na obedněném věnci. Na severní straně je obytná přístavba.\n\n"}
{"id": "1498969", "url": "https://cs.wikipedia.org/wiki?curid=1498969", "title": "Okulomotorické jádro", "text": "Okulomotorické jádro\n\nVlákna okulomotorického nervu vznikají z jádra ve středním mozku, které leží v šedé hmotě spodiny mozkového akvaduktu a na krátkou vzdálenost se rozprostírá před akvaduktem do spodku třetí komory. Z tohoto jádra vlákna procházejí vpřed přes tegmentum, červené jádro a střední část substantia nigra, tvoříce tak řadu zatáček s laterální konvexitou, a vystupují z okulomotorického sulku na střední straně mozkového peduncle. \n\nJádro okulomotorického nervu není kontinuálním sloupcem buněk, je rozděleno do několika menších jader, která jsou uspořádána ve dvou skupinách, a to předních a zadních. Zadních skupin je šest, pět souměrných na dvou stranách střední čáry, zatímco šestý, centrálně umístěný, je společný pro nervy obou stran. Přední skupina se skládá ze dvou jader, antero-mediálního a antero-laterálního. \n\nZ fyziologického hlediska je jádro okulomotorického nervu rozděleno do několika menších skupin buněk, přičemž každá kontroluje určitý sval. \n\nBlízké, Edinger-Westphal jádro leží dorzálně k hlavnímu jádru a odpovídá za autonomní funkce okulomotorického nervu včetně pupilární konstrikce a akomodace.\n\n"}
{"id": "1498972", "url": "https://cs.wikipedia.org/wiki?curid=1498972", "title": "Daniil Antonovič Avdusin", "text": "Daniil Antonovič Avdusin\n\nDaniil Antonovič Avdusin, rusky Даниил Антонович Авдусин, (20. srpna 1918, Syčovka – 3. června 1994, Moskva) byl ruský archeolog, doktor historických věd (1968), profesor katedry archeologie na Moskevské státní univerzitě.\n\nVystudoval na fakultě archeologie v roce 1942. V roce 1948 obhájil svou kandidátskou dizertační práci \"Skupinové mohyly kmene Kriviči\". V roce 1947 řídil jedny z vykopávek u Jaroslavova dvorce. Od roku 1949 vedl archeologickou expedici Moskevské státní univerzity ve Smolensku a provedl rozsáhlé studie gnezdovských mohyl a celého archeologického komplexu Gnezdovo. V roce 1968 získal titul doktora historických věd.\n\nJe autorem učebnic archeologie – \"Archeologie SSSR\" (1977), \"Základy archeologie\" (1989) a \"Terénní archeologie\" (1980).\n"}
{"id": "1498976", "url": "https://cs.wikipedia.org/wiki?curid=1498976", "title": "Nejvyšší úspěšnost zákroků Liiga", "text": "Nejvyšší úspěšnost zákroků Liiga\n\nJe ocenění ve finské hokejové lize SM-liiga. Cena je udělována hráči, který v základní části měl nejlepší procentuální úspěšnost zákroků.\n"}
{"id": "1498977", "url": "https://cs.wikipedia.org/wiki?curid=1498977", "title": "Adam Vinatieri", "text": "Adam Vinatieri\n\nAdam Matthew Vinatieri (* 28. prosince 1972 Yankton) je americký hráč amerického fotbalu, kicker]. Od roku 1996 působí v National Football League, a to v klubech New England Patriots (1996–2005) a Indianapolis Colts (2006–dosud). V National Football League získal rekordních 2600 bodů a tzv. field goalů, tedy tříbodových gólů dosažených kopnutím během hry (582). Při tomto druhu činnosti, pokusu o field goal, dosáhl úspěšnosti 84.2%. Je vítězem čtyř Super Bowlů (2002, 2004, 2005, 2007). Třikrát byl nominován do prvního all-stars týmu soutěže (tzv. All-Pro), v letech 2002, 2004 a 2014.\n"}
{"id": "1498993", "url": "https://cs.wikipedia.org/wiki?curid=1498993", "title": "Kampire Dior", "text": "Kampire Dior\n\nKampire Dior je hora vysoká 7 168 m n. m. v severozápadní části pohoří Karákóram v Pákistánu.\n\nVrchol leží na Pákistánem ovládaném území Gilgit-Baltistán na západním konci ledovce Batura. 2.1 km severovýchodně od hlavního vrcholu se nachází vedlejší vrchol Kampire Dior II vysoký 6 572 m.\n\nPrvovýstup na Kampire Dior provedla japonská expedice dne 14. června 1975 západním hřebenem. Mezi prvovýstupci byli horolezci Kazushige Takami, Sakae Mori, Yoji Teranishi a Yasuhide Hayashi.\n\nPrvovýstup na Kampire Dior II se zdařil v roce 1986 přes východní hřeben.\n"}
{"id": "1499000", "url": "https://cs.wikipedia.org/wiki?curid=1499000", "title": "Oceanotitan", "text": "Oceanotitan\n\nOceanotitan (\"oceánský titán\") byl rod sauropodního dinosaura, objevený v západní Evropě. Tento velký býložravý zástupce kladu Somphospondyli byl objeven v sedimentech souvrství Praia da Amoreira-Porto Novo na území Portugalska. Žil na konci období jury (stupně kimmeridž až tithon), asi před 152 miliony let. Formálně byl popsán v květnu roku 2019.\n\nFylogenetická analýza určila, že tento sauropod je pravděpodobně bazálním somfospondylem (titanosauriformem), s příbuzenskými vazbami k dalším somfospondylům (například rodům \"Tangvayosaurus\" and \"Phuwiangosaurus\") i turiasaurům. Společné znaky měl například také s rodem \"Mierasaurus\".\n\n"}
{"id": "1499001", "url": "https://cs.wikipedia.org/wiki?curid=1499001", "title": "Polopřímá řeč", "text": "Polopřímá řeč\n\nPolopřímá řeč je typ promluvy užívaný v moderní literatuře. Stojí na pomezí roviny vypravěče a roviny postav. Podává výpověď zabarvenou subjektivním vnímáním postavy a způsobem její řeči, činí tak ale obvykle ve třetí osobě (v rámci vypravěčského pásma). Vědomí postavy a vědomí vypravěče se tudíž spojují a mísí. Pojem vznikl a rozšířil se na začátku 20. století, klíčovými badateli byli francouzsky píšící švýcarský autor Charles Bally (v roce 1912, jako „“) a německý romanista Etienne Lorck (v roce 1921, jako „“). Později polopřímou řeč přijali a začali využívat a zkoumat významní teoretikové jako Gérard Genette, Dorrit Cohnová nebo Lubomír Doležel.\n\nZkoumání polopřímé řeči vychází ze dvou základních badatelských koncepcí. Podle první z nich, spojovaná s německými filology ze školy Karla Vosslera, je polopřímá řeč primárně estetickým a literárně psychologickým jevem; frankofonní jazykovědci naopak preferovali definování a zkoumání polopřímé řeči z lingvistického hlediska, jako gramatický prostředek reprodukce vymezený jazykovými (morfologickými a syntaktickými) znaky. Užívání polopřímé řeči bylo popsáno ve většině moderních literatur v Evropě a Americe, ale také v moderní čínské próze.\n\nV roce 1912 publikoval frankofonní švýcarský autor Charles Bally první článek o nepřímé řeči nazvaný „Le style indirect libre en français moderne“ („Nepřímá řeč v moderní francouzské literatuře“) ve čtvrtletníku \"Germanisch-romanische Monatsschrift\". Po kritice ze strany Theodora Kalepky a Eugena Lercha své teze posléze dopracoval do podoby rozsáhlé studie, vydané v roce 1914 v témže časopise. V první polovině 20. let se koncept nepřímé řeči prosadil v německém prostředí, mezi žáky Karla Vosslera. V roce 1921 vydal Etienne Lorck knihu \"Die erlebte Rede\" (\"Prožitá řeč\"), na něj pak navázali Getraud Lerchová (1922) a Oskar Walzel (1924).\n\nFrancouzská strana vystupovala z pozic lingvistiky a uvažovala nad specifickými jazykovými znaky, které odlišují tento typ promluvy od řeči přímé a nepřímé, přičemž tvrdila, že se liší mluvnicky, avšak nikoliv svou funkcí v textu. Naproti tomu němečtí badatelé kladli důraz na estetickou a psychologickou stránku věci a úlohu polopřímé řeči při konstrukci epického textu; chápali ji buď jako autorským vypravěčem prožitou výpověď postavy nebo jako zachycení skutečnosti. Od druhé poloviny 20. let pak započala druhá etapa sporu. Kromě samotného Ballyho byla významnou zastánkyní ženevské strany diskuse Marguerite Lipsová, menší význam měl Theodor Heinermann. Německé pojetí hájili především Eugen Lerch, Leo Spitzer a Werner Günther.\n\nPozději se problému chopili další badatelé a pokračovali ve sporu, popřípadě se pokoušeli obě koncepce smířit. Franz Karl Stanzel psal o „nakažení“ jazyka vypravěčova jazykem postav. Lubomír Doležel spojil rozvoj polopřímé řeči s transformací klasického vyprávění, jež má pevně odděleno pásmo vypravěče a pásmo postav, v moderní prózu, v níž se jazyková charakteristika obou rovin vytrácí. Polopřímá řeč se pro něj pak stala především typem promluvy, která distinktivních rysů subjektivity využívá na osnově objektivního vyprávění. Dorrit Cohnová zavedla pro polopřímou řeč pojem „“ (vyprávěný monolog) a definovala ji jako monolog postavy předávaný čtenáři vypravěčem. Přitom ji odlišila od „“ (analýza myšlenek, které od postavy převzal vypravěč) a „“ (citovaný monolog, doslovené předání vnitřní řeči postavy). Gérard Genette pracoval s podobnou triádou, pro polopřímou řeč užíval spojení „“ (transponovaná řeč), proti níž vymezil narativizovanou řeč a prezentovanou řeč. Ann Banfieldová prosazovala dále názor, že nejvhodnějším způsobem, jak k polopřímé řeči přistupovat, je zkoumat ji jazykovědně – podle ní nemají výpovědi žádného mluvčího (vypravěče ani postavu), jde pouze o gramatické vyjádření vědomí postavy. Monika Fluderniková zdůrazňovala, že čtenář při setkání s polopřímou řečí tyto výpovědi „naturalizuje“, přiřazuje jejich stylové rysy fikčním osobám.\n\nPřestože je polopřímá řeč spojována především s moderní západní fikcí, a sice zejména od 19. století, kdy dosáhla popularity díky románům Jane Austenové nebo Gustava Flauberta, objevuje se také jinde. Monika Fluderniková doložila její výskyt již v literatuře raného novověku a rovněž v non-fiction, v autobiografických a žurnalistických textech. Zároveň není polopřímá řeč vyhrazena pouze evropským a americkým literaturám; sinolog Jaroslav Průšek ji nalezl také v moderní čínské próze v souvislosti s její subjektivizací.\n\nLubomír Doležel se pokusil stanovit výčet významných znaků, které se navzájem doplňují a podle nichž je možné polopřímou řeč v češtině identifikovat. Ačkoliv polopřímá řeč většinou užívá všech slovesných časů, objevuje se také tendence převádění všech časů do přítomného času (absolutní prézens), popřípadě, patrně pod vlivem překladů z angličtiny, francouzštiny a němčiny, užívání pouze minulého času (absolutní préteritum). Na rozdíl od přímé řeči užívající všech tří osob se u polopřímé řeči při vyprávění v er-formě obvykle uplatňuje pouze třetí osoba, mluvčí i adresát jsou předmětem výpovědi. Často se vyskytuje deixe (ukazování), a to prostorová (zde, tudy, sem atd.) i časová (nyní, včera, letos atd.), což je prvek, který polopřímá řeč sdílí s přímou řečí. Zřetelně se jím projevuje skutečnost, že jde o situační promluvu, tedy výpověď nebo myšlenku postavy.\n\nPokud promluvy v polopřímé řeči vyjadřují apel, činí tak opisně, tedy bez přímého obracení k adresátovi, neobjevuje se vokativ. Jedním z identifikačních znaků může být exprese – použití zvolací věty, emočně zabarveného citoslovce či jiných prvků. Dalším charakteristickým znakem je subjektivní povaha těchto výpovědí, čehož je dosahováno mimo jiné užíváním zabarvených nebo hodnotících přídavných jmen a příslovcí (skvělý, bídně, uboze apod.), ale také hodnotící orientací podstatných jmen (například bandita, vrah nebo zločinec, když je v polopřímé řeči četníků v románu \"Nikola Šuhaj loupežník\" zmíněna titulní postava). Polopřímá řeč také může využívat prostředky hovorové řeči, především volnější větnou stavbu, a místních a sociálních dialektů, popřípadě idiolektu určité postavy, tedy její individuální způsob užívání jazyka.\n\nLubomír Doležel zachytil při analýze jednotlivých mluvnických znaků velké množství příkladů z moderní české prózy.\n"}
{"id": "1499003", "url": "https://cs.wikipedia.org/wiki?curid=1499003", "title": "Mana (hora)", "text": "Mana (hora)\n\nMana (také Mana Peak) je hora vysoká 7 272 m n. m. v pohoří Himálaj v Indii.\n\nVrchol leží na území indického státu Uttarákhand. Je jižním sousedem 7 756 m vysoké hory Kamet, od níž je oddělen sedlem o výšce 6 540 metrů.\n\nDne 11. srpna 1937 britští horolezci Frank Smythe a Peter Oliver postavili malý tábor nad ledovcem Banke. Další den Smythe a Oliver zamířili na vrchol. Zpočátku se snažili vylézt přes severozápadní hřeben, ale kvůli špatným podmínkám výstup tímto směrem nedokončili. Poté Smythe a Oliver započali druhý pokus západním hřebenem. Peter Oliver později výstup vzdal, a tak Frank Smythe dokončil prvovýstup na vrchol sám. O šest let dříve Smythe patřil k prvovýstupcům na Kamet (7 756 m), který se nachází o několik kilometrů dále na sever.\n"}
{"id": "1499004", "url": "https://cs.wikipedia.org/wiki?curid=1499004", "title": "Sergej Alexandrovič Bondarin", "text": "Sergej Alexandrovič Bondarin\n\nSergej Alexandrovič Bondarin (rusky Сергей Александрович Бондарин; 27. ledna 1903, Oděsa – 25. září 1978, Moskva) byl ruský spisovatel a básník.\n\nVyrůstal v Oděse, počátkem dvacátých let byl členem oděského literárního kruhu, přátelil se s Eduardem Bagrickým a Semjonem Gechtem. V roce 1929 absolvoval studia práv na Oděském institutu. V roce 1930 se oženil s umělkyní Henriettou Adlerovou (1903-1997).\n\nPsal básně, příběhy, novinářské eseje. První kniha (pro děti) byla \"Dyndyp z údolí Durgun-Chotok\" (1931), která se odehrává v Mongolsku. Protesty spisovatelů, včetně Šklovského a Lva Slavina proti skutečnosti, že Bondarinovi byla věnována malá pozornost, vedly k vydání knihy \"Pět let\" (1935). Členem Svazu spisovatelů SSSR byl od roku 1938.\n\nOd června 1941 do února 1944 sloužil jako korespondent u Černomořského loďstva. Účastnil se kerčsko-feodosijské operace v roce 1941.\n\nV březnu 1944 byl zatčen, 21. dubna 1945 odsouzen na 8 let v táborech na základě obvinění z „protisovětské agitace“. Do roku 1953 byl vězněn v Mariinsku, v Tajšetu, poté byl ve vnitřním exilu na území Krasnojarského kraje.\n\nPak žil v Moskvě, kde zemřel 25. září 1978. Byl pohřben v Moskvě na Donském hřbitově.\n"}
{"id": "1499012", "url": "https://cs.wikipedia.org/wiki?curid=1499012", "title": "Córdoba Open", "text": "Córdoba Open\n\nCórdoba Open je profesionální tenisový turnaj mužů hraný v argentinském městě Córdoba, ležícím přibližně 700 kilometrů severozápadně od Buenos Aires.\n\nV únorovém termínu představuje úvodní antukový turnaj sezóny a první díl latinskoamerické série Golden Swing. V Argentině se stal druhou událostí kalendáře okruhu ATP Tour po Argentina Open.\n\nCórdoba Open byl založen v roce 2019. Každoročně probíhá v únorovém termínu. Dějištěm se stal víceúčelový areál Estadio Mario Alberto Kempes s otevřenými antukovými dvorci. Na okruhu ATP Tour se řadí do kategorie ATP Tour 250. Do soutěže dvouhry nastupuje dvacet osm hráčů a čtyřhry se účastní šestnáct párů.\n\nTurnaj je součástí čtyřdílné antukové série Golden Swing, probíhající v Latinské Americe. Navázal na městský challenger Copa Gobierno de Cordoba z let 2012 a 2014.\n\nTurnaj byl založen po ukončení ekvádorského turnaje Ecuador Open, probíhajícího od roku 2015 v Quitu. Novou tenisovou událost iniciovaly a spolupořádají sportovní marketingová agentura Octagon se sportovní marketingovou a mediální společností Torneos.\nPremiérový ročník 2019 ve dvouhře vyhrál Argentinec Juan Ignacio Londero a deblovou soutěž ovládl Čech Roman Jebavý s Argentincem Andrésem Moltenim.\n\n"}
{"id": "1499017", "url": "https://cs.wikipedia.org/wiki?curid=1499017", "title": "Amphibia (seriál)", "text": "Amphibia (seriál)\n\nAmphibia je připravovaný americký animovaný televizní seriál stanice Disney Channel. Úvodní díl má být uveden 17. června 2019. Seriál vypráví příběh o třináctileté dívce Anne Boonchuy, která je magicky přemístěna do Amphibie, venkovské bažiny plné žabích lidí.\n\n\n"}
{"id": "1499022", "url": "https://cs.wikipedia.org/wiki?curid=1499022", "title": "Tom Greenway", "text": "Tom Greenway\n\nThomas Myers Greenway (* 28. září 1956 – 15. července 2004) byl kanadský zápasník – judista.\n\nS judem začínal v rodném Lethbridge. Připravoval se pod vedením Yoshio Sendy. V roce 1976 startoval na domácích olympijských hrách v Montréalu, kde prohrál v úvodním kole minimálním bodovým rozdílem na koku s Čechoslovákem Vladimírem Novákem. V roce 1980 ho připravil o start na olympijských hrách v Moskvě kanadský bojkot. V dalších letech se v kanadské reprezentaci výrazně neprosazoval. Sportovní kariéru ukončil v roce 1992. Věnoval se trenérské práci. Zemřel předčasně v roce 2004.\n\n\n"}
{"id": "1499027", "url": "https://cs.wikipedia.org/wiki?curid=1499027", "title": "Bakonyszentlászló", "text": "Bakonyszentlászló\n\nBakonyszentlászló (vyslovováno [bakoňsentlásló], ) je velká vesnice v Maďarsku v župě Győr-Moson-Sopron, spadající pod okres Pannonhalma. Nachází se asi 17 km jihovýchodně od Pannonhalmy. V roce 2015 zde žilo 1 753 obyvatel. Dle údajů z roku 2011 tvoří 89,2 % obyvatelstva Maďaři, 3,6 % Romové, 1,3 % Němci a 0,2 % Rumuni.\n\nSousedními vesnicemi jsou Bakonygyirót, Bakonyszentkirály a Fenyőfő.\n"}
{"id": "1499029", "url": "https://cs.wikipedia.org/wiki?curid=1499029", "title": "We Are Not Your Kind", "text": "We Are Not Your Kind\n\nWe Are Not Your Kind je šesté album americké metalové skupiny Slipknot, jež vyšlo 9. srpna 2019. Název alba je z verše singlu „All Out Life“, který byl vydán 31. října 2018, avšak není obsažen na standardní edici alba, ale pouze na edici, která je vydávána jen v Japonsku. \n\nAlbum obsahuje celkem 14 skladeb. Dne 16. května 2019 byl vydán první singl „Unsainted“. Dne 22. července byl vydán druhý singl „Solway Firth“. Čtyři dny před vydáním alba byl na serveru YouTube zveřejněn další singl s názvem „Birth of the Cruel“.\n\n"}
{"id": "1499036", "url": "https://cs.wikipedia.org/wiki?curid=1499036", "title": "Jelena Abramovna Davidovič", "text": "Jelena Abramovna Davidovič\n\nJelena Abramovna Davidovič (rusky Елена Абрамовна Давидович; 24. prosince 1922 Krasnojarsk – 5. prosince 2013 Moskva) byla ruská archeoložka a numizmatička.\n\nBěhem druhé světové války pracovala v nemocnici jako zdravotní sestra. V roce 1945 úspěšně zakončila studium na historické fakultě Středoasijské univerzity (SASU) a zůstala tam vyučovat. Ke konci 40. let sovětský orientalista, Alexandr Semjonov z rozhodnutí vlády založil v Dušanbe ústav historie a archeologie pojmenovaný po A. Donišovi a vyzval Borise Litvinského a jeho manželku Elenu ke spolupráci. V roce 1965 se stala doktorkou historických věd a v roce 1969 profesorkou. V 70. letech akademik Bobodžan Gafurov pozval manžele do Moskvy. V Ústavu orientálních studií vedla obor kritiky historických zdrojů. Byla autorkou více než 250 vědeckých prací o numismatice ve střední Asii a na Středním východě.\n"}
{"id": "1499041", "url": "https://cs.wikipedia.org/wiki?curid=1499041", "title": "Karel Škoda", "text": "Karel Škoda\n\nKarel Škoda (29. června 1878, Plzeň – 10. ledna 1929, Semmering) byl generální ředitel Škody v letech 1909–1917. Syn Emila Škody.\n\nByl synem plzeňského průmyslníka, majitele Škodových závodů, rytíře Emila Škody a jeho manželky Hermíny, rozené Hahnenkammové. Pokřtěn byl Karel Emil Josef Pavel.\n\nVystudoval techniku ve Stuttgartu a Curychu. Žil v domě v Plzni na rohu Tylovy ulice a Klatovské třídy. Po smrti otce Emila Škody v roce 1900 se snažil stát se generálním ředitelem firmy ŠKODA, ale stal se jen zástupcem a do funkce generálního ředitele jmenovala správní rada a banky Jiřího Günthera. Tuto pozici získal Karel Škoda až v roce 1909. Generálním ředitelem byl do roku 1916, poté zůstal členem správní rady a žil ve Vídni.\n\nV roce 1919 prodal svoje akcie Škodových závodů Živnobance a poté prodal i akcie svých zbývajících podniků.\nV roce 1906 uzavřel ve Vídni sňatek s Hedvikou Hermannovou, rodačkou z Prešpurku (dnes Bratislava), se kterou měl tři děti – Emila (1908), Karla (1910) a Hedviku (1912–1985). Manželství bylo rozvedeno v roce 1921.\n"}
{"id": "1499045", "url": "https://cs.wikipedia.org/wiki?curid=1499045", "title": "Durrell Wildlife Conservation Trust", "text": "Durrell Wildlife Conservation Trust\n\nDurrell Wildlife Conservation Trust je nezisková organizace zaměřená na udržování biodiverzity na Zemi. Sídlí v usedlosti Les Augrès Manor na ostrově Jersey a provozuje zoologickou zahradu, která se zabývá odchovem ohrožených taxonů.\n\nZaložil ji v roce 1963 anglický zoolog a spisovatel Gerald Durrell pod názvem Jersey Wildlife Preservation Trust. Od Durrellovy smrti v roce 1995 stojí v čele trustu jeho manželka Lee Durrellová a od roku 1999 nese organizace zakladatelovo jméno. V jejím logu je vyobrazen vyhynulý dronte mauricijský (dodo), také zpravodaj společnosti se jmenuje \"Dodo\" a trust udržuje dětský program nazvaný Dodo Club. K aktivitám trustu patří i farma provozovaná podle zásad organického zemědělství, veterinární klinika a mezinárodní akademie vychovávající ochránce zvířat. DWCT se věnuje také ochraně ohrožených druhů v zemích původu a udržování cenných biotopů, financuje okolo padesáti projektů v osmnácti zemích. Má 14 000 členů a její roční rozpočet činí přes osm milionů liber. \n\nK druhům, na jejichž ochranu se trust zaměřil, patří lvíček černý, ksukol ocasatý, prase zakrslé, holub růžový, želva angonoka, hroznýšovka maskarénská nebo ropuška baleárská.\n\nPatronkou organizace je princezna Anne Mountbatten-Windsor.\n\n"}
{"id": "1499051", "url": "https://cs.wikipedia.org/wiki?curid=1499051", "title": "Air Tahiti Nui", "text": "Air Tahiti Nui\n\nAir Tahiti Nui je francouzská letecká společnost se sídlem v Papeete na Tahiti ve Francouzská Polynésii. Provozuje dálkové lety ze své domovské základny na mezinárodním letišti Faaa.\n\nSpolečnost Air Tahiti Nui byla založena 31. října 1996 a zahájila letové operace dne 20. listopadu 1998. Byla to první mezinárodní letecká společnost se sídlem v Papeete, Tahiti, vytvořená za účelem rozvoje příjezdového cestovního ruchu. Vláda Francouzské Polynésie je hlavním akcionářem (84,4%) spolu s dalšími místními investory. V současné době má Air Tahiti Nui 782 zaměstnanců.\n\nV květnu 2015 společnost Air Tahiti Nui oznámila svůj záměr nahradit celou svou leteckou flotilu, která byla v roce 2015 tvořena pěti letadly Airbus A340-300. V letech 2018 a 2019 byly nahrazeny čtyřmi Boeingy 787-9.\n\n"}
{"id": "1499052", "url": "https://cs.wikipedia.org/wiki?curid=1499052", "title": "Kazimierz Przerwa-Tetmajer", "text": "Kazimierz Przerwa-Tetmajer\n\nKazimierz Przerwa-Tetmajer (12. února 1865, Ludźmierz na Podhalí – 18. ledna 1940, Varšava) byl polský básník, prozaik a dramatik, jeden z představitelů období tzv. \"Mladého Polska\". \n\nPocházel ze šlechtické rodiny s velkými kulturními tradicemi. Jeho otec Adolf Tetmayer (nebo Tettmayer) von Przerwa byl poslancem Haličského zemského sněmu. Gymnáztum vystudoval v Krakově, kam se s rodinou přestěhoval, a zde také v letech 1884-1886 studoval filosofii na Jagellonské univerzitě. Jako redaktor působil střídavě ve Lvově, Krakově, Varšavě a v Zakopaném a spolupracoval s varšavským \"Tygodnikiem Ilustrowanym\", s \"Kurierem Warszawskim\" a s krakovským \"Czasem\".\n\nCestoval po Itálii, Švýcarsku, Francii a Německu a seznámil se s tehdejšími uměleckými a myšlenkovými proudy. V Heidelbergu působil jako osobní sekterář Adama Krasińského. Navštěvoval také Tatry a Podhalí. \n\nPo roce 1918 se usadil natrvalo ve Varšavě. Roku 1921 se stal prezidentem Společnosti polských spisovatelů a novinářů (Towarzystwo Literatów i Dziennikarzy Polskich). Byl přesvědčen, že umění je jediná trvalá hodnota. Za své dílo obdržel několik vyznamenání, roku 1934 se stal čestným členem Polské literární akademie. \n\nOd roku 1924 přestal být v důsledku duševní choroby literárně i společensky činný. Choroba se postupně zhoršila tak, že žil díky sociální pomoci a zemřel téměř opuštěn v důsledku onemocnění hypofýzy a chudokrevnosti. Pochován byl nejprve na Powazkowském hřbitově ve Varšavě, později na Hřbitově zasloužilých v Zakopaném.\n\nPrzerwa-Tetmajer je jedním z nejtypičtějších básnických představitelů počátků hnutí \"Mladé Polsko\". Po začátcích v duchu pozitivismu vystihl v 90. letech velmi dobře nálady své generace ve své dekadentní, krajně individualistické ale i impresionistické, erotické a melancholické lyrice. Inspiračním zdrojem byla pro něj tatranská příroda, folklór a odbojné tradice horalů, což skvěle zpodobnil v cyklech svých povídek. Méně zdařila byla jeho díla ze současnosti a jeho dramatická tvorba. \n\n"}
{"id": "1499053", "url": "https://cs.wikipedia.org/wiki?curid=1499053", "title": "Royal College of Art", "text": "Royal College of Art\n\nRoyal College of Art (RCA, Královská vysoká škola umění) je veřejná univerzita v Londýně ve Spojeném království. Studentům z více než šedesáti zemí nabízí postgraduální studium v ​​oboru umění a designu. Royal College of Art se umístila jako první v QS World University Rankings, což je každoroční žebříček univerzit Quacquarelli Symonds (QS) v oblasti umění a designu po dobu pěti po sobě jdoucích let.\n\nRCA byla založena v Somerset House v roce 1837 jako Government School of Design (Vládní škola designu) či Metropolitan School of Design. V roce 1852 se na více než dvacet let stal ředitelem školy britský umělec a pedagog Richard Burchett. Protože Somerset House potřeboval uvolnit další prostor, škola byla v roce 1853 přestěhována do Marlborough House a následně v roce 1853 nebo 1857 do South Kensingtonu poblíž Victoria and Albert Museum. V roce 1857 byla škola přejmenována na Normal Training School of Art a v roce 1863 na National Art Training School. (Normální škola je historický termín pro instituci vytvořenou k tomu, aby vzdělávala absolventy středních škol pro povolání učitele). Koncem 19. století byla škola určena především pro vzdělání budoucích učitelů. Mezi studující v tomto období patřili George Clausen, Christopher Dresser, Luke Fildes, Kate Greenaway nebo Gertrude Jekyll.\n\nV roce 1896 nebo 1897 byla škola přejmenována na Royal College of Art a důraz školy se posunul k umělecké praxi a designu. Výuka grafického designu, průmyslového designu a produktového designu začala v polovině dvacátého století. Škola se dále rozšiřovala v 60. letech 20. století a v roce 1967 přijala Royal College chartu, která zajišťovala škole status nezávislé univerzity s právem udělovat vlastní tituly.\n\nRCA má tři školní areály, v Jižní Kensingtonu, Battersea a White City. Budova Darwin Building v Kensington Gore pochází ze 60. let 20. století a je to budova II. Byla navržena týmem zaměstnanců RCA, H. T. Cadbury-Brownem, Hugh Cassonem a Robert Gooddenem. V roce 1991 se oddělení sochařství přesunulo do přestavěné továrny přes řeku Temži v Battersea. Počátkem roku 2000 vysoká škola koncipovala druhý školní areál s minibusovým spojením s Kensingtonem. Po úspěšné rekonstrukci areálu společností Wright & Wright (rozpočet 4,3 milionu liber, podlahová plocha 2500 m²) byla v lednu 2009 otevřena současná budova sochařství.\n\nProjekt byl objednán u společnosti Haworth Tompkins a první fáze jejich třífázového designu byla dokončena otevřením budovy Sackler Building dne 19. listopadu 2009, kde byla umístěna lakovna. Jméno budovy připomíná dar nadace The Dr Mortimer and Theresa Sackler Foundation. Budova Dyson Building, pojmenovaná na počest Jamese Dysona, jehož vzdělávací charita věnovala 5 milionů liber na vývoj, byla otevřena 24. září 2012. Je domovem pro tiskárnu a fotografii a obsahuje inovační křídlo, kde začínající designéři mohou zahájit svou tvorbu. Budova Woo Building byla otevřena 30. září 2015 a ukončuje projekt Battersea. Budova je pojmenovaná na počest podnikatele, filantropa a politika sira Woo Po-shinga a Lady Helen Woo, kteří financovali stipendia na RCA od roku 1990. Stipendium je určeno pro programy \"Keramika a sklo\" a \"Šperky a kovy.\" Konstrukce eloxované hliníkové brány byla navržena absolventem školy Maxem Lambem.\n\nRCA nabízí postgraduální diplom MA (Master of Arts), MRes (Master of Philosophy), postgraduální titul MPhil (Master of Philosophy) a PhD (Doctor of Philosophy) ve dvaceti osmi oblastech, rozdělených do čtyř škol: architektura, umění a humanitní vědy, komunikace a design. Historie designu je ve spolupráci s Victoria and Albert Museum; tam jsou dva dvojité MA / MSc programy v designu inženýrství ve spolupráci s Imperial College London, program zahrnuje také období studia na Keio University v Tokiu a na Pratt Institute v New Yorku.\n\nPočátkem roku 2019 RCA oznámila spuštění nového programu GenerationRCA. GenerationRCA – mezi jinými iniciativami – bude také \"vnášet vědní disciplíny do směsi kreativních disciplín, které jsou tradičně v nabídce\". Nové programy budou zahrnovat environmentální architekturu a digitální směr; s budoucími programy zaměřenými na nanotechnologii a robotiku, informatiku a algoritmy pro datové struktury, vědu o materiálech a cirkulační ekonomiku.\n\nV roce 2019 byla RCA umístěna na prvním místě v oboru umění a designu v žebříčku QS World University Rankings, který vydala Quacquarelli Symonds již pátý rok v řadě a zvýšila své celkové skóre z 96,0 / 100 na 99,1 / 100.\n\nV srpnu 2015 se umístila na prvním místě na seznamu magisterských kurzů v módním byznysu Business of Fashion. V dubnu 2011 se RCA umístila na prvním místě v seznamu britských uměleckých škol, které sestavil časopis \"Modern Painters\" (\"Moderní malíři\") podle průzkumu odborníků v uměleckém světě.\n\nV \"Research Assessment Exercise\" (hodnocení výzkumu) z prosince 2008 získalo 40% výzkumných výstupů školy nejvyšší hodnocení (4 * nebo \"vedoucí postavení na světě\"), což je třetí nejvyšší hodnocení v oboru umění a designu; mezi všemi oblastmi předmětu získalo vyšší hodnocení pouze asi padesát institucí.\n\nRoyal College of Art spolu s její předchůdkyní má mnoho významných absolventů v mnoha oblastech:\n\nMezi těmi, kteří zde studovali v 19. století byli: Sir George Clausen, Christopher Dresser, Sir Luke Fildes, Kate Greenaway, Gertrude Jekyll and Edwin Lutyens.\n\nMezi absolventy 20. a 21. století patří: sochaři Barbara Hepworth a Henry Moore, malíř Frank Auerbach, David Hockney, Bridget Riley, Sir Peter Blake a Charles Tunnicliffe, umělci Jake a Dinos Chapman, Tracey Emin a R. B. Kitaj, módní designéři Ossie Clark a Zandra Rhodes, průmysloví designéři James Dyson a David Mellor, filmoví režiséři Tony a Ridley Scott, designér Thomas Heatherwick a Sir David Adjaye, prominentní členka hnutí sufražetek Sylvia Pankhurst, hudebník Ian Dury a herec Alan Rickman.\n\nRoyal College of Art má několik ocenění a cen, které uděluje svým absolventům. Patří mezi ně i Sheila Robinson Drawing Prize. Sheila Robinson (1925–1988) byla známá umělkyně a ilustrátorka, jedna z největších umělců z Bardfieldu a členka Royal College of Art. Po její smrti RCA vytvořila cenu Sheila Robinson Drawing Prize.\n"}
{"id": "1499054", "url": "https://cs.wikipedia.org/wiki?curid=1499054", "title": "Nejtrestanější hráč Liiga", "text": "Nejtrestanější hráč Liiga\n\nToto je seznam hráčů, kteří v základní části finské hokejové ligy SM-liiga měli uděleno nejvíce trestných minut.\n"}
{"id": "1499056", "url": "https://cs.wikipedia.org/wiki?curid=1499056", "title": "B̃", "text": "B̃\n\nB̃ (minuskule b̃) je speciální znak latinky, zřídka používaný. Nazývá se B s vlnovkou. B̃ se používá v jazyce maskelynes (jazyk používaný na Maskelynských ostrovech na Vanuatu, má asi 1000 mluvčích) a taká se používá v jazyce yanesha (indiánský jazyk z Peru, má asi 10 000 mluvčích).\n\nV Unicode mají písmena B̃ a b̃ \n\n-B̃ U+0042 a U+0303\n\n-b̃ U+0062 a U+0303\n"}
{"id": "1499071", "url": "https://cs.wikipedia.org/wiki?curid=1499071", "title": "Cífka", "text": "Cífka\n\nPříjmení Cífka má více nositelů:\n\n\n"}
{"id": "1499074", "url": "https://cs.wikipedia.org/wiki?curid=1499074", "title": "Juhan Aavik", "text": "Juhan Aavik\n\nJuhan Aavik (29. ledna 1884, Holstre vald – 26. listopadu 1982, Stockholm) byl estonsko-švédský skladatel, dirigent a hudební pedagog.\n\nNarodil se v rodině učitele, který byl také vedoucím sboru a dechového orchestru. Vystudoval konzervatoř v Petrohradě v roce 1907 ve třídě trubek u Vasilije Vurmy a v roce 1911 hudební teorii a skladbu u Anatolije Ljadova, Nikolaje Solovjova, Jāzepsa Vītolse a Alexandra Glazunova.\n\nPracoval jako symfonický a sborový dirigent v Tartu (1911-1923) a Tallinnu (1925-1933). V letech 1925-1938 byl šéfdirigentem estonské opery. Byl hlavním dirigentem estonských pěveckých festivalů v letech 1928, 1933 a 1938.\n\nOd roku 1928 byl profesorem, v letech 1933-1940 ředitelem Tallinské konzervatoře. Byl propuštěn po anexii Estonska Sovětským svazem, pak v letech 1941-1944 znovu působil na konzervatoři. Poté emigroval do Švédska, kde ve čtyřech svazcích (1965-1969) publikoval \"Dějiny estonské hudby\".\n\n"}
{"id": "1499075", "url": "https://cs.wikipedia.org/wiki?curid=1499075", "title": "Vladimir Jengibarjan", "text": "Vladimir Jengibarjan\n\nVladimir Nikolajevič Jengibarjan ( Վլադիմիր Նիկոլայի Ենգիբարյան, Влади́мир Никола́евич Енгибаря́н, 24. dubna 1932 Jerevan – 1. února 2013 Los Angeles) byl sovětský boxer arménské národnosti.\n\nOd roku 1946 boxoval v jerevanském týmu Trudovyje rezervy pod vedením Eduarda Aristakesjana. Stal se olympijským vítězem ve velterové váze v Melbourne v roce 1956, třikrát vyhrál na mistrovství Evropy v boxu (1953 lehká váha, 1957 a 1959 velterová váha). Třikrát byl boxerským mistrem SSSR (1955, 1956 a 1958). Na LOH 1960 vypadl ve čtvrtfinále s Polákem Marianem Kasprzykem a ukončil kariéru. Působil pak jako trenér, rozhodčí a funkcionář Mezinárodní boxerské federace. Od roku 1992 žil v USA. Zemřel v důsledku Alzheimerovy choroby, na žádost rodiny byl pohřben v Arménii. \n\nObdržel titul zasloužilý mistr sportu SSSR a Řád rudé zástavy práce. V Jerevanu byla po něm pojmenována boxerská škola. \n\n"}
{"id": "1499079", "url": "https://cs.wikipedia.org/wiki?curid=1499079", "title": "Italské fotbalové mistrovství 1920/21", "text": "Italské fotbalové mistrovství 1920/21\n\nSoutěžní ročník Prima Categoria 1920/21 byl 20. ročník nejvyšší italské fotbalové ligy a 14. ročník nově založené Prima Categoria se konal od 19. listopadu 1920 – 24. července 1921.\n\n\n\n\n\n\n\n\n\n\n\n\n\n\nKlub US Pro Vercelli postoupil do utkání o titul\n\n\n\n\n\n\n\n\n"}
{"id": "1499080", "url": "https://cs.wikipedia.org/wiki?curid=1499080", "title": "Ludźmierz", "text": "Ludźmierz\n\nLudźmierz je obec v Malopolsku. Ludźmierz je nejstarší obcí v Podhalí a nachází se 85 kilometrů jižně od Krakova. Žije zde 2400 obyvatel. Od západu k východu protéká obcí řeka Černý Dunajec, do které se na území obce ze severu vlévá Lepietnica a z jihu Wielki Rogoźnik.\n\nV obci se nachází katolický kostel který byl postaven v roce 1238.\n\nPrůměrná teplota dosahuje hodnoty 5 ° C. Nejteplejším měsícem je červenec, kdy je zde průměrně 17 ° C a nejchladnější je leden, kdy průměrná teplota dosahuje hodnoty -12 ° C. Naprší zde průměrně 1 226 milimetrů ročně.\n\nNarodil se zde básník Kazimierz Przerwa-Tetmajer.\n"}
{"id": "1499082", "url": "https://cs.wikipedia.org/wiki?curid=1499082", "title": "Maskelynes", "text": "Maskelynes\n\nMaskelynes (v maskelynes \"kuliviu\") je austronéský oceánský jazyk. Používá se na Vanuatu, na souostroví Maskelynské ostrovy (jižně od ostrova Malakula). Má asi 1100 mluvčích. Jazyk maskelynes je zajímavý tím, že používá velmi neobvyklé písmeno B̃, které jinak používá pouze indiánský jazyk yanesha z Peru. Krom toho jazyk Makselynes používá také písmeno Ṽ.\n\nAbeceda jazyka maskelynes obsahuje tyto písmena:\n"}
{"id": "1499100", "url": "https://cs.wikipedia.org/wiki?curid=1499100", "title": "Écs", "text": "Écs\n\nÉcs (vyslovováno [éč]) je velká vesnice v Maďarsku v župě Győr-Moson-Sopron, spadající pod okres Pannonhalma. Nachází se asi 2 km severozápadně od Pannonhalmy a asi 9 km jihovýchodně od Győru. V roce 2015 zde žilo 1 903 obyvatel. Dle údajů z roku 2011 tvoří 89,1 % obyvatelstva Maďaři, 2,6 % Němci, 0,4 % Romové a 0,3 % Rumuni.\n\nSousedními vesnicemi jsou Nyúl a Ravazd, sousedním městem Pannonhalma.\n"}
{"id": "1499101", "url": "https://cs.wikipedia.org/wiki?curid=1499101", "title": "Fenyőfő", "text": "Fenyőfő\n\nFenyőfő (vyslovováno [feňéfé], ) je malá vesnička v Maďarsku v župě Győr-Moson-Sopron, spadající pod okres Pannonhalma. Nachází se asi 23 km jihozápadně od Pannonhalmy. V roce 2015 zde žilo 109 obyvatel. Dle údajů z roku 2011 tvoří 98,1 % obyvatelstva Maďaři a 0,9 % Němci.\n\nJedinou sousední vesnicí je Bakonyszentlászló.\n"}
{"id": "1499102", "url": "https://cs.wikipedia.org/wiki?curid=1499102", "title": "Třída Peresvet", "text": "Třída Peresvet\n\nTřída Peresvet byla třída predreadnoughtů ruského carského námořnictva. Celkem byly postaveny tři jednotky této třídy. Ve službě byly v letech 1901–1922. Ruské námořnictvo je nasadilo v rusko-japonské válce, ve které byly všechny tři potopeny. \"Peresvet\" a \"Pobeda\" později vyzvedlo a pod novými jmény provozovalo Japonsko. Obě se účastnily první světové války. Bitevní loď \"Peresvet\" byla za světové války prodána zpět Rusku, ale na počátku roku 1917 se potopila na mině. Zbývající plavidlo bylo vyřazeno roku 1922.\n\nRuské loděnice v Petrohradu v letech 1895–1902 postavily tři bitevní lodě této třídy.\n\nJednotky třídy \"Peresvet\":\nHlavní výzbroj tvořily čtyři 254mm kanóny ve dvoudělových věžích, které doplňovalo jedenáct 152mm kanónů, dvacet 75mm kanónů, dva 63mm kanóny Baranovski, dvacet 47mm kanónů, osm 37mm kanónů a pět 381mm torpédometů. Pohonný systém měl výkon 15 000 hp. Skládal se z trojčinných parních strojů a 32 kotlů Belleville, pohánějících tři lodní šrouby. Nejvyšší rychlost dosahovala 18 až 18,5 uzlu. Dosah byl 6200 námořních mil při rychlosti 10 uzlů.\n\nBitevní lodě třídy \"Peresvet\" se účastnily rusko-japonské války. \"Peresvet\" a \"Pobeda\" bojovaly v srpnu 1904 v bitvě ve Žlutém moři, přičemž po ruské prohře se vrátili na základnu v Port Arthuru. \"Osljabja\" byla potopena 27. května 1905 v bitvě u Cušimy. \"Peresvet\" a \"Pobeda\" byly potopeny 7. prosince 1904 v Port Arthuru japonským dělostřelectvem. \n\nPo kapitulaci základny byly ukořustěny Japonskem a po opravě roku 1908 zařazeny do jeho námořnictva. \"Peresvet\" dostal nové jméno \"Sagami\" a \"Pobeda\" byla přejmenována na \"Suwo\". Japonské námořnictvo nasadilo \"Sagami\" a \"Suwo\" do první světové války. Rusko a Japonsko v této válce bojovaly na stejné straně, takže Rusko v dubnu 1916 získalo zpět bitevní loď \"Sagami\" a vrátilo jí původní jméno \"Peresvet\". Její služba však byla krátká, protože se 4. ledna 1917 potopila poblíž Port Saidu na mině položené německou ponorkou SM U-73.\n\nRovněž \"Suwo\" se účastnila první světové války. V roce 1914 se zapojila do bitvy o Čching-tao. Později byla převedena k výcviku. V roce 1922 byla vyřazena.\n\n"}
{"id": "1499103", "url": "https://cs.wikipedia.org/wiki?curid=1499103", "title": "Třída Erebus", "text": "Třída Erebus\n\nTřída Erebus byla třída monitorů britského královského námořnictva z období první světové války. Byly to největší postavené britské monitory. Postaveny byly dvě jednotky této třídy. Ve službě byly v letech 1916–1946. Byly nasazeny za první a druhé světové války. Jeden byl ve válce potopen.\n\nStavba čtyř monitorů této třídy byla objednána v roce 1915 kvůli urgentní potřebě plavidel pro ostřelování pozemních cílů. Později byla objednávka snížená na dvě jednotky. Projekt byl upraven na základě rozporuplných zkušeností s provozem monitorů třídy \"Marshal Ney\". Zejména dostaly výkonnější pohonný systém, což si vynutilo prodloužení trupu. To výrazně zvýšilo rychlost a zlepšilo nautické vlastnosti plavidel. Zatímco dělová věž \"Erebus\" byla původně objednána pro lehký bitevní křižník HMS \"Furious\" (47), \"Terror\" dostal věž sejmutou z monitoru \"Marshal Ney\". Monitory postavila loděnice Harland & Wolff v Govanu u Glasgow a v Belfastu. Do služby vstoupily v roce 1916.\n\nJednotky třídy \"Erebus\":\n\nMonitory byly dokončeny se silnou dělostřeleckou výzbrojí, jejímž jádrem byly dva kanóny 381 mm BL Mk I umístěné v mohutné dvoudělové věži na přídi. Doplňovaly je dva 152mm kanóny, tři 76,2mm kanóny (z toho jeden byl lafetován jako protiletadlový) a čtyři 7,7mm kulomety. Pohonný systém tvořily čtyři kotle Babcock & Wilcox a dva trojčinné parní stroje o výkonu 6000 hp, pohánějící dva lodní šrouby. Nejvyšší rychlost dosahovala 12 uzlů. Dosah byl 2480 námořních mil při rychlosti 12 uzlů.\n\nBěhem služby byla upravována výzbroj a vylepšena jejich pancéřová ochrana. Například v roce 1917 byly instalovány dva další 152mm kanóny a v 1918 byly všechny 152mm kanóny nahrazeny osmi 102mm kanóny. Výzbroj se měnila i v dalších letech. V roce 1946 \"Erebus\" nesl dva 381mm kanóny, šest 102mm kanónů, dva 76mm kanóny, třináct 40mm kanónů a patnáct 20mm kanónů.\n"}
{"id": "1499110", "url": "https://cs.wikipedia.org/wiki?curid=1499110", "title": "Canigou", "text": "Canigou\n\nCanigou ( \"Canigó\") je hora v Pyrenejích, vysoká 2784 metrů. Leží nedaleko města Prades ve francouzském departementu Pyrénées-Orientales.\n\nHora s příkrými svahy, která dominuje přímořské rovině, je národním symbolem Katalánců. Podle legendy byl prvním člověkem na jejím vrcholu král Petr III. Aragonský. Na vrcholu, který je za příznivého počasí snadno dostupný po turistické stezce, se nachází kříž a katalánská vlajka senyera. O letním slunovratu se zde zapaluje velký oheň (Flama del Canigó), jehož plameny lidé roznášejí po celém Katalánsku. Básník Jacint Verdaguer věnoval hoře svůj epos \"Canigó\".\n\nNa území masivu Canigou se nachází klášter Saint-Michel de Cuxa a klášter Saint-Martin du Canigou. Hora byla zařazena na seznam Label Grand Site de France. V důsledku refrakce bývá Canigou občas vidět i v Marseille, vzdáleném 263 kilometrů.\n"}
{"id": "1499111", "url": "https://cs.wikipedia.org/wiki?curid=1499111", "title": "Červená Ulice", "text": "Červená Ulice\n\nČervená Ulice (německy \"Rothgasse\") je zaniklá dělnická kolonie na bývalém předměstí Brna. Nacházela se v prostoru dnešní ulice Mezírka ve čtvrti Veveří v městské části Brno-střed.\n\nNa předměstí Velká Nová Ulice vznikla v roce 1763 továrna na jemná sukna. Ze strany ulice byla tvořena jedním klasicistním domem (v prostoru dnešního hotelu Slovan, Lidická čo. 23), měla však velmi dlouhou a úzkou parcelu, sahající v trase ulice Mezírka až k nynější Kounicově ulici. Na tomto pozemku byla továrna rozšiřována o několik nádvoří, přičemž na tom posledním a největším z nich, postavili v letech 1785 a 1786 soukromí majitelé fabriky, kterou získali roku 1781 od státu, kolonii 44 maličkých domků v několika řadách pro soukenické mistry a tovaryše. Osada získala podle použitých neomítnutých cihel název Červená Ulice a stala se vůbec první dělnickou kolonií v habsburské monarchii. Ze strany Malé Nové Ulice byla uzavřena budovou přádelny, v níž po roce 1811 fungoval vojenský výchovný ústav pro chlapce. V roce 1850 se kolonie coby součást Velké Nové Ulice stala součástí Brna.\n\nV roce 1867, kdy byly oficiálně pojmenovány ulice v Brně, byla osada rozdělena na Schmalovu ulici (dnešní Mezírka) a Červenou ulici (v místě křižovatky s Mášovou). Továrna později zanikla a okolí bylo během druhé poloviny 19. století a na přelomu 19. a 20. století zastavěno velkoměstskými historizujícími činžovními domy. Kolonie však zůstala v původní podobě až do 30. let 20. století, kdy zanikly některé její domky kvůli nové výstavbě Mášovy ulice. Většina osady existovala i nadále, a to až do 50. let 20. století, kdy byla zbořena. V místě kolonie vznikla ulice Mezírka, v níž byl během následujícího desetiletí vybudován hotel Continental a administrativní budova Československých cihlářských závodů a Průmyslových staveb (Mezírka čo. 1).\n"}
{"id": "1499125", "url": "https://cs.wikipedia.org/wiki?curid=1499125", "title": "Seznam vítězek turnajů International", "text": "Seznam vítězek turnajů International\n\nSeznam vítězek turnajů WTA International představuje chronologický přehled finálových zápasů ve dvouhře a čtyřhře ženských tenisových profesionálních turnajů kategorie WTA International v podobě odehraných sezón od roku 2009, kdy kategorie vznikla.\n"}
{"id": "1499129", "url": "https://cs.wikipedia.org/wiki?curid=1499129", "title": "Tomáš Haffenecker", "text": "Tomáš Haffenecker\n\nTomáš Haffenecker, někdy též Thomas Haffenecker, (20. května 1669 Haldensee – 16. listopadu 1730 Praha) byl rakouský architekt a stavitel působící rovněž v Čechách. V roce 1707 vybudoval na pražském Novém Světě vilu „U Zlatého žaludu“ (objekt číslo popisné 79 na nároží ulic Nový Svět a Kapucínské), kterou pro svého bratra, kameníka Františka navrhl Jan Blažej Santini-Aichel. Vybudoval též kostel Navštívení Panny Marie v Hejnicích na severu České republiky, na Frýdlantsku, jenž stavěl podle návrhu Johana Bernarda Fischera z Erlachu. Podle vlastních plánů, jež posléze ještě upravil Kilián Ignác Dientzenhofer, zbudoval Haffenecker kostel svatého Martina ve východočeských Holicích.\n"}
{"id": "1499137", "url": "https://cs.wikipedia.org/wiki?curid=1499137", "title": "Edvin Kanka Ćudić", "text": "Edvin Kanka Ćudić\n\nEdvin Kanka Ćudić (* 31. prosince 1988 Brčko, Jugoslávie) je aktivista za lidská práva z Bosny, mistr bojových umění (džúdžucu, judo), novinář a politolog, který je nejznámější jako hlava organizace UDIK, která bojuje za lidská práva a usmíření v bývalé Jugoslávii.\n\nUDIK (Asociace pro sociální výzkum a komunikaci) je bosenská regionální nevládní organizace s pobočkami v Sarajevu a Brčku. Edvin Kanka Ćudić ji založil v roce 2013. Její cílem bylo shromáždit fakta, dokumenty a údaje o genocidě, válečných zločinech a porušování lidských práv v Bosně a Hercegovině a bývalé Jugoslávii.\n\n"}
{"id": "1499138", "url": "https://cs.wikipedia.org/wiki?curid=1499138", "title": "Star Trek: Picard", "text": "Star Trek: Picard\n\nStar Trek: Picard je americký sci-fi televizní seriál, v pořadí devátý z řady seriálů ze světa \"Star Treku\". Zveřejňován je na internetové platformě CBS All Access, úvodní díl měl premiéru 23. ledna 2020. Ve většině zemí světa je dostupný na službě Prime Video. Pro první řadu bylo objednáno deset dílů. Seriál se zaměřuje na postavu Jean-Luca Picarda, jehož roli si zopakoval Patrick Stewart. Odehrává 20 let po událostech filmu \"\" (2002), které proběhly v roce 2379. V tomto snímku se Stewart coby Picard objevil naposledy. Natáčení seriálu bylo zahájeno v dubnu 2019. V červnu 2019 se showrunnerem seriálu stal Michael Chabon. Dne 12. ledna 2020 oznámila televize CBS, že \"Picard\" získá druhou řadu, jejímž showrunnerem bude Terry Matalas.\n\nJean-Luc Picard je hluboce zasažen zničením Romulu supernovou, které nastalo ve snímku \"Star Trek\" (2009).\n\n\n\n"}
{"id": "1499143", "url": "https://cs.wikipedia.org/wiki?curid=1499143", "title": "Kamélie japonská", "text": "Kamélie japonská\n\nKamélie japonská (\"Ca­mel­lia ja­po­ni­ca\") je rostlina z če­ledi čajovníkovité (\"The­a­ce­ae\"). Je to stálezelený strom, pocházející původně ze subtropických částí Japonska a Korejského poloostrova. Některé divoce rostoucí druhy kamélií tam dorůstají ve vyšších polohách až 15 metrů výšky. Do rodu \"Camellia\" patří například i čajovník čínský. Někdy se jí také přezdívá „zimní růže“.\nExistuje několik typů květů: jednoduché, poloplné, zcela plné, anemonkovité, pivoňkovité a růžokvěté. Barva květů od bílé a krémové, po všechny odstíny červené a fialové. Byl také objeven druh se žlutým květem.\n\nKamélie japonská je oficiální květinou čínského města Čchung-čching.\n\n"}
{"id": "1499144", "url": "https://cs.wikipedia.org/wiki?curid=1499144", "title": "Rubínové sklo", "text": "Rubínové sklo\n\nRubínové sklo je sklo zabarvené pomocí chemických přísad do sytě červené až rudé barvy. Využívá se především při výrobě dekorativních skleněných předmětů např.: ozdobných váz, přípitkových sad číší, apod., které jsou často je zdobeny zlatem a smaltem, případně brusem.\n\nZlaté rubínové sklo je souhrnný název pro světle růžové až tmavě červené sklo, které je zbarveno koloidním zlatem rozpuštěným v roztaveném skle. Barevně účinným pigmentem je Cassiův purpur.\n"}
{"id": "1499168", "url": "https://cs.wikipedia.org/wiki?curid=1499168", "title": "Nejtrestanější hráč Tipsport ligy (Slovensko)", "text": "Nejtrestanější hráč Tipsport ligy (Slovensko)\n\nNejtrestanější hráč Tipsport ligy je každoročně udělované ocenění pro hráče, jenž v základní části sezóny slovenské ligy obdržel nejvíce trestných minut.\n"}
{"id": "1499171", "url": "https://cs.wikipedia.org/wiki?curid=1499171", "title": "Socha svatého Jana Nepomuckého (Mimoň)", "text": "Socha svatého Jana Nepomuckého (Mimoň)\n\nSocha svatého Jana Nepomuckého v Mimoni je barokní pískovcová socha sv. Jana Nepomuckého ve IV. městské části města Mimoň. Socha je od 20. ledna 1965 památkově chráněna.\n\nSochu nechal roku 1749 zhotovit tehdejší mimoňský starosta Franz Kirschner. Původně byla umístěna po levé straně silničního mostu přes Panenský potok vedoucího z centra Mimoně do Jablonného v Podještědí. Roku 1775 byly při veliké vodě poškozeny její základy a k jejímu znovuosazení došlo o rok později. \n\nNa základě rozhodnutí z roku 1992 byla přemístěna do prostoru před domem čp. 119 na levém břehu Panenského potoka přes ulici naproti vstupu do areálu Božího hrobu. \n\nV souvislosti s opravami mostu a opěrné zdi nábřeží byla na podzim roku 2004 rozebrána a provizorně uložena v areálu Božího hrobu těsně u jeho ohradní zdi, po ukončení prací se však na své druhotné místo nevrátila a předpokládalo se budoucí umístění na místo před ohradní zdí areálu Božího hrobu, vpravo od vstupní brány. Pískovcová socha sv. Jana Nepomuckého je v současné době umístěna před vstupem do budovy Mimoňského špitálu (dnešního Městského muzea Mimoň). \n\nPoznámka: v MonumNetu umístění ani parcelní číslo nebyly neuvedeny. MonumNet sochu řadil do části Mimoň III, Památkový katalog ji lokalizuje do části Mimoň IV.\n\n"}
{"id": "1499174", "url": "https://cs.wikipedia.org/wiki?curid=1499174", "title": "Nejvyšší úspěšnost zákroků Tipsport ligy (Slovensko)", "text": "Nejvyšší úspěšnost zákroků Tipsport ligy (Slovensko)\n\nNejvyšší úspěšnost zákroků Tipsport ligy je každoročně udělované ocenění pro brankáře, který v základní části sezóny slovenské ligy získal nejlepší procentuální hodnocení v počtu obdržených branek.\n"}
{"id": "1499180", "url": "https://cs.wikipedia.org/wiki?curid=1499180", "title": "Connie Stevensová", "text": "Connie Stevensová\n\nConnie Stevensová, vlastním jménem Concetta Rosalie Ann Ingoglia (* 8. srpna 1938 Brooklyn) je americká herečka a zpěvačka. Pochází z umělecké rodiny s irskými, italskými a židovskými kořeny. Od šestnácti let zpívala se skupinou The Three Debs, v roce 1957 debutovala jako herečka ve filmu \"Young and Dangerous\". Její nejznámější rolí byla fotografka Cricket Blakeová v detektivním televizním seriálu \"Hawaiian Eye\", pro který také nazpívala hit „Sixteen Reasons (Why I Love You)“. Nahrála osm pěveckých alb. Vystupovala na Broadwayi i v Las Vegas, spolupracovala s Bobem Hopem, režírovala film \"Saving Grace B. Jones\", působila ve vedení Screen Actors Guild, podnikala v kosmetickém průmyslu, založila organizaci podporující vzdělávání indiánů. Od roku 1998 má hvězdu na Hollywoodském chodníku slávy. Jejím prvním manželem byl herec James Stacy, druhým manželem zpěvák Eddie Fisher.\n\n"}
{"id": "1499184", "url": "https://cs.wikipedia.org/wiki?curid=1499184", "title": "Mistr základní části Tipsport ligy (Slovensko)", "text": "Mistr základní části Tipsport ligy (Slovensko)\n\nToto je seznam mistrů základní části slovenské Tipsport ligy.\n"}
{"id": "1499187", "url": "https://cs.wikipedia.org/wiki?curid=1499187", "title": "Noripterus", "text": "Noripterus\n\nNoripterus (křídlo jezera) byl rod čínského a mongolského dsungaripteridního pterodaktyloidního pterosaura popsaného roku 1973 na základě části lebky, obratlů, dílčích končetin a pánve. \n\nNoripterus byl podobný zástupcům rodu Dsungaripterus, kteří také žili v období rané křídy v Číně. Měl rovněž hřeben a žádné zuby v přední části dolní čelisti.\n\nVelikost noripteruse se dříve odhadovala asi na 2 třetiny velikosti dsungaripteruse, ale poté co se ukázalo že rod Phobetor popsaný na základě jedné kosti končetiny je pravděpodobně ve skutečnosti právě noripterus, začalo se jeho rozpětí uvádět až na čtyři metry. Stejně jako většina dsungaripteridů, byl i noripterus dobře přizpůsoben životu na zemi, kde se stejně jako jeho blízcí příbuzní pravděpodobně živil měkkýši, které sbíral na plážích, čemuž byl jeho podivný zobák s dlouhou bezzubou špičkou skvěle přizpůsobený. \nNoripterus byl zařazen do čeledi Dsungaripteroidea.\n"}
{"id": "1499190", "url": "https://cs.wikipedia.org/wiki?curid=1499190", "title": "Zbyněk Neuvirth", "text": "Zbyněk Neuvirth\n\nZbyněk Neuvirth (12. srpna 1949 – 14. června 2014) byl český hokejový útočník. Po skončení aktivní kariéry působil jako trenér.\nV československé lize hrál za TJ Vítkovice. V roce 1981 získal s Vítkovicemi československý mistrovský titul. Dvakrát se stal nejslušnějším hráčem české ligy.\n\nPo skončení aktivní kariéry vedl jako hlavní trenér týmy Unia Oświęcim, HC Havířov a GKS Tychy.\n\n"}
{"id": "1499200", "url": "https://cs.wikipedia.org/wiki?curid=1499200", "title": "Produkční kvóta", "text": "Produkční kvóta\n\nProdukční kvóta je omezení množství produkce určitého statku. Mezi nejznámější produkční kvóty patří kvóty na těžbu ropy a na zemědělskou produkci v EU.\n\nOrganizace zemí vyvážejících ropu stanovují produkční (těžební) kvóty ropy. Snižování produkce umožňuje ropnému kartelu zvyšovat zisky. Nicméně hospodářská soutěž může díky novým možnostem zdrojů tuto politiku kvót potlačit.\n\nSpolečná zemědělská politika v rámci EU staví na jistých kvótách zemědělské produkce. Nicméně roku 2015 skončily kvóty na produkci mléka a roku 2017 na produkci cukru.\n\n"}
{"id": "1499210", "url": "https://cs.wikipedia.org/wiki?curid=1499210", "title": "Kaple svaté Máří Magdalény (Mniší)", "text": "Kaple svaté Máří Magdalény (Mniší)\n\nKaple svaté Máří Magdalény se nachází v centru vesnice Mniší, jež je částí města Kopřivnice v okrese Nový Jičín.\n\nKaple je jednou ze čtyř církevních staveb na území města Kopřivnice. Počátek stavby podle plánů příborského stavitele Bedřicha Karlsedera sahá do roku 1885 a je spojen s tehdejším příborským kaplanem Antonínem Cyrilem Stojanem, její dostavbu však museli dokončit občané Mniší, protože kaplan byl o dva roky později přeložen na jiné místo. Současně s kaplí byl v listopadu 1891 vysvěcen i blízký hřbitov. V roce 1967 prošla fasáda kaple svépomocnou opravou, kterou vedl František Brož a Josef Bortel. V roce 1991, kdy se slavilo stoleté výročí jejího vysvěcení, dostala kaple zvon pojmenovaný právě po kaplanu Stojanovi o váze 150 kg, který byl vyroben v rodinné dílně Ditrichů z Brodku u Přerova a posvěcen biskupem Janem Graubnerem.\n\nJde o dvoupatrovou stavbu zakončenou věží se zvoničkou, na jejímž vrcholu je kříž. Kaple má délku 22,8 m, šířku 8,6 m a její věž dosahuje 16,9 m. V interiéru se nacházejí varhany z dílny Jana Neussera,\njež byly roku 1850 postaveny pro dřevěný kopřivnický kostel a Mniší je pro svou kapli zakoupilo po jeho zboření v roce 1896. Barokní hlavní oltář pochází z nedalekého vlčovického kostela. Na stěnách v lodi jsou umístěny obrazy sv. Václava, sv. Cyrila a Metoděje, sv. Terezie z Lisieux a sv. Barbory, jejichž autorem je malíř Josef Vyjídalek. Obraz patronky kostela z roku 1894 namaloval akademický malíř Karel Vaněk. Od řádu sester sv. Karla Boromejského z Frýdlantu nad Ostravicí kaple získala věčné světlo.\n\nProgram kaple tvoří svatby, párty pro místní, pohřby, každodenní mše.\n"}
{"id": "1499211", "url": "https://cs.wikipedia.org/wiki?curid=1499211", "title": "Caxias do Sul", "text": "Caxias do Sul\n\nCaxias do Sul (výslovnost [kaˈʃias du ˈsuw]) je město na jihu Brazílie. Má zhruba půl milionu obyvatel (včetně aglomerace přes 700 000) a je po Porto Alegre druhým největším městem spolkového státu Rio Grande do Sul.\n\nMísto původně obývali Kaingangové, v roce 1875 zde italští přistěhovalci vybudovali osadu, která dostala název podle brazilského maršála a předsedy vlády Luíse Alvese de Lima e Silva, vévody z Caxias. V roce 1890 se Caxias do Sul stalo samostatnou obcí a v roce 1910 dostalo městská práva. Díky prudkému rozvoji dostalo město přezdívku \"Pérola das colônias\" (Perla kolonií). \n\nMěsto se nachází v subtropickém pásmu Atlantického lesa a je centrem hornaté oblasti Serra Gaúcha, proslulé chovem hovězího dobytka. Okolí Caxias do Sul je nejvýznamnější brazilskou vinohradnickou oblastí, každý sudý rok se na přelomu února a března konají vinařské slavnosti Festa de Uva. Rozvíjí se průmysl, největší firmou je výrobce automobilů Marcopolo. Caxias do Sul je také univerzitním městem. Nejvýznamnější památkou je katedrála svaté Terezy z roku 1899.\n\nMístní fotbalový tým Esporte Clube Juventude vyhrál v roce 1999 Copa do Brasil.\n\n"}
{"id": "1499212", "url": "https://cs.wikipedia.org/wiki?curid=1499212", "title": "Taraje Williams-Murray", "text": "Taraje Williams-Murray\n\nTaraje Williams-Murray (* 9. listopadu 1984 Bronx, New York) je bývalý americký zápasník – judista a grappler.\n\nS judem začínal v rodném New Yorku v klubu Jamie Towers pod vedením Ralpha Reyese. Vrcholově se připravoval pod vedením Arkadije Aronova a Jimmyho Pedra. V roce 2004 uspěl v americké olympijské kvalifikaci pro start na olympijských hrách v Athénách v superlehké váze do 60 kg. V úvodním kole vybodoval na yuko technikou morote-gari Izraelce Gala Jekutiela, ve druhém kole však prohrál na ippon s Mongolem Cagánbátarem. \n\nV roce 2008 uspěl podruhé v americké olympijské kvalifikaci na olympijské hry v Pekingu. V úvodním kole způsobil jedno z největších překvapení turnaje, když koncentrovaným výkonem ubránil a minimálním bodovým rozdílem na koku vybodoval favorizovaného Japonce Hiroaki Hiraoku. V dalším kole však formu nepotvrdil, když prohrál na ippon technikou seoi-nage s Venezuelanem Javierem Guédezem. Sportovní kariéru ukončil s novými pravidly juda v roce 2010.\n\n\n"}
{"id": "1499235", "url": "https://cs.wikipedia.org/wiki?curid=1499235", "title": "RSC M1917", "text": "RSC M1917\n\nRSC M1917 (celým jménem: \"Le fusil automatique de 8 mm RSC modele 1917\") byla francouzská samonabíjecí puška používaná během první světové války. Tato puška byla první vojenskou samonabíjecí puškou zavedenou do výzbroje ve velkém množství. Zkratka zbraně je odvozena od počátečních písmen jmén konstruktérů pušky: Ribeyrolles, Sutter, Chauchat.\n\nRoku 1910 byla formálně přijata do výzbroje francouzské armády samonabíjecí puška Meunier, která potencionálně mohla nahradit zastaralou pušku Lebel. Okamžitá výroba pušky Meunier A6 se ale nerozběhla z důvodu vlekoucích se debat nad podobou nového náboje. Do začátku první světové války zbrojovka v Tulle vyrobila jen 1013 pušek Meunier, které využívaly vlastní náboj (7x57 Meunier 1912). V srpnu 1914 byla výroba pušky Meunier zastavena, kvůli obavě z logistických komplikací, které by způsobila distribuce dvou druhů střeliva na frontu. \n\nV květnu 1916 byla zavedena do výzbroje samonabíjecí puška konstrukčního týmu: Ribeyrolles, Sutter, Chauchat. RSC M1917 byla levnější a jednoduší na výrobu než Meunier A6 také díky použití komponentů z pušek Berthier a Lebel, ale především používala náboj 8 mm Lebel.\n\nRSC se tak dostala na frontu až k závěru války a bylo jasné, že jí nebude možné vyrábět v takovém množství aby nahradila ostatní pušky, proto byla zbraň vydávána přednostně zkušeným vojákům a dobrým střelcům, kteří mohli naplno využít potenciálu této zbraně.\n\nVýroba vylepšeného modelu RSC M1918 dobíhala ještě chvíli po válce a poté bylo podniknuto několik pokusů o modernizaci zbraně v průběhu 20. a 30. let. Pušky RSC M1917 a RSC M1918 byly hojně využity ve 20. letech v rífské válce, kde se dobře osvědčily.\n\nPo roce 1935 byla značná část zbraní upravena zaslepením plynového kanálku, čímž byla vyřazen z provozu plynový píst a tedy i celý samonabíjecí mechanismus, zbraně se tak staly opakovacími puškami s přímotažným závěrem. Tento krok souvisel s předáním zbraní francouzským koloniálním a rezervním jednotkám. Důvodem mohla být jak nedůvěra v loajálnost vojáků těchto jednotek tak obava z plýtvání střelivem při poloautomatické střelbě. \n\nMenší počet zbraní se ještě účastnil bojů při vpádu nacistických vojsk do Francie. Omezené množství zbraní ještě používal Vichistický režim a na konci války Volkssturm pod označením Selbstlade-Gewehr 310(f).\n\nMechanika zbraně byla založena na odběru prachových plynů z hlavně, které jsou vedené kanálkem do plynové trubice umístěné pod hlavní. Píst jehož pružina zároveň plní funkci vratné vzpruhy je pevně spojen táhlem s nosičem závorníku. Otočný závroník má 2 řady po třech uzamykacích ozubech na každé straně. \n\nZbraň měla nábojovou schránku s odklopným víkem, po vystřílení všech nábojů zůstával prázdný rámeček ve schránce, stačilo pouze otevřít víko a vlastní vahou vypadl ven. Při nabíjení musela být zbraň držena schránkou nahoru nebo do boku aby z ní nový rámeček nevypadl. V době kdy tým konstruktérů ve zbrojovce v Tulle pracoval na konstrukci RSC M1917, byl zároveň vyvíjen rámeček na 5 ran pro pušku Berthier. Obě skupiny spolu ale nebyly v kontaktu a tak se stalo že RSC M1917 měla vlastní rámeček, který nebyl kompatibilní s puškami Berthier. Nábojový rámeček byl na jedno použití, opakované používání stejných rámečku vede k selhání zbraně. Hledí a pažba je použita z pušky Lebel hlaveň z pušky Berthier a trubicový zásobník z pušky Lebel posloužil jako základ plynové trubice.\n\nSpoušťový mechanismus zbraně byl velmi progresivní a byl později využit mnoha konstruktéry zbraní. Z RSC M1918 pravděpodobně konstrukčně vychází úspěšná americká puška M1 Garand.\n\nNejvětší slabinou zbraně byl plynový kanálek a plynový násadec, které měly tendenci se zanášet zbytky povýstřelových spalin, což bylo do značné míry zapříčiněno méně kvalitním střelným prachem a s tímto problémem se potýkalo více zbraní této doby.\n\nV průběhu první světové války byla konstrukce zbraně dále vylepšována, celkem tak v průběhu první světové války vznikly 3 varianty modelu 1917. Především se zjednodušovala konstrukce zbraně a usnadňovala rozborka zbraně, která byla velice složitá. Zásadní změnou bylo přidání otočného krytu, který zakrýval vybrání pro napínací páku v zadní části pouzda závěru a tak brání vnikání nečistot do zbraně. Poslední velkou modifikací byla úprava zbraně na rámečky pušky Berthier, která znemožnila používání předchozích rámečku a tak zbraň dostala označení RSC M1918. Zbraň nebyla původně vybavena střeleckou pohotovostí, ale jen záchytem závěru pro manuální vystavení závěru v zadní pozici, to se změnilo až s modelem M1918. V průběhu první světové války byla experimentálně zkoušena zkrácená verze M1917, která ale nebyla zavedena do výzbroje. Zkrácení délky se dočkala až verze M1918.\n"}
{"id": "1499236", "url": "https://cs.wikipedia.org/wiki?curid=1499236", "title": "Vicki Dravesová", "text": "Vicki Dravesová\n\nVicki Dravesová (31. prosince 1924 San Francisco – 11. dubna 2010 Palm Springs) byla americká skokanka do vody.\n\nNarodila se jako Victoria Manalová v rodině filipínského přistěhovalce. V šestnácti letech se začala věnovat skokům do vody, původně závodila pod jménem Vicki Taylorová, protože Los Angeles Athletic Club nepřijímal do svých řad barevné sportovce. V roce 1946 se provdala za svého trenéra Lylea Dravese. Třikrát se stala mistryní USA ve skoku z věže (1946, 1947 a 1948) a jednou ve skoku z prkna (1948). Na Letních olympijských hrách 1948 v Londýně zvítězila ve skoku z věže i z prkna – stala se první ženou v historii, která vyhrála obě skokanské disciplíny na jedné olympiádě a také první reprezentantkou USA asijského původu, která získala zlatou olympijskou medaili.\n\nPo hrách přestoupila k profesionálům a vystupovala ve vodní show Bustera Crabbeho, později pracovala jako sekretářka, věnovala se rodině a aktivitám ve filipínských krajanských organizacích. V roce 1969 byla uvedena do Mezinárodní síně slávy plaveckého sportu a v roce 2006 byl po ní pojmenován park v San Franciscu.\n"}
{"id": "1499240", "url": "https://cs.wikipedia.org/wiki?curid=1499240", "title": "Abbas Səhhət", "text": "Abbas Səhhət\n\nAbbas Səhhət (1874, Şamaxı – 11. července 1918, Gjandža) byl ázerbájdžánský básník, dramatik a překladatel, zástupce romantismu v ázerbájdžánské literatuře.\n\nNarodil se v rodině mully. Vystudoval medicínu v Mašhadu a Teheránu. Když se v roce 1901 vrátil do Şamaxı, postupně opustil medicínu a začal vyučovat ázerbájdžánský jazyk a literaturu ve školách, a pak na reálce. V té době začíná jeho literární činnost. Od roku 1903 začal publikovat v novinách \"Şərqi-Rus\". V roce 1905 publikoval článek \"Jaká by měla být nová poezie?\" a pak básně \"Poetická řeč\", \"Óda na svobodu\" a \"Hlas probuzení\".\n\nV roce 1912 byla zveřejněna sbírka básní \"Sınıq saz\" a sbírka překladů ruských a západoevropských básníků. Současně se objevila báseň \"Odvaha Ahmeda\" a v roce 1916 byla vydána romantická báseň \"Básník, múza a občan\".\n\nSəhhətovu poezii ovlivnily práce Háfize, Sa'dího, Gandžavího a dalších perských klasiků; současně je patrný v jeho dílech zájem o tureckou poezii, zejména o díla Tevfika Fikreta.\n"}
{"id": "1499252", "url": "https://cs.wikipedia.org/wiki?curid=1499252", "title": "Climax (podnik)", "text": "Climax (podnik)\n\nClimax je největší českou firmou vyrábějící stínicí systémy. Společnost založil Miroslav Jakubec, který od roku 1992 jako živnostník montoval se svým společníkem těsnění do oken a dveří. Společnost Climax byla založena roku 1996 a své výrobky vyváží do 31 zemí z celého světa. Společnost zaměstnává téměř 500 osob a její roční obrat přesáhl 1 miliardu korun.\n\nPrvní kroky společnosti sahají do roku 1992, kdy zakladatel a majitel firmy Climax Miroslav Jakubec začal se společníkem montovat těsnění do oken a dveří. V roce 1994 zahájili v České republice výrobu vlastních vnitřních žaluzií. O dva roky později byla společnost Climax zapsaná do obchodního rejstříku. \n\nClimax vyrábí ve Vsetíně desítky typů venkovního a vnitřního stínění: venkovní žaluzie, venkovní rolety, fasádní clony, markýzy, pergoly, vnitřní žaluzie, vnitřní látkové stínění nebo sítě proti hmyzu.\n\nVýrobky Climax se vyvážejí do celého světa – jsou v každé evropské zemi, na Blízkém východě nebo v Austrálii. Firma má v Evropě své dceřiné společnosti – ve Francii Baumann Hüppe a ve Švýcarsku Climax Swiss. \n\nClimax se nejen svou výrobou dlouhodobě podílí na rozvoji vsetínského regionu. V rámci firemního projektu „Pomáháme“ každoročně rozděluje stovky tisíc korun mezi charitativní a vzdělávací projekty napříč regionem. V roce 2018 činila darovaná částka téměř půl milionu korun. Firma opakovaně podpořila organizaci příjezdu protidrogového vlaku do Vsetína. Climax sponzoruje úspěšný vsetínský nohejbalový tým NK Climax Vsetín.\n\nSpolečnost se pyšní několika oceněními. Miroslav Jakubec se dostal z tisíce přihlášených do finále soutěže Podnikatel roku 2010. V roce 2018 se v soutěži Vodafone Firma roku Zlínského kraje stal Climax druhou nejlepší firmou v kraji a získal také titul Odpovědná firma roku. \n"}
{"id": "1499255", "url": "https://cs.wikipedia.org/wiki?curid=1499255", "title": "Tetradenie", "text": "Tetradenie\n\nTetradenie (\"Tetradenia\") je rod rostlin z čeledi hluchavkovitých. Zahrnuje asi 20 druhů, rostoucích na africkém kontinentu. Některé druhy bývají v českých zahradnictvích prodávány pod komerčním názvem \"migrénovník\", v mnoha případech se však nejedná o tetradenii, ale příbuzný druh \"Plectranthus venteri\".\n\nJsou to obvykle značně aromatické, nepravidelně větvené, rychle rostoucí opadavé keře, dorůstající výšky 3–5 metrů. Jsou dvoudomé, se samčími a samičími květy na různých jedincích. Řapíkaté, po okrajích zubaté listy jsou pokryty žláznatými trichomy. Květy jsou uspořádány ve velkých a složitých latovitých květenstvích, podepřené listeny, které jsou podobné listům a směrem vzhůru se zmenšují. Rostliny v přirozeném prostředí rozkvétají v bezlistém stavu během suchého období, od června do srpna, a přitahují množství opylujícího hmyzu. Kalich je trubkovitý, protáhlá koruna je srostlá z pěti plátků, se dvěma slabě naznačenými pysky, bílé, růžové nebo fialové barvy, uvnitř je chlupatá. Tyčinky jsou čtyři, v samičích květech obvykle pouze v podobě zakrnělých staminodií; semeník je svrchní, s gynobazickou čnělkou, v květech samčích přítomen pouze v rudimentární, zakrnělé formě. Plodem jsou 4 vejčíté nebo podlouhlé hnědé tvrdky.\n\nRostou podél řek, na lesních okrajích nebo ve světlých lesích a křovinách. Preferují lehčí, humózní, dobře propustné půdy. Areál rozšíření zahrnuje subsaharskou východní a centrální Afriku, jižní Afriku a Madagaskar.\n\nRod je blízce příbuzný s rodem \"Plectranthus\", do něhož bývá některými taxonomy vřazován.\n\n\nŘada druhů, především \"Tetradenia riparia\", má velký význam v domorodé medicíně afrických národů a pro své účinky se pěstuje i v současné době. Obsahuje množství účinných látek, především aromatických terpenů a fytosterolů, s antiseptickými a antibakteriálními účinky. Inhalace vonných silic a z nich destilovaných esenciálních olejů ulevuje při dýchacích obtížích, rýmě a kašli a při bolestech hlavy či zubů (odtud její český komerční název), výtažek z listů a kořenů se používá jako emetikum. Je to též ceněná okrasná rostlina, v českých podmínkách však není mrazuvzdorná a lze ji tedy pěstovat pouze jako pokojovou rostlinu nebo ji přes zimu přenášet do chráněné místnosti. Snadno se množí řízkováním.\n"}
{"id": "1499257", "url": "https://cs.wikipedia.org/wiki?curid=1499257", "title": "Wilier Triestina", "text": "Wilier Triestina\n\nWilier Triestina (WT) (italská výslovnost: ) je italský výrobce jízdních kol. Firma byla založena v roce 1906 obchodníkem Pietrem Dal Molinem z italského města Bassano del Grappa. V současné době firma sídlí v Rossano Veneto, provincii Vicenza, regionu Benátska, v Itálii.\n\nJízdní kolo bylo na počátku 20. století, v tzv. Belle Époque, luxusním produktem, který si mohli dovolit jen jisté společenské vrstvy. V Bassanu del Grappa se první jízdní kola objevily ve výloze obchodníka Saggiotta e Zaramella, u kterého si je bylo možné pronajmout. O mnoho let později se kolo stalo nejobvyklejším prostředkem a to díky iniciativě průkopníků, jedním z nich byl také obchodník a řemeslník Pietro Dal Molin, rodák z Bassana. Byl fascinován jízdními koly a rychlostí, s jakou si v každodenním životě získávaly popularitu. Novinové zprávy se zaměřovaly na sportovní úspěchy prvních cyklistů v Anglii, Francii a Itálii. Dan Molin, který měl před rokem 1906 malý obchod a půjčovnu kol v Bassanu na ulici Piazzetta dell'Aquila, se rozhodl, že chce vyrábět kola vlastní značky.\n\nS podporou manželky, úspěšné majitelce krejčovského salonu, která poskytla záruky bankám, získal úvěr. V létě 1906 koupil od krachující anglické firmy název Wilier a ochrannou známku na toto jméno. Přesvědčil svého bratra Giuseppeho, aby opustil práci ševce u otce a spolu založili malou dílnu na levém břehu řeky Brenty, směrem k San Fortunato. Dílna byla v místech, kde byl původní most, později přestavěný a kterému se říkalo „Most alpských vojáků„ dnes jde o most s názvem Ponte Nuovo.\n\nPietro Dal Molin si brzy ve městě získal úctu a respekt, díky vysoké kvalitě jeho kol. Během 10 let se firma se stala vyhledávanou, došlo k postavení továrny pro sériovou výrobu jízdních kol, a snížení nákladů a cen kol, došlo k vytvoření prodejní sítě. Pro odlišný charakter bratrů, se Giuseppe rozhodl opustit firmu Wilier a vrátil se zpět do ševcovské dílny svého otce.\n\nPřed vypuknutím první světové války byla firma Wilier dobře zavedenou značkou. V době první světové války to byla firma s růstovým potenciálem, dodávala jízdní kola italské armádě pro oddíly tzv. Bersaglieri, tedy oddíly ostrostřelců lehké útočné pěchoty, která byla pro rychlou mobilitu vystrojena bicykly.\n\nPo válce Pietro Dal Molin předal firmu svému synovi Mariovi. Druhý syn, Angelo, si založil prodejnu kol v Bassanu, na ulici via Roma, kde prodával také jízdní kola konkurenčních značek. V té době bylo jízdní kolo nejrozšířenějším dopravním prostředkem. Název továrny byl změněn na Ciclomeccanica Dal Molin. V podniku byly zavedeny inovace, jako např. chromování a niklování. Jízdní kolo bylo v Itálii nejpopulárnějším dopravním prostředkem, a to i díky sportovním soutěžím, jako např. Giro d´Italia a cyklistům jako byl Costante Girardengo (18. březen 1893 – 9. únor 1978), Alfredo Binda a Learca Guerry (14. října 1902 – 7. února 1963).\n\nV roce 1940, když Itálie vstoupila do druhé světové války, měla firma 100 zaměstnanců. Při náletech během války byla továrna mnohokrát poškozena bombami. V dubnu 1945 bylo město osvobozeno, továrna byla postupně obnovována o bylo započato s novou výrobou, od svařování ocelových trubek rámů až po lakování a montáž všech komponentů. Cyklistika byla po válce opět populární díky soupeření Gino Bartaliho a Fausta Coppiho. Výrobci kol, jako např. Legnano, Atala a Bianchi, sponzorovali jednotlivé závodníky.\n\nFirma Ciclomeccanica Dal Molin zahájila spolupráci s klubem Veloce Club Bassano, který byl založen roce 1892 a měl výborný tým amatérských cyklistů. Dal Molin měl velké plány. Chtěl spojit jména slavných cyklistů s městem Terst, které bylo v té době pod vládou Titových partyzánských sil, v lidech vzbudit vlasteneckou touhu pro připojení tohoto města zpět k Itálii. V roce 1946 se k profesionální cyklistické scéně připojil nový tým Wilier Triestina, který měl červené dresy se znakem halapartny San Giusto. \n\nFirma vyrobila nové kolo a nazvala jej Wilier Triestina. Kolo mělo netradiční červeno-měděnou barvu, která byla ihned patentována a stala se po desetiletí typickou pro kola této značky. Dal Molin a jeho partneři z klubu Veloce Club Bassano podporovali zpět připojení města Terst. Osobností týmu byl terstský rodák Giordano Cottur (24. května 1914, Terst – 8. březen 2006, Terst), který byl tou dobou oblíbeným místním závodníkem, když vyhrál jeden z nejtěžších závodů: z Bassana na vrchol Monte Grappa, jako amatér v roce 1935 a 1936. Stejný závod vyhrál Gino Bartali v roce 1934. Giordano Cottur se stal kapitánem jedenácti členného týmu složeného z: Antonio Bevilacqua, Bortolo Bof, Annibale Brasola, Giovanni Brotto, Guido De Santi, Angelo Degano, Pierino Favalli, Egidio Feruglio, Guerrino Lunardon, Angelo Menon a Giannino Piccolroaz.\n\nDres týmu symbolicky odkazoval na město Terst, kraťasy nesly označení „Dal Molin - Bassano del Grappa“. Vedením týmu byl pověřen místní rodák, starosta města Loria a člen národního týmu (1935–1937) Giovanni Zandona (26. květen 1910, Loria – 20. únor 1984, Castelfranco Veneto). Název Wilier byl považován za silný nacionalistický nátlak, který měl vest k řešení situace města Terst: „W l'Italia liberata e redenta“, kde W mělo být zkratka pro „Viva!“, doslovný překlad: „Vivat! Svobodná a vykoupená Itálie.\", slovo Triestina je zdrobnělina a pochází od názvu města Terst, v italštině Trieste.\n\nV předvečer Giro d'Italia, ve speciální vydání Il Gazzettino byl věnován článek nově vytvořenému profesionálnímu týmu Wilier Triestina. Článek odrážel postoj vedení týmu, jako např. italský nacionalismus a vlastenectví, podporu města Trest, které mělo být patronem týmu a tým, který byl symbolem touhy po připojení zpět k Itálii. Mimo jiné bylo uvedeno, že závodníci týmu mohou být cyklisté, kteří žili, nebo se narodili v regionech Veneto a Friulia a také proč se jízdní kolo, na kterém závodili jmenovalo „La Triestina“. \n\nTým existoval od roku 1946 do 1951.\n\nReklamní slogan: \"„Superlehké, vysoce odolné ocelové trubky, ozubená kola Campagnolo, kožené závodní sedlo, rám s patentovanou galvanickou úpravou, se středovým závitem, to je Wilier.“\"\n\nV období po válce, měla firma katalog ve čtyřech jazykových mutacích, který uváděl hlavní rysy všech kol, které byly vyrobeny pod úpatím Monte Grappa. Top modelem bylo kolo „speciale corsa - tipo Giro d'Italia“, identické jako používali Fiorenzo Magni, Giordano Cottur, Antonio Bevilacqua z týmu Veloce Club Bassano. Reklama jasně uváděla, že jde o „100% měděná kola“. Měděné pokovování bylo vytvořeno pracovníkem Brunem Villarihem, který pracoval ve firmě od roku 1908, mimo válečné období první světové války. Pokusy a omyly se snažil vytvořit barvu, která by co nejvíce odpovídala barvě týmových dresů. Jedním z posledních pokusů bylo míchání karmínově červené a jistého množství černé barvy. Když pozoroval postup při galvanizaci některých součástek, dostal nápad na galvanizaci pochromovaných trubek pomocí roztoku, který obsahoval měď, tím získal konečnou barevnou úpravu pro Wilier Triestina.\n\nKdyž tento rám viděl Mario Dal Molin, nechal jej ihned osadit komponenty: sedlem od firmy Brooks, řídítky, pedály, převody, brzdami, řetězem Regina, ráfky s pneumatikami. Kolo bylo vystaveno na chodbě u vchodu do továrny, naproti hlavnímu ředitelství. Zaměstnanci, vedení firmy, zákazníci a dodavatelé toto kolo obdivovali. Bruno Villari se obával, že by se povrchová úprava mohla časem změnit díky oxidaci mědi, jako se to běžně děje u měděných střech. Během následujících týdnů lesklá měděná barva se stávala matnou a měděné pokovení ztratilo lesk. Na povrchu se začala objevovat oxidace s nazelenalou barvu. S pomocí Bortola Guazza, který se specializoval na nátěry povrchů automobilů, našel bezbarvý lak, kterým překryl měděné pokovení a tím zachoval jeho stálý vzhled. S pomocí Rema Sessiho vytvořil na rámech ozdobné jemné zlaté kresby, tzv. arabesky, které byly podobné krajce. Remi Sessi se stal ve firmě expertem na individuální dokončování rámů, nejen pro závodníky, ale i klienty, kteří očekávali luxusní výrobek. O spolupráci s ním usilovala také firma Bianchi. Sessi se ve věku 25 let se přestěhoval do Milána, kde pracoval jako nezávislý malíř. Bruno Villari později odešel do firmy Faacme, která jako jedna z prvních vyráběla smaltované kovové skříně dle tzv. „amerických kuchyní“.\n\nV roce 1948 byl Wilier Triestina schopen uvádět na trh širokou škálu jízdních kol. Cestovní kola pro muže, ženy a děti, stejně jako silniční a dráhové modely z továrny na via Colomba. Tato široká produkce našla významné odbytiště v Jižní Americe. Dal Molin otevřel obchodní prostory v Buenos Aires a začal propagovat své výrobky v Argentině, kde žilo mnoho krajanů z italskými kořeny. Stejně jako v Itálii, byl obchod podporován sportem. Značka Wilier Triestina vstoupila do série argentinských cyklistických závodů. Do týmu byl získán např. Alberto Garcia, vítěz Doble Lobos a Gran Criterium di Apertura, Angelo Castellani, vítěz prologu a závěrečné klasifikace Doble Bragado, vítěz argentinského rychlostního šampionátu a šestidenního závodu v Buenos Aires, Jorge Olivera, úspěšný na 24 hodinovém závodu Americana, šampion mezinárodního závodu San Paolo a Dante Benvenuti, vítěz v High Valley Rio Nigro.\n\nPlakát, který sděloval „Wilier vítězí v Argentině\", byl u vchodu na všech důležitých akcích a výstavách. Na pozadí obrovského malovaného panelu byla majestátní obchodní transatlantická loď s nápisem Bassano, ze které jeřáb vykládal bedny s koly Wilier pro Argentinu. Ve spodní části byl okouzlující panoramatický výhled na „Fabbrica Cicli - Wilier S.p.a.“. V pravém horním rohu byl částečný pohled na planetu Zemi; na opačné straně, hvězdy Wiliera Triestiny, závodníci Fiorenzo Magni, bratři Sergio Maggini a Luciano Maggini, Giordano Cottur, Alfredo Martini, a další.\n\nV 50. letech, kdy došlo k rozvoji ekonomiky, začali lidé v Itálii dávat přednost skútrům a motorkám, před sice levnějšími koly, ale méně komfortními. Firma začala značně exportovala, především na jihoamerické trhy. Z důvodu neplacení za dodávky kol se dostala do platební neschopnosti. Byl to však začátek úpadku firmy, která v té době zaměstnávala přibližně 300 dělníků a produkovala 250 kol denně. V roce 1951 došlo také k redukci sportovního týmu. V roce 1952 byla firma prodána společnosti MMM (Meccanica Moderna Milano), která se rozhodla zavést v některých částech podniku výrobu sportovních motocyklů značky Parilla. Současně byla udržována výrobní linka pro jízdní kola. V té době brány firmy Wilier většinou opouštěly motocykly a skútry, z nichž některé spadaly pod značku Wilier Triestina. Výroba jízdních kol byla ve stejném roce ukončena. Značka Ciclomeccanica Dal Molin, později Wilier Triestina, po téměř půl století zanikla. \n\nBratři Lino a Antonio Gastaldello znali firmu již od dětství. Bydleli v Rossano Veneto, necelých deset kilometrů od Bassana. Jejich otec, Giovanni, pracoval pro Dal Molina a v rodině všichni věděli, co dělal, když přišla řeč na kola. V roce 1969 byla továrna na via Colomba, v Bassano del Grappa, převzata bratry Giacettovými z Bassana a Giovannim Longonem, prodejcem kol z Benátek. V majetku továrny byly stroje a materiál na výrobu kol z její poslední éry. Giovanni Longon navrhl Linovi a Antoniovi Gastaldellovým, aby to vše koupili, vč. značky Wilier Triestina za cenu 1 milion lir. Bratři Gastaldellové tuto nabídku přijali a zahájili novou novou éru značky Wilier Triestina. Prodali materiál, který nebyl nutný pro stavbu jízdních kol, výrobu přesunuli na via Stazione do Rossano Veneto. První rámy byly z nerezové oceli. V různých barevných kombinacích. V průběhu let se vrátili k původnímu měděnému odstínu. Hlavní prodejní trh byl především sever Itálie. v regionech Triveneto a v Terstu. \n\nV roce 1986 se bratři Gastaldellové rozhodli přerušit svůj závazek technického sponzora profesionálních týmů a zaměřili se na rozvoj společnosti. V předchozích letech se zvýšil objem tržeb, počet zaměstnanců se zdvojnásobil, dobré tempo růstu představovalo riziko, že se bude opakovat vývoj z minulosti. Oba bratři Lino a Antonio Gastaldellové se rozhodli jít vlastními cestami, ale ve stejném oboru. Antonio zůstal v dílně na via Stazione, Lino založil obchodní pobočku Wilier Triestina s kancelářemi na via Aldo Moro. Společnost Wilier Triestina, která je dnes se zrodila pod vedením Lina Gastaldello.\n\nByla postavena nová kancelářská budova v továrně via Fratelli Venzo, která byla navržena s ohledem na budoucnost, s dostatečným množstvím výrobních a logistických prostor. V těchto letech se postupně ocel zaměňovala s jinými, lehčími materiály.\n\nByl vyroben první monokokový karbonový rám z materiálu K2.\n\nS podporou Mercatone Uno a Marca Pantaniho se Lino Gastaldello a jeho synové Michele, Enrico a Andrea, rozhodli zvýšit svou podporu profesionální cyklistiky. Nejsilnějším trhem bylo v té době Německo.\n\nV roce 2004 bylo pro mistra světa Igora Astarloa vyrobeno speciální kolo inspirované barvami duhy.\n\nFirma uvedla model kola Wilier Imperial: První rám s kuželovými průřezem trubek a integrovaným headsetem. Na rámu byly aplikovány koncepty odvozené ze studie o tuhosti oblasti řízení. Rám měl částečně integrovanou vidlici.\n\nV roce 2004 se Wilier Triestina stal oficiálním partnerem závodů Giro d’Italia a Milana San Rema. Rodina Gastaldello uzavřela dohodu se společností RCS, pořadatelem obou závodů. Smlouva podepsaná s RCS stanovila tříletou opci. „Rozhodli jsme se udělat tento krok, protože věříme v možnosti, který dokáže Giro d'Italia sdělit u nás i v zahraničí\", uvedl Andrea Gastaldello, ředitel Wilier Triestina.\n\nDne 28. června 2004 byl na návštěvě ve firmě Wilier Triestina Yoshizo Shimano, předseda japonského průmyslového giganta Shimano, výrobce komponentů pro jízdní kola. Firma Wilier Triestina byla jedním z hlavních klientů společnosti Shimano v Evropě a jeho šéf dorazil helikoptérou do Rossano Veneto. Firmu Wilier Triestina označil jako jednu z nejzajímavějších na cyklistické obchodní scéně. Uvítal jej Lino Gastaldello a jeho synové Michele, Enrico a Andrea. Navštívil jednotlivá oddělení firmy, výrobu a zastavil se ve výstavní expozici, kde strávil nějaký čas před kolem a dresem, který patřil Marcu Pantanimu. „Návštěva pana Shimana nás překvapila a polichotila\" komentoval Lino Gastaldello, „Když byl v Itálii požádal vedení Shimano v Miláně, aby se mohl osobně setkal s několika zástupci společností a jsme rádi, že jsme byli mezi nimi. Zdálo se, že má zájem o další spolupráci s námi a to je důležité uznání naší práce.\"\n\nProfesionální cyklista, mistr světa, Igor Astarloa se při návštěvě továrny zastavil před kolem, které měl v roce 1997 na Tour de France Marco Pantani z týmu Mercatone Uno. který na tomto kole vyhrál 13. etapu z Saint-Étienne do Alpe d'Huez, 15. etapu z Courchevel do Morzine a celkově skončil na třetím místě. „Pantani byl jedním ze závodníků, kteří způsobili, že jsem se zamiloval do cyklistiky.\" řekl Astarloa, „Ve stoupáních vyčníval nad svými protivníky a fascinoval fanoušky. Měl sebou fotografie, podepisoval autogramy, potřást si s nimi rukou.\"\n\nFirma uvedla model kola Wilier Le Roi: Kolo s lehčím rámem, větší tuhostí, díky konstrukci tzv. „trubice v trubici\".\n\nVe středu 18. května 2005, se město Rossano Veneto, díky podpoře firmy Wilier Triestina, Selle Italia a městského zastupitelstva, stalo cílem 212 kilometrů dlouhé 10. etapy z Ravenny. Cílem byl 5,3 km dlouhý okruh, který peloton absolvoval třikrát před dojezdem na via le Monte Grappa. \n\nV sobotu 28. května 2005 byla na náměstí Piazza Marconi v Cesenatico umístěná bronzová socha Marca Pantaniho na kole s viditelným logem Wilier. Sochařka Emanuela Pierantozzi vytvořila repliku modelu kola, které Marco Pantani používal v sezoně 1997 a 2002.\n\nDne 18. května 2005 se Wilier Triestina stala pořadatelem Gran Fondo Wilier Triestina „Città di Vicenza\". Na startovní čáře bylo více než tisíc závodníků, včetně dvou velkých jmen: domácí idol Emanuela Selly a kapitán týmu Cofidis Leonarda Bertagnolliho. Wilier Triestina Gran Fondo projížděl dvanácti obcemi. Na výběr byly dvě trasy: 161 a 104 kilometrů. Rozděleno byly ceny v osmi mužských a ženských kategoriích.\n\nV roce 2003 rodina Gastaldello zahájila projekt na rozšíření areálu, výrobních prostor, které se rozkládají na ploše více než 5 400 m2. Moderní a funkční továrna, ve které se v přízemí nachází velká plocha určená pro skladové a správní, administrativní a obchodní kanceláře. Výrobní oddělení se nachází na vyvýšeném podlaží. Právě zde se formují kola s halapartnou ve znaku. Zhruba deset kilometrů, sto let a tisíce příběhů odděluje dnešní Wilier Triestina od první dílny, kde Pietro Dal Molin vytvořil jeho prvního „ocelové koně\". V roce 2005 opustilo továrnu více než 11 000 jízdních kol z továrny na via Fratel Venzo. Přibližně 50% směřuje do zahraničí: země EU, USA, Kanady, na Dálný východ, Austrálie.\n\nFirma uvedla model kola Wilier Cento: Kolo ke 100 výročí. Na kolo byly aplikovány koncepty odvozené ze studie tuhosti. Byla zavedena nadrozměrná spodní konzola. Došlo k použití jednoho kusu uhlíku tzv. „back triancolo\". Povrchová úprava na modelu Cento10AIR Ramato, evokuje barvu kola z roku 1947, tedy pochromováni mědi (cromovelato ramato).\n\nFirma uvedla model kola Wilier Cento1: Na tomto kole byly použity lehčí a odolnější materiály, jako třeba uhlík 46TON.\n\nFirma uvedla model kola Wilier Cento1SL: Bylo použito uhlíkové vlákno 60TON.\n\nV desetiletí (2000-2010) Wilier Triestina zvýšil a upevnil svou mezinárodní pozici s dvojciferným procentním nárůstem z hlediska obratu a počtu vyrobených jízdních kol. \n\nFirma vyvinula nové modely kol:\n\n\nFirma uvedla model kola Wilier Zero.7: Pro tento rám byl vyvinut středový závit BB386, který německý výzkumný ústav Zedler definoval jako nejpevnější na světě. Bylo použito karbonové vlákno SEI Film, nejlehčí, které se používalo u Wilier Triestina. Standardní váha rámu velikosti M  byl 800 g. Na kole Zero.7 jezdili závodníci týmu Lampre–ISD, např. Damiano Cunego a Michele Scarponi.\n\nFirma vyvinula model Wilier Cento1SR. Model měl integrované komponenty (přední vidlice, sedlovka, úchyt přesmykovače, integrované kabely), vynikající aerodynamiku (použitím uhlíku 60TON, trubek se zkosenými profily) a citlivost řízení (použití středu BB386, pevného asymetrické zadní zavěšení, integrovaná vidlice). Kolo bylo poprvé představeno 30. června na Tour de France.\n\nV listopadu Wilier oficiálně ohlásil ukončení spolupráce s týmem Lampre–ISD, pro porušení smlouvy. Smlouvy byla původně uzavřena do roku 2013. \n\nNa mezinárodní výstavě Eurobike 2013, bylo představeno kolo Wilier Cento 1 Air. V červenci byla představena modelová řada pro rok 2014: nový model GTR a Zero.7. V listopadu bylo ohlášeno, že cyklistický tým Team Colombia, přešel na kola Wilier.\n\nFirma na trh uvedla model kola Wilier Cento1AIR: Jednalo se o kolo v 5. generaci, s vynikající aerodynamiku (použitím tenkých trubek se zkosenými profily) a větší citlivost řízení (použití středu BB386, pevného asymetrické zadní zavěšení, integrovaná vidlice). \n\nV Belgii byla v říjnu otevřena firemní prodejna, tzv. PuntoRosso ve městě Pulderbos. Byla to již 23. konceptová prodejna na světě a první v Belgii.\n\nByl představen první MTB tým Wilier Force Squadra Corse.\n\nFirma uvedla model kola: Wilier Cento1SR, který byl vybaven ve standardu aerodynamickou sedlovou trubkou , a model GTS Disc, silniční kolo s kotoučovými brzdami.\n\nSpeciální edice kola Wilier Zero.6, které bylo vyrobeno k 110. výročí firmy v poštu 200 ks, bylo během 10 dnů vyprodáno: Itálie 39 ks, Francie 22 ks, Španělsko 19 ks, USA 15 ks, Austrálie 15 ks, Benelux 13 ks, Anglie 6 ks, Japonsko 4 ks, ostatní byly dodány zákazníkům do Číny, Kolumbie, Singapuru, Indonesie..\n\nVedení Wilier Triestina se distancovalo do technologických podvodů, tzv. technologický doping, v cyklistice.\n\nModel kola WILIER GTR SL byl nominován jako kolo roku 2016.\n\nModel kola Cento10NDR získal cenu EUROBIKE AWARD 2017.\n\nFirma Wilier Triestina pokračuje jako partner cyklistického závodu Giro d´Italia, v sezoně 2017 a 2018.\n\nFirma Wilier Triestina se stal partnerem cyklistického týmu Team Direct Energie pro rok 2018.\n\nNa Tour de France 2018 byly připraveny modely kola Cento10PRO. Např. závodník Sylvain Chavanel použil model Cento10PRO Ramato.\n\nFirma Wilier Triestina pokračovala ve spolupráci s týmem Total Direct Energie v sezóně 2019.\n\nDne 24. června firma představila model Wilier ZERO SLR. Sloganem tohoto kola bylo: „NOTHING WILL BE THE SAME.\" Model Zero SLR byl první ultra lehké závodní kolo s kotoučovými brzdami a plně integrovanými kabely (brzdová lanka, rozvody pro řadící systém přehazovačky a přesmykovače). Model byl k dispozici ve třech barevných provedeních: sametově červená matná, černá matná, admirálská modrá matná. Výrobce udával váhu rámu 780 gr. ± 5%, váha přední vidlice 340 gr. ± 5%. Kompletní kolo mělo 6,50 kg. Vyrábělo se ve 12 variantách s osazením sadami Shimano (DURA ACE DI2 9170, ULTEGRA DI2 8070) a SRAM (RED ETAP AXS DISC 2X12 XDR, FORCE ETAP AXS DISC 2X12 XDR).\n\nNa mezinárodní výstavě Eurobike 2019 získal model Cento10 Hybrid vítěznou cenu ve své kategorii. Porota řekla: „Toto e-kolo je skvělou ukázkou současného stavu v segmentu silničních e-kol. Používá standardní komponenty a technologii pohonu. Obzvláště nás ohromilo zpracování, které jde do posledního detailu. To sahá od integrace součástí e-kola až k finálnímu produktu.“\n\nDne 2. prosince bylo oznámeno, že se Wilier Triestina stal oficiálním partnerem cyklistického týmu Astana Pro Team pro sezonu 2020. Toto je druhé partnerství (Total Direct Energie) s cyklistickým týmem, který se účastní závodů UCI Grand Tour.\n\nV roce 1995 firma vyráběla 1 000 ks kol ročně, v 2004 10 000 ks, 2013 28 000 ks, a v 2016 30 000 Kol ročně.\n\nStejně jako u jiných italských značek (Pinarello, De Rosa a Colnago) výroba karbonových rámů probíhá v asijských továrnách.\n\nV roce 2001 byl představen první uhlíkový monocoque rám, který vážil 1200 gramů. V roce 2011, představili uhlíkový rám s názvem Zero.7 a hmotností 800g. Vývoj jednotlivého modelu kola, rámu trvá od 12 do 18 měsíců.\n\nPro výrobu prototypů využívají italskou dílnu Diega Salomoniho z Rossano Veneto, která vyrábí pod svou značkou Visual ročně 1 200 hliníkových rámů a pouze 500 uhlíkových.\n\nFirma Wilier Triestina má zastoupení na pěti kontinentech. V současné době společnost z Rossano Veneto exportuje 80% své produkce, zatímco zbývajících 20% jde na italský trh. Wilier Triestina působí ve všech zemích Evropy, USA, Kanadě, zemích Střední Ameriky, Austrálie, Nového Zélandu, Brazílie, Číny, Japonska, zemí Dálného východu, Ruska, Kazachstánu, Jihoafrické republiky, Spojených arabských emirátů a dalších zemí.\n\nCelková produkce je rozdělena takto: 75% jsou závodní kola, zatímco zbývající část jsou MTB a volnočasová kola.\n\nTýmy s koly této značky (\"řazeno dle let\"):\n\nNa doporučení Dino Zandegy (* 31. květen 1940) se bratři Gastaldellové rozhodli od roku 1979 podporovat cyklistický sport a dodávat svá kola některým závodním týmům.\n\nV tabulce jsou od roku 1979 do současnosti uvedeny jen tyto závody: hlavní klasiky (Milán – San Remo, Kolem Flander, Paříž – Roubaix, Lutych – Bastogne – Lutych, Giro di Lombardia), grand tour (Giro d´Italia, Tour de France, Vuelta a España), národní nebo světové šampionáty.\n\n\n"}
{"id": "1499261", "url": "https://cs.wikipedia.org/wiki?curid=1499261", "title": "Nepal Peak", "text": "Nepal Peak\n\nNepal Peak je hora vysoká 7 177 m n. m. v pohoří Himálaj na hranicích mezi Nepálem a Indií.\n\nVrchol se nachází 8,91 km severně od osmitisícové hory Kančendženga. Je to vedlejší vrchol hory Kirat Čuli, která je vzdálená 1,61 km směrem na severovýchod. Mezi vrcholy je sedlo vysoké asi 7 000 m. Směrem na jih hřeben klesá do průsmyku ve výšce 6 194 m a opět stoupá k 7 350 m vysokému vrcholu Gimmigela Čuli.\n\nNa vrchol byl proveden prvovýstup 24. května 1930 v rámci německo-rakouské expedice Erwina Schneidera.\n"}
{"id": "1499268", "url": "https://cs.wikipedia.org/wiki?curid=1499268", "title": "Nejlepší slovenský trenér", "text": "Nejlepší slovenský trenér\n\nNejlepší slovenský hokejový trenér je každoročně udělované ocenění od roku 1998. \n"}
{"id": "1499272", "url": "https://cs.wikipedia.org/wiki?curid=1499272", "title": "The Insidia Project", "text": "The Insidia Project\n\nThe Insidia Project, též známý jako Ollie Pantelej (* 14. srpna 1999) \nje český youtuber s více než 80 000 odběrateli. \n\nSvůj YouTube kanál založil roku 2013 a na této platformě se proslavil sociálními experimenty a pranky, o čemž se zmínil při rozhovoru se svým kolegou během návštěvy filmového festivalu Oty Hofmana, jedním z nejznámějších pranků je video pod názvem „Prank - reakce holek na $10,000“, které má k 17. květnu 2019 již více než 268 203 zhlédnutí. Během několika let svého působení na YouTube se také zabýval charitativními akcemi, při kterých sebral velké množství oblečení a daroval ho lidem v nouzi a bez domova. V roce 2018 se objevil v pražském magazínu Prakultura, ve kterém se o jednom z jeho dobročinných skutků psalo. Poskytl i rozhovor pro neslyšící ve spolupráci s Multimediální tvůrčí dílnou (MTD), ve kterém prozradil vznik názvu The Insidia Project, své zkušenosti s handicapovanými osobami a zážitky z různých natáčení.\n\n"}
{"id": "1499277", "url": "https://cs.wikipedia.org/wiki?curid=1499277", "title": "Vasilij Ivanovič Razumovskij", "text": "Vasilij Ivanovič Razumovskij\n\nVasilij Ivanovič Razumovskij (rusky Василий Иванович Разумовский, 8. dubna 1857, Jefimovka, Samarská gubernie – 7. dubna 1935, Jessentuki) byl ruský chirurg, autor asi 150 odborných děl.\n\nV roce 1880 absolvoval lékařskou fakultu císařské kazaňské univerzy. Od roku 1887 zde byl profesorem chirurgie. V roce 1893 poprvé navštívil Kavkazskije miněralnyje vody jako turista. Od roku 1896, na pozvání správy resortu, v letním období pracoval v lázních jako placený chirurg – konzultant. V letech 1896–1898 působil v Železnovodsku, později v Pjatigorsku v soukromé nemocnici dr. Ržaksinského.\n\nByl jedním ze zakladatelů a první rektor císařské saratovské univerzity (1909–1912), rektor tbiliské univerzity (1918) a první rektor univerzity v Baku (1919). Po roce 1920 se vrátil do Saratova na univerzitu a pracoval zde do roku 1930. V roce 1930 odešel do důchodu, ale pokračoval ve své organizační a lékařské činnosti jako poradce pro lázeňství na Kavkaze.\n"}
{"id": "1499285", "url": "https://cs.wikipedia.org/wiki?curid=1499285", "title": "Győrasszonyfa", "text": "Győrasszonyfa\n\nGyőrasszonyfa (vyslovováno [ďérasoňfa]) je vesnice v Maďarsku v župě Győr-Moson-Sopron, spadající pod okres Pannonhalma. Nachází se asi 7 km jihovýchodně od Pannonhalmy a asi 21 km jihovýchodně od Győru. V roce 2015 zde žilo 509 obyvatel. Dle údajů z roku 2011 tvoří 85,9 % obyvatelstva Maďaři, 0,8 % Romové, 0,4 % Slováci, 0,2 % Němci a 0,2 % Ukrajinci.\n\nSousedními vesnicemi jsou Táp, Tápszentmiklós a Tarjánpuszta.\n"}
{"id": "1499292", "url": "https://cs.wikipedia.org/wiki?curid=1499292", "title": "Stupeň B1051 Falconu 9", "text": "Stupeň B1051 Falconu 9\n\nStupeň B1051 Falconu 9 je první stupeň rakety Falcon 9 vyráběné společností SpaceX, jedná se o šestý exemplář verze Block 5. Poprvé tento první stupeň letěl v březnu 2019, kdy vynášel kosmickou loď Crew Dragon, jednalo se o její první testovací let DM-1. Po odpojení druhého stupně s lodí přistál první stupeň na ASDS \"Of Course I Still Love You.\" \n\nTento stupeň byl první s vylepšenými nádržemi COPV, ve kterých je uloženo helium, které se používá pro tlakování nádrží s palivem. S vývojem těchto nádrží se začalo po nehodě se satelitem Amos-6, kdy závada na těchto nádržích způsobila zničení rakety, nákladu i silné poškození rampy SLC-40. První statický zážeh stupně proběhl na konci října 2018 na základně McGregor.\n\nV dubnu 2019 se stupeň nacházel v hale HIF u rampy LC-39A. Podruhé byl použit při misi Radarsat Constellation, která startovala z rampy SLC-4E na západě USA.\n\n"}
{"id": "1499294", "url": "https://cs.wikipedia.org/wiki?curid=1499294", "title": "Alexandr Nikolajevič Lazarev", "text": "Alexandr Nikolajevič Lazarev\n\nAlexandr Nikolajevič Lazarev (rusky Александр Николаевич Лазарев; * 5. července 1945, Moskva) je ruský dirigent.\n\nStudoval na Petrohradské státní konzervatoři a na Moskevské státní konzervatoři. V roce 1971 vyhrál všesvazovou soutěž dirigentů a v roce 1972 soutěž studentských orchestrů v Berlíně. V letech 1987–1995 byl hlavním dirigentem a uměleckým ředitelem Velkého divadla. Dohlížel na mnoho operních inscenací těchto let. Jeho verze \"Mlady\", \"Života za cara\" a \"Borise Godunova\" byly uchovány na video nahrávkách. Současně s jeho prací ve Velkém divadle působil v letech 1992-1995 jako hostující dirigent v BBC Symphony Orchestra. V roce 1994 se stal hostujícím dirigentem v Royal Scottish National Orchestra a v letech 1997–2005 ho vedl. V letech 2008–2011 byl vedoucím Japonské filharmonie.\n\nPo dlouhé přestávce po roce 2015 provedl Lazarev opět operu v Rusku – \"Chovanštinu\" v Stanislavském hudebním divadle v Moskvě. V roce 2016 ji následovala opera Sergeje Prokofjeva \"Láska ke třem pomerančům\" a Čajkovského \"Piková dáma\".\n"}
{"id": "1499305", "url": "https://cs.wikipedia.org/wiki?curid=1499305", "title": "Osm trigramů", "text": "Osm trigramů\n\nS pojmy hexagramy a trigramy pracuje kniha \"I-ťing\" (pinyin:Yìjīng zjednodušené znaky易经), jež byla údajně vytvořena politickým poradcem prvního krále dynastie Čou (pinyin:Zhōu zjednodušené znaky周), tedy v období 1150-249 př. n. l. V této době rovněž dospěla do své konečné podoby, v níž se dochovala do dnes.\nI-ťing nejprve sloužil k k měření času a určování ročního období. Později se z něj stala věštecká příručka, sloužící k určení toho, jak současné síly ovlivní naši situaci v budoucnu. Základním principem, jak tuto skutečnost zjistit, je položení otázky, na kterou se I-ťing bude snažit najít odpověď, a následně hod třemi mincemi. Osoba, jež chce zjistit danou skutečnost, by se měla vyvarovat otázek typu ano-ne a raději by se měla zaměřovat na účinky konkrétního kroku (např. \"Co se stane, pokud\"...), ptát se po povaze daného vztahu atd. Poté nastává hod třemi mincemi (které je třeba hodit zároveň a celkem šestkrát). Každý jeden vrh a jeho kombinace mincí představuje určitou čáru, jež je třeba postupně zapisovat a pomocí nich vytvořit hexagram. Následně je třeba hexagram v I'-ťingu dohledat a přečíst si jeho význam, jenž nabídne odpověď na původní otázku.\n\nStavebními kameny hexagramů jsou tzv. trigramy. Ty se skládají z nepřerušovaných čar (mužských) a přerušovaných čar (ženských). Každý trigram tvoří kombinaci tří čar. Tyto prvky se dále skládají do celkem osmi struktur. Každá z osmi možných kombinací tří čar (2=8) navíc reprezentuje jeden z osmi základních přírodních živlů. Umocněním těchto osmi trigramů pak vznikne 64 hexagramů. To tedy znamená, že každý jeden hexagram se skládá ze dvou nad sebou položených trigramů. Každý z těchto 64 rozdílných obrazců tvoří určitý věštecký text.<br>\nTrigramy je rovněž možné dohledat pod pojmy \"Osm trigramů\" nebo \"Pa-kua\" (pinyin: Bāguà zjednodušené znaky: 八卦. Tímto pojmem jsou označovány neboť představují osm symbolů, jež se používají v taoistické kosmologii, aby reprezentovaly základní principy reality. Skutečnost, že se hexagramy skládají ze dvou různých složek, potvrzuje základní princip duality, který tvoří podstatu čínského filosofického systému. Přerušená čára odpovídá \"jinu\", tedy pasivnímu principu, jenž je rovněž spojován s ženským elementem, a dále z \"jangu,\" jenž je symbolem síly a aktivity a je přiřazován k mužskému elementu. Tyto protiklady jsou principem lidského bytí a díky jejich kombinacím v trigramech a dále v hexagramech vzniká variace možných skutečností působící na vše kolem nás. Těchto osm symbolů je možné dohledat v tabulce níže.\nHexagramy \"I-ťingu\" bývají řazeny dle dvou uspořádání. Prvním z nich je tzv. Fu-Siho řazení z 11. století před naším letopočtem. \"(Právě toto řazení hexagramů přivedlo v 17. stol. \"otce\" matematiky Gottfrieda Wilhelma Leibnize k objevu dvojkové soustavy.\" Druhé uspořádání je tzv. Wenovo řazení hexagramů.\n\nStejně jako v české kultuře se číslu tři připisuje magický význam, je tomu tak i v kultuře čínské. Například podle Knihy obřadů, stojí člověk uprostřed nebe a země a vytváří tak číslo tři. Důležitým pojmem je rovněž \"\"Trojice pravd\"\" nebo \"\"tři náboženství\"\" nebo také výrok \"\"trojice učení vytváří jednotu\"\". Jsou tím myšlena tři pro Čínu důležitá náboženství a sice: konfucianismus jako náboženství úcty a rodiny; lidový taoismus jako náboženství komunity; buddhismus jako náboženství smrti světa v jeho celku. Číslo tři je navíc, stejně jako všechna lichá čísla, číslo mužské. Naopak číslo osm, tedy celkový počet všech čar v jednom hexagramu, je stejně jako všechna sudá čísla ženským číslem. To se objevuje v různým kombinacích, například osm symbolů učence, osm symbolů nesmrtelných atd. Důležitým faktem pak zůstává, že toto ženské číslo ovlivňuje (jako svůj protiklad) život muže. Např. v osmi letech začnou chlapci růst zuby, za dvakrát osm let bude plnoletým apod.\n\n"}
{"id": "1499307", "url": "https://cs.wikipedia.org/wiki?curid=1499307", "title": "Western Union", "text": "Western Union\n\nWestern Union Company je americká globální firma poskytující finanční a telekomunikační služby. Ředitelství je ve městě Meridian, stát Colorado. Do zrušení služby v roce 2006, firma byla celosvětově známá jako nejlepší americká společnost doručující telegramy.\n\nWestern Union má několik divizí, produkty jako osobní peněžní převody, peněžní objednávky, obchodní platby a komerční služby. Nabízeli standardní \"kabelogramy\" a též tzv. \"Candygramy\", \"Dollygramy\" a \"Melodygramy\".\n\nWestern Union jako průmyslový monopol dominovala americkému telegrafnímu průmyslu koncem 19. století. Bylo to první komunikační impérium a vytvořilo vzor pro americký styl komunikačního byznysu, jaký je známý dnes.\n"}
{"id": "1499308", "url": "https://cs.wikipedia.org/wiki?curid=1499308", "title": "Indukce poptávky", "text": "Indukce poptávky\n\nIndukce poptávky je fenomén, při kterém se po zvýšení nabídky zvedne také poptávka. Platí v mnoha oborech, jak v ekonomii při obchodech, tak například v dopravě, což se nazývá dopravní indukce. Může přispívat jak k pozitivním, tak k negativním jevům. V urbanismu způsobuje například vytváření sídelních kaší (satelitů) za městy. Opakem je redukce poptávky, kdy se při snížení nabídky sníží i poptávka. Pokud se například uberou pruhy na silnici, část dopravy „zmizí\", protože lidé tomu přizpůsobí své chování – zváží potřebu jízdy, pojedou mimo dopravní špičku či si vyberou jiný způsob dopravy.\n\n"}
{"id": "1499309", "url": "https://cs.wikipedia.org/wiki?curid=1499309", "title": "Mark Berger", "text": "Mark Berger\n\nMark Berger (* 3. ledna 1954 Černovice) je bývalý sovětský a později kanadský zápasník ukrajinsko-židovského původu, bronzový olympijský medailista z roku 1984 v judu\n\nJe rodákem z ukrajinské Černovice. V roce 1977 s rodinou ze Sovětského svazu utekl a usadil se v kanadském Winnipegu. S úpolovými sporty začal již v Černovici a ve Winnipegu se specializoval na sportovní judo pod vedením Moe Oye v univerzitním klubu University of Manitoba. Na podzim 1980 obdržel kanadské občanství a od roku 1981 Kanadu reprezentoval v těžké váze nad 95 kg. V roce 1984 startoval na olympijských hrách v Los Angeles. V úvodním kole prohrál po 17 sekundách zápasu s Japoncem Hitošim Saitó na ippon technikou uči-mata. V opravách nejprve technikou soto-makikomi porazil po půl minutě souboje kamerunského amatéra Isidora Silase a v boji o třetí místo nastoupil proti Jugoslávci Radomiru Kovačevićovi. V zápase si počkal na Kovačevićovu osobní techniku pravé o-soto-gari, kterou pohotově kontroval technikou ura-nage na ippon a získal bronzovou olympijskou medaili. Sportovní kariéru ukončil v roce 1990. Věnuje se trenérské práci. Dcera Olja byla kanadskou reprezentatkou v judu.\n\n\n"}
{"id": "1499312", "url": "https://cs.wikipedia.org/wiki?curid=1499312", "title": "Vila Rudolfa Vorla", "text": "Vila Rudolfa Vorla\n\nVila Rudolfa Vorla je bývalá rodinná vila, která stojí v Praze 5-Hlubočepích mezi ulicemi Barrandovská a Skalní.\n\nPo svatbě roku 1919 se Rudolf Vorel (1891–1945) a jeho žena Sláva (1894–1973), hudební skladatelka a klavíristka, přestěhovali z rodného Náchoda do Prahy. Novomanželé dostali od matky Rudolfa v Praze malý obchod pro založení firmy Vorel, ve které vyráběli módní klobouky a drobné doplňky. Firma sídlila v Břetislavově 16 (Malá Strana, v letech 1919-1949 Praha III.).\n\nRoku 1929 koupili pozemek v nově vznikající pražské čtvrti Barrandov a vybudovali na něm moderní vilu. V ní brzy měli hudební salón, pro který objednali u krnovské firmy Bratří Riegrů varhany podle návrhu Bedřicha Wiedermanna. Jejich stavba se však nerealizovala. Každý týden se ve vile setkávali přátelé, již v srpnu 1933 zde hrálo nově ustavené „Barrandovské kvarteto“ ve složení Antonín Seeman první housle, Karel Sušický druhé housle, Jiří Podubecký viola a jeho bratr Eugen Podubecký violoncello. Složení kvarteta se časem měnilo, s Antonínem Seemanem hrál také jeho bratr Jaroslav, pan Pokorný a na violoncello architekt F. A. Libra. Pravidelnými hosty bývali Bedřich Jaroš a Vincent Zahradník z Ondříčkova kvarteta, Jaroslav Řídký, Alois Hába, František Maxián, Jan Panenka, Josef Páleníček nebo cellista Miloš Sádlo. Mezi další časté hosty patřili architekt a sochař František Bílek, japanolog a cestovatel Josef (Joe) Hloucha, spisovatelé F. X. Svoboda a J. S. Machar nebo JUDr. Vladimír Čelakovský, pravnuk básníka F. L. Čelakovského. Sláva Vorlová se po patnácti letech práce ve firmě vrátila ke komponování. V Pražském adresáři 1937-1938 je Antonín Seeman (Seman) se svou ženou Klárou uváděn bytem Barrandovská 176.\n\n8. května 1945 byl Rudolf Vorel před očima své ženy zastřelen oddíly SS spolu s Antonínem Seemanem (bankovní rada, Zemská banka) a dalšími muži v ulici Pod Habrovou před čp. 350/16. Sláva Vorlová žila ve vile až do své smrti v srpnu 1973.\n\n\n"}
{"id": "1499314", "url": "https://cs.wikipedia.org/wiki?curid=1499314", "title": "David Bawden", "text": "David Bawden\n\nDavid Bawden (* 1952) je jedním z významných představitelů v oboru informační vědy. Aktuálně působí jako profesor informační vědy na University of City v Londýně, kde působí na katedře knihovnictví a informační vědy. Jeho přínos pro informační vědu spočívá v přispění k rozvoji odvětví informační vědy i moderních informačních systémů, v propojení chemie a informační vědy a v jeho vzdělávacích a publikačních činnostech.\nBawden se chtěl stát vědcem už od mládí, fascinoval ho svět science-fiction. Ze školních let ale nevynikal v matematice a činnost v laboratořích ho příliš nezajímala. Humanitní vědy byly jeho silnou stránkou. Zajímala ho chemie, a proto šel studovat organickou chemii. V akademické knihovně se dozvěděl o informační vědě a jeho zájem o tuhle oblast začal růst, neboť neobsahovala žádné výpočetní a praktické aspekty.\n1. studium na University of Liverpool se zaměřením na organickou chemii s titulem Mgr.\n\n2. studium na University of Sheffield na Katedře knihovnictví a informační vědy se zaměřením na vědecké a chemické informace se zakončením tituly MSc. a PhD.\n\n\n\nDavid Bawden byl velice vlivný a angažovaný autor, kde si klade základní otázky informační vědy. Ve svých publikačních dílech byl celkem 9645krát citován od roku 2012–2019. \n\nJe samotným autorem 9 knih a u zbývajících 17 knih je spoluautorem, z něhož jeho nejznámější dílo je \"Introduction to information science,\" na kterém spolupracoval s významnou vědkyní Lyn Robinson, která taktéž přednáší na Katedře Informačních studií na University College London. Oba byli ve spolupráci i s dalšími autory jako jsou např. Birger Hjørland z Dánska a spol, ale ti napsali pouze jednotlivé předmluvy. V úvodu se hlavní autoři publikace převážně zaměřili na základní přehled informační vědy, protože se jedná o velmi rozsáhlou oblast, kde by výsledkem měl být kvalitní úvod do „logiky“ a „jazyka“ informační vědy. Zvláštní pozornost věnovali těm pasážím, o nichž nejsou rozsáhlé záznamy z jiných zdrojů. Věnují se převážně základním principům a oproti ostatním textům o informační vědě si kladli zvláštní důraz pro koncepci a teorii, které lze snáz pochopit než u znalostí o různých specifických vlastnostech současných systémů, služeb a technik.\n\nV dalších knihách, co sám napsal rozebírá oblasti jako uživatelsky orientované hodnocení informačních systémů a služeb, chemické informační systémy nad rámec struktury a úvod do informačních technologií. \n\nJe autorem a spoluautorem 25 vědeckých kapitol z různých knih, ve kterých se zabýval teoretickým vývojem v informačních vědách, teorií informace a vědecké komunikace, informační kultury v digitálním věku, informační a digitální gramotnosti související s celoživotním učení a digitálnímu občanství, porozumění informační politice, o informačních stylech, jak souvisí s rozdíly v chování s informacemi, o systémech chemických struktur a chemických informačních systémech.\n\nJe autorem a spoluautorem celkem 347 článků ve vědeckých časopisech, kde byl editorem nejvýznamnějšího předního evropského recenzovaného článku s názvem \"The Journal of Documentation\" v oboru knihovnictví a informační vědy, ve kterém se zaměřuje na filozofické koncepty jeho rámce v kontextu své dokumentace a zaznamenaného poznání. Tyto články zahrnují odbornou praxi a nejnovější poznatky všech odvětví knihovní a informační vědy a ve vědách jimi příbuzných z psychologie, kognitivní vědy, fyzikální vědy, z komunikačních a mediálních studií a informatiky. Je jedním z nejcitovanějších článků v databázích SCOPUS a ISI. Za jeho nejcitovanější vědní časopis je považován časopis \"Informace a digitální literatura: přehled pojmů\" v Journal of documentation, kde se zabýval pojmy informační a digitální gramotností formou literárního průzkumu a analýzy. Je zde popsána i počítačová gramotnost, gramotnosti knihoven, síťové gramotnosti, internetové gramotnosti a hyper-gramotnosti, které jsou rozšířeny pro komplexní informační prostředí.  \n\nJe spoluautorem s Lyn Robinson jedné zprávy o vyhodnocení dopadu podpůrných služeb primární péče a duševního zdraví.\n\nJe autorem diplomové práce na téma vyšetřování základních aspektů analýzy chemických reakcí pro ukládání a vyhledávání. A disertační práce na téma techniky substrukturální analýzy pro korelaci struktury a vlastnictví v počítačových informačních systémech.\n\nJe spoluautorem spolu s Lyn Robinson a Tyabba Siddiqui internetové publikace zvané \"Still awaiting the quantum turn\", která se zabývá myšlenkou o vznikající „kvantové informační vědy“ vysvětlené v pěti ohledech: \n\n\n\n\n\n\n\n\n\n\n"}
{"id": "1499315", "url": "https://cs.wikipedia.org/wiki?curid=1499315", "title": "Ponorka typu 035", "text": "Ponorka typu 035\n\nPonorka typu 035 (v kódu NATO třída Ming) je třída ponorek námořnictva Čínské lidové republiky. Její exportní označení je ES5. Jsou to první diesel-elektrické ponorky vyvinuté čínským průmyslem. Celkem bylo postaveno 21 ponorek této třídy. Jediným zahraničním uživatelem třídy je od roku 2017 Bangladéš.\n\nVývoj ponorky typu 035 byl zahájen na konci 60. let na základě licenčně stavěných sovětských ponorek projektu 633 (třída \"Romeo\", typ 033). Ponorky stavěla loděnice ve Wu-chanu. Tři ponorky první série typu 035 byly postaveny v letech 1969–1979. Kvůli nevyzrálé konstrukci byly v 80. letech vyřazeny. Přibližně v letech 1988–1995 bylo postaveno dalších 12 ponorek vylepšené verze typ 35G, která měla mimo jiné sníženou hlučnost a modernější systém řízení palby. Následně měla loděnice přejít na stavbu zcela nových ponorek typu 039 (třída \"Song\"), ale zpoždění jejich vývoje si vynutilo stavbu dodatečných šesti ponorek typu 035B v letech 1997–2001. Poslední série měla o dva metry prodloužený trup a modernější elektroniku. Celkem bylo postaveno 21 ponorek této třídy.\n\nPonorky jsou vyzbrojeny osmi 533mm torpédomety (šest příďových a dva záďové). Neseno je až 18 dlouhých zbraní, nebo 32 min. Pohonný systém tvoří dva diesely Shaanxi 6E 390 ZC1, každý o výkonu 5200 hp a dva elektromotory, pohánějící dva lodní šrouby. Nejvyšší rychlost pod hladinou dosahuje 18 uzlů. Nejvyšší hloubka ponoru je 300 metrů.\n\n\n\nDne 16. dubna 2003 se ve Žlutém moři potopila čínská ponorka č. 361. Zemřelo přitom všech 70 osob nacházejících se na palubě.\n"}
{"id": "1499316", "url": "https://cs.wikipedia.org/wiki?curid=1499316", "title": "Okno (Staroměstská radnice)", "text": "Okno (Staroměstská radnice)\n\nOkno je název pro skleněnou plastiku, která se od roku 1990 nachází v historické budově Staroměstské radnice. Je uměleckým dílem Stanislava Libenského a Jaroslavy Brychtové. Její rozměry činí 8,2 x 7,3 m.\n\nPlastika vznikla broušením a tavením skleněných prvků, které byly potom sestaveny do jednoho celku.\n\nPlastika vznikla na místě původního okna, které směřovalo do bývalého dvora Staroměstské radnice do roku 1945. Po požáru byla původní část budovy stržena a dvůr spojen s náměstím. Nachází se v ose vstupní síně vyzdobené malbami Mikoláše Alše a s gotickým portálem. Vznikala po dobu několika let; od první poloviny 80. let 20. století až do roku 1990. Podoba vitráže je inspirována původními díly Mikoláše Alše. Viditelná je jak z interiéru, tak i exteriéru budovy. \n"}
{"id": "1499318", "url": "https://cs.wikipedia.org/wiki?curid=1499318", "title": "Daniel Stephan", "text": "Daniel Stephan\n\nDaniel Stephan (* 3. srpna 1973 Rheinhausen) je bývalý německý házenkář. Působil v klubech OSC Rheinhausen (1982–1994) a TBV Lemgo (1994–2008), s nímž se stal dvakrát mistrem Německa (1997, 2003) a v roce 1996 získal Pohár vítězů pohárů. S německou házenkářkou reprezentací vyhrál Mistrovství Evropy v házené v roce 2004 a ve stejném roce získal stříbro na olympijských hrách v Athénách. Za německý národní tým odehrál 183 zápasů, v nichž vstřelil 590 branek. V roce 1998 byl Mezinárodní házenkářskou federací vyhlášen nejlepším světovým házenkářem roku. Německým házenkářem roku byl zvolen třikrát (1997, 1998, 1999).\n"}
{"id": "1499323", "url": "https://cs.wikipedia.org/wiki?curid=1499323", "title": "Točenský potok", "text": "Točenský potok\n\nTočenský potok je potok (v Centrální evidenci vodních toků vedený pod názvem \"Přítok Břežanského potoka\" - IDVT vodní linie 10265795) v pražské části Točná. V Břežanskému údolí se zprava vlévá do Břežanského potoka, přičemž koncový úsek potoka spadá do katastrálního území Lhota u Dolních Břežan obce Dolní Břežany v okrese Praha-západ ve Středočeském kraji. Délka toku činí 1,47 km (od hráze rybníka) až 2,32 km (podzemní část toku je obtížně měřitelná). Plocha povodí měří zhruba 1,7 km².\n\nPotok pramení v pražské části Točná. Původně byly v Točné čtyři rybníky, které propojoval právě Točenský potok, jak ukazuje zobrazení na starých mapách (např. první vojenské mapování). Samotný pramen potoka je podzemní a podle ústní tradice se nachází někde u památného dubu v polích mezi Točnou a Cholupicemi. Napájí pak rybník Kosiňák mezi dubem a Točnou. Dále teče do prostoru Junkova statku, kde se podle prvního vojenského mapování nacházel další rybníček, a přes dolní část pozemku Marvalova statku, kde také býval podlouhlý rybníček, se pod zavážkou, na které nyní stojí dětské hřiště (dříve mokřad s velkými vrbami), dostává k rybníku na návsi.\n\nOd hráze rybníka lze délku jeho toku už spolehlivě měřit. Vtéká do Točenské rokle, součásti přírodní rezervace Šance, která je současně značena jako evropsky významná lokalita Břežanské údolí. Poměrně prudký tok pokračuje podél jižního úpatí vrchu Šance a na necelém půldruhém kilometru od hráze rybníku na návsi překonává spád 94 metrů. Od pramene u památného dubu jde o vzdálenost 2,32 kilometru a spád 107 metrů. Prakticky v celé své délce tvoří potok hranici mezi Brdskou vrchovinou a Říčanskou plošinou, respektive plošinou Pražskou. Na posledních metrech toku opouští hlavní město Prahu a v okrese Praha-západ vtéká do Středočeského kraje. V katastru Lhoty u Dolních Břežan obce Dolní Břežany se u trampské osady Na Place vlévá do Břežanského potoka.\n\n"}
{"id": "1499324", "url": "https://cs.wikipedia.org/wiki?curid=1499324", "title": "Fred Blaney", "text": "Fred Blaney\n\nFrederic Blaney (* 14. listopadu 1955 Sudbury) je bývalý kanadský zápasník – judista.\n\nS judem začal v 18 letech ve Frederictonu při studiích stavebního inženýrství na University of New Brunswick. Po skončení studií v roce 1978 se dostal do tréninkové skupiny Yoshia Sendy v Lethbridge ve státě Alberta. V kanadské mužské reprezentaci se prosazoval od roku 1981 v těžké váze nad 95 kg. Po většinu byl v pozadí za winnipegským Markem Bergerem a startoval v kategorii bez rozdílu vah. V roce 1984 startoval při derniéře této kategorie na olympisjkých hrách v Los Angeles, kde prohrál ve druhém kole na body (wazari) s Číňanem Sü Kuo-čchingem. Sportovní kariéru ukončil v roce 1988. Věnuje se trenérské práci.\n\n\n"}
{"id": "1499325", "url": "https://cs.wikipedia.org/wiki?curid=1499325", "title": "Lázi", "text": "Lázi\n\nLázi je vesnice v Maďarsku v župě Győr-Moson-Sopron, spadající pod okres Pannonhalma. Nachází se asi 11 km jihovýchodně od Pannonhalmy a asi 26 km jihovýchodně od Győru. V roce 2015 zde žilo 558 obyvatel. Dle údajů z roku 2011 tvoří 80,2 % obyvatelstva Maďaři, 1 % Němci a 0,5 % Bulhaři.\n\nSousedními vesnicemi jsou Bakonybánk, Bakonypéterd, Románd, Tápszentmiklós a Veszprémvarsány.\n"}
{"id": "1499327", "url": "https://cs.wikipedia.org/wiki?curid=1499327", "title": "Nyalka", "text": "Nyalka\n\nNyalka (vyslovováno [ňalka]) je vesnice v Maďarsku v župě Győr-Moson-Sopron, spadající pod okres Pannonhalma. Nachází se asi 2 km východně od Pannonhalmy a asi 15 km jihovýchodně od Győru. V roce 2015 zde žilo 442 obyvatel. Dle údajů z roku 2011 tvoří 93,3 % obyvatelstva Maďaři, 0,4 % Němci, 0,4 % Rumuni, 0,2 % Arméni a 0,2 % Slováci.\n\nSousedními vesnicemi jsou Mezőörs, Pázmándfalu, Pér a Táp, sousedním městem Pannonhalma.\n"}
{"id": "1499329", "url": "https://cs.wikipedia.org/wiki?curid=1499329", "title": "Stintino", "text": "Stintino\n\nStintino (sardinsky: \"Isthintìni, Istintìnu\") je italská obec (\"comune\") v provincii Sassari v regionu Sardinie. Nachází se ve výšce 9 metrů nad mořem a má obyvatel. Rozloha obce je 59,04 km².\n\n"}
{"id": "1499330", "url": "https://cs.wikipedia.org/wiki?curid=1499330", "title": "Suelli", "text": "Suelli\n\nSuelli (sardinsky: \"Suèddi\") je italská obec (\"comune\") v provincii Sud Sardegna v regionu Sardinie. Nachází se ve výšce 256 metrů nad mořem a má obyvatel. Rozloha obce je 19,20 km².\n\n"}
{"id": "1499331", "url": "https://cs.wikipedia.org/wiki?curid=1499331", "title": "Suni (Sardinie)", "text": "Suni (Sardinie)\n\nSuni (sardinsky: \"Sùne\") je italská obec (\"comune\") v provincii Oristano v regionu Sardinie. Nachází se ve výšce 340 metrů nad mořem a má obyvatel. Rozloha obce je 47,46 km².\n\n"}
{"id": "1499332", "url": "https://cs.wikipedia.org/wiki?curid=1499332", "title": "Tadasuni", "text": "Tadasuni\n\nTadasuni (sardinsky: \"Tadasùne\") je italská obec (\"comune\") v provincii Oristano v regionu Sardinie. Nachází se ve výšce 180 metrů nad mořem a má obyvatel. Rozloha obce je 5,09 km².\n\n"}
{"id": "1499333", "url": "https://cs.wikipedia.org/wiki?curid=1499333", "title": "Talana", "text": "Talana\n\nTalana (sardinsky: \"Talàna\") je italská obec (\"comune\") v provincii Nuoro v regionu Sardinie. Nachází se ve výšce 682 metrů nad mořem a má obyvatel. Rozloha obce je 118,68 km².\n\n"}
{"id": "1499334", "url": "https://cs.wikipedia.org/wiki?curid=1499334", "title": "Telti", "text": "Telti\n\nTelti (sardinsky: \"Tèlti\") je italská obec (\"comune\") v provincii Sassari v regionu Sardinie. Nachází se ve výšce 326 metrů nad mořem a má obyvatel. Rozloha obce je 83,25 km².\n\n"}
{"id": "1499335", "url": "https://cs.wikipedia.org/wiki?curid=1499335", "title": "Tempio Pausania", "text": "Tempio Pausania\n\nTempio Pausania (sardinsky: \"Tèmpiu\") je italská obec (\"comune\") v provincii Sassari v regionu Sardinie. Nachází se ve výšce 566 metrů nad mořem a má obyvatel. Rozloha obce je 210,82 km².\n\n"}
{"id": "1499336", "url": "https://cs.wikipedia.org/wiki?curid=1499336", "title": "Tergu", "text": "Tergu\n\nTergu (sardinsky: \"Zèlgu\") je italská obec (\"comune\") v provincii Sassari v regionu Sardinie. Nachází se ve výšce 284 metrů nad mořem a má obyvatel. Rozloha obce je 36,88 km².\n\n"}
{"id": "1499337", "url": "https://cs.wikipedia.org/wiki?curid=1499337", "title": "Terralba", "text": "Terralba\n\nTerralba (sardinsky: \"Terràba\") je italská obec (\"comune\") v provincii Oristano v regionu Sardinie. Nachází se ve výšce 12 metrů nad mořem a má obyvatel. Rozloha obce je 49,8 km².\n\n"}
{"id": "1499338", "url": "https://cs.wikipedia.org/wiki?curid=1499338", "title": "Tertenia", "text": "Tertenia\n\nTertenia (sardinsky: \"Tertenìa\") je italská obec (\"comune\") v provincii Nuoro v regionu Sardinie. Nachází se ve výšce 129 metrů nad mořem a má obyvatel. Rozloha obce je 117,65 km².\n\n"}
{"id": "1499339", "url": "https://cs.wikipedia.org/wiki?curid=1499339", "title": "Teti (Sardinie)", "text": "Teti (Sardinie)\n\nTeti (sardinsky: \"Tèti\") je italská obec (\"comune\") v provincii Nuoro v regionu Sardinie. Nachází se ve výšce 714 metrů nad mořem a má obyvatel. Rozloha obce je 43,91 km².\n\n"}
{"id": "1499340", "url": "https://cs.wikipedia.org/wiki?curid=1499340", "title": "Teulada", "text": "Teulada\n\nTeulada (sardinsky: \"Teulàda\") je italská obec (\"comune\") v provincii Sud Sardegna v regionu Sardinie. Nachází se ve výšce 50 metrů nad mořem a má obyvatel. Rozloha obce je 246,19 km².\n\n"}
{"id": "1499341", "url": "https://cs.wikipedia.org/wiki?curid=1499341", "title": "Thiesi", "text": "Thiesi\n\nThiesi (sardinsky: \"Tièsi\") je italská obec (\"comune\") v provincii Sassari v regionu Sardinie. Nachází se ve výšce 461 metrů nad mořem a má obyvatel. Rozloha obce je 63,25 km².\n\n"}
{"id": "1499342", "url": "https://cs.wikipedia.org/wiki?curid=1499342", "title": "Tiana", "text": "Tiana\n\nTiana (sardinsky: \"Tìana\") je italská obec (\"comune\") v provincii Nuoro v regionu Sardinie. Nachází se ve výšce 564 metrů nad mořem a má obyvatel. Rozloha obce je 19,32 km².\n\n"}
{"id": "1499343", "url": "https://cs.wikipedia.org/wiki?curid=1499343", "title": "Tinnura", "text": "Tinnura\n\nTinnura (sardinsky: \"Tinnùra\") je italská obec (\"comune\") v provincii Oristano v regionu Sardinie. Nachází se ve výšce 328 metrů nad mořem a má obyvatel. Rozloha obce je 3,85 km².\n\n"}
{"id": "1499344", "url": "https://cs.wikipedia.org/wiki?curid=1499344", "title": "Tissi", "text": "Tissi\n\nTissi (sardinsky: \"Tissi\") je italská obec (\"comune\") v provincii Sassari v regionu Sardinie. Nachází se ve výšce 250 metrů nad mořem a má obyvatel. Rozloha obce je 10,24 km².\n\n"}
{"id": "1499345", "url": "https://cs.wikipedia.org/wiki?curid=1499345", "title": "Torpè", "text": "Torpè\n\nTorpè (sardinsky: \"Torpè\") je italská obec (\"comune\") v provincii Nuoro v regionu Sardinie. Nachází se ve výšce 24 metrů nad mořem a má obyvatel. Rozloha obce je 91,5 km².\n\n"}
{"id": "1499346", "url": "https://cs.wikipedia.org/wiki?curid=1499346", "title": "Torralba", "text": "Torralba\n\nTorralba (sardinsky: \"Turàlva\") je italská obec (\"comune\") v provincii Sassari v regionu Sardinie. Nachází se ve výšce 435 metrů nad mořem a má obyvatel. Rozloha obce je 36,5 km².\n\n"}
{"id": "1499347", "url": "https://cs.wikipedia.org/wiki?curid=1499347", "title": "Tortolì", "text": "Tortolì\n\nTortolì (sardinsky: \"Tortolì\") je italská obec (\"comune\") v provincii Nuoro v regionu Sardinie. Nachází se ve výšce 13 metrů nad mořem a má obyvatel. Rozloha obce je 40,29 km².\n\n"}
{"id": "1499348", "url": "https://cs.wikipedia.org/wiki?curid=1499348", "title": "Tramatza", "text": "Tramatza\n\nTramatza (sardinsky: \"Tramàtza\") je italská obec (\"comune\") v provincii Oristano v regionu Sardinie. Nachází se ve výšce 19 metrů nad mořem a má obyvatel. Rozloha obce je 16,8 km².\n\n"}
{"id": "1499349", "url": "https://cs.wikipedia.org/wiki?curid=1499349", "title": "Tratalias", "text": "Tratalias\n\nTratalias (sardinsky: \"Tratalìas\") je italská obec (\"comune\") v provincii Sud Sardegna v regionu Sardinie. Nachází se ve výšce 17 metrů nad mořem a má obyvatel. Rozloha obce je 31 km².\n\n"}
{"id": "1499350", "url": "https://cs.wikipedia.org/wiki?curid=1499350", "title": "Tresnuraghes", "text": "Tresnuraghes\n\nTresnuraghes (sardinsky: \"Tresnuràghes\") je italská obec (\"comune\") v provincii Oristano v regionu Sardinie. Nachází se ve výšce 257 metrů nad mořem a má obyvatel. Rozloha obce je 31,58 km².\n\n"}
{"id": "1499351", "url": "https://cs.wikipedia.org/wiki?curid=1499351", "title": "Triei", "text": "Triei\n\nTriei (sardinsky: \"Trièi\") je italská obec (\"comune\") v provincii Nuoro v regionu Sardinie. Nachází se ve výšce 140 metrů nad mořem a má obyvatel. Rozloha obce je 32,98 km².\n\n"}
{"id": "1499352", "url": "https://cs.wikipedia.org/wiki?curid=1499352", "title": "Trinità d'Agultu e Vignola", "text": "Trinità d'Agultu e Vignola\n\nTrinità d'Agultu e Vignola (sardinsky: \"La Trinitàie Vignòla\") je italská obec (\"comune\") v provincii Sassari v regionu Sardinie. Nachází se ve výšce 365 metrů nad mořem a má obyvatel. Rozloha obce je 134 km².\n\n"}
{"id": "1499353", "url": "https://cs.wikipedia.org/wiki?curid=1499353", "title": "Tuili", "text": "Tuili\n\nTuili (sardinsky: \"Tuìli\") je italská obec (\"comune\") v provincii Sud Sardegna v regionu Sardinie. Nachází se ve výšce 208 metrů nad mořem a má obyvatel. Rozloha obce je 24,59 km².\n\n"}
{"id": "1499354", "url": "https://cs.wikipedia.org/wiki?curid=1499354", "title": "Turri", "text": "Turri\n\nTurri (sardinsky: \"Tùrri\") je italská obec (\"comune\") v provincii Sud Sardegna v regionu Sardinie. Nachází se ve výšce 164 metrů nad mořem a má obyvatel. Rozloha obce je 9,60 km².\n\n"}
{"id": "1499355", "url": "https://cs.wikipedia.org/wiki?curid=1499355", "title": "Ula Tirso", "text": "Ula Tirso\n\nUla Tirso (sardinsky: \"Ula\") je italská obec (\"comune\") v provincii Oristano v regionu Sardinie. Nachází se ve výšce 348 metrů nad mořem a má obyvatel. Rozloha obce je 18,85 km².\n\n"}
{"id": "1499356", "url": "https://cs.wikipedia.org/wiki?curid=1499356", "title": "Ulassai", "text": "Ulassai\n\nUlassai (sardinsky: \"Ulàssa\") je italská obec (\"comune\") v provincii Nuoro v regionu Sardinie. Nachází se ve výšce 775 metrů nad mořem a má obyvatel. Rozloha obce je 122,41 km².\n\n"}
{"id": "1499357", "url": "https://cs.wikipedia.org/wiki?curid=1499357", "title": "Uras", "text": "Uras\n\nUras (sardinsky: \"Ùras\") je italská obec (\"comune\") v provincii Oristano v regionu Sardinie. Nachází se ve výšce 23 metrů nad mořem a má obyvatel. Rozloha obce je 39,24 km².\n\n"}
{"id": "1499358", "url": "https://cs.wikipedia.org/wiki?curid=1499358", "title": "Uri (Itálie)", "text": "Uri (Itálie)\n\nUri (sardinsky: \"Uri\") je italská obec (\"comune\") v provincii Sassari v regionu Sardinie. Nachází se ve výšce 150 metrů nad mořem a má obyvatel. Rozloha obce je 56,81 km².\n\n"}
{"id": "1499359", "url": "https://cs.wikipedia.org/wiki?curid=1499359", "title": "Urzulei", "text": "Urzulei\n\nUrzulei (sardinsky: \"Orthullè\") je italská obec (\"comune\") v provincii Nuoro v regionu Sardinie. Nachází se ve výšce 511 metrů nad mořem a má obyvatel. Rozloha obce je 129,64 km².\n\n"}
{"id": "1499360", "url": "https://cs.wikipedia.org/wiki?curid=1499360", "title": "Usellus", "text": "Usellus\n\nUsellus (sardinsky: \"Usèddus\") je italská obec (\"comune\") v provincii Oristano v regionu Sardinie. Nachází se ve výšce 289 metrů nad mořem a má obyvatel. Rozloha obce je 35,07 km².\n\n"}
{"id": "1499361", "url": "https://cs.wikipedia.org/wiki?curid=1499361", "title": "Usini", "text": "Usini\n\nUsini (sardinsky: \"Ùsini\") je italská obec (\"comune\") v provincii Sassari v regionu Sardinie. Nachází se ve výšce 200 metrů nad mořem a má obyvatel. Rozloha obce je 30,74 km².\n\n"}
{"id": "1499362", "url": "https://cs.wikipedia.org/wiki?curid=1499362", "title": "Ussana", "text": "Ussana\n\nUssana (sardinsky: \"Ùssana\") je italská obec (\"comune\") v provincii Sud Sardegna v regionu Sardinie. Nachází se ve výšce 97 metrů nad mořem a má obyvatel. Rozloha obce je 32,82 km².\n\n"}
{"id": "1499363", "url": "https://cs.wikipedia.org/wiki?curid=1499363", "title": "Ussaramanna", "text": "Ussaramanna\n\nUssaramanna (sardinsky: \"Soramànna\") je italská obec (\"comune\") v provincii Sud Sardegna v regionu Sardinie. Nachází se ve výšce 157 metrů nad mořem a má obyvatel. Rozloha obce je 9,76 km².\n\n"}
{"id": "1499364", "url": "https://cs.wikipedia.org/wiki?curid=1499364", "title": "Ussassai", "text": "Ussassai\n\nUssassai (sardinsky: \"Ussàssa\") je italská obec (\"comune\") v provincii Nuoro v regionu Sardinie. Nachází se ve výšce 710 metrů nad mořem a má obyvatel. Rozloha obce je 47,32 km².\n\n"}
{"id": "1499365", "url": "https://cs.wikipedia.org/wiki?curid=1499365", "title": "Valledoria", "text": "Valledoria\n\nValledoria (sardinsky: \"Codaruìna\") je italská obec (\"comune\") v provincii Sassari v regionu Sardinie. Nachází se ve výšce 16 metrů nad mořem a má obyvatel. Rozloha obce je 25,95 km².\n\n"}
{"id": "1499366", "url": "https://cs.wikipedia.org/wiki?curid=1499366", "title": "Vallermosa", "text": "Vallermosa\n\nVallermosa (sardinsky: \"Biddaramòsa\") je italská obec (\"comune\") v provincii Sud Sardegna v regionu Sardinie. Nachází se ve výšce 70 metrů nad mořem a má obyvatel. Rozloha obce je 61,75 km².\n\n"}
{"id": "1499367", "url": "https://cs.wikipedia.org/wiki?curid=1499367", "title": "Viddalba", "text": "Viddalba\n\nViddalba (sardinsky: \"Vidda 'ècchja\") je italská obec (\"comune\") v provincii Sassari v regionu Sardinie. Nachází se ve výšce 22 metrů nad mořem a má obyvatel. Rozloha obce je 50,41 km².\n\n"}
{"id": "1499368", "url": "https://cs.wikipedia.org/wiki?curid=1499368", "title": "Villa Sant'Antonio", "text": "Villa Sant'Antonio\n\nVilla Sant'Antonio (sardinsky: \"Sant'Antòni\") je italská obec (\"comune\") v provincii Oristano v regionu Sardinie. Nachází se ve výšce 249 metrů nad mořem a má obyvatel. Rozloha obce je 19,05 km².\n\n"}
{"id": "1499369", "url": "https://cs.wikipedia.org/wiki?curid=1499369", "title": "Villa Verde", "text": "Villa Verde\n\nVilla Verde (sardinsky: \"Bàini\") je italská obec (\"comune\") v provincii Oristano v regionu Sardinie. Nachází se ve výšce 204 metrů nad mořem a má obyvatel. Rozloha obce je 17,65 km².\n\n"}
{"id": "1499370", "url": "https://cs.wikipedia.org/wiki?curid=1499370", "title": "Villacidro", "text": "Villacidro\n\nVillacidro (sardinsky: \"Biddade Cidru, Biddexìdru\") je italská obec (\"comune\") v provincii Sud Sardegna v regionu Sardinie. Nachází se ve výšce 267 metrů nad mořem a má obyvatel. Rozloha obce je 183,48 km².\n\n"}
{"id": "1499371", "url": "https://cs.wikipedia.org/wiki?curid=1499371", "title": "Villagrande Strisaili", "text": "Villagrande Strisaili\n\nVillagrande Strisaili (sardinsky: \"Biddamànna Strisàili\") je italská obec (\"comune\") v provincii Nuoro v regionu Sardinie. Nachází se ve výšce 700 metrů nad mořem a má obyvatel. Rozloha obce je 210,35 km².\n\n"}
{"id": "1499372", "url": "https://cs.wikipedia.org/wiki?curid=1499372", "title": "Villanova Truschedu", "text": "Villanova Truschedu\n\nVillanova Truschedu (sardinsky: \"Biddanòa Truschèdu\") je italská obec (\"comune\") v provincii Oristano v regionu Sardinie. Nachází se ve výšce 56 metrů nad mořem a má obyvatel. Rozloha obce je 16,61 km².\n\n"}
{"id": "1499373", "url": "https://cs.wikipedia.org/wiki?curid=1499373", "title": "Villanova Tulo", "text": "Villanova Tulo\n\nVillanova Tulo (sardinsky: \"Biddanòa'e Tùlu\") je italská obec (\"comune\") v provincii Sud Sardegna v regionu Sardinie. Nachází se ve výšce 600 metrů nad mořem a má obyvatel. Rozloha obce je 40,45 km².\n\n"}
{"id": "1499374", "url": "https://cs.wikipedia.org/wiki?curid=1499374", "title": "Villanovaforru", "text": "Villanovaforru\n\nVillanovaforru (sardinsky: \"Biddanòa de Fòrru\") je italská obec (\"comune\") v provincii Sud Sardegna v regionu Sardinie. Nachází se ve výšce 324 metrů nad mořem a má obyvatel. Rozloha obce je 10,93 km².\n\n"}
{"id": "1499375", "url": "https://cs.wikipedia.org/wiki?curid=1499375", "title": "Villaperuccio", "text": "Villaperuccio\n\nVillaperuccio (sardinsky: \"Sa Baronìa\") je italská obec (\"comune\") v provincii Sud Sardegna v regionu Sardinie. Nachází se ve výšce 68 metrů nad mořem a má obyvatel. Rozloha obce je 36,43 km².\n\n"}
{"id": "1499376", "url": "https://cs.wikipedia.org/wiki?curid=1499376", "title": "Villaputzu", "text": "Villaputzu\n\nVillaputzu (sardinsky: \"Biddepùtzi\") je italská obec (\"comune\") v provincii Sud Sardegna v regionu Sardinie. Nachází se ve výšce 11 metrů nad mořem a má obyvatel. Rozloha obce je 181,31 km².\n\n"}
{"id": "1499377", "url": "https://cs.wikipedia.org/wiki?curid=1499377", "title": "Villasalto", "text": "Villasalto\n\nVillasalto (sardinsky: \"Biddesàtu\") je italská obec (\"comune\") v provincii Sud Sardegna v regionu Sardinie. Nachází se ve výšce 502 metrů nad mořem a má obyvatel. Rozloha obce je 130,36 km².\n\n"}
{"id": "1499378", "url": "https://cs.wikipedia.org/wiki?curid=1499378", "title": "Villasimius", "text": "Villasimius\n\nVillasimius (sardinsky: \"Crabonàxa\") je italská obec (\"comune\") v provincii Sud Sardegna v regionu Sardinie. Nachází se ve výšce 49 metrů nad mořem a má obyvatel. Rozloha obce je 57,97 km².\n\n"}
{"id": "1499379", "url": "https://cs.wikipedia.org/wiki?curid=1499379", "title": "Villasor", "text": "Villasor\n\nVillasor (sardinsky: \"Bidd'e Sòrris\") je italská obec (\"comune\") v provincii Sud Sardegna v regionu Sardinie. Nachází se ve výšce 25 metrů nad mořem a má obyvatel. Rozloha obce je 86,79 km².\n\n"}
{"id": "1499380", "url": "https://cs.wikipedia.org/wiki?curid=1499380", "title": "Villaspeciosa", "text": "Villaspeciosa\n\nVillaspeciosa (sardinsky: \"Biddaspitziòsa\") je italská obec (\"comune\") v provincii Sud Sardegna v regionu Sardinie. Nachází se ve výšce 7 metrů nad mořem a má obyvatel. Rozloha obce je 27,19 km².\n\n"}
{"id": "1499381", "url": "https://cs.wikipedia.org/wiki?curid=1499381", "title": "Villaurbana", "text": "Villaurbana\n\nVillaurbana (sardinsky: \"Biddobràna\") je italská obec (\"comune\") v provincii Oristano v regionu Sardinie. Nachází se ve výšce 110 metrů nad mořem a má obyvatel. Rozloha obce je 58,70 km².\n\n"}
{"id": "1499382", "url": "https://cs.wikipedia.org/wiki?curid=1499382", "title": "Zeddiani", "text": "Zeddiani\n\nZeddiani (sardinsky: \"Tzeddiàni\") je italská obec (\"comune\") v provincii Oristano v regionu Sardinie. Nachází se ve výšce 10 metrů nad mořem a má obyvatel. Rozloha obce je 11,81 km².\n\n"}
{"id": "1499383", "url": "https://cs.wikipedia.org/wiki?curid=1499383", "title": "Zerfaliu", "text": "Zerfaliu\n\nZerfaliu (sardinsky: \"Tzorfolìu\") je italská obec (\"comune\") v provincii Oristano v regionu Sardinie. Nachází se ve výšce 15 metrů nad mořem a má obyvatel. Rozloha obce je 15,56 km².\n\n"}
{"id": "1499384", "url": "https://cs.wikipedia.org/wiki?curid=1499384", "title": "Villanovafranca", "text": "Villanovafranca\n\nVillanovafranca (sardinsky: \"Biddanòa Frànca\") je italská obec (\"comune\") v provincii Sud Sardegna v regionu Sardinie. Nachází se ve výšce 292 metrů nad mořem a má obyvatel. Rozloha obce je 27,59 km².\n\n"}
{"id": "1499385", "url": "https://cs.wikipedia.org/wiki?curid=1499385", "title": "Villamassargia", "text": "Villamassargia\n\nVillamassargia (sardinsky: \"Bidda Matzràxia\") je italská obec (\"comune\") v provincii Sud Sardegna v regionu Sardinie. Nachází se ve výšce 121 metrů nad mořem a má obyvatel. Rozloha obce je 91,39 km².\n\n"}
{"id": "1499386", "url": "https://cs.wikipedia.org/wiki?curid=1499386", "title": "Villamar", "text": "Villamar\n\nVillamar (sardinsky: \"Mara Arbarèi\") je italská obec (\"comune\") v provincii Sud Sardegna v regionu Sardinie. Nachází se ve výšce 108 metrů nad mořem a má obyvatel. Rozloha obce je 38,53 km².\n\n"}
{"id": "1499388", "url": "https://cs.wikipedia.org/wiki?curid=1499388", "title": "Sant'Antioco (Italia)", "text": "Sant'Antioco (Italia)\n\nSant'Antioco (sardinsky: \"Santu Antiògu\") je italská obec (\"comune\") v provincii Sud Sardegna v regionu Sardinie. Nachází se ve výšce 7 metrů nad mořem a má obyvatel. Rozloha obce je 87,90 km².\n\n"}
{"id": "1499389", "url": "https://cs.wikipedia.org/wiki?curid=1499389", "title": "Mara (Itálie)", "text": "Mara (Itálie)\n\nMara (sardinsky: \"Màra\") je italská obec (\"comune\") v provincii Sassari v regionu Sardinie. Nachází se ve výšce 257 metrů nad mořem a má obyvatel. Rozloha obce je 18,64 km².\n\n"}
{"id": "1499390", "url": "https://cs.wikipedia.org/wiki?curid=1499390", "title": "Tula (Itálie)", "text": "Tula (Itálie)\n\nTula (sardinsky: \"Tùla\") je italská obec (\"comune\") v provincii Sassari v regionu Sardinie. Nachází se ve výšce 275 metrů nad mořem a má obyvatel. Rozloha obce je 66,19 km².\n\n"}
{"id": "1499391", "url": "https://cs.wikipedia.org/wiki?curid=1499391", "title": "Villanova Monteleone", "text": "Villanova Monteleone\n\nVillanova Monteleone (sardinsky: \"Biddanòa Monteleòne\") je italská obec (\"comune\") v provincii Sassari v regionu Sardinie. Nachází se ve výšce 567 metrů nad mořem a má obyvatel. Rozloha obce je 202,68 km².\n\n"}
{"id": "1499393", "url": "https://cs.wikipedia.org/wiki?curid=1499393", "title": "Tonara", "text": "Tonara\n\nTonara (sardinsky: \"Tonàra\") je italská obec (\"comune\") v provincii Nuoro v regionu Sardinie. Nachází se ve výšce 900 metrů nad mořem a má obyvatel. Rozloha obce je 52,02 km².\n\n"}
{"id": "1499395", "url": "https://cs.wikipedia.org/wiki?curid=1499395", "title": "Assemini", "text": "Assemini\n\nAssemini (sardinsky: \"Assèmini\") je italská obec (\"comune\") v metropolitním městě Cagliari v regionu Sardinie. Nachází se ve výšce 6 metrů nad mořem a má obyvatel. Rozloha obce je 118,17 km².\n\n"}
{"id": "1499398", "url": "https://cs.wikipedia.org/wiki?curid=1499398", "title": "Capoterra", "text": "Capoterra\n\nCapoterra (sardinsky: \"Cabudèrra\") je italská obec (\"comune\") v metropolitním městě Cagliari v regionu Sardinie. Nachází se ve výšce 54 metrů nad mořem a má obyvatel. Rozloha obce je 68,49 km².\n\n"}
{"id": "1499399", "url": "https://cs.wikipedia.org/wiki?curid=1499399", "title": "Decimomannu", "text": "Decimomannu\n\nDecimomannu (sardinsky: \"Deximumànnu\") je italská obec (\"comune\") v metropolitním městě Cagliari v regionu Sardinie. Nachází se ve výšce 10 metrů nad mořem a má obyvatel. Rozloha obce je 27,72 km².\n\n"}
{"id": "1499400", "url": "https://cs.wikipedia.org/wiki?curid=1499400", "title": "Elmas", "text": "Elmas\n\nElmas (sardinsky: \"Su Màsu\") je italská obec (\"comune\") v metropolitním městě Cagliari v regionu Sardinie. Nachází se ve výšce 7 metrů nad mořem a má obyvatel. Rozloha obce je 13,63 km².\n\n"}
{"id": "1499401", "url": "https://cs.wikipedia.org/wiki?curid=1499401", "title": "Maracalagonis", "text": "Maracalagonis\n\nMaracalagonis (sardinsky: \"Màra\") je italská obec (\"comune\") v metropolitním městě Cagliari v regionu Sardinie. Nachází se ve výšce 86 metrů nad mořem a má obyvatel. Rozloha obce je 101,37 km².\n\n"}
{"id": "1499402", "url": "https://cs.wikipedia.org/wiki?curid=1499402", "title": "Monserrato", "text": "Monserrato\n\nMonserrato (sardinsky: \"Paùli\") je italská obec (\"comune\") v metropolitním městě Cagliari v regionu Sardinie. Nachází se ve výšce 8 metrů nad mořem a má obyvatel. Rozloha obce je 6,43 km².\n\n"}
{"id": "1499403", "url": "https://cs.wikipedia.org/wiki?curid=1499403", "title": "Pula (Itálie)", "text": "Pula (Itálie)\n\nPula (sardinsky: \"Pùla\") je italská obec (\"comune\") v metropolitním městě Cagliari v regionu Sardinie. Nachází se ve výšce 15 metrů nad mořem a má obyvatel. Rozloha obce je 138,92 km².\n\n"}
{"id": "1499404", "url": "https://cs.wikipedia.org/wiki?curid=1499404", "title": "Quartucciu", "text": "Quartucciu\n\nQuartucciu (sardinsky: \"Cuattùcciu\") je italská obec (\"comune\") v metropolitním městě Cagliari v regionu Sardinie. Nachází se ve výšce 16 metrů nad mořem a má obyvatel. Rozloha obce je 27,93 km².\n\n"}
{"id": "1499405", "url": "https://cs.wikipedia.org/wiki?curid=1499405", "title": "Sarroch", "text": "Sarroch\n\nSarroch (sardinsky: \"Sarròccu\") je italská obec (\"comune\") v metropolitním městě Cagliari v regionu Sardinie. Nachází se ve výšce 47 metrů nad mořem a má obyvatel. Rozloha obce je 67,83 km².\n\n"}
{"id": "1499406", "url": "https://cs.wikipedia.org/wiki?curid=1499406", "title": "Selargius", "text": "Selargius\n\nSelargius (sardinsky: \"Ceràxius\") je italská obec (\"comune\") v metropolitním městě Cagliari v regionu Sardinie. Nachází se ve výšce 11 metrů nad mořem a má obyvatel. Rozloha obce je 26,67 km².\n\n"}
{"id": "1499407", "url": "https://cs.wikipedia.org/wiki?curid=1499407", "title": "Sestu", "text": "Sestu\n\nSestu (sardinsky: \"Sèstu\") je italská obec (\"comune\") v metropolitním městě Cagliari v regionu Sardinie. Nachází se ve výšce 44 metrů nad mořem a má obyvatel. Rozloha obce je 48,32 km².\n\n"}
{"id": "1499408", "url": "https://cs.wikipedia.org/wiki?curid=1499408", "title": "Settimo San Pietro", "text": "Settimo San Pietro\n\nSettimo San Pietro (sardinsky: \"Sètimu\") je italská obec (\"comune\") v metropolitním městě Cagliari v regionu Sardinie. Nachází se ve výšce 70 metrů nad mořem a má obyvatel. Rozloha obce je 23,29 km².\n\n"}
{"id": "1499409", "url": "https://cs.wikipedia.org/wiki?curid=1499409", "title": "Sinnai", "text": "Sinnai\n\nSinnai (sardinsky: \"Sìnnia\") je italská obec (\"comune\") v metropolitním městě Cagliari v regionu Sardinie. Nachází se ve výšce 134 metrů nad mořem a má obyvatel. Rozloha obce je 223,91 km².\n\n"}
{"id": "1499410", "url": "https://cs.wikipedia.org/wiki?curid=1499410", "title": "Uta", "text": "Uta\n\nUta (sardinsky: \"Uda\") je italská obec (\"comune\") v metropolitním městě Cagliari v regionu Sardinie. Nachází se ve výšce 6 metrů nad mořem a má obyvatel. Rozloha obce je 134,71 km².\n\n"}
{"id": "1499411", "url": "https://cs.wikipedia.org/wiki?curid=1499411", "title": "Villa San Pietro", "text": "Villa San Pietro\n\nVilla San Pietro (sardinsky: \"Santu Pèdru\") je italská obec (\"comune\") v metropolitním městě Cagliari v regionu Sardinie. Nachází se ve výšce 37 metrů nad mořem a má obyvatel. Rozloha obce je 39,89 km².\n\n"}
{"id": "1499412", "url": "https://cs.wikipedia.org/wiki?curid=1499412", "title": "German Germanovič Grimm", "text": "German Germanovič Grimm\n\nGerman Germanovič Grimm (rusky Герман Германович Гримм, 29. června 1905, Petrohrad – 18. října 1959, Petrohrad) byl ruský architekt, historik architektury a pedagog. Znalec ruské architektury v období klasicismu, který v poválečných letech zformoval leningradsko-petrohradskou školu architektury. Mezi jeho studenty patřili například Jurij Michajlovič Denisov a Arkadij Fjodorovič Krašeninnikov.\n\nByl synem architekta Germana Davidoviče Grimma. Studoval na gymnáziu Karla Ivanoviče Maje a v roce 1928 absolvoval leningradský stavební institut. Od roku 1936 vyučoval na Institutu malby, sochařství a architektury. I. E. Repina. V roce 1940 obhájil svou disertační práci na téma díla Andrejana Dmitrijeviče Zacharova. Během obléhání Leningradu zůstal ve městě, pracoval pro oddělení památkové ochrany a sbíral materiály o předměstských souborech Puškinu a Pavlovsku, které položily základy pro jejich poválečnou obnovu. Spravoval sbírky architektonické grafiky Státního muzea Ermitáž.\n\nTragicky zemřel v roce 1959. Byl pohřben na Serafimovském hřbitově.\n"}
{"id": "1499414", "url": "https://cs.wikipedia.org/wiki?curid=1499414", "title": "Fotografie ve Spojených státech amerických", "text": "Fotografie ve Spojených státech amerických\n\nFotografie ve Spojených státech se začala prakticky používat v 19. století, kdy došlo k různým pokrokům ve vynálezu fotografie, v roce 1839 byla zavedena daguerrotypie. V roce 1866 byla pořízena první barevná fotografie. Jako v mnoha zemích byl vývoj techniky, řemesla a umění fotografie v USA mimo jiné důsledkem změn technologie, zlepšování ekonomických podmínek a míry uznání fotografie jako svéprávné formy umění.\n\nNa jaře 1839 byla ve Spojených státech představena první daguerrotypie. Angličan D. W. Seager pořídil první fotografii kostela svatého Pavla a rohu domu Astor v Dolním Manhattanu v New Yorku. Malíř a vynálezce Samuel Finley Breese Morse se setkal s Louisem Daguerrem v Paříži na jaře 1839 a stal se prvním Američanem, který viděl jeho fotografický proces na vlastní oči a byl nadšený jeho výsledky. Když se později ve stejném roce vrátil do Spojených států, nadšeně daguerrotypii propagoval, přičemž hovořil o Seagerově prototypu. Morse v roce 1833 namaloval \"Galerii v Louvru\" a přitažlivost daguerrotypie pro něj byla zjevná: byl to prostředek k vytváření věrných kopií uměleckých děl, kromě všeho dalšího, na co dlouhé expoziční časy fotoaparátu ještě stačily.\n\nNa konci roku 1839, krátce poté co Louis Daguerre oficiálně oznámil objev způsobu zachycení obrazu na měděnou postříbřenou desku, se John William Draper – výrobce vlastní originální konstrukce fotoaparátu a učitel chemie na New York University (později prezident Americké Chemické společnosti) – rozhodl podniknout řadu pokusů jak napodobit Daguerra. V červnu 1840 byl schopen pořídit jasnou daguerrotypii své sestry Dorothy Draperové, čímž se stala jednou z nejstarších portrétních fotografií ženy na světě. Tato fotografie byla pořízena na střeše hlavní budovy New York University, v podmračený den, s 65vteřinovou expozicí. Aby byl obraz jasnější, Dorothy měla svou tvář pokrytou vrstvou mouky.\n\nVzhledem k dlouhé expoziční době, která byla původně potřebná k zachycení obrazu, musel být subjekt stabilizován, takže budovy a další stacionární objekty se ukázaly být k fotografování nejvhodnější. Nicméně, jak se zdokonalovala chemie a technické vybavení – američtí vědci a vynálezci brzy získávali ocenění za inovační techniky na světových výstavách, USA se staly vůdcem na poli rozvoje techniky a umění – tak se otevíraly možnosti fotografovat portréty.\n\nV době, kdy si malířský portrét mohl dovolit jen málokdo, daguerrotypie přišla s příslibem, že prakticky každý si může nechat pořídit portrét, i když zpočátku jen o něco větší než velká poštovní známka. Daguerrotypní ateliéry pro dělnickou třídu účtovaly 50 centů za obrázek, což odpovídalo polovině denního výdělku. Nebylo to levné, ale bylo to mnohem levnější než malovaný portrét. Ne všechny portréty však byly úspěšné. Od člověka se vyžadovalo, aby seděl bez pohybu mezi pěti až deseti sekundami (v nejlepším případě) a několika minutami. Nepohodlí spojené s tím, že má člověk hlavu nasazenou do železných čelistí, přinášela překvapivé výsledky: kamenné pohledy nabo naopak divoký výraz, oči vystrašené z monstrózně vypadajícího objektivu fotografické kamery. Navzdory tomuto nelichotivému výsledku však fotografie vytvořila nový standard pro vizuální reputaci. Nejcennější kvalitou fotografického portrétu bylo, že podával přesně odpovídající záznam toho, co bylo před objektivem.\n\nKromě soukromého aspektu portrétu existoval také veřejný. Portrétní galerie vyrostly v městských centrech po celé zemi a aspirující střední třída měla o vlastní portréty velký zájem. Daguerrotypie známých veřejných osobností – často zvětšených a ručně kolorovaných – lemovaly zdi těchto galerií. Diváci si obrazy prohlíželi a studovali jejich odlišné znaky, podstatu a charakter.\n\nDne 15. dubna 1861 Abraham Lincoln povolal do služby 75.000 vojáků, aby potlačil povstání jižních států poté, co 12. – 14. dubna 1861 síly Konfederace zaútočily na Fort Sumter. Začala Americká občanská válka a Mathew B. Brady, jeden z předních fotografů své doby, získal od prezidenta Lincolna povolení doprovázet vojska, zatímco si všichni mysleli, že to bude krátká a slavná válka. Brady se velmi angažoval, ale hned po první bitvě u Bull Runu ztratil své vozy a další technické vybavení v chaosu porážky. Brady se rozhodl vzdát se jakékoli další akce v osamocení a místo toho sestavil tým fotografů v terénu, kteří spolu se zaměstnanci Unijní armády a Alexandrem Gardnerem, jako první dokumentovali průběh války.\n\nVáleční fotografové pracovali s technikou mokrých kolodiových desek, fotografickým procesem, který vynalezl Angličan Frederick Scott Archer. Na rozdíl od daguerrotypie, proces produkoval negativ, který mohl být replikován. Hlavní komplikací však bylo, že fotograf měl jen deset minut od přípravy mokré desky, pořízení snímku až po vyvolání fotografie. Potřebovali proto mít s sebou mobilní temnou komoru, aby dosáhly dobrého výsledku. Kvůli chaotické a nebezpečné povaze bojiště mohli fotografové zobrazovat jen takové věci, jako jsou strategická místa, táborové scény, přípravu nebo ústup z akce a příležitostně i hrozné následky bitvy.\n\nS postupem od koloidního procesu k procesu suchých desek byla ve Spojených státech na vzestupu amatérská fotografie. Nicméně, tam byla otázka obtěžování měnit fotografické desky mezi každým pořízením snímku. Trvalým řešením tohoto problému byl produkt, který uvedl George Eastman v roce 1884: flexibilní papír potažený želatinou, spolu s držákem pro roličku na 24 snímků. Brzy po tom Eastman vynalezl Eastman American film, který obsahoval tenkou želatinovou vrstvu, která mohla být z papírové podpory sejmuta, díky čemuž se zvýšila zřetelnost obrazu během vyvolávání pozitivu. V roce 1888 vydala společnost Eastman první snadno použitelný a lehký fotoaparát Kodak. Ten stál 25 dolarů, obsahoval film na sto snímků a stal se téměř okamžitě velmi populární.\n\nKdyž uživatel nasnímal všech sto expozic, jednoduše poslal fotoaparát zpět do Kodaku, kde byl použitý film vyvolán, do fotoaparátu zaveden nový čerstvý film na sto snímků a poté byl zaslán zpět zákazníkovi spolu s vyvolanými fotografiemi. V roce 1889 začala Eastmanova společnost vyrábět nitrát celulózy, neboli „celuloidový“, film, který nevyžadoval doposud potřebný papírový podklad. Tato poslední inovace vydláždila cestu klasickému fotografickému filmu. Nicméně byl vysoce hořlavý, tak byl později nahrazen acetátem celulózy.\n\nV devatenáctém století celá řada amerických vědců a fotografů přinesla nové metody a techniky pro zachycení a výrobu fotografií.\n\nEadweard Muybridge (1830–1904) byl anglo-americký fotograf a vynálezce. Zabýval se fotografií krajiny, ale proslavil se svými studiemi pohybu, používáním několika fotoaparátů zároveň a také vynálezem zoopraxiskopu a kinematoskopu, což byla zařízení na promítání pohyblivých obrázků, o mnoho let dříve, než přišel na trh celuloidový kinofilm. Považuje se za zakladatele chronofotografie. V roce 1855 se Muybridge přistěhoval do San Franciska, kde začal svou kariéru jako obchodní agent nakladatele a knihkupec. San Francisco opustil na konci tohoto desetiletí po nehodě dostavníku, při které utrpěl těžké zranění hlavy, se na několik let vrátil do Anglie. V San Franciscu se objevil v roce 1866 jako fotograf se jménem Muybridge a rychle se stal ve své profesi úspěšný. Zaměřoval se hlavně na krajinu a architekturu, inzeroval také výrobu fotografických vizitek a portréty.\n\nMathew Brady (1822–1896) byl novinářský fotograf působící v období americké občanské války a známý portrétními fotografiemi významných osobností tehdejší doby. Je považován za jednoho z otců fotožurnalismu. Brady riskoval při fotografování ve válce kariéru, pověst a také zdraví. Tím se zapsal nesmazatelně do historie americké fotografie. Zaměstnával několik fotografů, například Alexandera Gardnera, Timothyho O'Sullivana, Williama Pywella, George N. Barnarda a dalších osmnáct mužů, kteří byli ochotni kdykoliv vyjít ven do rozpoutané války a fotografovat scény z americké občanské války. Brady zůstával většinou ve Washingtonu, D. C., kde organizoval své asistenty a zřídka navštívil bitevní pole osobně. To bylo zčásti také kvůli tomu, že se Bradymu od roku 1850 začal rapidně zhoršovat zrak. Pro firmu \"Mathew Brady Studios\", která prodávala fotografie zájemcům o historii a grafiku, pracoval také Andrew Joseph Russel. Ten pro Bradyho pořídil například známý snímek s názvem \"Konfederační mrtví za kamennou zdí\" po bitvě u Chancellorsville v květnu 1863. Mezi jeho fotografované osobnosti patří např. generál Unie v americké občanské válce Ulysses S. Grant, Ambrose Burnside, americký právník, voják, státník a spisovatel Lew Wallace, Stonewall Jackson, americký generál Robert E. Lee nebo vynálezce morseovy abecedy Samuel Morse. Jako možná nejznámější fotograf v USA v 19. století, bylo Bradyho jméno spojováno s érou, ve které se západní svět specializoval na tovární výrobu portrétů. Takzvaný „Bradyho stojan“ v dobách uprostřed 19. století měl těžkou litinovou stabilní základnu, nastavitelnou výšku trubkového sloupce (nohy) pro dvojí použití: sloužil buď jako loketní opěrka, nebo po úpravě jako opěrka hlavy. Ta byla často zapotřebí, aby se modely při delším expozičním času fotografování nepohnuly.\n\nBradyho významným týmovým spolupracovníkem byl Alexandr Gardner, který se roku 1863 osamostatnil. Gardner fotografoval většinou krátce po skončení bitev. Nevyhýbal se ani detailním pohledům na mrtvé. Později se však ukázalo, že nejméně jedna Gardnerova fotografie je zmanipulovaná. V roce 1961 Frederic Ray z magazínu \"Civil War Times\" srovnával několik Gardnerových fotografií, na kterých byli dva mrtví konfederační ostřelovači a zjistil, že stejný padlý byl fotografován o několik metrů dál na jiném místě. Zdá se, že Gardner nebyl s kompozicí spokojen, a nechal těla různě zpřeházet. Vytvářel tak vlastní verzi reality. Rayovu analýzu ještě rozšířil v roce 1975 William Frassanito. Velmi známé jsou Gardnerovy reportážní snímky z pohřbu Abrahama Lincolna a seriál z popravy atentátníků. Patrně poprvé v dějinách fotografie bylo v jeho reportáži využito dramatického účinku střídání celkových záběrů a detailů v delším časovém úseku, neboť Gardner zachytil nejen průběh popravy, ale i tváře atentátníků.\n\nDalším fotografem Bradyho týmu, který kromě informativnosti dbal také na kompozici, byl Timothy H. O'Sullivan. Nekonvenčně využíval pohybové neostrosti tam, kde mohl zvýraznit dramatičnost situace. O'Sullivan počátkem června 1863 pořídil známý snímek \"Sklizeň smrti\", na kterém leží mrtví vojáci po bitvě u Gettysburgu v Pensylvánii.\n\nRobert Cornelius (1809 – 1893) se specializoval na stříbření a leštění kovů a byl autorem jednoho z prvních portrétních snímků člověka a zároveň autoportrétu v historii fotografie. Přibližně v říjnu 1839 Cornelius pořídil vlastní autoportrét před rodinným obchodem. Na daguerrotypii je středový čelní portrét muže se zkříženýma rukama a rozcuchanými vlasy. Tento autoportrét Roberta Cornelia je jednou z prvních portrétních fotografií člověka.\n\nJedním z prvních výrobců a distributorů vzdělávacích a cestopisných stereoskopických obrazů byla firma Underwood & Underwood, založená v roce 1882 v Ottawě v Kansasu. Společnost vyprodukovala mezi 30 000 a 40 000 stereographických titulů, mezi nimiž byla celá řada portrétů významných osobností (Edison, Twain, řada politiků...).\n\nJacob Augustus Riis (1849–1914) do USA přišel v roce 1870 z Dánska. Obstarával zpravodajství z chudinských čtvrtí, kde se tísnili ve starých domech bez kanalizace a vodovodu statisíce lidí a kde se rodila zločinnost. Psal mnoho článků, aby upozornil na nelidské životní podmínky v těchto čtvrtích, později sáhl po názornějším fotografickém obraze. Jelikož neuspěl u fotografů, kteří se zalekli práce v nebezpečném prostředí, koupil si začátkem roku 1888 deskový fotoaparát. Využil tehdy nový vynález bleskového světla a dokumentoval ponižující způsoby života v nájemných ubytovnách kasárenského typu (jeden z takovýchto typických domů měl 2781 nájemníků, v jedné místnosti přebývalo až 9 lidí a v celém domě byla jen jedna vana na koupání). Dále dokumentoval poměry v policejních noclehárnách a práci dětí využívanou v domácích řemeslných dílnách. O rok později uveřejnil v časopise \"Scribner's\" článek „Jak žije druhá polovina“, ve kterém svoje kritické texty doplnil kresbami vyhotovenými podle vlastních fotografií. Materiály vzbudily takový ohlas, že v rozšířené formě, ale i s přímými reprodukcemi fotografií, vyšly roku 1890 pod stejným názvem knižně. Riis vydal devět knih, kromě jiných \"Děti chudých\", 1892, \"Z Mulberry Street\", 1898. Jejich pomocí a novinových článků a přednášek, na kterých používal diapozitivy svých fotografií, dosáhl některé změny a nápravy. Zrušily se policejní noční útulky, byla zřízená škola pro bezprizorní děti, doplnily se zákony o dětské práci a odstranila se celá ulice Mulberry Bend, která byla skrýší zločinců. Na jejím místě se zřídil park a vybudoval obytný dům \"Sousedská osada Jacoba A. Riise\".\n\nWilson Bentley (1865 – 1931) byl první známý fotograf sněhových vloček. Perfektně ovládl proces chytání vloček na černý samet takovým způsobem, že mohl zachytit jejich obrazy ještě před roztavením nebo sublimací. Po mnoha pokusech svou první vločku nasnímal 15. ledna 1885. Tento snímek je považován za první fotografii sněhové vločky vůbec. Každou vločku nejprve zachytil na černou tabuli a rychle ji přenesl na mikroskopické sklíčko. I přes teploty pod bodem mrazu vločky nevydrží dlouho, neboť mohou sublimovat. Za svůj život zachytil více než 5000 obrázků krystalů. Bentley poeticky popisoval sněhové vločky jako „maličké zázraky krásy“ a sněhové krystaly jako „ledové květy“. Přes tyto poetické popisy svých snímků Bentley dbal na vědeckou objektivitu práce, podobně jako německý fotograf Karl Blossfeldt (1865–1932), který fotografoval semena, šešule a listy. Bentley také fotografoval všechny formy ledových a přírodních vodních útvarů včetně mraků a mlhy. Byl prvním Američanem, který zaznamenával velikosti dešťových kapek a byl jedním z prvních specialistů na oblaka.\n\nLevi Hill (1816 – 1865) byl newyorský daguerrotypista, který tvrdil, že vynalezl jako první proces barevné fotografie v roce 1850. Hill označil svůj proces jako „heliochromii“, což mělo význam fotografování v přirozených barvách, respektive v barvách přírody, avšak exponovaným deskám se začalo běžně říkat hillotypie. Přestože se jeho práce setkala se skepticismem během jeho celého života, další výzkumy měly tendenci ukázat, že jeho proces byl v principu zhruba schopen barvy v přírodě reprodukovat.\n\nFotografické studio Pach Brothers bylo jedno z nejstarších portrétních fotografických studií v New Yorku, které začalo fungovat v roce 1867.\n\nVynálezce Hannibal Goodwin (1822 – 1900) patentoval v roce 1887 metodu na výrobu transparentního pružného svitkového filmu, který spočíval v principu vrstvy želatiny bromidu stříbrného na celuloidu (nitrocelulóze). Ten pak použil například Thomas Edison v kinetoskopu – stroji na prohlížení animací. Tento způsob záznamu obrazu se používal u fotografického filmu v klasické fotografii do počátku 21. století.\n\nThomas Martin Easterly byl daguerotypista a jeden ze známějších a prominentních daguerotypistů na středozápadě Spojených států v období 50. let 19. století.\n\nAlfred A. Hart byl oficiálním fotografem na západní polovině První transkontinentální železnice, pro kterou pořídil 364 historických stereofotografií během stavby železnice 60. letech. Hart prodával své negativy Carletonu Watkinsovi, který stereofotografie publikoval po celá 70. léta. Než se stal fotografem byl malířem panoramat.\n\nJohn Plumbe junior (1809 – 1857) byl americký fotograf, galerista, vydavatel a právník. Založil řadu daguerrotypických ateliérů a galerií, všechny nesoucí jeho jméno. Návštěvníci galerie si mohli prohlédnout fotografická díla, obdržet školení, nebo zakoupit vlastní portrét. Snímky pořízené v Plumbeho ateliérech byly označovány jako \"Plumbe\", i když samotnou práci zhotovil někdo jiný, včetně jeho bratra Richarda Plumbeho. Každý jeho podnik disponoval řadou operátorů, koloristů a řemeslníků. Mnoho významných daguerrotypistů absolvovala odbornou přípravu a zdokonalovalo své dovednosti v Plumbeho salonech. Například: Richard Carr, Marsena Cannon, Charles E. Johnson, Jacob Shew, Myron Shew a William Shew. Další, kdo se naučili umění fotografie na Plumbeho pobočkách byli: Ezra Chase, Samuel Masury, C. S. Middlebrook a Gabriel Harrison.\n\nJeremiah Gurney (1812 – 1895) byl americký fotograf a daguerrotypista působící v New Yorku. Fotografii jej naučil vynálezce Samuel Morse. Byl jedním z prvních, kdo praktikoval daguerreotypický proces, jako první otevřel v roce 1840 americkou fotografickou galerii na Broadwayi a nabízel portrét za 5 dolarů. Vytvářel pozoruhodně detailní portréty, využíval v plném rozsahu pozoruhodné tonální ztvárnění procesu. Vybíral své klienty z elitní společnosti New Yorku, nazýval je \"významné osobnosti doby\" a vyhýbal se lidem z politiky a zábavy, které preferoval jeho konkurent Mathew Brady. Kvalita Gurneyho portrétů jej nominovala na pozici nejlepšího daguerrotypisty v Gothamu.\n\nAugustus Washington (1820 – 1875) byl afroamerický fotograf a daguerrotypista, který později ve své kariéře emigroval do Libérie. Je jedním z mála afroamerických daguerrotypistů, jehož kariéra byla dokumentována. Portrétoval například prvního liberijského prezidenta Josepha Jenkinse Robertse. \n\nEugene de Salignac (1861–1943) byl fotografem na Oddělení mostů a struktur, který jako jediný fotograf oddělení od roku 1903 do roku 1934 dokumentoval vytváření moderní infrastruktury města, včetně mostů, hlavních obecních budov, silnic a podzemních cest.\n\nGertrude Käsebierová (1852–1934) fotografovala zejména portréty a alegorie ve stylu piktorialismu. Profesionálně se věnovala fotografování od roku 1894, v roce 1897 otevřela v New Yorku portrétní studio. Byla zvolena první ženskou členkou fotografického spolku The Linked Ring Brotherhood. Roku 1902 se stala zakládající členkou sdružení Fotosecese. Alfred Stieglitz ji v roce 1902 zařadil ve svém článku v časopise \"Century Magazine\", spolu s Rose Clarkovou, Evou Watson-Schützeovou nebo Mary Devensovou, mezi deset nejvýznamnějších amerických piktorialistických fotografek tehdejší doby. Od Käsebierové se zřejmě naučila fotografické umění Rose Clarková, která později v životě řekla, že Käsebierové vděčí „za své úspěchy s fotoaparátem“. Käsebierová byla také mentorkou americké fotografky Laury Gilpinové, se kterou se rozvinulo jejich celoživotní přátelství.\n\nAlfred Stieglitz (1864–1946) byl fotograf, publicista a galerista, který prosazoval fotografii jako svébytné umění. Patřil k průkopníkům secesního piktorialismu a přímé fotografie. Častým námětem jeho fotografií bylo město New York – byl jedním z prvních fotografů, kdo se věnoval uměleckému ztvárnění velkoměsta. Fotografoval také portréty a abstraktní cykly mraků. Mnohaletá série portrétů, aktů a detailů těla jeho manželky Georgie O'Keeffeové zachycuje proces stárnutí a proměnu osobnosti. Jeho dílo, které se nachází ve sbírkách amerických muzeí a bylo oceňováno už za jeho života, ovlivnilo vývoj fotografie. Publikoval fotografie a články ve fotografických časopisech, byl redaktorem časopisů \"American Amateur Photographer\" a \"Camera Notes\", podílel se na založení spolku \"Fotosecese\", vydával fotografický časopis \"Camera Work\", podporoval začínající americké umělce, pořádal výstavy avantgardních uměleckých děl a zasloužil se nejen o propagaci fotografie, ale také moderního evropského a amerického umění – malířství a sochařství – ve Spojených státech. Ve svých newyorských galeriích – \"Galerii 291\", a vystavoval během čtyřiceti let fotografie uznávaných i začínajících evropských a amerických fotografů a výtvarná díla impresionistů, postimpresionistů, kubistů, futuristů a představitelů dalších nových uměleckých směrů.\n\nNapoleon Sarony (1821 – 1896) byl velmi oblíbený a plodný portrétní fotograf, nejvíce znám se stal svými portréty hvězd z konce 19. století pocházejících z prken amerického divadla. V roce 1867 založil fotografické studio na Union Square čp. 37, v době, kdy bylo velmi populární portrétování celebrit. Fotografové modelům za pózování platili a na prodej fotografií si ponechávali plné právo. Sarony údajně platil divadelní herečce Sarah Bernhardtové 1500 amerických dolarů za to, že mu pózovala před fotoaparátem, což odpovídá svou hodnotou dnešním 20 000 amerických dolarů. Jako retušér u něho ve svých začátcích pracoval Alfred Cheney Johnston. Sarony byl, stejně jako jeho současník Aimé Dupont, známý svou schopností minimalizovat nedostatky fotografovaných, a to většinou díky využití perspektivy. Jeden z portrétů spisovatele Oscara Wildeho se stal předmětem jednání Nejvyššího soudu USA \"Burrow-Giles Lithographic Co. v. Sarony\" 111 U.S. 53 (1884), ve kterém Soudní dvůr potvrdil rozšíření autorských práv také na ochranu fotografií. Sarony žaloval litografickou společnost \"Burrow-Giles\" poté, co bez povolení použili litografii \"Oscar Wilde č. 18\" ve své reklamě a soudním rozhodnutím vyhrál 610 USD (v přepočtu na dnešní měnu přibližně 12 000 dolarů). Sarony sám pro Nejvyšší soud později fotografoval u příležitosti oslav stého výročí federálního soudnictví v roce 1890.\n\nAlfred Cheney Johnston (1885 – 1971) byl americký fotograf glamourových snímků, známý především portréty modelek taneční revue Ziegfeld Follies. V zobrazování tanečnic pro revue, takzvaných Ziegfeld-girls, projevil velkou zručnost – jeho oblečené modelky vypadaly jako nahé. Kromě Ziegfeld-girls fotografoval ve dvacátých letech mnoho hvězd stříbrného plátna, včetně Dolly Sisters, Gloria Swanson, Mae Marsh, dvojčata Madeline a Marion Fairbanksové a Lillianu a Dorothu Gishovy. Jeho fotografie měly velký vliv na image Hollywoodu tehdejšího desetiletí. S Ziegfeldem bylo jeho jméno spojováno dalších patnáct let. Přitom také provozoval svá vlastní velmi úspěšná komerční fotografická studia na různých místech v New Yorku, fotografoval téměř vše: od začínajících hereček a společenských matron až po širokou škálu luxusních maloobchodních komerčních produktů, módu pro muže i pro ženy nebo reklamu v časopisech. S koncem němého filmu však začala sláva Johnstonových fotografií ubývat. Objevovali se noví fotografové jdoucí v jeho šlépějích, ale také s novými nápady. Po smrti Flo Ziegfelda se věnoval portrétování ve studiu. V roce 1940 odešel do svého venkovského sídla v Connecticutu a zaměřoval se především na fotografie aktu. V roce 1971, tři roky po smrti své manželky, zemřel na následky dopravní autonehody. V roce 1937 Johnston vydal knihu portrétů \"Enchanting Beauty\" (New York, NY: Swan Publications Inc., 1937). Knížka obsahuje 94 černobílých snímků (většinou asi 7x9 palců uprostřed stránky 9x12 palců, i když některé obrázky jsou kruhového formátu nebo i jiného). Jeho práce byly fotografovány v interiéru fotografického studia před černou látkou nebo ilustrovaným pozadím (tapisérií), 37 fotografií bylo pořízeno venku v řece nebo na rozkvetlé louce a podobně. Není překvapivé, že v knize jsou všechny snímky ve stydké oblasti \"přestříkané\" černou barvou, aby vyhovovaly právní stránce své doby pokud jde o standardy pro vydávání publikací.\n\nJoseph Knaffl (1861–1938) byl americký výtvarný a portrétní fotograf působící v Knoxville, Tennessee na konci 19. a počátku 20. století. Nejznámější je jeho portrét \"Knafflova Madonna\" z roku 1899, který byl přetištěn v tisícových kopiích a stále se používá na vánočních pohlednicích společnosti Hallmark.\n\nWilliam B. Post (1857 – 1921) byl průkopník výtvarné fotografie. Je považován za jednoho z raných piktorialistů. Narodil se v New Yorku, ale nakonec se usadil v Maine. Tam se do hloubky věnoval krajině, což se odrazilo v jeho fotografické tvorbě. Pomocí změkčující techniky zhotovil řadu platinotisků rozkvetlých jabloní, luk a polí během sklizně, scény s lekníny, scény se sněhem a podobně. Jeho práce jsou ceněny obzvláště za bohaté tóny, rozjímavý charakter a jemnou citlivost. Byl členem spolku Camera Club of New York a publikoval v jejich časopisu \"Camera Notes\". Jeho díla obdivoval a uznával Alfred Stieglitz, se kterým spoluzaložil slavný klub \"Fotosecese\" v roce 1903.\n\nGeorge Barker (1844 – 1894) byl kanadsko-americký fotograf nejznámější svými fotografiemi Niagarských vodopádů. V pozdních 60. letech 19. století měl studia jak v Londonu, tak i v Niagara Falls a stal se známým svými velkoformátovými snímky (o rozměrech 46 cm × 51 cm) a stereosnímky vodopádů. Jeho niagarské studio 7. února 1870 poničil požár, ale jeho negativy se dochovaly. Barker byl také jedním z prvních fotografů, kteří navštívili Floridu. V té době bylo fotografování na Floridě velmi náročné, fotograf pro svou práci s sebou musel nosit potřebné a objemné zařízení. Podobně náročné bylo udržet v dobré kondici fotografický film, který byl choulostivý na horké a vlhké prostředí. Barker strávil dokumentováním severní a centrální Floridy téměř čtyři roky (1886 – 1890). Po jeho smrti jeho práce získala společnost Underwood & Underwood Washington, D.C.\n\nWilliam Henry Jackson (1843–1942) za svůj život pořídil asi 80 000 fotografií amerického západu. V roce 1869 Jackson získal pověření od Union Pacific Railroad dokumentovat scenérie podél jednotlivých tras železnice pro propagační účely. Následující rok dostal pozvánku na expedici podporovanou americkou vládou na průzkum řeky Yellowstone a Rocky Mountains, který vedl Ferdinand Hayden. Byl také členem Haydenova geologického průzkumu z roku 1871, který vedl k vytvoření a uznání Yellowstonského národního parku. Haydenova expedice do značné míry objevovala neprozkoumané západní krajiny, popisovala planě rostoucí rostliny, faunu a geologické podmínky. Jackson jako oficiální fotograf zachytil první fotografie legendárních památek Západu. Tyto fotografie hrály důležitou roli při přesvědčování Kongresu v roce 1872 k založení Yellowstonského národního parku – prvního národního parku v USA. Jeho spoluúčast na průzkumu Haydena mu pomohla získat pověst jednoho z nejdokonalejších průzkumníků amerického kontinentu. Mezi Haydenovými společníky byli ve skupině dále fotograf a malíř Jackson Thomas Moran, geolog George Allen, mineralog Albert Peale, místopisný znalec Henry Elliot, botanici a další vědci, kteří shromažďovali množství divoce žijících jedinců a dalších přírodopisných dat.\n\nJackson pracoval s několika typy kamer a deskami různých velikostí, a to za podmínek, které byly často neuvěřitelně obtížné. Jeho fotografie byly založeny na kolodiovém procesu, který vynalezl v roce 1848 a publikoval v roce 1851 Frederick Scott Archer. Jackson cestoval se třemi typy stereofotoaparátů (pro stereoskopické karty), deskové velkoforátové kamery, kamery na formát 8x10\" a jeden ještě větší na desky 18x22\". Tyto kamery fotografovaly na křehké a těžké skleněné desky, které musely být těsně před expozicí povrchově upraveny, exponovány a co nejrychleji vyvolány před uschnutím emulze. Jackson ještě neměl zařízení na měření intenzity osvětlení (expozimetr) ani na citlivost emulze, expoziční časy odhadoval mezi pěti sekundami a dvaceti minutami v závislosti na světelných podmínkách. Příprava, expozice, vyvolání, ustálení, mytí a nakonec sušení jednoho obrázku mohlo zabrat i hodinu. Mytí desky ve vodě horké 70 °C snížilo dobu schnutí o více než polovinu, při použití vody z rozpuštěného sněhu a zahřáté jenom rukama zpracování podstatně zpomalilo. Fotografické vybavení neslo 5-7 mužů na zádech mul a puškami na ramenou (Siouxové stále ještě skalpovali) – Jacksonovy zkušenosti s indiány přišly proto velmi vhod. Množství skleněných desek a vybavení přenosné temné komory bylo na cestu omezeno podle váhy, tyto snímky byly pořízeny v primitivních cestovních a fyzicky náročných podmínkách. Jednou, když mula ztratila půdu pod nohama, Jackson přišel o měsíc své práce a musel se vracet do oblasti Rocky Mountain snímky znovu nasnímat. Jedním z nich byl slavný pohled na Horu Svatého Kříže. I přes zpoždění a mnohé nezdary se Jackson vrátil z expedice s nezvratnými fotografickými důkazy o místech, které do té doby byly jen fantastickým mýtem: Grand Tetons, Old Faithful a zbytek Yellowstone, Skalnaté hory v Coloradu, Hora svatého kříže a nepřátelští indiáni kmene Ute. Jacksonovy fotografie Yellowstonu pomohly přesvědčit americký Kongres, aby z něj v březnu 1872 stanovil první Národní park.\n\nJackson vystavil fotografie a hliněné modely obydlí starověkých lidí Anasazi v Mesa Verde v Coloradu na výstavě konané v roce 1876 při stém výročí Philadelphie. Ve svých cestách pokračoval až do roku 1878. Pak založil vlastní fotografický ateliér v Denveru, Colorado. V roce 1881 spolupracoval s Frankem Rinehartem, kterému předal své vědomosti z oboro fotografování indiánů. V roce 1893 byl pověřen fotografováním během světové státní výstavy v Columbii. Od roku 1890 do 1892 Jackson produkoval fotografie pro několik železničních společností (včetně Baltimore & Ohio RR a New York Central RR) a používal přitom skleněné negativy o rozměru 18×22 palců. Od roku 1894 do 1896 byl členem a fotografem pro světovou dopravní komisi, vedenou Josephem Gladdingem Pangbornem, vydavatel pro železnice. Jackson pro něj pořídil více než 900 fotografií a ty jsou nyní součástí sbírky kongresové knihovny.\n\nEdward S. Curtis (1868–1952) byl americký antropolog a fotograf Divokého západu a původních indiánských obyvatel Severní Ameriky. V roce 1899 byl vybrán jako hlavní fotograf pro Harrimanovu expedici na Aljašku. V roce 1900 se Curtis zúčastnil černonožského obřadu Slunečního tance, což pro něj byl obrovský zážitek, který ještě více zvýšil jeho zájem o indiány a touhu pokračovat ve fotografické dokumentaci severoamerických indiánů. Pozdější výlet a pobyt u indiánů Hopi v Arizoně ještě zvýšil jeho nadšení a chuť do práce. Trávil více a více času na Pláních a s vědomím, že kultura těchto přírodních národů se časem úplně vytratí, se rozhodl vytvořit naučnou uměleckou sbírku fotografií, kde bude zachycen všední život, zvyky, tradice, slavnosti, obřady a prostředí, ve kterém indiánské kmeny žily. V létě roku 1903 uspořádal první výstavu indiánských fotografií. Ve stejném roce přijal jako asistenta Adolpha Muhra, který původně pracoval s Frankem Rinehartem a portrétoval s ním náčelníky a členy delegací, kteří se v roce 1898 zúčastnili indiánského kongresu v Omaze v Nebrasce. Jeho popularita stoupla až do té míry, že byl požádán Theodorem Rooseveltem o vyfotografování jeho rodiny. Díky této nabídce měl možnost ukázat Rooseveltovi některé fotografie indiánů, které na něj udělaly veliký dojem. Mezi prezidentem a Curtisem vzniklo přátelství, které přineslo Curtisovi velkou podporu při další práci. V roce 1906 se jako jediný bílý muž vůbec směl účastnit obřadního Hadího tance kmene Hopi. O rok později strávil měsíc v Crow Reservation ve státě Montana.\n\nFrank Rinehart (1861-1928) dokumentoval zejména náčelníky a členy delegací, kteří se v roce 1898 zúčastnili indiánského kongresu v Omaze v Nebrasce. Společně se svým asistentem Adolphem Muhrem (který by později v roce 1903 zaměstnán u významného fotografa Edwarda Curtise), produkovali to, co je nyní považováno za \"\"jednu z nejlepších fotografických dokumentací indiánských vůdců na přelomu století\"\". V roce 1881 bratři Rinehartovi spolupracovali se slavným fotografem Williamem Henrym Jacksonem, který dosáhl velkého významu svými snímky starého amerického západu. Po indiánském kongresu Rinehart a Muhr cestovali dva roky po indiánských rezervacích, portrétovali indiánské náčelníky, kteří se akce nezúčastnili, jakož i obecné aspekty každodenního života domorodých kultur.\n\nChristian Hedemann (1852 – 1932) byl dánský inženýr, který se v roce 1878 usadil na Havaji. Je připomínán jako vášnivý amatérský fotograf, který pomohl založit havajský havajský fotografický klub Hawaiian Camera Club (1889–1893). Jeho fotografie domorodých národů, krajiny, rodin a průmyslu nabízí jedinečný obrazový záznam Havaje na konci 19. století. Jeho pozoruhodné fotografie havajské královské rodiny a společenských elit zůstávají v archivu jako jedny z prvních obrazových dokumentů před připojením Havaje k USA.\n\nOrlando Scott Goff (1843–1916) byl nejmladší z pěti dětí obuvníka Alfreda Goffa a po účasti v americké občanské válce se začal věnovat fotografii. Nejprve pracoval jako oficiální fotograf ve vojenské pevnosti Fort Abraham Lincoln, kde sloužil také pplk. George Armstrong Custer a několik jednotek 7. jízdního pluku. Goff pořídil poslední fotografie Custera, jeho důstojníků a mužů před jejich střetem v bitvě u Little Bighornu proti armádě Siouxů, Šajenů a Arapahů, které sjednotil Sedící býk. Goff se pak vrátil do svého studia v Bismarcku. V roce 1877 pořídil první fotografii náčelníka Josepha z Nez Perce a 31. července 1881 Sedícího Býka z Hunkpapa kmene Lakotů. Často se vydával na cesty mimo své studio, pořizoval snímky napříč krajem a mezi domorodými Američany a Indiány.\n\nS Orlandem Goffem spolupracoval David Francis Barry (1854-1934), což byl syn irských přistěhovalců. Dobré jméno si vytvořil fotografováním lidí kmene Lakotů, jako byli například Sedící býk, Rain-in-the-Face, náčelník Žluč, John Grass a další. Lidé Lakoty mu říkali “Little Shadow Catcher” („Malý chytač stínů“).\n\nPo americké občanské válce fotografoval William Bell (1830 Anglie - 1910 USA) zranění a choroby vojáků pro muzeum Army Medical Museum. Velkou část roku 1865 strávil fotografickou dokumentací různých poranění, nemocí a amputací, z nichž mnohé byly publikovány v knize \"Medical and Surgical History of the War of the Rebellion\" (\"Historie medicíny a chirurgie válečné vzpoury\").\n\nBenedicte Wrenstedová (1859–1949) byla další významná dánská fotografka, která emigrovala v roce 1894 do USA. Řemeslu se naučila od své tety z matčiny strany, Charlotte Borgenové, a nějakou dobu v 80. letech 19. století provozovala studio na Torvet čp. 8 v dánském Horsens. Velkou část své fotografické kariéry strávila ve svém ateliéru v Pocatello, malém městě v jihovýchodním Idaho, kde portrétovala místní obyvatele a zaznamenávala růst města. Jejím nejznámějším dílem jsou však její dokumentární fotografie indiánů kmene Šošonů v oblasti Velké pánve, které jsou považovány za velmi důležité antropologické materiály. Wrenstedová se stala americkou občankou v roce 1912, ve svých 53 letech. Téhož roku ukončila svou kariéru fotografky. Mnoho jejích snímků indiánů je uchováno v Smithsonovu institutu a Národním archivu NARA.\n\nMathew Brady portrétoval jedenáctého prezidenta USA Jamese K. Polka a 16. prezidenta USA Abrahama Lincolna. Abraham Lincoln prý řekl, že se prezidentem stal díky Bradyho portrétům (a svému projevu na newyorské Copper Union). Portrét Lincolna od Bradyho z 2. září 1864 je na americké pětidolarové bankovce, prezidentův portrét podle Bradyho portrétu je na americké 90-centové poštovní známce z roku 1869.\n\nAlexander Gardner (1821–1882) portrétoval amerického prezidenta Abrahama Lincolna. Fotografoval jej ve svém ateliéru naposledy 5 dní před jeho smrtí. Nejznámější jsou Gardnerovy reportážní snímky z Lincolnova pohřbu a seriál z popravy atentátníků. Patrně poprvé v dějinách fotografie bylo v jeho reportáži využito dramatického účinku střídání celkových záběrů a detailů v delším časovém úseku, neboť Gardner zachytil nejen průběh popravy, ale i tváře atentátníků.\n\nVe studiu Baker Art Gallery ve městě Columbus, státu Ohio portrétovali celou řadu prezidentů, jako byli například Hayes, McKinley, Taft nebo Harding.\n\nFotograf indiánů Edward Sheriff Curtis (1868–1952) byl požádán o portrétování rodiny prezidenta Theodora Roosevelta.\n\nMezi Američany byla celá řada průkopníků fotografování ze vzduchu. Město Boston z balónu snímal americký fotograf James Wallace Black v letech 1860–1862. Jeho upoutaný balon se vznášel ve výšce 360 metrů nad zemí. To bylo dva roky po Francouzovi Nadarovi, který jako první na světě fotografoval v roce 1858 letecké snímky Paříže z balónu. Krátce po Wallace Blackovi byla fotografie z balónu využívána pro vojenské účely armádou Unie v americké občanské válce (1861–1865). Jednalo se o první známé použití leteckých snímků v armádě, tedy v oblasti, která od té doby s tímto žánrem fotografie velmi úzce souvisí.\n\nZnámí byli „letci - fotografové“ jako například americký vojenský zpravodaj Fred Zinn. Při návštěvě Francie v srpnu 1914 nastoupil do francouzské cizinecké legie krátce po vypuknutí první světové války. Často nad rámec svých povinností pořizoval průzkumné fotografie za nepřátelskou linií. Zinn byl jedním z prvních pilotů, kteří se pokusili fotografovat pozice nepřátelských vojsk z ptačí perspektivy, což mohlo pomoci velitelům přímo na místě. To se dříve provádělo z balónů s posádkou, která však byla ohrožena nepřátelskou palbou a nemohla se dostat příliš daleko za nepřátelskou linii. Tím, že se mohlo letět a fotografovat přímo nad nepřátelskými pozicemi, Zinn jako první poskytl francouzským velitelům mnohem lepší pohled na bojiště a techniku.\n\nPo roce 1893 se inspiroval Malajským drakem americký vynálezce William Abner Eddy, který jej dále vylepšil a dnes je známý jako „čtyřúhelníkový drak Eddy“. Zlepšil také způsob řetězení několika draků. Dříve byl každý drak spojen s předchozím a Eddy místo toho vedl jednotlivé draky z odboček ze společné hlavní linie. Dne 30. května 1895 Eddy pořídil první fotografie ze vzduchu v Americe. Bylo to 37 let po prvních Nadarových snímcích z balónu a 7 let po prvních fotografiích z draků Arthura Batuta. Eddy Batutovu technologii vylepšil a dokonce experimentoval s telefonováním přes draky a „dračími zrcadly“. Eddy využíval draky k měření teploty vzduchu pro společnosti American Meteorological a observatoře Blue Hill, pomáhal také námořnictvu ve Španělsko-americké válce.\n\nTechnika fotografování z výšky přišla vhod také v San Francisku po zemětřesení v roce 1906, kdy fotografie pořídil pionýr letecké fotografie z draků George R. Lawrence (1868–1938) velkoformátovým panoramatickým fotoaparátem a stabilizační plošiny, kterou sám navrhl. Jednalo se o 160 stupňovou panoramatickou fotografii pořízenou z výšky 600 metrů, která byla vyvolána kontaktním otiskem z negativu o rozměrech 43 x 121 cm. Kromě toho je George Lawrence autorem největšího fotoaparátu na světě. V roce 1900 postavil obří deskový fotoaparát Mamut, který vážil 625 kilogramů a exponoval fotografické desky o velikosti 2,4 x 1,3 metru, které vyráběla firma \"Cramer Isochromatic\". S deskou, která vážila 225 kilogramů muselo manipulovat 15 mužů. Fotoaparát se tak stal největší svého typu na světě a byl použit na fotografie luxusního vlaku \"Alton Limited\" Altonských železnic pro výstavu Exposition Universelle (1900) v Paříži. Celý vlak byl nasnímán na jedné obří fotografii a tři z nich na výstavě Expo získaly cenu \"Grand Prix\".\n\nVe dvacátém století přišla nová generace fotografických kamer, barevného filmu, digitálních fotoaparátů, kamer s vysokým rozlišením a stejný pokrok přinesl i video a kino průmysl.\n\nRoku 1925 byl na trh uveden fotoaparát Leica, používající 35mm film, který se od té doby stal standardem maloformátové fotografie. Od roku 1935 jsou na trhu i barevné filmy, v roce 1963 vyvinula firma Polaroid emulze umožňující vytvářet barevné snímky, které nepotřebovaly žádné další zpracování, a fotografie se na nich objevila několik minut po expozici – tzv. okamžitá fotografie.\n\nV roce 1969 vynalezli George Elwood Smith a Willard Boyle snímače typu CCD a v následujícím roce zabudovali CCD do fotoaparátu. Teprve roku 1981 společnost Sony vyrobila první fotoaparát, který místo filmu na chemickém principu zaznamenával obraz na elektronické prvky CCD. Jeho analogové výstupy se zapisovaly na disketu. Hlavním tahounem vývoje byla v osmdesátých létech firma Kodak. První komerčně šířený digitální fotoaparát byl Apple QuickTake 100 z roku 1994. V běžném prodeji byly digitální fotoaparáty od roku 1996 i v Česku. Po roce 2000 aparáty používající digitální záznam začaly vytlačovat běžné kinofilmové.\n\nEdward Steichen (1879-1973) se narodil v Lucembursku, ale usadil se ve Spojených státech amerických. Studoval výtvarné umění v Milwaukee, Londýně a v Paříži, kde se stýkal s uměleckou avantgardou. Seznámil se s americkým fotografem Alfredem Stieglitzem, se kterým v roce 1905 založil newyorskou Galerii 291. Oba významně ovlivnili pohled na moderní umění ve Spojených státech. Kromě toho se přátelil s fotografem českého původu Drahomírem Josefem Růžičkou. V prvním období tvorby se věnoval široké paletě motivů v duchu secesní a symbolistické poetiky od krajin po portréty a výjevy ze společnosti. Po roce 1919 zdokonaloval techniku čisté fotografie, v tvorbě se projevily vlivy glamouru, nové věcnosti a konstruktivismu. Fotografoval módu i portréty známých osobností. V letech 1917 – 1919 stál v čele fotografického průzkumu americké armády ve Francii, ve stejné funkci pracoval i u námořnictva v Pacifiku. Během druhé světové války vedl organizaci Naval Aviation Photographic Unit, což byla skupina válečných fotografů Námořnictva Spojených států amerických. V letech 1947 až 1962 byl kurátorem fotografického oddělení Muzea moderního umění v New Yorku. V průběhu čtrnácti let zde uspořádal 65 výstav, z nichž největší byla v roce 1955 \"The Family of Man\". Jeho fotografie \"Měsíční svit na rybníku\" (1904), byla v únoru 2006 prodána za 2.928.000 USD v aukci Sotheby's New York. Fotografie patří k raným piktorialistickým dílům. Jedná se o jednu z prvních skutečně barevných fotografií vytvořených ušlechtilým gumotiskem.\n\nOd roku 1961 se fotografové pracující pro americký Bílý dům označují jako \"White House photographers\" a jeden z nich má vždy funkci Chief Official White House Photographer (hlavní oficiální fotograf Bílého domu). V historii se od roku 1961 vystřídalo v této funkci jedenáct oficiálních fotografů Bílého domu, což je vedoucí pracovník jmenovaný prezidentem Spojených států pro fotografickou dokumentaci oficiálních každodenních povinností prezidenta. Od začátku prezidentství Donalda Trumpa je v této funkci Shealah Craigheadová, druhá žena v této roli a bývalá fotografka Dicka Cheneyho a Laury Bushové během prezidentství George Bushe.\n\nPřed vznikem fotografické kanceláře Bílého domu oficiální fotografie zhotovovali různí vojenští fotografové. Ve dvacátých letech 20. století byla založena asociace White House News Photographers' Association, jejíž členové byli fotografové z různých vydavatelství novin, zpravodajských organizací nebo fotografických agentur. Asociace funguje dodnes. Od roku 1941 do roku 1967 tuto funkci zastával Abbie Rowe. Fotograficky dokumentoval prezidentství Harryho S. Trumana, Dwight D. Eisenhowera, Johna F. Kennedyho a Lyndona B. Johnsona.\n\nMarion Carpenter byla jedna z prvních fotografek, která pracovala pro Washington, DC a Bílý dům a mohla denně cestovat s americkým prezidentem Harrym Trumanem. Jako žena fotografka prolomila stereotyp genderové role. Ve washingtonských kruzích byla neformálně nazývána „the Camera Girl“ nebo „the Photographer Girl“.\n\nPrvním oficiálním fotografem Bílého domu byl Cecil W. Stoughton, kterého v roce 1961 jmenoval John F. Kennedy. Po atentátu na Kennedyho právě Stoughton pořídil ikonický snímek inaugurace Lyndona B. Johnsona na Air Force One, kde prezident stojí vedle Kennedyho vdovy Jacqueline. Stoughton sice zůstal jako fotograf Bílého domu ještě dva roky, ale pak ho nahradil Johnsonův osobní fotograf, Jóiči Okamoto. Tehdy směl Okamoto poprvé vstoupit do Oválné pracovny.\n\nFotograf Stan Stearns zachytil ikonický obraz tříletého Johna F. Kennedyho juniora, jak salutuje u rakve svého otce, amerického prezidenta Johna F. Kennedyho, během jeho pohřbu. Stanley Stearns kromě Kennedyho pohřbu dokumentoval konec Eisenhowerovy administrativy a prezidentské období Lyndona Johnsona a Richarda Nixona. Jeho snímek pozdravu Johna-Johna je jednou z nejvíce publikovaných fotografií na světě a byl hlavním adeptem na Pulitzerovu cenu za fotografii v roce 1964, ale cenu získala fotografie Jacka Rubyho, který střílí na Kennedyho vraha, Lee Harveye Oswalda.\n\nOliver F. Atkins byl oficiálním fotografem Richarda Nixona, ale fotografovat často nesměl. Nicméně Atkinsův snímek prezidenta Nixona a Elvise Presleyho je v Knihovně Kongresu nejžádanější. Vztah mezi Davidem Humem Kennerlym a Geraldem Fordem byl mnohem pozitivnější, protože oficiální fotograf Bílého domu se vrátil k činnosti na plný úvazek. Kennerlyho fotografie prezidenta Forda, jak se mazlí se svým zlatým retrívrem Libertym, je pravděpodobně jeho nejznámější fotografií z této doby.\n\nJimmy Carter nabídl práci Stanleymu Tretickovi, ale tento fotožurnalista prezidenta odmítl se slovy: „Neměl jsem pocit, že by chtěl mít kolem sebe intimního osobního fotografa.“ Výsledkem bylo, že Carter dvorního fotografa neměl až do roku 1981, kdy se do Bílého domu dvorní fotograf vrátil. Během prvního funkčního období Ronalda Reagana jako prezidenta byl oficiálním fotografem Michael Evans. Nicméně během jeho druhého funkčního období nový personální šéf Don Regan rozhodl, že žádný z fotografů Bílého domu by neměl mít výhodnější pozici (což platilo i pro Peteho Souzu, který tam v té době pracoval), proto nebyl za Reaganova oficiálního fotografa určen nikdo. Evans nebyl při odchodu z této pozice s tímto rozhodnutím spokojen, proto poslal personálními šéfovi nesouhlasný telegram; Regan však zareagoval rychle a neústupně. Pro prezidenta George Bushe byl jmenován David Valdez. Jeho nejznámější fotografie byla otištěna v magazínu \"Life\"; jsou na ní Bush a jeho žena Barbara spolu v posteli, obklopeni vnoučaty.\n\nBěhem devadesátých let byl oficiálním fotografem Billa Clintona vietnamský válečný veterán Bob McNeely, který fotografoval černobíle. McNeelyho práce byla pozastavena v důsledku skandálu Lewinská a nakonec opustil své místo v roce 1998, protože chtěl být se svou rodinou. Jeho spojení s Clintonovými však neskončilo, v roce 2000 byl oficiálním fotografem Hillary Clintonové při její senátní kampani. Na poslední tři roky prezidenta Clintona v úřadu jej vystřídala fotografka Sharon Farmerová. Farmerová byla první Afroameričanka a první žena, která pracovala jako hlavní oficiální fotografkou Bílého domu.\n\nPro prezidenta George W. Bushe a jeho dvě volební období pracoval jako oficiální fotograf Eric Draper, pro Baracka Obamu se na dvě volební období do Bílého domu vrátil Pete Souza. Je spojován s Obamou od roku 2005. Když pracoval jako politický fotograf pro CNN, byl pověřen zdokumentováním Obamova prvního roku jako senátora v Illinois a už s ním zůstal. Jeho nejznámějším dílem z doby, kdy byl Obama prezidentem, je fotografie \"Situation Room\". Prezident Obama, viceprezident Biden a členové národní bezpečnosti sledují v přímém přenosu průběh operace Navy SEALs „Neptunovo kopí“, při níž byl 2. května 2011 zabit Usáma bin Ládin.\n\nZpočátku se zdálo, že Donald Trump si pro své prezidentské období oficiálního fotografa nevybral, ale týden po jeho uvedení do úřadu bylo v médiích oznámeno, že na tento post nastoupí Shealah Craigheadová. Ta dříve pracovala v Bílém domě jako fotografka Dicka Cheneyho a Laury Bushové. Fotografovala též kampaně pro Sarah Palinovou a Marca Rubia, byla rovněž oficiální fotografkou na svatbě Jenny Bushové. Trumpova administrativa zaměstnává celkem čtyři fotografy s různými specializacemi, včetně módy, armády a administrativy.\n\n\n\n\n\n\n\n"}
{"id": "1499418", "url": "https://cs.wikipedia.org/wiki?curid=1499418", "title": "Kubernetes", "text": "Kubernetes\n\nKubernetes je svobodný systém pro orchestraci virtualizace na úrovni operačního systému. Původně jej vyvinula společnost Google a jako podřízené nástroje podporuje například Docker a rkt.\n\nJméno je anglickým přepisem starořeckého slova (\"kybernétés\"), které znamená kormidelník. Kubernetes je vyvíjený v jazyce Go a uvolněný pod licencí Apache.\n\n"}
{"id": "1499430", "url": "https://cs.wikipedia.org/wiki?curid=1499430", "title": "Dövény", "text": "Dövény\n\nDövény je obec v župě Borsod-Abaúj-Zemplén v okresu Putnok. Žije zde obyvatel, z nich se 87 % hlásí k maďarské národnosti a 13 % k romské. Rozloha obce činí 11,65 km². Obec se nachází blízko slovenských hranic.\n"}
{"id": "1499434", "url": "https://cs.wikipedia.org/wiki?curid=1499434", "title": "Juliana Jakovlevna Jachnina", "text": "Juliana Jakovlevna Jachnina\n\nJuliana Jakovlevna Jachnina (rusky Юлиана Яковлевна Яхнина, 6. března 1928, Moskva – 4. srpna 2004, Moskva) byla ruská překladatelka, neteř Julija Osipoviče Martova.\n\nV roce 1950 ukončila studium na Lomonosovově univerzitě a od roku 1968 byla členem Svazu spisovatelů SSSR. Překládala z francouzštiny, švédštiny, norštiny a dánštiny. Její hlavní překladatelskou prací jsou \"Memoáry\" kardinála de Retze, próza a publicistika Andrého Mauroise, Jean-Paula Sartra, Marguerity Yourcenarové, Françoise Saganové, Michela Butora, Philippa Sollerse, Michela Tourniera, Patricka Modiana, Hanse Christiana Andersena, Knuta Hamsuna, Johana Borgena, Augusta Strindberga a dalších.\n\nVedla překladatelský seminář, hodně pracovala s mladými překladateli.\n\nUrna s jejím popelem je pohřbena v kolumbáriu Novoděvičího hřbitova (oddíl 108).\n"}
{"id": "1499438", "url": "https://cs.wikipedia.org/wiki?curid=1499438", "title": "Vila Jindřicha Vojáčka", "text": "Vila Jindřicha Vojáčka\n\nVila Jindřicha Vojáčka je zaniklá vila v Praze 5-Hlubočepích v lokalitě vilové čtvrti Barrandov. Stála v ulici Skalní čp.162/21, na skále nad křižovatkou ulic Barrandovská a K Barrandovu. Roku 2007 vyhořela a v říjnu 2016 byla zbořena. Chybně je nazývána vilou sochaře Václava Prokopa, který vlastnil sousední dům ve Skalní 19.\n\nDům byl postaven roku 1930 v první etapě výstavby vilové čtvrti pro Jindřicha Vojáčka (1888-1945) a jeho ženu Josefu (*1888). Roku 1937 je jejím jediným majitelem uváděn JUDr. Jindřich Vojáček, vrchní rada Československých drah.\n\nRoku 2006 zde natáčel režisér Jan Hřebejk film Kráska v nesnázích.\n\nDům byl ve vlastnictví státu a ten jej prodal soukromému investorovi. V prázdné vile vypukl 20. října 2007 po 13. hodině požár, podle vyšetřovatelů založený úmyslně - našlo se jeho několik ohnisek. V říjnu 2016 proběhla demolice vily a na jejím místě je plánována stavba čtyř viladomů.\n\nMajitel vily JUDr. Jindřich Vojáček, vrchní rada Československých drah a hudební skladatel, vystudoval reálné gymnázium na Smíchově a práva na Karlově universitě. Jeho první skladby pocházely ještě z dob studií. Soukromé hudební vzdělání a roční pobyt na konzervatoři v Ženevě u J. Laubera v něm rozvinuly pohotovou techniku a smysl pro zvuk, což se uplatnilo v jeho orchestrálních skladbách. Většina z jeho prací byla provedena, například Česká filharmonie uvedla Jarní a Podzimní píseň a Národní divadlo operu Jasice. Dr. Vojáček padl během Pražského povstání v květnu 1945.\n\nStavba na půdorysu písmene L měla jedno podzemní a tři nadzemní podlaží. Dům se skládal z jednotlivých kubusů, měl vystupující arkýře na vrcholu zakončené zábradlím připomínajícím balustrádu. Okna byla pravoúhlá nebo půlkruhově ukončená, většina z nich měla svisle členěné nadsvětlíky. Patra propojovalo točité schodiště vedené z haly v přízemí. S halou byla spojena jídelna se zimní zahradou, kuchyň a pokoj pro služku. V prvním patře vedl z haly vchod do obytného pokoje, z něj pak vstupy zvlášť do pánské a dámské ložnice s terasou. První patro doplňovala lázeň, šatna a další pokoj pro služku. Druhé patro mělo pouze dva pokoje a velkou terasu. Podzemí domu bylo technické - obsahovalo kotelnu, prádelnu a sklep.\n\n\n"}
{"id": "1499441", "url": "https://cs.wikipedia.org/wiki?curid=1499441", "title": "Větrný mlýn (Bzová)", "text": "Větrný mlýn (Bzová)\n\nVětrný mlýn holandského typu se nachází v obci Bzová, okres Beroun. V roce 1965 byl zapsán do Ústředního seznamu kulturních památek ČR.\n\nPrvní písemné zmínky uvádějí 16. století, kdy Jan mladší z Valdštejna, pán na Točníku, vydal povolení ke stavbě větrného mlýna. Další zmínka je až ve stabilním katastru z roku 1839, kde je zanesen zděný větrný mlýn na parcele číslo 750. V roce 1936 zchátralý objekt byl zakoupen soukromou osobou a opraven pro bydlení s pozdější přístavbou obytného křídla. Mlýn, který je památkově chráněn od roku 1965, stál osamoceně na malém návrší jihovýchodně od návsi, dnes je součástí vesnické zástavby.\n\nVětrný mlýn je patrová válcová omítaná zděná stavba holandského typu, postavená z lomového kamene na kruhovém půdorysu. V patrech jsou pravidelně nad sebou a po obvodu prolomena čtyři okna v šambránách. Stavba je zakončena kuželovou plechovou střechou. Na západní straně je křídlo obytné přístavby.\n\n"}
{"id": "1499442", "url": "https://cs.wikipedia.org/wiki?curid=1499442", "title": "Pázmándfalu", "text": "Pázmándfalu\n\nPázmándfalu je velká vesnice v Maďarsku v župě Győr-Moson-Sopron, spadající pod okres Pannonhalma. Nachází se asi 4 km severovýchodně od Pannonhalmy a asi 11 km jihovýchodně od Győru. V roce 2015 zde žilo 1 010 obyvatel. Dle údajů z roku 2011 tvoří 87,6 % obyvatelstva Maďaři, 7,6 % Romové a 2,5 % Němci.\n\nSousedními vesnicemi jsou Győrság, Nyalka, Pér a Töltéstava, sousedními městy Győr a Pannonhalma.\n"}
{"id": "1499443", "url": "https://cs.wikipedia.org/wiki?curid=1499443", "title": "Sung C'-wen", "text": "Sung C'-wen\n\nSung C’-wen (čínsky pchin-jinem: Song Ziwen, znaky: 宋子文, tradiční anglická transkripce: Soong Tse-ven nebo také T. V. Soong; 4. prosince 1894, Šanghaj, Čínské císařství – 26. dubna 1971, San Francisco, Kalifornie, USA) byl čínský podnikatel a politik působící na počátku 20. století v Čínské republice. Narodil se jako syn obchodníka Charlese Soonga. Je bratrem tří sester Sung, jeho švagry byli generalissimo Čankajšek, doktor Sunjatsen a finančník Kchung Siang-si. Rodina Sung patřila do jedné ze čtyř vlivných rodin počátku 20. století v Šanghaji. \n\nNarodil se v Šanghaji jako třetí z šesti dětí. Měl dvě starší (Sung Aj-ling, Sung Čching-ling) a jednu mladší sestru (Sung Mej-ling), dva mladší bratry. Jeho otec, Charles Soong (1863 – 1918), studoval v USA a stal se členem Evangelické církve metodistické, po návratu do Číny pracoval jako misionář. Otec se brzy stal bohatým a vlivným průmyslníkem, který byl zapojen do mnoha podniků. Později také financoval nacionalistickou stranu Kuomintang.\n\nSung C’-wen studoval ekonomii a obdržel titul BA. na Harvard University, poté získal doktorát na Columbia University. V roce 1917 se vrátil do Číny a brzy se začal aktivně věnovat bankovnictví a finančnictví. Po roce 1923 pokračoval v roli svého otce v oblasti financování nacionalistů – Kuomintangu.\n\nV roce 1923 se Sung přidal k Sunjatsenově revoluční kampani na sjednocení Číny a odstartoval tím svou politickou kariéru. Po Pochodu na sever vedeným Čankajškem (1928 – 1928) a tím i po úspěšném sjednocení Číny, zastával vysoké funkce v kantonské vládě, stal se guvernérem Central Bank of China (1928 – 1934) a ministrem financí (1928 – 1933). Později byl také premiérem nacionalistické vlády (1930, 1932–1933).\n\nJako ministr financí Sung reformoval daňový systém, zrušil vnitřní transitní tarify a poopravil zahraniční a domácí dluhy. Navíc mezi lety 1928 a 1930, sjednáním řady dohod se zahraničními mocnosti, vrátil Číně celní autonomii, čímž obnovil právo Číny stanovit tarifní sazby a dohlížet na jejich placení. O toto právo Čína, za doby dynastie Čching, přišla podepsáním nerovnoprávných dohod se západními mocnostmi v 19. století.\n\nSpolu s dalšími finančníky založil Národní hospodářskou radu (po r. 1934 zvanou CDFC (China Development Finance Corporation)). Rada zprostředkovávala poskytování úvěrů potřebných pro industrializaci Číny a také se stala platformou pro přilákání zahraničního kapitálu do země.\n\nV roce 1934 rezignoval na post premiéra, nicméně v roce 1940, tři roky od začátku Čínsko-japonské války byl poslán do Washingtonu jako Čankajškův reprezentant. Čankajšek chtěl, aby Sung spolupracoval s americkou vládou a získal podporu prezidenta Roosevelta pro válku s Japonci. Sung byl v USA úspěšný a vyjednal nejednu finanční pomoc. \n\nV prosinci roku 1944 byl Sung jmenován premiérem nacionalistické vlády a ministrem zahraničí. Zúčastnil se historicky první konference Spojených Národů v San Francisku, kde vedl čínskou delegaci. Navštívil také Moskvu a vyjednával se Stalinem o sovětských zájmech ve střední a severní Číně. V červenci 1945, po neúspěšném bránění odpojení Vnějšího Mongolska od Číny, rezignoval na post ministra zahraničí. \nV posledních letech jeho politické činnosti sloužil jako guvernér provincie Kuang-tung. Po porážce nacionalistů v roce 1949, se Čankajšek s Kuomintangem odebrali na Tchaj-wan. Sung se v reakci na tyto čínské události přestěhoval do New Yorku, kde žil klidným životem. Zemřel roku 1971 v San Francisku v sedmdesáti sedmi letech.\n"}
{"id": "1499444", "url": "https://cs.wikipedia.org/wiki?curid=1499444", "title": "Ravazd", "text": "Ravazd\n\nRavazd je velká vesnice v Maďarsku v župě Győr-Moson-Sopron, spadající pod okres Pannonhalma. Nachází se asi 2 km jihozápadně od Pannonhalmy a asi 15 km jihovýchodně od Győru. V roce 2015 zde žilo 1 200 obyvatel. Dle údajů z roku 2011 tvoří 91,3 % obyvatelstva Maďaři, 1,3 % Němci, 0,5 % Romové a 0,2 % Rumuni.\n\nSousedními vesnicemi jsou Bakonypéterd, Écs, Sokorópátka, Tarjánpuszta a Tényő, sousedním městem Pannonhalma.\n"}
{"id": "1499451", "url": "https://cs.wikipedia.org/wiki?curid=1499451", "title": "Tomáš Vondrovic", "text": "Tomáš Vondrovic\n\nTomáš Vondrovic (* 18. srpna 1948 Liberec) je český scenárista, režisér, básník a překladatel z francouzštiny, němčiny, angličtiny a maďarštiny.\n\n\n"}
{"id": "1499452", "url": "https://cs.wikipedia.org/wiki?curid=1499452", "title": "Studio Babelsberg", "text": "Studio Babelsberg\n\nStudio Babelsberg je komplex filmových ateliérů v Babelsbergu na východním předměstí Postupimi. Vznikl v roce 1912 a je nejstarším filmovým studiem na světě. S rozlohou 460 000 metrů čtverečních je babelberské studio největším v Evropě.\n\nPrvním filmem, který zde byl natočen, byl \"Tanec smrti\" Urbana Gada. V roce 1917 vznikla firma UFA, která byla v roce 1937 zestátněna a stala se významným nástrojem propagandy Třetí říše. Po druhé světové válce se Babelsberg ocitl v sovětské okupační zóně a v roce 1946 vznikla státní společnost DEFA, monopolní výrobce filmů v NDR. Po sjednocení Německa byly ateliéry prodány francouzskému mediálnímu koncernu Vivendi a od roku 2004 je spravuje akciová společnost Filmbetriebe Berlin Brandenburg GmbH. \n\nAteliéry těžily z blízkosti Berlína i z dobrých světelných podmínek mimo velkoměstskou zástavbu, hrály klíčovou roli v historii filmového expresionismu, působila zde Leni Riefenstahlová, Joseph Goebbels měl pro své četné avantýry s herečkami přezdívku „Kozel z Babelsbergu“. Ve studiu vznikla mj. antisemitská agitka \"Žid Süß\", první německý protinacistický film \"Vrahové mezi námi\", indiánky Konrada Petzolda i válečné drama \"Jakub lhář\", jediný východoněmecký film nominovaný na Oscara. Byly zde také natočeny hollywoodské filmy \"Bourneovo ultimátum\", \"Předčítač\", \"Hanebný pancharti\", \"Atlas mraků\" nebo \"Radegund\".\n\nSoučástí areálu je zábavní park s filmovou tematikou, sídlí zde také Filmová univerzita Konrada Wolfa, muzeum rozhlasu a Institut Ericha Pommera, zaměřený na výzkum médií. K natáčení historických filmů slouží venkovní kulisa Neue Berliner Strasse, využitá např. v seriálu \"Babylon Berlín\". \n\n"}
{"id": "1499468", "url": "https://cs.wikipedia.org/wiki?curid=1499468", "title": "Bocca degli Abati", "text": "Bocca degli Abati\n\nBocca degli Abati byl florentský šlechtic žijící v 13. století. \n\nZnámý je především díky tomu, že jej jako postavu použil Dante Alighieri ve svém díle Božská komedie. Bocca degli Abati se zde nachází v pekle, neboť údajně v bitvě u Montaperti, která se udála 4. září 1260 mezi guelfy a ghibelliny, zradil svou stranu, guelfy, tj. Florentskou republiku, ve prospěch ghibellinů, tj. Sienské republiky a Pisánské republiky. V okamžiku útoku Sieňanů totiž údajně zaútočil na guelfského vlajkonoše a pádem vlajky vnesl do guelfských řad zmatek.\n"}
{"id": "1499471", "url": "https://cs.wikipedia.org/wiki?curid=1499471", "title": "Dmitrij Iljič Garkuša", "text": "Dmitrij Iljič Garkuša\n\nDmitrij Iljič Garkuša (rusky Дмитрий Ильич Гаркуша, 21. září 1918, Bolšaja Buromka, Čerkaská oblast – 22. června 2004, Kursk) byl ruský architekt. Je představitelem socialistického realismu.\n\nV roce 1941 ukončil studium na architektonické fakultě charkovského stavebního institutu. V letech 1946–1948 byl starším architektem v Charkovoblproektu. V období 1948–1951 vedoucím architektonické dílny pod úřadem hlavního architekta města Kursk a 1951–1964 vedoucím projektové kanceláře Kurskoblproekt. V letech 1964–1980 působil jako ředitel Institutu Kurskgraždanproekt a dalších čtrnáct let byl hlavním architektem technického oddělení tamtéž.\n\nOd roku 1948 byl členem Svazu architektů SSSR.\n\nMezi jeho projekty patří i dvě architektonické památky Kurska: Sovětská stranická škola na Leninově ulici č. 46 z roku 1959 a Svazový dům na Rudém náměstí z roku 1960. Obě navrhl ve spolupráci s architektem Anatolijem Nikolajevičem Ivanovem.\n"}
{"id": "1499473", "url": "https://cs.wikipedia.org/wiki?curid=1499473", "title": "Patrick Tambay", "text": "Patrick Tambay\n\nPatrick Daniel Tambay (* 25. června 1949 Paříž) je bývalý francouzský automobilový závodník.\n\nPůvodně se věnoval lyžování a v roce 1968 se stal juniorským mistrem Francie ve sjezdu, na motosport se zaměřil v roce 1972. V celkové klasifikaci evropského šampionátu Formule 2 obsadil 2. místo v roce 1975 a 3. místo o rok později. V letech 1977 a 1980 vyhrál zámořskou sérii Can-Am. V roce 1977 debutoval v mistrovství světa Formule 1. Absolvoval 114 závodů a získal 103 bodů, vyhrál Grand Prix Německa 1982 a Grand Prix San Marina 1983, jeho nejlepším umístěním v mistrovství světa jezdců bylo 4. místo v roce 1983, kdy byl členem týmu Scuderia Ferrari. Formuli 1 opustil v roce 1986. \n\nNa Rallye Dakar 1988 a Rallye Dakar 1989 obsadil třetí místo v kategorii automobilů. Také se čtyřikrát zúčastnil závodu 24 hodin Le Mans, v roce 1989 obsadil s Janem Lammersem a Andrewem Gilbertem-Scottem čtvrté místo. Po ukončení závodní činnosti působí jako televizní komentátor, je také místostarostou města Le Cannet a radním departementu Alpes-Maritimes za stranu Les Républicains. V letech 2006 a 2007 se zúčastnil závodů Grand Prix Masters, určených pro bývalé piloty F1. Jeho syn Adrien Tambay je také automobilovým závodníkem. \n\n"}
{"id": "1499475", "url": "https://cs.wikipedia.org/wiki?curid=1499475", "title": "Luna (Itálie)", "text": "Luna (Itálie)\n\nLuna byla římská kolonie, postavená roku 177 před Kristem poblíž města \"Luni Mare\", v části obce Ortonovo v provincii La Spezia, Itálie. V důsledku nedalekých lomů, ve kterých se těžil známý mramor Carrara, získala velký hospodářský význam, což umožnilo vznik římské monumentální architektury. V 11. století, byla Luna, která se mezitím stala sídlem biskupa, po posledním uzavření přístavu, válečných útocích islámských pirátů a šíření malárie, z velké části opuštěna.\n\nOblast kolem Luny je staré osídlení. Podle nalezených materiálů je lze vysledovat až do paleolitu. Město bylo od počátku založeno s téměř pravoúhlým půdorysem typickým pro římské kolonie. Rozprostírá se v rovině, která je mezi Ligurským mořem a Apuánskými Alpami, téměř na úrovni moře. Severovýchodně se nachází dnešní město Carrara, s jeho od antiky světoznámými kamenolomy, jihozápadně je Středozemní moře, na jehož pobřeží Luna původně vznikla. Jihozápadně se také vlévá do moře největší řeka Ligurie, Magra. Původní koryto řeky se nacházelo v blízkosti města a vytvořilo zde s přírodní terasou přirozený přístav. Ten sloužil k exportu kararského mramoru z nedalekých lomů. V průběhu staletí se řeka postupně zanášela a měnila svůj průběh. Dnes je moře od Luny dobré dva kilometry vzdáleno. Podle Luny dostalo své jméno i okolní území, Lunigiana.\n\nJedinými pozůstatky, které se zachovaly do počátku 19. století, byl \"amfiteátr\" a spodní stavba \"velkého chrámu\". V roce 1837 bylo objeveno \"fórum\" a od rolu 1964 je v tomto místě archeologické muzeum \"Museo Archeologico Nazionale di Luni.\" Roku 1981 byly sbírky muzea přeorganizovány. Převážně nezastavěné území města je stále neprozkoumáno a od počátku devadesátých let dvacátého století se zde neuskutečnily žádné významné vykopávky.\n\nMěsto má typické schéma antického osídlení. Od počátku bylo promyšlené a naplánované. Jeho půdorys měří přibližně 560 × 438 m, je téměř obdélníkový a ulice jsou pravoúhlého směru. Centrem bylo obdélníkové fórum, na které východně navazovala posvátná oblast s Dianiným chrámem. Velký chrám bohyně Luny byl u severních hradeb města. Pro návštěvníky nepřístupné, ale archeology odhalené \"divadlo\" se nacházelo v koutě u severovýchodních městských hradeb. Důležitá, raně křesťanská stavba, která je však také návštěvníkům nepřístupná, je \"bazilika\", umístěná poblíž západních hradeb. Z nalezených předmětů je, kromě podobizen hlav, zejména vzácný Millefiori-Pokal. Tato nejvýznamnější mozaika archeologického výzkumu byla odkryta v „\"Domu mozaik\"“ severně od Fóra. Millefiori (italsky = tisíce květů) je technika dekorace skla, při které se svazek skleněných stonků přetaví, aby vytvořily tyčku, která se po ochlazení rozřeže na plátky a nechá se znovu pomalu roztavit ve (obvykle zbarvenou) skleněnou mozaikovou hmotu. Výzdoba podlahy ze 3./4. století po Kristu, objevená v 1980. letech, která ukazuje Circus Maximus v Římě, tak umožnila, kromě dalších, z Luny nepocházejících nálezů, rekonstrukci slavné závodní dráhy s císařskou lóží. V roce 1955 byl zachráněn \"velký oltář bohyně Luny\".\n\nFórum Luny se podobalo často opakovanému římskému stavebnímu půdorysu. Na severním okraji hlavního náměstí se uprostřed nacházel kapitol se svatyní. Byla to podiová stavba s vnějším schodištěm. V jižním směru jej obklopoval protáhlý obdélníkový portikus s mramorovou dlažbou a sloupy. U jeho vnějších zdí pak byly obchody. Od jihu byl do komplexu budov bohatý a působivý přístup. Ke stavbě navíc patřila pravoúhlá bazilika. Tato víceúčelová budova byla potřebná pro shromažďování, jednání soudu a pro trhy. Nacházela se východně, na horním severním konci vedle fóra a přímo navazovala na portikus, který svou delší stranou následovala. Ve čtvrtém století došlo k vývoji města, který je obtížné vysledovatelný. Částečně v tomto, ale zejména v následujícím století bylo fórum opuštěno a budovy zbořeny. Pravděpodobnou příčinou bylo zemětřesení ke konci třetího století. Později bylo bývalé městské centrum zastavěno jednoduchými dřevěnými domy. To naznačuje, že v té době bylo staré centrum přesunuto. Někteří výzkumníci předpokládají, že úloha fóra zanikla v šestém století. Dalším důležitým zjištěním byla výstavba menších lázní severně, na již částečně zbořeném portiku. Ačkoli byla nová dřevěná zástavba původního hlavního náměstí v té době velmi primitivní, těmito lázněmi z 5./6. století se přesunul relaxační prostor luxusního soukromého domu zdobeného mozaikou ze 3./4. století na kdysi veřejné prostranství. Ani bazilika již nebyla k dispozici, V její severní části ji v pozdní antice nahradilo rybí tržiště.\n\nTakzvaný \"Velký chrám\", pravděpodobně kapitol města, se nacházel na jeho nejvyšším místě, u severozápadních hradeb a je považován za jednu z nejstarších známých svatyní bohyně Luny, které bylo město zasvěcené. Na předchozí stavbě postavené v pozdním republikánském období, byl během císařské éry postaven mohutný pódiový chrám, s impozantním vnějším schodištěm a portikem, ze kterého ještě dodnes zůstaly významné zbytky základů. První stavba vznikla krátce po založení kolonie jako místo uctívání bohyně Seleny. Architektonická výzdoba z terakoty vznikla ještě podle tradice starých toskánských vzorů. Zachoval se štítový vlys, který ukazuje Lunu sedící na trůnu. Po stranách je Apollo a Dionysus. Každému z nich byla ještě přidána jedna múza. Pozdějšíí obyvatelé císařského města Luna, za Juliovsko-claudiovské dynastie nechali postavit typickou římskou monumentální budovu, zdobenou mramorem. Spodní stavba Pseudoperiptera, částečně provedená z Opus caementitium, tehdy mívala od pochozí úrovně výšku asi 7,5 metru. Zadní a podélné strany jednodílného, téměř čtvercového cella byly rozčleněnny prostřednictvím polosloupů. Venkovní schodiště bylo ohraničeno bočními stěnami. Světící nápis na nalezených fragmentech byl z období přestaveb nebo rekonstrukcí mezi roky 180 až 222 po Kristu. Se stavbou nového chrámu se náměstí před ním kompletně změnilo. Na třech stranách byl chrám obklopen novým 60 x 50 metrů velkým arkádovým nádvořím s mramorovou procesní cestou, která vedla od velkého jihozápadního vchodu do portika až ke schodům kultovní budovy. Ve východních arkádách byly objeveny zbytky juliansko-claudiovské obrněné sochy z prvního století po Kristu. Chrám byl definitivně opuštěn ke konci 4. století. V raném středověku byla bývalá sakrální oblast areálu přeměněna pro obytné účely.\n\nAmfiteátr sloužil pro gladiátorské zápasy, štvanice zvířat a popravy. Byl postaven teprve v antoniánské době, asi 250 metrů před východní městskou branou na \"Via Aurelia Nova\", protože pro tak velkou stavbu nebylo ve 2. století po Kristu uvnitř hradeb města dost místa. Původní divadlo se nacházelo ve východním rohu města, tedy uvnitř hradeb. V té době začal úpadek divadelní kultury, která v Luně pocházela ještě z klasické řecké kultury. Amfiteátr oválného tvaru byl 88,5 metrů dlouhý a 70,2 metrů široký. Prostor k sezení byl rozdělen na dvě terasy, celkem pro přibližně 7 000 diváků. Nad terasami pro diváky obklopoval stavbu portikus. Gladiátoři mohli do oválného bojového prostoru vstoupit dvěma dvojitými bránami, které se nacházely naproti sobě jihozápadně a severovýchodně. Zdá se, že v amfiteátru nebylo žádné podzemní zařízení. Návštěvníci měli samostatné vstupy kolem celé budovy. Po konci západní římské říše v 5. století sloužil amfiteátr jen jako kamenolom.\n\nHřbitovy se v římské antice nacházely u silnic před městskými hradbami. Takové byly nalezeny také v Luně. Kromě jednoduchých hrobů se našly i hroby zámožných, jako například \"tumuli\" (mohyly). Jedna z těchto mohyl ještě měla cippus trubku, která vedla od koruny (\"Cippus\") hrobky do hrobu v mohyle. Tyto vícekrát prokázané „dárcovské trubky“ se používaly na počest zesnulého při symbolické pohřební hostině. Při hostině byl zemřelý vnímán jako aktivní a přítomný mezi účastníky. Aby tomu tak bylo, muselo být nejprve připraveno jeho místo a jeho jídlo. Pak byl pozván vyslovením jeho jména. Trubkou se zemřelému podávalo víno při přípitku: „Jezte a pijte a ať je vám dobře\".\n\n\n"}
{"id": "1499478", "url": "https://cs.wikipedia.org/wiki?curid=1499478", "title": "Polistes gigas", "text": "Polistes gigas\n\nPolistes gigas je velký vosík žijící v jižní, jihovýchodní a východní Asii. Jde o nezaměnitelný druh, jenž se vyznačuje rudohnědým zbarvením a značnými rozměry (až 5 cm). Živí se nektarem a mízou a pro své larvy loví housenky motýlů. Staví si hnízda z papíroviny s několika desítkami buněk.\n\"Polistes gigas\" popsal britský entomolog William Kirby v roce 1826. Jde o vosíka z podčeledi Polistinae a rodu \"Polistes\", jejímž zástupcům se někdy říká „papírové vosy“. Žije v pásu území od severní Indie po jižní Čínu. Je rovněž rozšířen na Tchaj-wanu a v Hongkongu, odkud pocházejí nejpodrobnější studie o jeho životě. Celkově je široce rozšířený, ale zároveň není příliš hojný.\n\n\"Polistes gigas\" je největší druh vosíka na světě. Dělnice dorůstají délky 21 až 26 mm, královny 25 až 34, někdy až 38 mm. Samci jsou ještě větší a dosahují délky 30 až 38 mm a výjimečně i okolo 45 až 50 mm, čímž se řadí mezi největší zástupce celé čeledi sršňovití.\n\nZbarvení tohoto druhu je kompletně hnědo-červené. Někdy jsou přítomny slabé světlé proužky na zadečku. Samice mají čelní štítek (clypeus) výrazně tečkovaný. Křídla mají kouřově hnědou barvu. Nohy dorůstají značné délky. Létá, stejně jako ostatní vosíci, se svěšenýma nohama. Vydává při tom velmi nízký zvuk. Hlava je celkově značně robustní (zvláště spánky) a osvalená a to především u samců. Ti mají mimořádně vyvinutá, velká kusadla.\n\n\"Polistes gigas\" je druh specializovaný na lov housenek, především z čeledi Papilionidae. Touto kořistí zásobují své larvy. Dospělci se živí sladkými šťávami, především mízou stromů, a to zvláště různých citrusů. Královny po přezimování vyhledávají nektar, například z květů ošarky \"Mallotus paniculatus\".\n\nSamice (budoucí královny) hibernují během zimy ve skupinách ve štěrbinách pod kůrou stromů či na jiných bezpečných místech. Hnízdo si budují v dutinách stromů, v husté vegetaci, opuštěných domech či obecně na stinných místech. Má podobu malé nesymetrické směrem dolů otevřené plástve. Jako materiál slouží rozžvýkaná papírovina ze stromů, často z bambusů. Buňky dělnic a samic/královen nejsou nijak rozlišitelné svou velikostí, buňky samců bývají výrazně větší. Hnízda obsahují obvykle méně než 100 buněk, přičemž dospělých vosíků žije najednou v jednom hnízdě většinou méně než 20. Největší zaznamenané hnízdo mělo 126 buněk.\n\nSamci svádějí koncem podzimu teritoriální souboje o přístup k samicím. Zápasí vždy jeden na jednoho, využívají při tom končetiny k uchopení protivníka a kusadla k jeho poranění či usmrcení. Vítězný samec si zabírá určitou výhodnou teritoriální pozici a čeká na výzvu dalšího protivníka. Poražení jedinci bývají mnohdy zmrzačeni (utržené končetiny, tykadla, křídla) či smrtelně zraněni.\n\nVůči člověku se vosík nechová agresivně, ačkoliv disponuje velmi bolestivým žihadlem. To se snaží použít, je-li uchopen či pokud je kolonie ohrožena.\n"}
{"id": "1499483", "url": "https://cs.wikipedia.org/wiki?curid=1499483", "title": "Maxime Lagarde", "text": "Maxime Lagarde\n\nMaxime Lagarde (*16. března 1994 Niort) je francouzský šachový velmistr. Jeho elo rating dosahuje hodnoty 2600.\n\nV roce 2011 získal titul mezinárodního mistra a v roce 2013 titul velmistra. K březnu 2018 je 8. nejlepší francouzský šachista.\n\nV roce 2018 skončil druhý na turnaji Reykjavik Open. \n\n"}
{"id": "1499486", "url": "https://cs.wikipedia.org/wiki?curid=1499486", "title": "Štrkovec (okres Rimavská Sobota)", "text": "Štrkovec (okres Rimavská Sobota)\n\nŠtrkovec ( ) je obec na Slovensku v okrese Rimavská Sobota. První písemná zmínka o obci pochází z roku 1323. Žije zde obyvatel. Rozloha obce je 4,35 km².\n\n\n"}
{"id": "1499488", "url": "https://cs.wikipedia.org/wiki?curid=1499488", "title": "Doug Rogers", "text": "Doug Rogers\n\nAlfred Harold Douglas Rogers (* 26. ledna 1941) je bývalý kanadský zápasník – judista, stříbrný olympijský medailista z roku 1964.\n\nNarodil se do rodiny reverenda a od dětství byl s rodiči na cestách po celé Kanadě. S judem začal v St. Catharines v 16 letech v místním spolku YMCA. V roce 1960 ve druhém ročníku studia na McGillově univerzitě v Montréalu se rozhodl odcestovat do Japonska osobně poznat japonskou kulturu, která ho od puberty fascinovala. Skoro čtyři roky chodil z města do města, z klubu do klubu. Užíval si svobody, zdokonaloval svá bojová umění, japonský jazyk a jako protislužbu poskytoval hodiny angličtiny.\n\nKanadský tisk si ho poprvé všimnul v říjnu 1963, když na japonském mezinárodním sportovním týdnu (Tokyo International Sports Week) prohrál až na základ verdiktu sudích zápas s domácí hvězdou Masašige Šigemacuem. Kanadský olympijský výbor mu nato domluvil přípravu na olympijské hry v Tokiu v roce 1964 u renomovaného japonského učitele (senseie) Masahika Kimury v dódžó univerzity Takudai (Takushoku Daigaku). Jeho přípravu u Masahika Kimury zaznamenal v dokumentu \"Judoka\" režisér Josef Reeve (1965). Na olympijských hrách v Tokiu startoval v těžké váze nad 80 kg. Bez větších potíží postoupil ze základní skupiny přímo do semifinále, ve kterém porazil na základě verdiktu sudích (hantei) Sověta Parnaoze Čikviladzeho. Ve finále podobně zremizoval zápas s domácím Isao Inokumou a po prohře na hantei získal stříbrnou olympijskou medaili.\n\nV roce 1965 se vrátil do Kanady splnit si další sen stát se pilotem dopravního letadla. Usadil se ve Vancouveru, kde v roce 1968 ukončil sportovní kariéru s pilotní licencí. V roce 1972 se však připravil a startoval na olympijských hrách v Mnihově. V těžké váze nad 95 kg ho ve čtvrtfinále před časovým limitem na ippon vyřadil Francouz Jean-Claude Brondani. Po týdnu se mu v kategorii bez rozdílu vah stal v úvodním kole osudným opět Jean-Claude Brondani, se kterým napodruhé vydržel na tatami celých 6 minut. Francouz ho zároveň svým postupem do finálového kola vytáhl do opravného pavouku, ze kterého postoupil do boje o třetí místo proti mladému Angelo Parisimu z Spojeného království. Vyrovnaný zápas prohrál na body a obsadil dělené 5. místo.\n\n\n"}
{"id": "1499491", "url": "https://cs.wikipedia.org/wiki?curid=1499491", "title": "Bill Barazetti", "text": "Bill Barazetti\n\nBill Barazetti (celým jménem \"Werner Theodore (Feodor) Barazetti\") (1914, Aarau, Švýcarsko – 2000) byl jedním z těch, kteří organizovali a dohlíželi na tzv. Kindertransporty židovských dětí z nacisty ovládaných území do Spojeného království v době před vypuknutím druhé světové války. Iniciátorkou záchranných transportů lidí ohrožených nacistickým režimem byla Doreen Warrinerová. Na těchto záchranných operacích se podíleli také Marie Schmolková, Nicholas Winton, Trevor Chadwick, Beatrice Wellingtonová, Josephine Pikeová, Bill Barazetti a další. Doreen Warrinerová jej považovala za svého užitečného spolupracovníka a cenila si na něm především jeho jazykové schopnosti, ale i skromnost a spolehlivost. Po odchodu Sira Nicholase Wintona z Prahy působil Bill Barazetti v Praze jako jeho pravá ruka. Byl to on, kdo také organizoval vlaky, dělal pohovory s rodinami a posílal Wintonovi detailní informace a fotografie každého dítěte. Od května 1939 do července 1939 opustily Prahu tři vlaky převážně židovských dětí (tzv. Kindertransporty) a díky komplikovanému systému falešných průkazů totožnosti, který vytvořil Bill Barazetti, se přes Holandsko dostaly až do Londýna. V roce 1993 udělila Billu Barazettimu instituce uchovávající vzpomínky na mučedníky a hrdiny holokaustu – Jad vašem – nejvyšší vyznamenání Spravedlivý mezi národy. \n\nBill Barazetti se narodil v roce 1914 ve švýcarském kantonu Aargau ve městě Aarau jako syn švýcarského profesora francouzštiny na univerzitě v Heidelbergu. V roce 1933, kdy byl Adolf Hitler jmenován kancléřem, studoval (tehdy devatenáctiletý) Barazetti práva na univerzitě v Hamburku. Zde se stal svědkem incidentu, při němž nacističtí násilníci zmlátili židovské, socialistické a komunistické studenty a akademiky v univerzitním areálu. Tehdy se rozhodl, že bude pomáhat členům těch skupin, které byly režimem považovány za nežádoucí, aby uprchli z Německa. Jedním z jeho spolupracovníků, kteří mu pomáhali splnit tento cíl byla Anna. Anna byla idealisticky smýšlející studentka z českých Sudet, která v té době kurýrem do tisku v Londýně poslala fotografie nacistických výcvikových táborů a pracovních táborů, jenž překotně vznikaly. Její identita byla odhalena, ale Anně se podařilo proklouznout přes českou hranici, která se nacházela poblíž jejího domova. V roce 1934 se Barazetti rozhodl přestěhovat do Československa, kde ho česká tajná služba přijala do funkce zpravodajského důstojníka. Barazetti se vrátil do oblasti Hamburku jako špión. Po roce Němci odhalili jeho identitu a členové ozbrojené organizace NSDAP Schutzstaffel (SS) se jej pokusili zatknout. Barazetti tento plán objevil včas, podařilo se mu zfalšovat vlastní smrt a uniknout do Polska, kde si změnil identitu.\n\nGestapo však dostihlo Barazettiho, který se také snažil uniknout po stejné trase, kterou použila Anna. Na hranicích byl zatčen, zbit až téměř k smrti a ponechán svému osudu. V žalostném stavu jej na německo-české hranici našla Anna, odvedla jej domů a starala se o něj, dokud se neuzdravil. V roce 1936 se s ní Barazetti oženil a získal české občanství. Mladí manželé se přestěhovali do Švýcarska, kde se jim v roce 1937 narodil syn Nicholas. Barazetti chtěl pokračovat v boji proti nacizmu a rozhodl se poslat Annu se svým synem Nicholasem do jejího domova v Československa. V Polsku si opatřil falešný pas a vrátil se do Prahy. \n\nBill Barazetti fungoval až do Mnichovské dohody (konec září 1938) jako dokonalý český agent, překračoval hranice do Německa, navštěvoval velmi citlivé pohraniční oblasti a přinášel odtamtud zprávy o Hitlerových plánech na agresi. Po Mnichovu Bill Barazetii v Praze spolupracoval s církevními charitativními organizacemi, kterým pomáhal zvládat nápor uprchlíků, jenž proudily do Československa po anšlusu Rakouska. Tyto uprchlíky pomáhal přesunovat do Anglie a do Skandinávie. \n\nKdyž britský makléř Nicholas Winton rozhodl o urgentnosti a naléhavosti evakuace dětí z Československa, byl mu Barazetti doporučen jako vhodný spolupracovník pro tyto akce. Krátce před tím, než Němci v březnu 1939 vpadli do Prahy se Winton vrátil do Anglie, kde získával finanční prostředky, zabýval se zajišťováním víz a náborem pěstounských rodin pro každé z evakuovaných dětí. Mezitím hledaný Bill Barazetti pod smyšleným jménem v Praze zařizoval vše potřebné. Byl hybnou silou při tzv. Kindertransportech a během této činnosti musel zachovávat i základní pravidla konspirace: místo jména používal přezdívky a často střídal adresy svého pobytu s tím, že bydlel střídavě u rodin, jejichž dětem pomáhal dostat se do bezpečí. Organizoval vlaky, dělal pohovory s rodinami a Wintonovi do Anglie pak posílal podrobnosti o každém evakuovaném dítěti včetně jeho fotografie. Obstarávání víz z Anglie bylo často zdlouhavé. Barazetti získal v Praze přístup do židovské tiskárny, kde vytvářel falešné doklady, které pak předkládal německým úřadům. Když první vlak dorazil do Holandska, byla pravá víza připravena k předání dětem ve vlaku. Dokonce se Barazettimu podařilo falešná víza dostat zpět do Prahy a znovu je použít. Během jara a léta roku 1939 se takto podařilo odbavit z Prahy celkem tři vlaky. Čtvrtý vlak, vypravený v předvečer vypuknutí druhé světové války už ale do Holandska nikdy nedorazil.\n\nV srpnu roku 1939 se Barazetti vrátil do Británie a následně byl zaměstnán ve válečné kanceláři, která vyslýchala zajaté německé piloty. Do konce druhé světové války působil Barazetti u MI 19. Po druhé světové válce pracoval v OSN v sekci, která zakládala vládní organizace v různých nově nezávislých zemích, zejména v Indii. V roce 1953 byl Barazetti naturalizován jako britský občan. Barazetti strávil zbytek života v Británii. V důchodu žil Barazetti ve zchátralém mlýnském domě z 16. století v Hornchurchu v anglickém hrabství Essex, kde začal pracovat na Masarykově biografii, ale zdravotní důvody mu zabránily v jejím dokončení.\n\nRole Billa Barazettiho v organizování Kindertransportů nebyla prakticky až do roku 1990 vůbec známa. Více informací přinesl až nekrolog uveřejněný po jeho smrti v roce 2000 v britském národním deníku The Times.\n\nPo celý dlouhý čas byl příběh a role Billa Barazettiho v Kindertransportech ve světě zcela neznámými. Úloha Barazettiho vyšla najevo o mnoho let později, když se Brazetti stal pokladníkem mezinárodní spisovatelské společnosti PEN. Stalo se to na PEN konferenci v Holandsku v Maastrichtu v roce 1989, když Barazetti zapředl hovor v angličtině s jedním izraelským návštěvníkem. Během hovoru postřehl, že dotyčný hovoří anglicky se silně německým přízvukem. Na přímý dotaz izraelský návštěvník uvedl, že přijel do Anglie Kindertransportem z Berlína. Barazetti odvětil, že o Kidertransporech z Prahy něco ví, neboť se na nich tak trochu podílel.\n\nOním izraelským návštěvníkem byl jistý \"Marduch Segal\", přítel Hugo Maroma. (viz dále) O svém setkání s Barazettim v Holandsku se Marduch Segal zmínil ještě v roce 1989 před Hugo Maromem, ale s tím, že na něj Barazetti působil dojmem „bývalého gestapáka“. Hugo Marom informoval izraelskou zpravodajskou službu ve smyslu, že v Evropě žije nějaký Bill Barazetti, kterého nikdo nezná, ale tvrdí, že měl něco společného s kindertransporty z tehdejšího Československa. O něco později se Hugo Maromovi dostal do ruky okopírovaný Wintonův starý deník, kde bylo jméno Billa Barazetti uvedeno s tím, že jde o spolehlivého a zkušeného člověka. Hugo Marom ihned sdělil tuto skutečnost izraelské tajné službě.\n\nNakonec tedy bylo „italsky znějící příjmení“ Barazetti vystopováno a ztotožněno díky deníkům Sira Wintona, které nedlouho před tím pročítala organizátorka konfernece o holokaustu Dr. Elisabeth Maxwell. V těchto denících, jejichž kopie má v držení jeruzalémský ústav paměti holokaustu (the Jerusalem Holocaust memorial institute) – Yad Vashem – poznamenal Winton, že po jeho odchodu z Prahy ležela tíže organizací Kindertransportů na Barazettim. Později se podařilo vyhledat Barazettiho v Anglii, pozvat jej do Izraele a představit v Jad vašem. Dne 27. října 1993 udělila instituce uchovávající vzpomínky na mučedníky a hrdiny holocaustu – Jad vašem – Billu Barazettimu nejvyšší vyznamenání Spravedlivý mezi národy.\n\nVe svých vzpomínkách uvedl Hugo Marom, který pomáhal Dr. Elisabeth Maxwell v jejím úsilí najít svého „zachránce“ na adresu Billa Barazettiho: „Ale museli jsme z něj ten jeho příběh vytáhnout. Nechtěl mluvit o svých zkušenostech.“\n\n"}
{"id": "1499493", "url": "https://cs.wikipedia.org/wiki?curid=1499493", "title": "Větrný mlýn (Lichnov)", "text": "Větrný mlýn (Lichnov)\n\nVětrný mlýn holandského typu se nachází v obci Lichnov, okres Bruntál. V roce 1963 byl zapsán do Ústředního seznamu kulturních památek ČR.\n\nPrvní písemné zmínky o větrném mlýnu pocházejí z roku 1736. Nachází se na zalesněném kopci Kukačka v nadmořské výšce 516 m. V roce 1995 opraven a zastřešen novou břidlicovou střechou. Mlýn je využíván jako rekreační objekt. \n\nVětrný mlýn byla třípodlažní válcová omítaná zděná stavba holandského typu postavená z lomového kamene na kruhovém půdorysu. Okna nepravidelně umístěná. Stavba je zakončena kuželovou střechou krytou břidlicí.\n\n"}
{"id": "1499509", "url": "https://cs.wikipedia.org/wiki?curid=1499509", "title": "Španie Pole", "text": "Španie Pole\n\nŠpanie Pole ( ) je obec na Slovensku v okrese Rimavská Sobota. První písemná zmínka pochází z roku 1301. Obec se nachází blízko slovenských hranic s Maďarskem. Žije zde obyvatel. Rozloha obce je 9,19 km².\n\n"}
{"id": "1499514", "url": "https://cs.wikipedia.org/wiki?curid=1499514", "title": "Tramvajová doprava ve Vídni", "text": "Tramvajová doprava ve Vídni\n\nTramvajová doprava ve Vídni patří mezi nejrozsáhlejší systémy tramvají na světě. První koňská tramvaj se zde rozjela roku 1865. Provoz parní tramvaje byl zahájen 1883 a poslední úsek koňky zrušen 1903. Roku 1922 byla poslední parotramvaj nahrazena elektrickou, která byla otevřena 1897. V současné době síť měří 176 km a má 1071 stanic.\n\nJezdí zde v podstatě dva typy vozů. První je z produkce Duewagu a příbuzný vozu Duewag GT6. Ten druhý se nazývá Ultra Low floor a má dvě varianty – A je 24 metrů dlouhá, B 35 metrů dlouhá. V minulosti byla síť mnohem větší, ale během druhé světové války byla z důvodu celosvětového útlumu tramvají a otevření metra zkrácena o polovinu.\n\n"}
{"id": "1499515", "url": "https://cs.wikipedia.org/wiki?curid=1499515", "title": "Sútor", "text": "Sútor\n\nSútor ( ) je obec na Slovensku v okrese Rimavská Sobota. První písemná zmínka pochází z roku 1410. Žije zde obyvatel. Rozloha obce činí 13,26 km².\n\n"}
{"id": "1499517", "url": "https://cs.wikipedia.org/wiki?curid=1499517", "title": "2nd Irish Tour 1965 (The Rolling Stones)", "text": "2nd Irish Tour 1965 (The Rolling Stones)\n\n2nd Irish Tour 1965 bylo koncertní turné britské rockové skupiny The Rolling Stones, které sloužilo jako propagace studiového alba \"The Rolling Stones No. 2\". Na turné byl natáčen dokumentární film \"Charlie Is My Darling!\"\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nThe Rolling Stones\n\n"}
{"id": "1499524", "url": "https://cs.wikipedia.org/wiki?curid=1499524", "title": "Askar Abdrazakov", "text": "Askar Abdrazakov\n\nAskar Abdrazakov (rusky Аскар Абдразаков; * 11. července 1969, Ufa) je ruský operní pěvec, syn herce a režiséra Amira Abdrazakova a bratr operního pěvce Ildara Abdrazakova. Je sólistou Mariinského divadla.\n\nPo ukončení ufského uměleckého institu studoval postgraduálně na Moskevské státní konzervatořie ve třídě Iriny Archipové. V roce 1994 debutoval ve Velkém divadle v roli dona Basilia (\"Lazebník sevillský\") a v roli Končaka (\"Kníže Igor\").\n\nV září 2010 se stal ministrem kultury republiky Baškortostán. V říjnu 2011 bylo proti němu zahájeno trestní řízení na základě obvinění ze zpronevěry rozpočtových prostředků. Ve stejném měsíci odstoupil z funkce ministra. V březnu 2019 byl jmenován poradcem pro kulturu a umění.\n\n"}
{"id": "1499525", "url": "https://cs.wikipedia.org/wiki?curid=1499525", "title": "Stránska", "text": "Stránska\n\nStránska (v minulosti \"Stránske\", ) je obec na Slovensku v okrese Rimavská Sobota. První písemná zmínka pochází z roku 1332. Žije zde obyvatel. Rozloha obce činí 4,87 km².\n\n\n"}
{"id": "1499527", "url": "https://cs.wikipedia.org/wiki?curid=1499527", "title": "Rumince", "text": "Rumince\n\nRumince ( ) jsou obec na Slovensku v okrese Rimavská Sobota. První písemná zmínka pochází z roku 1266. Žije zde obyvatel. Rozloha obce činí 12,05 km².\n\n\n"}
{"id": "1499538", "url": "https://cs.wikipedia.org/wiki?curid=1499538", "title": "Seznam postav seriálu Kouzelná Beruška a Černý kocour", "text": "Seznam postav seriálu Kouzelná Beruška a Černý kocour\n\nTento článek je seznamem postav z animovaného seriálu \"Kouzelná Beruška a Černý kocour\".\n\nČtrnáctiletá dívka, která žije v Paříži se svými rodiči a pomáhá jim v jejich pekárně. Je zamilovaná do svého spolužáka Adriena Agresta, modela a syna modního návrháře Gabriela Agresta. V případě nebezpečných padouchů se mění do superhrdinky Kouzelné Berušky (anglicky / francouzsky Ladybug). Nikdo zatím nezná její identitu. V dílu \"Reflekdoll\" ze třetí řady si Marinette s Adrienem vymění mirákula a stane se z ní kočičí superhrdinka jménem Černá kočka (anglicky / francouzsky Lady Noir). V epizodě \"Kwamibuster\" se z Marinette stane myší superhrdinka použitím myšího mirákula jménem Multimyš (anglicky / francouzsky Multimouse). A ve finále třetí řady díky kombinaci mirákulí Berušky a dračího mirákula se z ní stane Berudrak (anglicky / francouzsky Dragon Bug).\n\nV dílu \"Backwarder\" ze třetí řady mistr Fu chce, aby se z Marientte stala nová strážkyně mirákulí pro případ, že by se mu něco stalo. V epizodě \"Feast\" Fu uzná Marinette za plnohodnotnou Berušku a započne její výcvik na novou strážkyni mirákulí. No a ve finále třetí řady poté, co Wang Fu se vzdá svého poslání být strážcem a ztratí přitom paměť, se z Marinette stane nová strážkyně mirákulí.\n\nČtrnáctiletý model, žijící v Paříži. Je synem známého modního návrháře Gabriela Agresta. Adrien je zamilovaný do Kouzelné Berušky. Pokud je v běžné podobě, chová se jako normální kluk, ale v případě nebezpečí se promění v Černého kocoura (anglicky Cat Noir; francouzsky Chat Noir) a pomáhá Berušce bojovat se zlem. Ani jeho identitu zatím nikdo nezná. V dílu \"Reflekdoll\" ze třetí řady si Marinette s Adrienem vymění mirákula a stane se z něj beruščí superhrdina jménem Berušák (anglicky / francouzsky Mister Bug). V epizodě \"Desperada\" Adrien získá hadí mirákulum a stane se z něj hadí superhrdina Aspik. A ve finále třetí řady díky kombinaci hadího mirákula s mirákulem Černého kocoura se z něj stane Snake Noir (francouzsky Serpent Noir).\n\nNa první pohled slavný módní návrhář a otec modela. Nikdo ale neví, že jakmile se objeví negativní emoce, stane se z něj nejzlejší muž v Paříži – Lišaj. Lišaj (anglicky Hawk Moth; francouzsky Le Papillon) vysílá malé motýli (akumy), aby posedli kohokoliv s negativními emocemi a udělali z něj svého poskoka se superschopnostmi, kteří mají za úkol získat mirákula Berušky a Černého kocoura. \n\nTikki je kwami tvoření, které je spojené s mirákuli Berušky, které představují náušnice a díky nim se jejich nositel může transformovat do beruščinho superhrdinu. Jejich aktuálním nositelem je Marinette. Tikki propůjčuje svému vlastníkovi sílu kreativity.\n\nPlagg je kwami destrukce, které je spojené s mirákulem Černého kocoura, který představuje prsten. Díky němu se jeho nositel může přeměnit v Černého kocoura. Jeho momentálním vlastníkem je Adrien. Plagg propůjčuje svému vlastníkovi sílu destrukce.\n\nAlya je nejlepší kámoška Marinette a velká fanynka Berušky, avšak to, že Beruška je její nejlepší kámoška (zatím) netuší. Alya chodí s Ninem a je zakladatelkou známého Berublogu, kde dává o Berušce nejnovější informace. V 11. dílu druhé řady \"Sapotis\" (Sapotci) získá liščí mirákulum a stane se z ní Rena Rouge, která bude Berušce a Kocourovi pomáhat v těch nejtěžších misích.\n\nNejlepší Adrienův kámoš. Je to DJ a amatérský filmař. Chodí s Alyou. Ve druhé a třetí řadě získá želví mirákulum, které vlastní mistr Fu a stane se superhrdinou jménem Želvák (anglicky / francouzsky Carapace). Poprvé se z něj stane Želvák v osmnáctém dílu druhé řady.\n\nChloé je Marinettina rivalka a dcera starosty Paříže. Mezi její kamarády patří pouze Sabrina Raincomprix a Adrien, se kterým se zná už od dětství. Ve druhé a třetí řadě získá včelí mirákulum a stane se superhrdinkou Včelí královnou (anglicky / francouzsky Queen Bee). Poprvé se jako Včelí královna objeví ve 22. dílu druhé řady.\n\nNathalie je asistentka Gabriela Agresta, která spravuje jeho rezidenci a stará se o jeho syna Adriena. Je jediná, která zná Lišajovu totožnost. Ve finále druhé řady získá páví mirákulum a stane se z ní Mayura. Ve třetí řadě bude Lišajovi pomáhat v boji proti Berušče a Kocourovi.\n\nEmilie je Adrienova matka a Gabrielova manželka, která zmizela za záhadných okolností před událostmi první řady seriálu. Jak se později ukazuje, leží v kómatu uvnitř rakvi v suterénu rezidence Gabriela Agresta. V minulosti byla držitelkou pávího mirákula.\n\nSabrina je Chloéina nejlepší a také jediná skutečná kamarádka, která udělá pomalu vše, co ji Chloé přikáže a se vším ji pomáhá.\n\nTom a Sabine jsou Marinettiny rodiče. Vlastní rodinnou pekárnu, kde žijí a pečou společně se svou dcerou, která jim vypomáhá.\n\nMistr Wang Fu je léčitel a strážce mirákůl, který daruje Marinette a Adrienovi jejich mirákula, aby zastavili Lišaje a jeho akumatizované oběti. Je vlastníkem želvího mirákula, až do finále třetí řady, díky kterému se může stát želvím superhrdinou. Byl posledním známým strážcem z Řádu strážců, dokud na konci dílu \"Feast\" nebyl Řád stráčcu mirákulí obnoven. V dílu \"Feast\" ze třetí řady bylo také odhaleno, že v minulosti Fu použil páví mirákulum a na krátký čas se stal pávím supehrdinou. V dílu \"Heart Hunter\", což je první část finále třetí řady, použije želví mirákulum a stane se z něj Jade Turtle. No a ve druhém díle \"Miracle Queen\", Fu ztratí paměť, poté co se vzdá Kouzelné skříňky ve prospěch Berušky, tedy Marinette.\n\nLuka je starší bratr Juleky. Poprvé se objevil ve 13. dílu druhé řady. Hraje na kytaru a má rád Jaggeda Stonea stejně jako Marinette. Ve třetí řadě získá hadí mirákulum a stane se z něj Zmiják (anglicky / francouzsky Viperion).\n\nNová studentka japonského původu. Poprvé se objevila v 6. dílu druhé řady. Pochází z rodiny šermířů. Její matka je mistryně světa v šermu. Ve třetí řadě získá dračí mirákulum a stane se z ní dračí superhrdinka jménem Ryuko.\n\nLila Rossi je dívka italského původu, která se přestěhovala do Paříže a je šíleně zamilovaná do Adriena. Všichni jí v nové škole zbožňují a Marinette začíná žárlit. Později začne Lila lhát Adrienovi o Berušce, ale Beruška si to nenechá líbit a šanci u Adriena jí úplně zničí. Proto nesnáší Berušku. Ve třetí řadě začne opět chodit k Marinette a Adrienovi do třídy, což vede k dalším problémům.\n\nAlix je studentka Gymnázia Françoise Duponta a spolužačka Marinette a Adriena. V dílu \"Timetagger\" ze třetí řady bylo odhaleno, že v budoucnu Alix získa králičí mirákulum a stane se z ní Zajda (anglicky / francouzsky Bunnyx), králičí superhrdinka.\n\nKim je studentem Gymnázia Françoise Duponta a spolužák Marinette a Adriena. Ve třetí řadě získá opičí mirákulum a stane se z něj Král opic (anglicky King Monkey; francouzsky Roi Singe), opičí superhrdina.\n\nMax je studentem Gymnázia Françoise Duponta a spolužák Marinette a Adriena. Ve třetí řadě získá koňské mirákulum a stane se z něj Pegas (anglicky Pegasus a francouzsky Pégase), koňský superhrdina.\n\nMylène je studentkou Gymnázia Françoise Duponta a spolužáčka Marinette a Adriena. Její otec Fred je pedagogický asistent a profesionální mim. Ve čtvrté řadě získá myší mirákulum a stane se z ní myší superhrdinka.\n\nWayzz je kwami ochrany, které je spojené se želvím mirákulem, který představuje náramek. Díky němu se může jeho nositel stát želvím superhrdinou. Jeho vlastníkem je mistr Fu.\n\nNooroo je kwami transmise, které je spojené s motýlím mirákulem, který představuje brož a díky němu se může jeho vlastník transformovat do motýlího superhrdinu. Jeho vlastníkem je Gabriel Agreste, který ho používá k páchání zla. Nooroo propůjčuje svému vlastníkovi moc transmise.\n\nTrixx je kwami iluze, které je spojené s liščím mirákulem, který představuje náhrdelník, díky němuž se jeho vlastník může přeměnit v liščího superhrdinu. Momentálně je uložen uvnitř kouzelné bedny mistra Fu, ale když je třeba, tak se aktivuje a pomůže Alyi se dočasně stát superhrdinkou jménem Rena Rouge. Trixx propůjčuje svému vlastníkovi sílu iluze.\n\nPollen je kwami podřízení, které je spojené s včelím mirákulem, které představuje hřeben do vlasů, díky němuž se jeho vlastník může stát včelím superhrdinou. Momentálně je uložena uvnitř kouzelné bedny mistra Fu, ale ve druhé řadě se aktivuje a pomůže Chloé stát se včelí superhrdinkou jménem Včelí královna. Pollen propůjčuje svému vlastníkovi moc podřízení.\n\nDuusu je kwami emoce, které je spojené s pávím mirákulem, který představuje brož. Díky ní se může její nositel stát pávím superhrdinou. V prvních dvou řadách je uložen uvnitř mirákula v trezoru v rezidenci Gabriela Agresta. Ve finále druhé řady a ve třetí řadě se ale aktivuje a bude používaná k páchání zla. Jeho mirákulum bylo nějakým způsobem poškozeno. Ve finále třetí řady je ale opraveno. Duusu propůjčuje svému vlastníkovi moc pomoci.\n\nSass je kwami, které je spojené s hadím mirákulem. Díky němu se jeho vlastník může stát hadím superhrdinou. Sass propůjčuje svému vlastníkovi moc druhé šance.\n\nMullo (původně Toppo) je kwami multiplikace, které je spojené s myším mirákumem. Díky němu se jeho vlastník může stát myším superhrdinou. Svému vlastníkovi propujčuje schopnost rozmožování, ale za cenu zmenšování.\n\nLongg je kwami, které je spojené s dračím mirákumem. Díky němu se jeho vlastník může stát dračím superhrdinou.Longg propůjčuje svému vlastníkovi moc počasí.\n\nChlupáč (anglicky / fracouzsky Fluff) je kwami, které je spojené s králičím mirákumem, který představujou hodinky. Díky ním se jejich vlastník může stát králičím superhrdinou.\n\nKaalki je kwami teleportace, které je spojené s koňským mirákulem. Díky němu se jeho vlastník může stát koňským superhrdinou. Kaalki propůjčuje svému vlastníkovi moc teleportace.\n\nXuppu je kwami radosti, které je spojené s opičím mirákumem. Díky němu se jeho vlastník může stát opičím superhrdinou.\n\nV dílu \"Mim\" (The Mime / Le Mime) z první řady se objevila francouzská herečka a režisérka Josiane Balasko, která ztvárnila samou sebe, tedy Josiane. V mezinárodních verzích byla její postava přejmenována na Sarah.\n\nV dílu \"Ledař\" (Frozer / Le Patineur) z druhé řady se představil francouzský krasobluslař Philippe Candeloro, který propujčil hlas animované verzi sebe sama. Philippe se také objevil ve finále druhé řady a v dílu \"Christmaster\" (Maître Noël) ze třetí řady.\n\nV dílu \"Animistr\" (Animaestro) ze třetí řady se objevil samotný tvůrce seriálu Thomas Astruc, který je i režisérem a scenáristem seriálu. Jeho postava se původně měla objevit už ve druhé řadě. Thomas už v seriálu menší cameo roli dříve měl. A to ve francouzské verzi dílu \"Hráč\" (Gamer / Le Gamer) z první řady, kde propujčil svůj hlas hlavnímu menu video hry.\n\n31. srpna 2017 bylo na tiskové konferenci oznámeno, že se francouzský komik Dany Boon objeví ve druhé řadě, společně s Laurou Marano a Philippem Candelorem, to se ale nestalo. 6. srpna 2019 Wilfried Pain odhalil, že jeho postava i epizoda, v níž se měl objevit, byli zrušeny a Dany se tak v seriálu nikdy neobjeví. Ve videu je vidět i silueta francouzského basketbalisty Tonyho Parkera, toho ale také neuvidíme.\n\nV dílu \"Sýček\" (The Dark Owl / Le Hibou Noir) z druhé řady francouzský režisér Jun Violet propujčil svůj obličej akumatizované verzi počítače jménem Albert.\n\nV seriálu měl cameo roli také francouzský režisér Wilfried \"Winny\" Pain. V dílu \"Sapotci\" (Sapotis) ze druhé řady propujčil svůj hlas některým Sapotcům.\n"}
{"id": "1499540", "url": "https://cs.wikipedia.org/wiki?curid=1499540", "title": "Mistrovství světa ve florbale do 19 let 2019", "text": "Mistrovství světa ve florbale do 19 let 2019\n\nMistrovství světa ve florbale mužů do 19 let 2019 se konalo v Kanadě ve městě Halifax. Vítězem se stalo Česko. Bylo to poprvé, kdy česká florbalová reprezentace získala první místo na jakémkoli mistrovství světa. Zároveň to bylo poprvé, kdy mistrovství mužů do 19 let vyhrála reprezentace jiné země než Švédska a Finska.\n\nVítězem Divize B se stalo Německo a postoupilo tak do Divize A pro mistrovství v roce 2021.\n\n"}
{"id": "1499545", "url": "https://cs.wikipedia.org/wiki?curid=1499545", "title": "Terry Farnsworth", "text": "Terry Farnsworth\n\nTerence Allen Farnsworth (* 27. srpna 1942 Portland) je bývalý americký a kanadský zápasník – judista a herec.\n\nNarodil se do rodiny amerického podnikatele v textilním průmyslu. Vyrůstal v kanadském Montréalu, kde začal s judem na střední škole. Ve 20 letech se rozhodl s kanadskou přítelkyní japonského původu Tinou odjet hledat štěstí do Japonska. V Japonsku pracoval jako realitní makléř a pro filmové fanoušky se stal známým jako herec ve vedlejších rolích. Jeho nejznámější postavou je role agenta Melvina Webba v seriálu Urutora Sebun (Ultra Seven).\n\nVedle pracovních povinností se v Japonsku ve volném času věnoval tréninku juda. Na předměstí Tokia v Hačiódži si našel dódžó při univerzitě Čúó (Chuo Daigaku) vedené Masamiči Jamabem. Koncem šedesátých let byl nucen se do Kanady vrátit a převzít rodinnou firmu. V roce 1972 reprezentoval Kanadu na olympijských hrách v Mnichově v polotěžé váze do 95 kg a prohrál ve čtvrtfinále na body se západním Němcem Paulem Barthem. V opravném pavouku se do finálového kola neprobojoval a obsadil dělené 7. místo. Po skončení sportovní kariéry se věnoval podnikání.\n\n\n"}
{"id": "1499546", "url": "https://cs.wikipedia.org/wiki?curid=1499546", "title": "Dům U Bílého lva (Malé náměstí)", "text": "Dům U Bílého lva (Malé náměstí)\n\nDům U Bílého lva je měšťanský dům pozdně barokně upravený po roce 1769, který stojí na Malém náměstí č.p. 143 / č.o. 2 na Starém Městě pražském.\n\nNejstarší dochované části domu se datují do rané gotiky a dnes jsou v suterénu budovy. Gotický je také portál z doby kolem roku 1400 a některé další části. Druhé patro je původně renesanční z doby kolem r. 1600. Třetí patro a fasáda je z nejpozdějšího baroku a bývají datovány po roce 1769. V roce 1861 byla provedena velká přestavba podle plánů Petra Holečka.\n\nDům má tři patra o pěti osách. Přízemí je zdobeno pásovou rustikou. Vpravo je výkladec, vlevo gotický portál se znakem českého státu ve vrcholu. V přední části bývalého průjezdu je křížová klenba s pásky na hranách, v průsečících lístečky. Suterén má dvě úrovně, druhá byla vybudována v době gotiky, ale až po suterénu v první úrovni. Suprafenestry v prvním patře jsou zdobeny štukem, v 1. a 2. patře jsou završeny nadokenními římsami. Z mansardové střechy vystupují 3 barokní vikýře.\n\nInteriér domu byl radikálně poničen, když byl dům za 2. světové války připojen k sousednímu domu č.p. 142.\n\n\n"}
{"id": "1499547", "url": "https://cs.wikipedia.org/wiki?curid=1499547", "title": "Nikolaj Grigorjevič Abutkov", "text": "Nikolaj Grigorjevič Abutkov\n\nNikolaj Grigorjevič Abutkov (rusky Николай Григорьевич Абутков, 1833 – 1859) byl ruský malíř. \n\nStudoval na Carské akademii umění u Sokrata Maximoviče Borobjova. Byl talentovaným krajinářem a zabýval se litografií. Na výstavách Akademie výtvarných umění představil svou tvorbu v roce 1858 \"Pohled na okolí Tveru\" a v roce 1859 \"Zima. Pohled na Petrohrad\" (nyní v Ruském muzeu). Za ten získal malou stříbrnou medaili Akademie umění. Známá je také jeho litografie \"Portrét vrátného Petrohradské univerzity V. S. Prytkova\".\n\nZemřel v roce 1859 ve věku 26 let. Byl pohřben na Arském hřbitově v Kazani.\n"}
{"id": "1499552", "url": "https://cs.wikipedia.org/wiki?curid=1499552", "title": "Černá kapusta", "text": "Černá kapusta\n\nČerná kapusta (\"Brassica oleracea Lacinato\") je košťálová zelenina z čeledi brukvovitých (\"Brassicaceae\"). Pěstováním, nároky a použitím se podobá kapustě kadeřavé. Černá kapusta je tradiční především v italské kuchyni, zejména toskánské. V Toskánsku se pěstuje již mnoho století, a je jednou z tradičních složek pro minestrone.\n\nV severní a střední Itálii je známá pod názvem \"Cavolo nero\", někdy také toskánská kapusta, kde bývá zdrojem čerstvé zeleniny po celý rok. Pro svůj vysoký obsah vitámínů a minerálních látek se řadí mezi tzv. \"superpotraviny\". Z vitamínů obsahuje vysoký podíl téměř všech vitamínů B, dále vitamín C a vitamín E. Z minerálních látek jsou hojně zastoupeny vápník, hořčík a železo. Při tradičním italském způsobu konzumace spolu s olivovým olejem se všechny zdraví prospěšné látky lépe vstřebávají do organismu. Dieteticky je považována za potravinu hrající důležitou roli v prevenci civilizačních chorob.\n\nJako většina košťálovin se černá kapusta pěstuje z předpěstovaných sazenic, které se na záhon vysazují na jaře v dostatečné vzdálenosti. Zelenině vyhovuje humózní, živinami dobře zásobená kyprá půda s pravidelnou zálivkou. Dospělá rostlina se sklízí celá, anebo postupným sběrem tmavých listů odspodu rostliny směrem k růstovému vrcholu. Díky své odolnosti vůči chladu je v jižní Evropě ideální zimní zeleninou určenou k přezimování na záhonu a postupné sklizni v zimních měsících, podobně jako růžičková kapusta či kapusta kadeřavá ve středoevropském regionu.\n\nV italské kuchyni je celá škála rozmanitých úprav a využití této kapusty. Lze z ní připravit velmi jednoduchou a přesto chutnou omáčku k těstovinám, často se upravuje v kombinaci s luštěninami. Je ingrediencí tradiční toskánské polévky \"ribollita toscana\", křehké mladé listy se přidávají čerstvé do sálátů apod. Tepelně se upravuje vařením, dušením, v páře nebo na oleji.\n\n"}
{"id": "1499562", "url": "https://cs.wikipedia.org/wiki?curid=1499562", "title": "Jao Wen-jüan", "text": "Jao Wen-jüan\n\nJao Wen-jüan (čínsky pchin-jinem: Yao Wenyuan, znaky: 姚文元; 12. ledna 1931, Ču-i, Če-ťiang – 23. prosince 2005, Šanghaj) byl čínský literární kritik, spisovatel a nejdéle žijící člen skupiny Gangu čtyř.\n\nJao Wen-jüan se narodil 12. ledna 1931 v Ču-i. Jeho otec byl Jao Pcheng-c', který byl šanghajský literární radikál a člen komunistické strany. Jao Wen-jüan následoval svého otce a v roce 1948 také vstoupil do komunistické strany\n\nV roce 1954 nastala první velká šance, kdy se Jao Wen-jüan proslavil. Chu Feng vyzval Mao Ce-tunga k větší kulturní svobodě, což se Maovi nelíbilo a Chu Feng byl odsouzen jako kontrarevolucionář. Jao Wen-jüan okamžitě napsal anti-Chu kritiku. Díky této kritice si ho všiml Čang Čchun-čchiao a editor Šanghajských stranických novin.\n\nBěhem Kampaně sta květů Jao Wen-jüan napsal další kritiku tentokrát na Jao Süe-jina. Tato kritika zaujala samotného Mao Ce-tunga. Byl vybrán, aby zastupoval Šanghaj na propagandistické konferenci v Pekingu. Jao Wen-jüan byl označovaný za literární hvězdu a byl povýšen na vedoucí pozici v propagandistickém oddělení strany v Šanghaji. Získal také členství v anti-pravicové vedoucí skupině, která se zaměřovala na intelektuály. V době Kulturní revoluce se stal hlavou propagandy města, a proto se přestěhoval do Pekingu.\n\nV roce 1966 na zasedání stálého výboru politbyra ÚV KS Číny, Mao Ce-tung požadoval kritiku na Wu Chanovo drama. Toto drama bylo bráno jako alegorie vztahu Mao Ce-tunga k Pcheng Te-chuajovi, tak jako císař odvolal Chaj Žueje, Mao Ce-tung odvolal Pcheng Te-chuaje. Proto Jao Wen-jüan v roce 1966 napsal útok na hru „Chaj Žuej opouští úřad“. Článek vyšel v šanghajských novinách Wen Chuej-pao. Tato hra byla označena jako antirevoluční a v rozporu s Maovými myšlenkami. Wu Chan se stal obětí Kulturní revoluce. Po napsání této kritiky se Jao Wen-jüan stal členem radikální komunistické skupiny Gangu čtyř, společně s Ťiang Čching, která byla třetí manželka Mao Ce-tunga, Čang Čchun-čchienem a Wang Chung-wenem\n\nJao Wen-jüan se společně se skupinou radikálních spisovatelů scházel v zahradě Lilac Garden v Šanghaji, kde napsal slavnou kritiku na Wu Chanovo dílo. Díky sepsání této kritiky byl Jao Wen-jüan brzy povýšen do skupiny Kulturní revoluce.\n\nV dubnu 1969 se Jao Wen-jüan stal členem ÚV KS Číny a pracoval na oddělení propagandy. V roce 1975 byl společně s Ťiang Čching a Čang Čchun-čchienem pověřen Mao Ce-tungem, aby vypracovali materiál, který by byl v duchu marxismu-leninismu o diktatuře proletariátu a dal by se aplikovat na konkrétní čínské poměry.\n\nV roce 1976 umřel Mao Ce-tung a tento rok je považován za konec Kulturní revoluce. Když Kulturní revoluce skončila, členové Gangu čtyř byli v Šanghaji zatčeni a podrobeni veřejným soudním procesům a byli odsouzeni k dlouhým trestům odnětí svobody z důvodu pronásledování stovky lidí a vystavování země násilí. \nPo 20 letech v roce 1996 byl Jao Wen-jüan propuštěn z vězení, které se nacházelo nedaleko Pekingu. Přestěhoval se do Šanghaje odkud se musel dále přestěhovat do Kchun-šanu v provincii Ťiang-su, kde napsal svoji knihu „Úvahy a vzpomínání“.\n\nBývalý šanghajský novinář a propagandista zemřel 23. prosince 2005 v Šanghaji.\n\nV posledních letech Maova života se Gang čtyř společně s Jao Wen-jüanem získal kontrolu nad mnoha hlavními vládnoucími funkcemi. \n\nNení známé, jak moc Gang čtyř zasahoval do politiky a jak moc velkou roli hrál při rozhodování týkající se Kulturní revoluce, nebo do jaké míry plnil pouze rozkazy Mao Ce-tunga. Boje však vyvolaly nepokoje mezi reformistickou skupinou a Gangem čtyř. \n\nPo smrti Mao Ce-tunga v roce 1976 se Gang čtyř snažil převzít moc. Nakonec se to nepodařilo ani jednomu z jeho členů. Mao Ce-tunga nahradil Chua Kuo-feng, který veřejně odsoudil excesy Kulturní revoluce a nařídil zatčení členů Gangu čtyř. \n\nOficiální tisk tvrdil, že se Mao Ce-tung v posledním roce svého života postavil proti Gangu čtyř, což vyvolalo kritiku této skupiny, jejíž hlavní stoupenci byli zatčeni. V roce 1981 proběhl soud Gangu čtyř, kde jeho členové byli odsouzeni za zradu a jiné zločiny proti čínskému státu, smrt 34 375 lidí v průběhu Kulturní revoluce a pronásledování tři čtvrtě milionu nevinných lidí. Jao Wen-jüan společně s Wang Chung-wenem se přiznali ke všem zločinům, zatímco Čang Čchun-čchiao a Ťiang Čching prohlašovali svoji nevinnost. \n\nJao Wen-jüan dostal nejmírnější trest ze všech členů Gangu čtyř, a to dvacet let vězení. V roce 1996 byl z vězení propuštěn.\n"}
{"id": "1499567", "url": "https://cs.wikipedia.org/wiki?curid=1499567", "title": "Fíkovník banyán", "text": "Fíkovník banyán\n\nFíkovník banyán (\"Ficus benghalensis\") je vysoký, mohutný strom pěstovaný v tropických oblastech. Je stálezelený, plodí jedlé ovoce a pro svou vlastnost obrůstat jiné stromy je nazýván \"strom škrtič\". Je jedním z nejrozšířenějších druhů širokého rodu fíkovník.\n\nDruh je původem z oblastí náležejících k Indickému subkontinentu, z Indie, Pákistánu, Bangladéše, Bhútánu, Nepálu a Srí Lanky. Odtamtud byl později rozšířen i do zbytku zemí jižní Asie, přilehlé Austrálie, tropické Afriky, téměř na všechny ostrovy v Tichém a Indickém oceánu a později také do tropické části Ameriky. Na některých územích, například na Floridě ve Spojených státech, je dokonce považován za invazní druh.\n\nVe svém původním areálu roste na místech, která jsou pod vlivem monzunového klimatu, v alochtonních oblastech se vyskytuje hlavně v tropických střídavě vlhkých lesích. Může vyrůstat v širokém rozsahu nadmořské výšky, od mořské hladiny po 1000 m. n. m., od pobřežních pláží po kopcovitá lesnatá či křovinatá území. Vyskytuje se na místech s průměrnou roční teplotou 17 až 25 °C a zároveň s průměrnou maximální měsíční teplotou 28 až 26 °C a minimální 6 až 13 °C, tato dřevina snese i krátkodobý pokles k 0 °C. Nejrychleji přirůstá na vlhkém stanovišti v dobře odvodněné písčitě hlinité půdě, pro zdárný růst a tvorbu plodů mu vyhovuje klima s průměrnými ročními srážkami 500 až 4000 mm. V případě potřeby je odolný vůči přísušku, snese čtyř- až šestiměsíční období bez deště. Počet chromozomů uváděný pro tento druh je 2n = 26.\n\nDlouhověký, stálezelený strom vyrůstající do výšky 20 až 25 m, který má do široka rozloženou korunu a mnoho vzdušných kořenů. Kmen má v mládí šedou kůru hladkou a později rýhovanou, celý strom po poranění roní bílý latex. Větve jsou střídavě porostlé celistvými listy se silnými a zploštělými řapíky dlouhými 2 cm. Jejich kožovité čepele mívají tvar vejčitý až eliptický, jsou dlouhé 10 až 20 cm a široké 7 až 15 cm, bázi mají zaoblenou či srdčitou a vrchol tupě zahrocený, na svrchní straně jsou lysé, lesklé a na spodní v mládí jemně pýřité, později holé a mají čtyři až sedm párů laterálních žilek.\n\nKvěty obou pohlaví jsou společně skryté v přisedlém, dužnatém, asi 0,5 cm velkém sykoniu kulovitého tvaru, která vyrůstají v párech z paždí listů. Samčí květy, těch je více, mají kratičkou stopku, dva až tři kališní lístky a jednu tyčinku se špičatým prašníkem. Samičí květy mají tři až čtyři kališní lístky a semeník s bliznou na prodloužené čnělce. Květy v sykoniu opyluje štíhlopasá chalcidka z čeledi fíkovnicovitých \"Eupristina masoni\".\n\nZe sykonia se vyvine fík, což je téměř přisedlé, kulovité plodenství vzniklé srůstem mnoha opylených samičích květů. Fík je až 2 cm velký a vyrůstá v páru nebo jednotlivě v úžlabí listu, nejprve má barvu zelenou, ve zralosti žlutou až šarlatově červenou a obsahuje množství drobných, dobře klíčivých semen. Plodenství jsou na stromech vítanou potravou pro ptáky, kaloně a opice, popadané na zem i mnoha dalších savců. Semena obvykle projdou trávicím ústrojím bez ztráty klíčivosti a o rozptylení je dobře postaráno.\n\nFíkovník banyán má, stejně jako ostatní druhy rodu, velmi komplikovaný systém opylování, který je založen na jediném opylovači, drobné vose. Každý druh fíkovníku je opylován jediným druhem vosy a každý druh vosy se může rozmnožovat pouze v jediném druhu fíkovníku. Pokud se potřebný opylovač v dané oblasti nevyskytuje, nevytvoří tam strom plody.\n\nNejběžnějším, přirozeným způsobem rozšiřování fíkovníku banyánu je rozmnožování ze semene. Svůj růst obvykle začíná jako náhodný epifyt v koruně stromu jiného druhu, kde vyklíčí ze semene zapadlého do štěrbiny v kůře či do rozsochy větve ze semene náhodně zaneseného živočichy. Semenáč vypustí vzdušné kořeny, které na nosném stromě nikterak neparazitují a pouze se ho přidržují; vláhu i minimum živin čerpají kořeny ze vzduchu. Tyto tenké kořeny se postupně směrem dolů prodlužují a po dosažení půdy zakoření. Následně silně tloustnou, vyrůstá jich stále více a původní strom zcela pokryjí, postupně jeho kmen stlačují, uškrtí ho a strom uhyne. Zároveň z jejich kořenů vyrůstají nové sloupovité kmeny, které podpírají stále se rozrůstající korunu a vypouštějí další vzdušné kořeny. Mimo semen se mohou tyto dřeviny rozmnožovat i apikálními řízky zasazenými v kypré zemině při velké vzdušné vlhkosti a teplém prostředí.\n\nJedinec pocházející z drobného semene vzklíčeného v koruně stromu tak postupně může vytvořit hustou síť z chůdovitých kořenů, kmenů a větví, která někdy dosáhne obřích rozměrů. Je uváděno, že v Indii ve státě Ándhrapradéš v distriktu Anantapur roste exemplář pojmenovaný \"Thimmamma Marrimanu\", který zabírá plochu asi 2 ha (20 000 m²), má přes 1600 kořenů a je asi 650 let starý.\n\nFíkovník banyán je často vysazován kolem chrámů a je jedním z nejvíce uctívaných stromů. Je národním stromem Indie a je považován jak hinduisty, tak i buddhisty za posvátný. Dospělé, mohutné stromy často vyznačují místa přirozených shromaždišť lidí nebo v minulosti odpočívajících poutníků; druhové jméno \"banyán\" je odvozené od staroindického shromáždiště pocestných.\n\nPokud strom roste v blízkosti budovy, může ji svými mohutným kořeny poškodit, stejně jako to dělá s chodníky a cestami, okolo nichž bývá sázen. Přesto je často používán jako strom poskytující stín v parcích, zahradách i okolo ulic a cest. Protože se jedná o dlouhověký strom, probíhá případné poškození staveb až v době, kdy zahradník sázející tyto stromy již o tom obvykle neví.\n\nPlody jsou sice pro lidi jedlé, ale jsou nevalné chuti a jsou pojídány jen v čase nedostatku jiné potravy. Schopnosti stromu do široka rozprostírat své kořeny je využíváno pro stabilizaci nepevné půdy. Jeho dřevo je tvrdé, odolné a používá se pro výrobu nábytku, ke stavbě domů, pro buničinu na papír, k výrobě dřevěného uhlí i k přímému topení. Listy slouží jako krmivo pro domácí zvířata. Latex vytékající po poranění kůry bývá aplikován na povrchové rány, ve staroindické medicíně sloužívá mj. jako afrodiziakum, tonikum, léčí kapavku, úplavici, diabetes i revmatismus apod.\n\nNa mladých větvích žije v koloniích červec lakový živicí se sáním mízy stromu. Jejich výměšky, pryskyřičné sekrety, se z větviček sbírají a používají k výrobě šelaku, základu velmi kvalitních barev.\n\n"}
{"id": "1499570", "url": "https://cs.wikipedia.org/wiki?curid=1499570", "title": "Seznam jezer v Ázerbájdžánu", "text": "Seznam jezer v Ázerbájdžánu\n\nToto je seznam Ázerbájdžánských jezer. \n\nSeznam obsahuje pouze přírodní jezera. Jsou z něj vyloučena ta uměle vytvořená, například přehradní nádrže. Není na něm ani Kaspické moře, největší jezero na Zemi jak z hlediska rozlohy, tak objemu, které s Ázerbájdžánem hraničí na východě. \n\nV Ázerbájdžánu je přibližně 450 jezer. Všechna jsou plochou i objemem malá. V Ázerbájdžánu se nachází pouze 5 jezer s rozlohou přes 10 km². Většina z těchto jezer je sladkovodních, ostatní jsou však slaná. Z hlediska původu jde o jezera tektonická, jezera vytvořená sesuvy, aluviální skupiny jezer, jezera v deltě, mrtvá ramena, laguny a další. Jsou rozdělena do dvou hlavních skupin: na jezera horská a nížinná. V horských oblastech se nachází jezera tektonická, vytvořená sesuvy a ledovcová. \n\nNa semiaridním Apšeronském poloostrově jsou některá jezera slaná. Během suchých letních měsíců teplo ze slunce odpařuje většinu vody těchto jezer a zanechává na půdě vrstvu soli.\n"}
{"id": "1499574", "url": "https://cs.wikipedia.org/wiki?curid=1499574", "title": "Milan Štrich", "text": "Milan Štrich\n\nMilan Štrich, případně také Michal Štrich nebo Milan Michal Štrich, (19. srpna 1951 Třebíč – 9. července 2018) byl český herec a divadelní ředitel. \n\nMilan Štrich se narodil v roce 1951 v Třebíči, kde začal studovat gymnázium, které nedokončil, protože v roce 1968 byl nucen z gymnázia odejít z důvodu emigrace příbuzných. Následně dva roky pracoval jako kulisák v divadle v Ostravě. V roce 1970 byl i přes to, že nezískal maturitní vysvědčení přijat na studium herectví na JAMU. Jeho ročník vedl Ladislav Lakomý, v roce 1975 pak začal působit v zájezdovém divadle v Příbrami (nazýváno též Krajské divadlo Příbram). V roce 1979 pak nastoupil do stálého angažmá v Divadle Vítězslava Nezvala v Karlových Varech. Roku 1995 se pak stal ředitelem téhož divadla, v této funkci působil až do roku 1997, kdy bylo divadlo rozpuštěno a on na protest proti tomu rezignoval na funkci ředitele. Od roku 1995 do roku 2013 působil v Divadle J. K. Tyla v Plzni, v roce 2013 odešel do důchodu.\n\n\nFilmovým rolím se věnoval poměrně málo.\n\n"}
{"id": "1499579", "url": "https://cs.wikipedia.org/wiki?curid=1499579", "title": "Pavel Osipovič Kovalevskij", "text": "Pavel Osipovič Kovalevskij\n\nPavel Osipovič Kovalevskij (rusky Павел Осипович Ковалевский, 4. srpna 1843, Kazaň – 7. března 1903, Petrohrad) byl ruský malíř bitev, syn mongolisty Osipa Michailoviče Kovalevského. \n\nPo nedokončení gymnázia nastoupil v roce 1862 na Carskou akademii umění ,kde se stal jeho učitelem Bogdan Villevalde. Během studia získal čtyři stříbrné medaile a v roce 1869 malou zlatou medaili za obraz \"Pronásledování tureckých pastevců kozáky v blízkosti Karsu\". V roce 1871 získal velkou zlatou medaili za obraz \"První den bitvy v Lipsku v roce 1813\".\n\nV roce 1873 se za stipendium od ruského státu vydal na tříletou cestu do Německa, Rakouska, Itálie a pracoval hlavně v Římě. Za obraz \"Vykopávky v Římě\" získal v roce 1876 titul akademika carské akademie umění. V průběhu rusko-turecké války v letech 1877-1878 doprovázel ruskou armádu a sbíral bohaté zásoby materiálů pro následné malby. V roce 1881 byl povýšen do hodnosti profesora.\n\nOd roku 1897 působil jako vedoucí ateliéru bitevních scén na akademii. Byl považován za jednoho z nejlepších malířů koní. V 90. letech 19. století vytvořil ilustrace pro dílo \"Vojna a mír\".\n"}
{"id": "1499594", "url": "https://cs.wikipedia.org/wiki?curid=1499594", "title": "Chvarena", "text": "Chvarena\n\nChvarena, novopersky farr, je avestánský výraz pro slávu, nádheru či lesk spojenou se sluncem a ohněm. Sekundárně také označuje dobrou štěstěnu nebo blahobyt ale také moc právoplatného vládce Íránu, jejíž ztráta ztráta provází jeho pád.\n\nPoté co mýtický král Jima ztratil kvůli své pýše boží milost jeho chvarena se od něj po třech částech oddělila a byla rozebrána Mithrou, Thraétonou Keresáspou. Chvareně je věnován také 19. Jašt Avesty, v něm se vypráví o sporu o její vlastnictví mezi Spenta Mainjuem a Angra Mainjuem během kterého se chvarena odebrala k mytickému jezeru Vourukaša. Tam se jí zmocnil Apam Napát a uložil ji do vody. Poté vyhlásil Ahura Mazda její výlov a slíbil že úspěšnému nalézci přinese chvarena zdar v kněžské, pastevecké a vojenské sféře. O její získání se pokusil Túránec Franrasjan, který se pro ni třikrát potopil ale ta mu vždy unikla, protože nebyl Árjou. Při pohybu chvareny se jezero rozvodnilo a vznikly tak různé řeky, včetně Haétumant, která stále obsahuje tento posvátný symbol.\n\nSlovo \"chvarena\" je avestánské a Jaan Puhvel jej vykládá jako „sluneční látka“ z pra-avestánského \"hvar\" „slunce“, příbuzného s védským \"svar\" a latinským \"sōl\" téhož významu. Lze se též setkat se zápisy \"xᵛarənah\", \"khvarenah\" či \"khwarena\". Z téhož období je doloženo také médské a staroperské \"farnah\". Ve střední perštině se objevuje v podobě \"xwarra\". Ve východoíránských jazycích se objevuje jako sogdijské \"farn\", baktrijské \"far(r)o\", chotánské \"phārra\", v osetštině jako \"farnä\" and \"farn\" „mír, štěstí, hojnost“. V novoperštině se objevuje jako \"farr\" či \"farrah\".\n\n"}
{"id": "1499595", "url": "https://cs.wikipedia.org/wiki?curid=1499595", "title": "Władysław Orkan", "text": "Władysław Orkan\n\nWładysław Orkan (27. listopadu 1875, Poręba Wielka, Halič – 14. května 1930, Krakov) byl polský básník, prozaik a dramatik, jeden z představitelů období tzv. \"Mladého Polska\". \n\nNarodil se v horalské rodině jako Franciszek Ksawery Smaciarz, roku 1898 změnil příjemní na Smreczyński podle rodného jména své matky, ale znám je především pod svým uměleckým jménem Władysław Orkan.\n\nZačal studovat gymnázium v Krakově a zde také ve čtvrtém ročníku začal publikovat své verše. Protože rakouské úřady toto studentům nedovolovaly, přijal pseudonym Orkan (Orkán) na znamení své vzpurné povahy. Stal se členem mnoha mimoškolních spolků (i tajných bojujících za polskou nezávislost) a nakonec gymnázium pro špatný prospěch, zaviněný především touto společenskou angažovaností, nedokončil. Vrátil se do rodné vsi a po zbytek života zde hospodařil jako rolník (kromě období první světové války, kdy vstoupil do polských legií a byl povýšen na důstojníka).\n\nO jeho prozaický knižní debut, sbírku povídek \"Nowelle\" (1898) se významně zasloužil Kazimierz Przerwa-Tetmajer, který zajistil její sazbu a ke knize naspal pochvalnou předmluvu.\n\nKdyž roku 1903 obdržel odměnu za román \"W roztokach\", začal stavět ve svém rodišti nový dům, který dostal název \"Orkanówka\" (dnes je v nněm autorovo muzeum). Žil v něm od roku 1905, ale finanční potíže, které ho po celý život trápily, byly důvodem, proč dům nebyl nikdy dokončen. Hostil v něm však řadu svých literárních přátel, například Przerwu-Tetmajera, Leopolda Staffa, Jana Kasprowicze a další.\n\nRoku 1909 se oženil s poštovní úřednicí Marií Zwierzyńskou, se kterou měl dceru Zosii. Tu vychovávála spisovatelova sestra, protože Orkanova manželka zemřela, když byly Zosii tři roky. Roku 1924 se znovu oženil s Bronisławou Folejewskou.\n\nJe autorem básní, románů, povídek, novel, črt i divadelních her. Mísí se v nich kritický realismus a naturalismus se symbolismem a impresionistickým líčením přírody. Jako jeden z prvních zobrazil ve svých dílech sociální rozvrtveni haličské vesnice, psychiku rolníka s jeho názory, tužbami a obyčeji i radikalismus vekovské chudiny nucené bídou k emigraci. Byl rovněž jedním z nejvýznamnějších popularizátorů ukrajinské literatury v Polsku.\n\nRoku 1930 mu Varšava udělila svou literání cenu, kterou si nestačil převzít. Zemřel náhle na mozkovou mrtvici, když šel navštívit do nemocnice svou smrtelně nemocnou dceru Zosii (maligní lymfom). Ta jej přežila pouze o tři týdny.\n\nWładysław Orkan byl pohřben na Rakowickém hřbitově v Krakově. O rok později byly jeho ostatky převezny do Zakopaného a zde uloženy na Hřbitově zasloužilých.\n\n\n\n"}
{"id": "1499597", "url": "https://cs.wikipedia.org/wiki?curid=1499597", "title": "Románd", "text": "Románd\n\nRománd () je vesnice v Maďarsku v župě Győr-Moson-Sopron, spadající pod okres Pannonhalma. Nachází se asi 10 km jihovýchodně od Pannonhalmy a asi 24 km jihovýchodně od Győru. V roce 2015 zde žilo 313 obyvatel. Dle údajů z roku 2011 tvoří 90,8 % obyvatelstva Maďaři, 4,3 % Němci, 0,7 % Rumuni, 0,7 % Slováci a 0,3 % Romové.\n\nSousedními vesnicemi jsou Bakonygyirót, Bakonypéterd, Gic, Lázi a Veszprémvarsány.\n"}
{"id": "1499599", "url": "https://cs.wikipedia.org/wiki?curid=1499599", "title": "Jan Kryštof z Bartensteina", "text": "Jan Kryštof z Bartensteina\n\nJan Kryštof z Bartensteina (23. října 1689 Štrasburk – 6. srpna 1767 Vídeň) byl státníkem a diplomatem ve službě habsburské monarchie. Získal pro svou rodinu šlechtický titul svobodných Pánů z Bartensteina. \n\nJan Kryštof z Bartensteina pocházel ze starého německého rodu z Durynska a Dolního Saska a vyrůstal ve Štrasburku. Jeho rodina získala šlechtický titul již roku 1620. Jeho otcem byl Jan Filip Bartenstein (1650–1726) a byl profesorem filozofie a ředitelem gymnázia ve Štrasburku. Jeho matka Alžběta Artopäus pocházela ze štrasburské učenecké rodiny. \n\nV roce 1725 si vzal za ženu Marií Kordulu Holler von Doblhoff. Narodili se jim synové Josef Filip Kryštof z Bartensteina (1726–1804) a Kryštof Innocenz z Bartensteina. V roce 1739 zakoupil od olomouckého biskupa panství Jindřichov ve Slezsku, které jejich rodina vlastnila až do roku 1866, kdy vymřela jedna z větví rodu po meči. V roce 1757 nechala před zámkem v Jindřichově jeho manželka Kordula zbudovat kolem morového sloupu sousoší Pany Marie. \n\nMladý Jan Kryštof z Bartensteina studoval jazyky, historii a právo ve Štrasburku. V roce 1709 dokončil studium historie s prací o válce Mořice Saského proti Karlovi V (\" Prince vzpoura \"), jeho právní studie v roce 1711 s prací na dědění dědictví . \n\nJako devatenáctiletý cestoval do Paříže, kde přišel do styku s benediktiny, poté se přestěhoval do Vídně. Tam se setkal s říšským dvorním radou Gottfriedem Wilhelmem Leibnizem, který ho podpořil a poradil mu, aby svou kariéru spojil se státní správou . \n\nV roce 1715 konvertoval jako křtěný protestant ke katolické víře a hledal kariéru v rakouských státních službách. Již v roce 1719 byl povýšen do rytířského stavu a v letech 1720 a 1730 udělal velkou kariéru u habsburského císařského dvora. \n\nNejprve byl sekretářem, následně byl tajemník tajné konference a nejvyšší vládní autorita ve Vídni a nejbližší důvěrník a poradce císaře Karla VI. V roce 1733 obdržel povýšení do šlechtického stavu jako titul říšský svobodný pán. Vstoupil do tajné rady a stal se vicekancléřem v rakouském státním kancléřství. Po smrti Karla VI.v roce 1740 zůstal spojen s jeho dcerou a nástupkyní Marií Terezií a po léta formoval habsburskou domácí i zahraniční politiku . V roce 1744 mu byl šlechtický titul svobodný pán přiznán i pro rakouské a české země. \n\nV roce 1753 byl nahrazen Václavem Antonínem z Kounic a Rietbergu jako vedoucí zahraničních záležitostí a byl již aktivní jen v domácí politice. Následně se stal ředitelem archivu tajného domu a napsal učebnice pro korunního prince Josefa II.\n\nPo jeho smrti v roce 1767 opustili jeho potomci rozsáhlé pozemky v Dolním Rakousku a Slezsku. Jeho vnuk Kryštof Jan Babpist svobodný pán z Bartensteina získal panství Poysbrunn a nechal ve Falkensteinu zbudovat hrobku rodu Bartensteinů.\n\nVe Vídni je od roku 1873 po něm pojmenována ulice: \"Bartensteingasse v\" blízkosti parlamentu. \n\nJan Kryštof z Bartensteina Byl ve svém době považován za jednu z nejvlivnějších osobností a nejjasnějších myslí na vídeňském dvoře. Jako kvalifikovaný diplomatický mistr byl nápomocen v politickém prosazování Karla VI. V roce 1713 byla vydána pragmatická sankce.Toto vyhlášení mělo za cíl zajištění nedělení vlastnictví Habsburků v ženské linii rodu. V roce 1723 ji přijalo i Maďarsko. Pragmatická sankce byla ratifikována v roce 1731 Anglií. \n\nPo nástupu Marie Terezie na trůn posílil jeho vliv na nejistou mladou arcivévodkyni a královnu Českého království a Maďarska oproti služebně starším ministrům u dvora. Velmi úspěšný byl ve vyjednávání manželství Marie Terezie s Františkem Štěpánem Lotrinským. Je mu také přičítáno, že zabránil manželství vladařky s nenáviděným následníkem španělského trůnu Karlem. Zasloužil se o výměnu díky, které František Štěpán postoupil své Lotrinské vévodství Francii za Toskánsko.Díky jeho snaze a úsilí byl František Josef zvolen císařem Svaté říše římské. Tento diplomatický úspěch mu zajistil celoživotní loajalitu císařovny a královny Marie Terezie a je považován za největší úspěch jeho kariéry.\nJan Kryštof z Bartensteinu byl méně úspěšný v jiných zahraničních politických rozhodnutích, jeho prosazení obnoveného vstupu Rakouska do války na straně Ruska v roce 1737 proti Turkům vedla k porážce a podepsání v míru Bělehradě v roce 1739. \n\nNejdůležitějšími roky v životě Jana Kryštofa z Bartensteina v politické činnosti jsou pravděpodobně první léta panování Marie Terezie, kdy Habsburská monarchie přijala jak pruskou invazi do Slezska (Slezské války). Rakousko bylo nuceno bojovat o rakouské dědictví s Bavorskem a Saskem s podporou Francie(Rakouské války o nástupnictví), které je se dostalo do existenční krize. Jan Kryštof z Bartensteinu podporoval nezkušenou královnu,která odmítala jakýkoliv územní postoupení a přísně a trvala na nedělitelnosti svých zemích. \n\nByl královniným zahraničním konzultantem. Její jménem byl zřejmě nejvýznamnějším politickým novinářem Hofburgu během první a druhé slezské války, který představoval politické a právní postavení Habsburků v mnoha oficiálních pamfletech nad zahraničními reprezentace byly distribuovány v mnoha tisících kopií . \n\nZ vlivu na formování zahraniční politiky byl později nahrazen Václavem Antonínem z Kounic. Maria Terezie mu svěřila vnitřní správu svých zemí a rozvoj nového celního tarifu. Vedl rakouskou zdravotnickou službu a byl jmenován členem dvorní delegace, který reguloval záležitosti obyvatelstva přistěhovalců ze Srbska. V poslední době se stal vedoucím tajného soukromého archivu, který byl založen v roce 1749, a napsal historickou učebnici pro mladého dědice trůnu Josefa: ručně psaných čtrnácti svazků textu a šesti svazků doplňků od Karla Velikého k Rudolfu II. \n\nV diplomatických kruzích byl Jan Kryštof z Bartensteina dobře známý pro svou vysokou politickou erudici, ostrý jazyk a arogantní chování. Marii Terezii v každém případě soudila, že byl \"velkým státníkem\" a zdůrazňovala \" \"že samá vděčí za zachování této monarchie.\"\" \"Bez něj by všechno šlo na zem\".“ Jako diplomat byl vždy loajální Rakousku a hrál rozhodující roli v nové identitě habsburského mnohonárodního státu jako sebejistá hegemoniální moc . \n\n\nPolitický osud Jan Kryštofa z Bartensteinu u jeho vrcholu je představen v roce 1981 ve filmu: \"Jak měsíc přes oheň a krev\". \n\n"}
{"id": "1499601", "url": "https://cs.wikipedia.org/wiki?curid=1499601", "title": "Hana Čápová", "text": "Hana Čápová\n\nHana Čápová (24. dubna 1956 Praha – 11. května 2019 Praha) byla česká grafička, ilustrátorka, kreslířka poštovních známek, malířka a tvůrkyně exlibris.\n\nNarodila se 24. dubna 1956 v Praze. V letech 1971–1975 vystudovala Střední odbornou školu výtvarnou V. Hollara v Praze (prof. J.Hořánek) a v letech 1977–1983 Vysokou školu uměleckoprůmyslovou v Praze (ateliér ilustrace a grafiky, prof. J. Mikula).\n\nByla členkou prestižního Spolku českých umělců grafiků HOLLAR. Její tvorbu obdivují návštěvníci v tuzemsku i v zahraničí např. na Slovensku, Polsku, Rusku, Litvě, Německu, Švýcarsku, Belgii, Holandsku, Anglii, Francii, Itálii, Španělsku, Portugalsku, Turecku, Koreji, USA, Japonsku, Mexiku a Číně.\n\nZa svoji tvorbu získala řadu mezinárodních významných ocenění.\n\nZemřela 11. května 2019 v Praze.\n\nV jejím díle se prolínají různé motivy, často spočívající na protikladech dobra a zla, krásy a ošklivosti, úsměvu a pláče. Grafika Hany Čápové upoutává svým erotickým a zároveň cudným půvabem, technickou dokonalostí a srozumitelností. Ve své profesionální výtvarné činnosti se věnovala grafice, malbě, kresbě, ilustraci, známkové tvorbě. Nejužívanější grafickou technikou byl ale lept. Autorka mistrně ovládala grafické techniky leptu, barevného leptu a kombinované techniky. Její nevšední grafické listy vynikají smyslem pro detail, symbolikou a jedinečnou atmosférou.\n\n\n"}
{"id": "1499602", "url": "https://cs.wikipedia.org/wiki?curid=1499602", "title": "Tuan Čchi-žuej", "text": "Tuan Čchi-žuej\n\nTuan Čchi-žuej (znaky tradiční: 段祺瑞, znaky zjednodušené: 段祺瑞, pchin-jin: \"Duàn Qíruì\", \"Duan Qirui\") (6. března 1865, Che-fej, Čínské císařství - 2. listopadu 1936, Šanghaj, Čínská republika) byl čínský vojenský velitel, politik a zakladatel an-chuejské a an-fuské kliky. Po porážce an-chuejské kliky klikou Č'-li se připojil k feng-tchienské klice a následně byl zvolen prozatímním prezidentem Čínské republiky. Z této funkce byl sesazen po masakru 18. března 1926.\n\nTuan Čchi-žuej se narodil do vojenské rodiny v provincii An-chuej v roce 1865. V roce 1895 zahájil svou vojenskou kariéru jako kadet na Tchien-ťinské vojenské akademii (znaky zjednodušené: 天津武备学堂, pchin-jin: Tiānjīn wǔbèi xuétáng). V Port Artuhuru studoval dělestřelectvo, a později odjel studovat do Německa, kde studoval dva roky. Během Boxerského povstání sloužil v provincii Šan-tung. Poté zastával zastával důležité funkce v mandžuské armádě, mj. i funkci náčelníka vojenské akademie Pej-jang. Jeho kariéra byla úzce spjata s kariérou Jüan Š'-kchaje, kterému byl velmi loajální. V roce 1911 došlo k Sinchajské revoluci mířenou proti dynastii Čching. Po této revoluci Tuan Čchi-žuej podpořil abdikaci císaře Pchu Iho, kterou požadoval Jüan Š'-kchaj. Spolu s Feng Kuo-čangem (znaky zjednodušené: 冯国璋, pchin-jin: \"Féng Guózhāng,\" \"Feng Guozhang\") a Wang Š'-čenem (znaky zjednodušené: 王士珍, pchin-jin: \"Wáng Shìzhēn,\" \"Wang Shizhen\") byl vůdčí osobností Pej-jangské armády (znaky zjednodušené: 北洋軍, pchin-jin: \"Běiyángjūn\"), kterou vedl Jüan Š'-kchaj. Jüan jmenoval Tuan Čchi-žueje premiérem oficiální vlády v Pekingu a zároveň byl také ministrem války. Ačkoli byl Tuan vůči Jüan Š'-kchajovi loajální, nepodpořil v roce 1915 jeho snahy o prohlášení se císařem. Kvůli tomuto pokusu došlo k porušení celistvosti Číny, jelikož několik provincií vyhlásilo samostatnost.\n\nPo své 83 dní trvající císařské vládě v roce 1916 zemřel Jüan Š'-kchaj, a tak vojenská moc pej-jangské armády padla do rukou bývalých vrchních velitelů a byla obnovena republika Li Jüan-chung (znaky zjednodušené: 黎元洪, pchin-jin: \"Lí Yuánhóng\", \"Li Yuanhong\") se stal prezidentem Čínské republiky a jmenoval Tuan Čchi-žueje premiérem a Feng Kuo-čanga viceprezidentem. Tuan Čchi-žuej soustředil své síly na vytvoření početného vojska nezávislého na oficiální vládě a Tuan se snažil oslabit pozici Li Jüan-chunga. V červnu roku 1917 se generál Čang Sün (znaky zjednodušené: 张勋, pchin-jin: \"Zhāng Xūn\", \"Zhang Xun\") pokusil o znovunastolení mandžuské monarchie, který byl Tuanem potlačen, ačkoliv na několik dní byl na císařském trůnu opět Pchu I. Po porážce Čang Süna byl do funkce prezidenta dosazen Feng Kuo-čang a Tuan Čchi-žuej se stal opět premiérem. V tomto období byla Pej-jangská armáda rozdělena na dvě militaristické frakce, a to na č'-lijskou kliku (znaky zjednodušené: 直(隶)系军阀, pchin-jin: \"Zhí (lì) xì jūnfá\") vedenou Feng Kuo-čangem a an-chuejskou kliku (znaky zjednodušené: 皖系军阀, pchin-jin: \"Wǎnxì jūnfá\") vedenou Tuan Čchi-žuejem. An-chuejská klika a i sám Tuan byl velmi podporován Japonskem.\n\nAn-fuskou kliku (znaky zjednodušené:安福 俱乐部, pchin-jin: \"Ānfú jùlèbù\") založil Tuan Čchi-žuej jako novou politickou frakci v roce 1918. Klika vznikla jako frakce vojevůdců oblasti provincie An-chuej, s vlivem až na Severočínskou nížinu k oblastem okolo Tchien-ťinu, kteří byli spojenci vojevůdců z provincie Fu-ťien (odtud zkratka \"An-Fu\"). Hlavními vůdci této kliky byli Tuan Čchi-žuej a Sü Šu-čeng (znaky zjednodušené: 徐树铮, pchin-jin: \"Xú Shùzhēng\", \"Xu Shuzheng\"). Tato frakce měla svůj vlastní parlament, s velkým vlivem na pej-jangskou vládou. Tento parlament dosadil mezi lety 1918–1922 do funkce prezidenta civilistu Sü Š'-čchanga (znaky zjednodušené: 徐世昌, pchin-jin: \"Xú Shìchāng\", \"Xu Shichang\").\n\nSeverní militaristé byli rozděleni do hlavních tří klik: klika An-chuej (znaky zjednodušené: 皖系军阀, pchin-jin: \"Wǎnxì jūnfá\") vedená Tuan Čchi-žuejem, klika Č'-li (znaky zjednodušené: 直(隶)系军阀, pchin-jin: \"Zhí (lì) xì jūnfá\") vedená Feng Kuo-čangem a klika Feng-tchien (znaky zjednodušené: 奉系军阀, pchin-jin: \"Fèng Xì Jūnfá\") vedená Čang Cuo-linem (znaky zjednodušené: 张作霖, pchin-jin: \"Zhāng Zuòlín, Zhang Zuolin\").\n\nPo smrti Feng Kuo-čanga v roce 1919 vedení kliky Č'-li převzal Cchao Kchun (znaky zjednodušené: 曹锟, pchin-jin: \"Cáo Kūn, Cao Kun\") a Wu Pchej-fu (znaky zjednodušené: 吴佩孚, pchin-jin: \"Wú Pèifú, Wu Peifu\"). V roce 1920 rivalita mezi an-chuejskou a č'-lijskou klikou vyvrcholila válkou známou pod názvem Č'-lijsko-an-chuejská válka (znaky zjednodušené: 直皖戰爭, pchin-jin: \"Zhí wǎn zhànzhēng\"). Protože an-chuejská klika měla početní převahu, byla č'-lijská klika nucena uzavřít spojenectví s feng-tchienskou klikou. An-chuejská klika byla poražena a Tuan Čchi-žuej byl nucen uprchnout z Pekingu.\n\nPo porážce an-chuejské kliky vítězné frakce převzali kontrolu nad Pej-jangskou vládou. Ještě v roce 1920 se Cchao-Kchun prohlásil prezidentem, kterým byl až do roku 1924. Následně ale došlo k neshodám, které vyvrcholily v č'-lijsko-feng-tchienskou válku. Tato válka proběhla v letech 1922–1924 a vítězně z ní vyšla klika Č'-li. Později v roce 1924 došlo ještě k 2. č'-lijsko-feng-tchienské válce (znaky zjednodušené: 第二次直奉战争, pchin-jin: \"Dì èr cì Zhí Fèng Zhànzhēng\").\n\nBěhem 2. č'-lijsko-feng-tchienské války se Tuan Čchi-žuej přidal k Čang Cuo-linovi. Díky spojenectví feng-tchienské kliky s Feng Jü-siangem (znaky zjednodušené: 冯玉祥, pchin-jin: \"Féng Yùxíang, Feng Yuxiang\") a jeho pekingskému převratu, při kterém byl svržen dosavadní prezident Cchao Kchun, byla klika Č'-li poražena. Protože byl jediný Tuan Čchi-žuej bez armády, byl zvolen novým prozatímním prezidentem. Jeho prezidentské období ale skončilo po masakru 18. března 1926 (znaky zjednodušené: 三一八惨案, pchin-jin: \"Sānyībā Cǎn'àn\"). V Pekingu se v ulicích objevil dav protestující proti nerovnoprávným smlouvám mezi Čínou a západními mocnostmi, Tuan Čchi-žuej dal rozkaz k násilnému rozehnání demonstrace. Ještě v roce 1926 byl sesazen a vyhnán z Pekingu velitelem Kuo-min-ťünské kliky (znaky zjednodušené: 国民军, pchin-jin: \"Guómínjūn\") Feng Jü-siangem.\n"}
{"id": "1499606", "url": "https://cs.wikipedia.org/wiki?curid=1499606", "title": "Kařízek II", "text": "Kařízek II\n\nKařízek II (dříve \"Kařízek\") je osada (přezdívána také \"Mýto-Kařízek\"), která spadá pod město Mýto (na rozdíl od vesnice Kařízek, která je samostatnou obcí). Kařízek II se nachází u Štěpánského rybníka poblíž Mýta v Plzeňském kraji.\n\nV osadě se nachází železniční stanice Kařízek na trati Praha–Plzeň.\n\nMezi přírodní památky patří památný strom „Dub s břečťanem“ a severně od osady se rozkládají Kařezské rybníky.\n\nNachází se zde také restaurace \"Pod Kaštanem\". Západně od osady se nachází letiště AMG Mýto pro modeláře RC modelů.\n"}
{"id": "1499608", "url": "https://cs.wikipedia.org/wiki?curid=1499608", "title": "Antonín Růsek", "text": "Antonín Růsek\n\nAntonín Růsek (* 22. března 1999 Brno) je český fotbalový útočník a mládežnický reprezentant České republiky. Od podzimu 2016 hraje za A-mužstvo Zbrojovky Brno.\nZačínal v Troskotovicích, hostoval v Miroslavi a od roku 2010 je hráčem Zbrojovky Brno.\nDebut v profesionální soutěži zaznamenal v domácím zápase 29. října 2016 proti FC Vysočina Jihlava (nerozhodně 1:1) a asistoval na vyrovnávající gól Michalu Škodovi v 79. minutě.\n26. července 2017 byl poslán na roční hostování do Znojma. Po půl roce se vrátil zpět do brněnské Zbrojovky.\n\nOd roku 2014 je členem mládežnických reprezentací České republiky. Nastupoval za reprezentační výběry do 16 let (v letech 2014–2015, 14 startů/6 branek), do 17 let (2015–2016, 14/6), do 18 let (2016–2017, 18/6), do 19 let (2017–2018, 16/4) a do 20 let (2018–2019, 5/1 – aktuální k 25. březnu 2019).\n\n"}
{"id": "1499612", "url": "https://cs.wikipedia.org/wiki?curid=1499612", "title": "StarDance …když hvězdy tančí (10. řada)", "text": "StarDance …když hvězdy tančí (10. řada)\n\nDesátá řada \"StarDance …když hvězdy tančí\", taneční televizní show, byla vysílána na programu ČT1 veřejnoprávní České televize od října 2019 do prosince 2019. Moderátorskou dvojici tvořili Marek Eben a Tereza Kostková. V porotě zasedli Tatiana Drexler, Zdeněk Chlopčík a poprvé také bývalí soutěžící Jan Tománek s Richardem Genzerem.\n\nVítěznou dvojicí se stal taneční pár Veronika Khek Kubařová a Dominik Vodička, druhé místo získal herec Matouš Ruml s Natálií Otáhalovou, na třetí místo se podle bodování poroty a diváků dostal rybář Jakub Vágner s Michaelou Novotnou.\n\nPříští, jedenáctá řada StarDance se bude konat v roce 2021. Celý štáb tak bude mít na rok pauzu.\n\nPrvní oznámenou soutěžící se stala biatlonistka Gabriela Koukalová, která těsně před oznámením účasti ukončila sportovní kariéru. Jejím partnerem je nováček v soutěži, rodák z Hodonína Martin Prágr. Následně byl zveřejněn další pár, jehož členy jsou youtuber Karel Kovář, známý jako Kovy, a taneční partnerka Veronika Lišková. O den později byla potvrzena jako tanečnice herečka Veronika Khek Kubařová, tvořící pár s tanečníkem a baleťákem Dominikem Vodičkou. Čtvrtý pár je složený z herce Miroslava Hanuše a Adriany Maškové. První polovinu soutěžících uzavřeli herec Matouš Ruml, který v soutěží tančí s Natálií Otáhalovou. \n\nDne 21. června 2019 byla oznámena šestá taneční dvojice, Nora Fridrichová s tanečníkem Janem Kohoutem. Jako sedmý pár do soutěže vykročili hudebník Ondřej Ládek, známý pod pseudonymem Xindl X, s taneční partnerkou Markétou Dostálovou.. První zpěvačkou v soutěži a zároveň čtvrtou ženou se stala Tonya Graves, jejímž tanečním partnerem je Michal Bureš. Další soutěžícími jsou spisovatelka Radka Třeštíková s partnerem Tomášem Vořechovským. Výběr uzavřeli rybář Jakub Vágner a jeho tanečnice Michaela Nováková.\nPorotci rozhodují pomocí bodování a diváci SMS zprávami. Rovněž jako v minulé řadě rozhodnou ve druhé části devátého kola pouze diváci o třetím postupujícím do finále.\n10. ročník byl zahájen prvním dílem nazvaným „Pocta legendě“. Večer věnovaný Karlu Gottovi byl uveden o týden dříve oproti původnímu plánu (kvůli smrti Karla Gotta). Prostřednictvím tanečních vystoupení a citlivých choreografií bylo připomenuto to nejlepší z éry oblíbeného umělce. První tanec předvedlo osm profesionálních tanečníků, kteří vyhráli v předchozích řadách. \n\nDruhý soutěžní večer se uskutečnil v sobotu 19. října 2019. Na úvod večera vystoupili v krátkém čísle všichni porotci.\n\nTřetí kolo nazvané „Company“ otevřelo velké stepařské číslo pod vedením mistra Tomáše Slavíčka. Taneční páry měly za úkol začlenit do svých choreografií taneční společnost (Company) a tím své vystoupení proměnit ve svébytnou samostatnou show.\n\nČtvrtý večer byl pohádkový. V úvodu proběhlo světové baletní číslo a pak přišly na řadu slavné filmové a muzikálové pohádkové melodie a hity. Speciální bylo i stylizované pojetí, stále ovšem plně v duchu tance a noblesy.\n\nPátá sobota patřila jen letošním hvězdám, jejich vystoupením, choreografiím a nápadům. Ukázku několika standardních tanců na soutěžní úrovni předvedl profesionální pár.\n\nŠesté soutěžní kolo StarDance vzpomínalo na výročí 17. listopadu. Pracovalo se s pojmem „svoboda“, a to v širším významu, přirozeně s přesahem do umění. O opening se postaral Cirk La Putyka.\n\nBenefiční večer proběhl již počtvrté a tanec tak opět pomáhal. V tomto kole opět nikdo nevypadl a k porotě se přidal patron Centra Paraple Zdeněk Svěrák.\n\nTentokrát zatančil každý pár dvakrát, přičemž se do soutěže po odmlce vrátil scénický tanec.\n\nPodobu devátého večera výrazně ovlivnili porotci. Každý z nich měl příležitost reálně působit na taneční vystoupení jednoho z párů. Zdeněk Chlopčík spolupracoval s párem Matouš Ruml a Natálie Otáhalová, Jan Tománek s Veronikou Khek Kubařovou a Dominikem Vodičkou, Tatiana Drexler mentorovala pár Karel Kovář a Veronika Lišková a Richard Genzer radil páru Jakub Vágner a Michaela Nováková. Taneční večer zahájilo speciální číslo členů poroty, spolu zatančili také Jan Onder s Markem Zelinkou.\n\nVelké finále začalo kankánem v podání žen i mužů. Naposledy si spolu zatančilo všech deset párů a připraveno bylo i předvánoční hudební překvapení. Každý pár zatančil čtyřikrát – standard, latinu, nejlepší tanec a freestyle.\nStarDance je s průměrnou sledovaností 1,3 milionu lidí nejsledovanější sobotní pořad celého roku 2019.\n"}
{"id": "1499613", "url": "https://cs.wikipedia.org/wiki?curid=1499613", "title": "Martin Zikl", "text": "Martin Zikl\n\nMartin Zikl (* 13. června 1999 Brno) je český fotbalový útočník a mládežnický reprezentant České republiky. Od podzimu 2017 nastupuje za A-mužstvo Zbrojovky Brno.\nDebut v profesionální soutěži zaznamenal 18. listopadu 2017 za brněnskou Zbrojovku v domácím zápase proti Teplicím. Zápas skončil 1:0. První gól vstřelil 2. prosince 2017 v domácím zápase proti Zlínu, zápas skončil remízou 1:1.\n\nV letech 2014–2016 byl členem mládežnických reprezentací České republiky. Nastupoval za reprezentační výběry do 16 let (v letech 2014–2015, 11 startů/3 góly) a do 17 let (2015–2016, 13/1).\n\n"}
{"id": "1499614", "url": "https://cs.wikipedia.org/wiki?curid=1499614", "title": "Bratři Prášilové a spol.", "text": "Bratři Prášilové a spol.\n\nBratři Prášilové a spol. byla mostárna v pražské Libni. Podílela se na stavbě Petřínské rozhledny, Staroměstské tržnice, Průmyslového paláce, zdymadla a vodní elektrárny v Poděbradech nebo nového Vyšehradského železničního mostu.\n\nV roce 1886 byla v rámci První Českomoravské založena mostárna. Nabídku na pozici vrchního technika přijal František Prášil (1845–1917). V roce 1894 se osamostatnil a založil vlastní továrnu. František Prášil měl patentovány vynálezy nýtovacího stroje, konstrukce přenosného mostu a segmentovou konstrukci jezu. Mostárna fungovala i po smrti zakladatele v roce 1917 až do druhé světové války, po roce 1945 již obnovena nebyla. Budovu mostárny později využívala ČKD Lokomotivka.\n\n"}
{"id": "1499616", "url": "https://cs.wikipedia.org/wiki?curid=1499616", "title": "Motherland: Fort Salem", "text": "Motherland: Fort Salem\n\nMotherland: Fort Salem je připravovaný americký dramatický televizní seriál, jehož tvůrcem je Eliot Laurence. Seriál bude vysílaný na stanici Freeform. \n\nSeriál sleduje magický výcvik tří mladých žen, které žijí v ženou ovládaném světě, kde pronásledování čarodějnic v USA skončilo před 300 lety uzavřením dohody.\n\n\nDne 5. března 2019 stanice Freeform oznámila, že objednala první řadu nového seriálu, která se bude skládat z deseti dílů. Tvůrcem seriálu je Eliot Laurence, jenž je do projektu zapojen také jako výkonný producent. Dalšími výkonnými producenty jsou Will Ferrell, Adam McKay, Kevin Messick, Maria Maggenti a Steven Adelson. První řada je produkovaná společnostmi Freeform Studios a Gary Sanchez Productions. Dne 14. května 2019 byl vydán první oficiální trailer.\n\nSpolečně s oznámením seriálu bylo ohlášeno, že Taylor Hickson, Jessica Sutton, Amalia Holm a Demetria McKinney byly obsazeny do hlavních rolí. Kelcey Mawema, která v pilotním dílu ztvárnila hlavní postavu, byla přeobsazena. Dne 28. března 2019 bylo oznámeno obsazení Ashley Nicole Williams, která v hlavní roli nahradila Kelcey Mawema.\n\nHlavní natáčení bylo zahájeno dne 22. dubna 2019, přičemž by mělo skončit 16. srpna 2019 ve Vancouveru. Natáčení probíhalo také ve městě Cloverdale v Britské Kolumbii, a to od 9. do 10. května 2019.\n\n"}
{"id": "1499617", "url": "https://cs.wikipedia.org/wiki?curid=1499617", "title": "Sikátor", "text": "Sikátor\n\nSikátor (vyslovováno [šikátor]) je vesnice v Maďarsku v župě Győr-Moson-Sopron, spadající pod okres Pannonhalma. Nachází se asi 15 km jihovýchodně od Pannonhalmy. V roce 2015 zde žilo 307 obyvatel. Dle údajů z roku 2011 tvoří 95,2 % obyvatelstva Maďaři, 8,7 % Romové, 2,9 % Němci a 0,6 % Slováci. Název znamená „alej“.\n\nJedinou sousední vesnicí je Veszprémvarsány.\n"}
{"id": "1499619", "url": "https://cs.wikipedia.org/wiki?curid=1499619", "title": "Grzybowiec", "text": "Grzybowiec\n\nGrzybowiec (německy \"Matzlerberg\", \"Bismarckhöhe\") je hora v polské části Krkonoš, vysoká 753 m n. m.\n\nNachází se severně od hraničního krkonošského hřebene, 5 km východně od města Szklarska Poręba. Je nejvyšším vrcholem rozlehlého masivu, který se skládá z pěti hřebenů vybíhajících z vrcholu Grzybowiece: na západ Drewniak (672 m), na severozápad Piechowicką Górą (604 m), na sever Młynik (686 m), na severovýchod Trzmielak (647 m) a Sobiesz (633 m) a na jihovýchod Sośnik (650 m).\n\nAsi 400 metrů jihovýchodně od vrcholu stojí bývalý penzion Grzybowiec-Bismarckhöhe (714 m n. m.), který byl v 19. století sídlem prvního německého kancléře Otto von Bismarcka. K němu se dá dojet autem po rozbité silnici a dále pokračovat pěšky na západ po lesní cestě, ze které odbočuje mírně doprava neznačený průsek na vrchol. Cesta od penzionu na vrchol měří necelých 0,5 km s převýšením asi 50 metrů. Přímo na vrcholu stojí žulová skalka.\n"}
{"id": "1499620", "url": "https://cs.wikipedia.org/wiki?curid=1499620", "title": "Ondřej Pachlopník", "text": "Ondřej Pachlopník\n\nOndřej Pachlopník (* 14. února 2000 Brno) je český fotbalový záložník a mládežnický reprezentant České republiky. Od hraje za A-mužstvo Zbrojovky Brno.\n\nDebut v profesionální soutěži zaznamenal 2. března 2019 za brněnskou Zbrojovku v zápase v Chrudimi. Na hřiště přišel v 71. minutě a pomohl týmu k vítězství 2:1, přestože bylo Brno oslabeno o jednoho muže v poli.\n\nOd roku 2015 je členem mládežnických reprezentací České republiky. Nastupoval za reprezentační výběry do 16 let (v letech 2015–2016, 4 starty/žádný vstřelený gól), do 18 let (2018, 3/0) a do 19 let (2018, 7/2).\n\n"}
{"id": "1499623", "url": "https://cs.wikipedia.org/wiki?curid=1499623", "title": "Sestry Bártů", "text": "Sestry Bártů\n\nKateřina Bártů a Jitka Bártů (* 12. října 1974 Jihlava), jsou české televizní autorky, scenáristky, spisovatelky, producentky a režisérky. Jednovaječná dvojčata spolu tvoří autorskou sourozeneckou dvojici profesně známou jako sestry Bártů.\n\nPoprvé na sebe upozornily scénářem pro Českou televizi Duch modrého pokoje v cyklu komedií Nadměrné maličkosti. \n\nRomantickou rodinnou ságou Rodinná pouta, kterou TV Prima uvedla v hlavním vysílacím čase, odstartovaly jako první v českých televizích trend dlouhodobých „nekonečných“ seriálů a naučily diváky na „pravidelnou dávku emocí“. Na seriálu se podílely jako autorky a scenáristky a televize ho úspěšně vysílala v dalších dvou řadách celkem ve 254 epizodách. \n\nV roce 2005 napsaly pro mladší publikum 20 dílů komediálního seriálu Bazén o skupině muzikantů a jejich cestě za úspěchem.\n\nV roce 2007 založily sestry Bártů produkční společnost Twinpower, pod kterou začínají točit spin-off seriálu Rodinná pouta s názvem Velmi křehké vztahy . Ten se odvysílal ve čtyřech řadách ve 281 epizodách. Na seriálu působily jako autorky, scenáristky a producentky, a Jitka také vedle režiséra Vladimíra Drhy režírovala několik epizod. \n\nV roce 2014 spolupracovaly na pokračování druhé a třetí řady hudebně komediálního seriálu TV Nova Gympl s (r)učením omezeným. Na 48 epizodách seriálu se podílely autorsky jako scenáristky a kreativní producentky. \n\nOd roku 2015 se začaly věnovat projektům v žánru detektivky a krimi/thrilleru. Pro TV Prima společně napsaly úspěšný komediální krimi seriál  V.I.P. vraždy, 15 případů vražd ze světa bohatých a slavných s detektivní dvojicí všetečné spisovatelky (Soňa Norisová) a nezkušeného detektiva (Patrik Děrgel) v hlavní roli. V roce 2017 seriál pokračoval druhou sezónou. Na všech 12 epizodách se Jitka ujala režie a Kateřina zastávala roli kreativního producenta. \n\nOd roku 2016 začaly pracovat na kriminální minisérii Temný Kraj s Lukášem Vaculíkem v hlavní roli elitního kriminalisty Petra Kraje. Šest případů sériových vražd bylo inspirováno skutečnými událostmi a vyprávěno novým systémem po dvou epizodách . Na 12 dílech seriálu se společně podílely jako autorky projektu a scenáristky, Jitka jako režisérka a Kateřina jako kreativní producentka a showrunner. Seriál přinesl televizi Prima vysoké hodnocení a sledovanost .\n\nPo úspěšné první sérii vzniklo 7 nových případů. Druhá série o 14 dílech navazuje na předchozí a s vysíláním se počítá na podzim 2019 .\n\n\n\nDohromady napsaly 3 romány s postavami ze seriálu Rodinná pouta .\n\n"}
{"id": "1499624", "url": "https://cs.wikipedia.org/wiki?curid=1499624", "title": "Unrelated (seriál)", "text": "Unrelated (seriál)\n\nUnrelated je připravovaný americký komediální televizní seriál, který bude vysílán na stanici Freeform.\n\nSeriál sleduje příběh sebestředné Jesi a přehnaně ambiciózní Beccy, které skrze jednu testovací společnost zjistí, že mají společnou matku a stanou se z nich tak sestry.\n\n\nDne 15. května 2018 stanice Freeform oznámila, že objednala první řadu nového seriálu. Seriál byl vytvořen Kenyou Barrisem a Ranadou Shepardovou, přičemž oba na něm budou působit také jako výkonní producenti. Produkční společností je ABC Signature Studios. Dne 29. října 2018 bylo oznámeno, že se spolutvůrci a showrunnery stanou Casey Johnson a David Windsor. Barris opustil post scenáristy a showrunnera, avšak zůstal na pozici výkonného producenta. Později bylo doplněno, že se Randall Winston stane dalším výkonným producentem seriálu.\n\nDne 6. března 2019 byl seriál přejmenován z \"Besties\" na \"Unrelated\".\n\nDne 5. února 2019 bylo během konference Television Critics Association oznámeno, že se Jordin Sparks, Matt Shively a Brooks Brantly objeví v seriálu v hlavních rolích. V polovině února 2019 bylo ohlášeno, že Gigi Zumbado, Jessika Van a Davi Santos ztvární hlavní role.\n"}
{"id": "1499661", "url": "https://cs.wikipedia.org/wiki?curid=1499661", "title": "ECIES", "text": "ECIES\n\nECIES (zkratka anglického ) je hybridní šifrovací schéma postavené nad eliptickými křivkami.\n\nSchéma navrhl v roce 2001 Victor Shoup a je založeno na obtížnosti Diffieho-Hellmanovy úlohy, na které je založena i známější samostatná Diffieho-Hellmanova dohoda na klíči. Stalo se součástí různých norem, mj. ANSI X9.63, IEEE 1363a, ISO 18033-2 a SECG SEC 1.\n\n\nAlice si zvolí soukromý klíč formula_6 a zveřejní svůj veřejný klíč formula_7.\n\nOdesílatel zprávy formula_8, zkombinuje symetrickou šifru, znalost veřejného klíče příjemce a šifru ElGamal následujícím způsobem:\n\n\nPříjemce má k dispozici trojici formula_18 a svůj soukromý klíč formula_20. Jeho postup je:\n\n"}
{"id": "1499664", "url": "https://cs.wikipedia.org/wiki?curid=1499664", "title": "Nyctosaurus", "text": "Nyctosaurus\n\nNyctosaurus (noční ještěr) byl rod pteradoktiloidního ptakoještěra popsaného roku 1876 Othnielem Charlesem Marshem, který žil v období pozdní křídy v USA. Do rodu nyctosaurus patří velký počet druhů.\n\nNyctosaurus se podobal svému současnému příbuznému, pteranodonovi ale s rozpětím dva metry byl o něco menší.\n\nNa některých kostrách byl nalezen výrazný obrovský hřeben který byl delší, nebo alespoň stejně dlouhý jako jeho tělo. Tato podivná ozdoba se skládala ze dvou nosníků. Hřeben směřoval vzhůru a v jedné části se měnil v jakousi vidlici. Nyctosaurus je asi jediným pterosaurem který nemá na předních končetinách prsty s výjimkou prstu křídla.\n\nNyctosaurus měl také velmi dlouhý a špičatý zobák.\n\nRoku 1876 byly popsány první pozůstatky rodu nyctosaurus objevené v kansasu. Marsh se domníval že se jedná o nový druh rodu pteranodon a proto ho pojmenoval pteranodon gracilis. Později však určil že se jedná o samostatný rod který pojmenoval nyctosaurus protože mu křídly připomínal netopýra. . Roku 1881 Marsh změnil jméno na nyctodactylus. Dnes se však používá název nyctosaurus a nyctodactylus je jeho synonymem. Od té doby bylo objeveno ještě mnoho pozůstatků nyctosaurů.\n\nNyctosaurus pravděpodobně velmi rychle rostl. Odhaduje se že plné velikosti dosáhl během půl roku a v tomto věku mu začal růst hřeben. Protože nyctosaurus neměl na předních končetinách prsty, nemohl dokázat šplhat a pravděpodobně trávil většinu života ve vzduchu.\n"}
{"id": "1499666", "url": "https://cs.wikipedia.org/wiki?curid=1499666", "title": "Paměťová bariéra", "text": "Paměťová bariéra\n\nPaměťová bariéra (, nebo ) je označení strojové instrukce procesoru realizující synchronizační bariéru. Její použití zaručuje, že instrukce pracující s pamětí uvedené před ní budou provedeny všechny dříve, než začne provádění instrukcí pracujících s pamětí, které jsou uvedeny za ní. V širším významu může paměťová bariéra znamenat i zvláštní příkaz pro překladač, aby patřičným způsobem zrealizoval překlad.\n\nMotivací pro vznik této instrukce jsou jednak překladače a procesory umožňující přerovnání instrukcí za účelem efektivnějšího využití superskalárních procesorů, jednak souběžné programování, kdy se například dělí o přístup ke stejným datům několik vláken. \n\nNásledující příklad představuje provázaný kód běžící na dvou procesorech se společnou pamětí, kde na počátku obsahují proměnné f i x hodnotu 0.\n\nProcesor #1:\nProcesor #2:\nTeoreticky by se zdálo, že výsledkem může být pouze vypsání hodnoty 23, neboť dokud není do x dosazeno 23, není ani změněna hodnota f a tedy vlákno na procesoru #1 čeká. V případě procesoru nebo překladače přerovnavajícího instrukce, který „nevidí“ vztahy mezi oběma vlákny, může být nejdřív provedeno dosazení do f a až poté do x, nebo může být pro potřeby výpisu zjišťována hodnota x ještě před koncem čekání na změnu f, tedy následně vypsána hodnota stará.\n\nNa architektuře x86 je paměťová bariéra realizována instrukcí nazývanou v jazyce symbolických adres \"MFENCE\" s opkódem codice_1, která je součástí dodatečné sady instrukcí SSE2 poprvé realizované v procesorech Pentium 4 v roce 2000.\n\n"}
{"id": "1499675", "url": "https://cs.wikipedia.org/wiki?curid=1499675", "title": "Pavel Halouska", "text": "Pavel Halouska\n\nPavel Halouska (* 23. května 1995 Brno) je český fotbalový brankář. Od opět hájí branku A-mužstva Zbrojovky Brno.\n\nZačínal v TJ Maloměřická cementárna a vápenice (MCV) Brno, od roku 2004 je hráčem Zbrojovky Brno, kde chytal v první i druhé lize. Ve druhé lize hostoval ve Znojmě a Prostějově. Na střídavý start působil také ve Spartě Brno.\n\n"}
{"id": "1499676", "url": "https://cs.wikipedia.org/wiki?curid=1499676", "title": "Táp", "text": "Táp\n\nTáp je vesnice v Maďarsku v župě Győr-Moson-Sopron, spadající pod okres Pannonhalma. Nachází se asi 5 km jihovýchodně od Pannonhalmy. V roce 2015 zde žilo 722 obyvatel. Dle údajů z roku 2011 tvoří 91,3 % obyvatelstva Maďaři a 0,4 % Němci.\n\nSousedními vesnicemi jsou Győrasszonyfa, Nyalka a Tápszentmiklós.\n"}
{"id": "1499677", "url": "https://cs.wikipedia.org/wiki?curid=1499677", "title": "Jiří Floder", "text": "Jiří Floder\n\nJiří Floder (* 3. ledna 1997 Brno) je český fotbalový brankář a bývalý mládežnický reprezentant České republiky. Od hájí branku A-mužstva Zbrojovky Brno.\n\nPodzim 2018 strávil na hostování v třetiligové Kroměříži, po odchodu brankáře Melichárka začal v zimní přípravě trénovat s A-týmem Zbrojovky Brno. \nDebut v profesionální soutěži zaznamenal 28. dubna 2019 za brněnskou Zbrojovku v domácím zápase proti Znojmu. Zápas skončil 2:0 a Floder vychytal čisté konto. V sezoně 2018/19 odchytal zatím 5 zápasů, z toho hned čtyřikrát udržel čisté konto.\n\nV letech 2012–2016 byl členem mládežnických reprezentací České republiky. Nastupoval za reprezentační výběry do 16 let (v letech 2012–2013, 2 starty/180 minut/9 inkasovaných branek) a do 19 let (2016, 1/45/0).\n\n"}
{"id": "1499678", "url": "https://cs.wikipedia.org/wiki?curid=1499678", "title": "ProtonMail", "text": "ProtonMail\n\nProtonMail je internetová služba poskytující e-mailové služby s koncovým šifrováním pomocí standardu OpenPGP i v rámci webového rozhraní, čímž se odlišuje od nejznámějších poskytovatelů jako je Gmail a Outlook.com. Kromě webového rozhraní jsou dostupné i speciální přístupové aplikace pro operační systémy iOS a Android.\n\nProjekt založila skupina vědců z Evropské organizace pro jaderný výzkum (CERNu). První verze byla zveřejněna v květnu 2014, ale do března 2016 bylo možné založit si účet jen na základě pozvánky.\n\nOd počátku roku 2017 je služba dostupná také na pseudodoméně .onion v síti Tor na adrese codice_1.\n\nOd listopadu 2017 se součástí služby stal i šifrovaný adresář kontaktů.\n\nHlavní sídlo společnosti Proton Technologies je v Ženevě ve Švýcarsku, dále má pobočky v San Franciscu ve Spojených státech amerických, ve Francii, Makedonii a Litvě. Od roku 2017 má jedno ze svých vývojových center v Praze. Samotné servery služby jsou umístěny ve Švýcarsku, tedy mimo jurisdikci jak Evropské unie, tak Spojených států amerických.\n\nZa služby ProtonMailu je možné platit bitcoiny.\n"}
{"id": "1499680", "url": "https://cs.wikipedia.org/wiki?curid=1499680", "title": "Vasilij Alexejevič Bilbasov", "text": "Vasilij Alexejevič Bilbasov\n\nVasilij Alexejevič Bilbasov (rusky Василий Алексеевич Бильбасов, 19. června 1838, Poltava – 24. června 1904, Pavlovsk) byl ruský historik a publicista, specialista na vládu Kateřiny II. Veliké. \n\nPocházel z poltavské drobné šlechty. Po končení studia na fakultě dějin a filologie Petrohradské univerzity se specializoval na středověká studia a sdílel myšlenky Rankeho. Byl poslán v roce 1863 za vědeckým účelem na dva roky do zahraničí. Po návratu v roce 1866 působil jako profesor obecné historie na Petrohradské univerzitě. V roce 1867 byl zvolen radou kyjevské univerzity sv. Valdimira na místo docenta a vyučoval zde až do roku 1871.\n\nV roce 1871 se přestěhoval do Petrohradu, kde po dobu 12 let editoval noviny svého tchána – \"Hlas\". Publikace reflektovala názory a ambice mírně liberální části ruské společnosti, bránila potřebu postupného pokračování iniciovaných reforem. Po ukončení \"Hlasu\" v roce 1883 se Bilbasov věnoval sběru dosud neznámých dokumentárních materiálů o historii vlády Kateřiny II. a jejich zpracování. V osmdesátých letech 19. století publikoval v \"Ruských starých časech\" sérii článků o různých aspektech její vlády. V roce 1890 byl vydán první svazek díla \"Historie Kateřiny II\". Bilbasovova studie vrhla světlo na dříve zakázaná témata, jako jsou vztahy císařovny s oblíbenci, spolu s přesnými psychologickými náčrty a historickými anekdotami. Druhý svazek v roce 1891 byl zakázán cenzurou. Do roku 1896 vyšly dva další díly ale tento magnum opus zůstal nedokončený. Vydal také dvoudílnou studii o Cyrilovi a Metodějovi a první ruskou biografii Jana Husa.\n\nBilbasov zemřel v roce 1904 na Kravského dače v Pavlovsku. Je pohřben na Novoděvičím hřbitově v Petrohradu.\n"}
{"id": "1499684", "url": "https://cs.wikipedia.org/wiki?curid=1499684", "title": "Fortuna:Liga 2019/20", "text": "Fortuna:Liga 2019/20\n\nFortuna:Liga 2019/20 je 27. ročník nejvyšší české fotbalové soutěže. Účastní se ji šestnáct klubů. Již druhým rokem se hraje systém se základní částí o 30 kolech, následovanou nadstavbovou částí, v rámci které budou týmy rozděleny dle jejich bodového zisku v základní části, do jednotlivých skupin – skupina o titul (1. – 6. místo po základní části), skupina o účast v Evropské lize UEFA (7. – 10. místo po základní části) a skupina o záchranu (11. – 16. místo po základní části).\n\nZe druhé nejvyšší soutěže do ligy postoupilo SK Dynamo České Budějovice, oproti předešlému ročníku se s ní rozloučila FK Dukla Praha.\nKarviná a Příbram udržely prvoligovou příslušnost v baráži.\n\nRočník byl zahájen 12. července 2019 v 18.00 hodin zápasem FK Jablonec – Bohemians Praha 1905.\n\n\"Tabulka je aktuální k 29. 2. 2020\nPři shodném počtu bodů a skóre mohou být kluby umístěny na stejném místě v průběhu soutěže (zejména zpočátku), v závěru platí v případě rovnosti bodů a skóre dodatečná kritéria, která rozhodují o konečném pořadí.\n\n \n\nKluby se na základě umístění po třiceti kolech rozdělily do tří skupin.\n\nPravidla pro určení pořadí ve skupinách o titul a o záchranu (konečného pořadí) v případě shodného počtu bodů více družstev po odehrání základní i nadstavbové části:\n\nKlubům zůstává celkový počet dosažených bodů v základní části. Hraje se systémem každý s každým jednokolově. Kluby umístěné v tabulce základní části na 1. – 3. místě hrají tři utkání na domácím stadionu, kluby umístěné v tabulce základní části na 4. – 6. místě hrají dvě utkání na domácím stadionu. Pět kol proběhne v termínu 2. až 24. května 2020 s vloženým kolem sezóny ve středu 13. května.\n\nTabulka nadstavbové části – skupina o titul\n\nKřížová tabulka nadstavbové části skupiny o titul\n\nHraje se vyřazovacím způsobem na dvě utkání – klub umístěný v tabulce základní části na 7. místě proti klubu na 10. místě a klub umístěný v tabulce základní části na 8. místě proti klubu na 9. místě. První utkání se hrají na stadionu klubu, který se v tabulce základní části umístil níže. Vítězná družstva do finále soutěže. Vítězné družstvo „finálového dvojutkání“ postupuje do kvalifikačního utkání o účast v Evropské lize UEFA. Tato část proběhne v termínu 27. května až 31. května 2020.\n\nHráno se na jedno utkání – na stadionu účastníka Skupiny o titul. Vítěz postoupil do 2. předkola Evropské ligy.\n\nPoslední jinak postupující družstvo do Skupiny o titul (5.) – vítěz Skupiny o účast v Evropské lize.\n\nHraje se systémem každý s každým jednokolově. Kluby umístěné v tabulce základní části na 11. – 13. místě hrají tři utkání na domácím stadionu, kluby umístěné v tabulce základní části na 14. – 16. místě hrají dvě utkání na domácím stadionu. Klubům zůstává celkový počet dosažených bodů v základní části. Tato část proběhne v termínu 27. května až 31. května 2020.\n\nV průběhu sezóny došlo ke dni 03.  2020 k devíti změnám trenérů. Jejich přehled je uveden v tabulce.\n\nzdroj:\nstav k 18. únoru 2020\n\nzdroj:\n"}
{"id": "1499685", "url": "https://cs.wikipedia.org/wiki?curid=1499685", "title": "Seznam vyhraných závodů Lewise Hamiltona ve Formuli 1", "text": "Seznam vyhraných závodů Lewise Hamiltona ve Formuli 1\n\nLewis Hamilton je britský pilot Formule 1 a mistr světa z let 2008, 2014, 2015, 2017, 2018 a 2019. V současnosti jezdí za tým Mercedes.\n\nV roce 2007 debutoval ve Formuli 1 za tým McLaren. Ve své první sezóně, se stal jediným nováčkem, který kdy vedl šampionát a obsadil konečné druhé místo. Ve druhé sezóně se stal nejmladším mistrem světa v historii Formule 1, až v roce 2010 jej překonal Sebastian Vettel.\n\nVysvětlivky\n"}
{"id": "1499689", "url": "https://cs.wikipedia.org/wiki?curid=1499689", "title": "Ondřej Vintr", "text": "Ondřej Vintr\n\nOndřej Vintr (* 1. srpna 1997 Brno) je český fotbalový záložník hrající v sezoně za Zbrojovku Brno. Jeho dvojče Marek Vintr je také profesionálním fotbalistou.\n\nDebut v profesionální soutěži zaznamenal 5. srpna 2017 za brněnskou Zbrojovku proti Zlínu.\n\n"}
{"id": "1499696", "url": "https://cs.wikipedia.org/wiki?curid=1499696", "title": "Grand Prix Monaka 2019", "text": "Grand Prix Monaka 2019\n\nGrand Prix Monaka 2019 (oficiálně Formula 1 Grand Prix de Monaco 2019) se jela na okruhu Circuit de Monaco v Monte Carlu v Monaku dne 26. května 2019. Závod byl šestým v pořadí v sezóně 2019 šampionátu Formule 1.\n\nNa čele průběžného pořadí šampionátu jezdců byl Lewis Hamilton, který v dosavadních závodech nasbíral 112 bodů. O 7 bodů zpět byl druhý Valtteri Bottas a stupně vítězů uzavíral třetí Max Verstappen se ziskem 66 bodů. \nV Poháru konstruktérů měla jednoznačně navrch stáj Mercedes, která nasbírala 217 bodů. Druhé místo patřilo Ferrari, které mělo na svém kontě 121 bodů. Třetí pozici zaujímal Red Bull Racing-Honda, který se mohl pyšnit 87 body.\n\nNejrychlejší čas na úvod závodního víkendu v Monte Carlu zaznamenal Lewis Hamilton z Mercedesu, jehož výkon měl hodnotu 1:12.106. Druhý Max Verstappen z Red Bullu zaostal o 59 tisícin sekundy a třetí Valtteri Bottas z Mercedesu o 72 tisícin sekundy. Ferrari skončilo mimo nejlepší trojku. Čtvrtý dojel miláček monackého publika Charles Leclerc se ztrátou 361 tisícin a pátý Sebastian Vettel s mankem 717 tisícin sekundy.\n\nAni ve druhém tréninku nenašel Lewis Hamilton svého přemožitele. Znovu zajel nejlepší čas, který měl hodnotu 1:11.118. Druhé místo tentokrát obsadil jeho týmový kolega Valtteri Bottas, který byl pomalejší o pouhých 81 tisícin sekundy. Třetí Sebastian Vettel nabral větší deficit, který činil 763 tisícin sekundy. Domácí jezdec Charles Leclerc se umístil až na desáté pozici.\n\nNadvládu Mercedesu přerušil ve třetím tréninku Charles Leclerc, který zaznamenal čas 1:11.265 a druhého Valtteriho Bottase za sebou nechal o 53 tisícin sekundy a třetího Lewise Hamiltona o 213 tisícin sekundy. Druhý pilot Ferrari Sebastian Vettel skončil až čtrnáctý, protože v první zatáčce havaroval. Jenže ani Leclerc nemohl být tak úplně v klidu, protože byl vyšetřován sportovními komisaři za to, že možná porušil regule virtuálního safety caru, který byl nařízen po Vettelově nehodě. Leclerc ale vyvázl jen s napomenutím.\n\nUž před Velkou cenou Španělska avizovalo Ferrari, že vylepšilo motor a aerodynamické prvky, jenomže výsledek se na okruhu poblíž Barcelony nedostavil. Všichni fanoušci této tradiční stáje byli napnutí, jak dopadnou jejich miláčci v Monackém knížectví. Již v první části kvalifikace ovšem překvapivě vypadl Charles Leclerc a plány Ferrari na dobrý výsledek dostaly povážlivé trhliny ještě před samotným závodem. Spolu s Leclercem dál neprošli ani Pérez, Stroll, Russell a Kubica. Takže smůlu měl i Racing Point s Williamsem.\n\nDruhá fáze kvalifikace se stala konečnou pro oba piloty stáje Alfa Romeo Kimiho Räikkönena a Antonia Giovinazziho. Mezi desítku nejrychlejších nepostoupili ani Hülkenberg, Norris a Grosjean, který se v závěru hodně zlobil na Gaslyho, který Grosjeana možná trochu zdržel na trati.\n\nPole position si v Monte Carlu vyjel Lewis Hamilton, který zaznamenal už 85. vítězství v kvalifikaci v kariéře. Do první řady se spolu s ním postaví stájový kolega Valtteri Bottas. Druhou linii obsadí Max Verstappen a Sebastian Vettel. Vzhledem k tomu, že v Monaku je málo možností k předjíždění, bude mít Charles Leclerc hodně těžký úkol, aby se propracoval ke stupňům vítězů.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1499704", "url": "https://cs.wikipedia.org/wiki?curid=1499704", "title": "Kelly Craftová", "text": "Kelly Craftová\n\nKelly Craftová, celým jménem Kelly Dawn Knight Craft, rozená Guilfoilová, (* 24. února 1962 Fayette County, Kentucky) je americká diplomatka, členka republikánské strany a od září 2019 velvyslankyně Spojených států při Organizaci spojených národů v administrativě Donalda Trumpa.\n\nPrezident George W. Bush ji v roce 2007 jmenoval americkou zastupující delegátkou při OSN. V diplomatickém sboru se podílela na rozvoji americko-afrických vztahů. V létě 2016 se stala kentuckou delegátkou na republikánském celostátním nominačním sjezdu v probíhajících prezidentských volbách. Řídila také marketingovou a poradenskou firmu Kelly G. Knight LLC, se sídlem v Lexingtonu. Od října 2017 do srpna 2019 vykonávala post velvyslankyně Spojených států v Kanadě, jakožto první žena v tomto úřadu.\n\nNarodila se roku 1962 v kentuckém Fayette County do rodiny bývalého veterináře Bobbyho Guilfoila a Sherry Dale Guilfoilové. Otec byl aktivistou demokratické strany. V okrese Barren County řídil místní stranickou buňku. Vyrostla v kentuckém Glasgowě. V roce 1980 maturovala na střední škole Glasgow High School. Bakalářský titul získala na Kentucké univerzitě roku 1984.\n\nKelly Craftová se stala štědrou dárkyní volebních kampaní. \n\nV roce 2004 se zařadila mezi významné podporovatele prezidentské kampaně George W. Bushe, který ji v roce 2007 jako prezident jmenoval zastupující delegátkou diplomatického sboru při Organizaci spojených národů. Jednalo se o krátkodobý mandát ve Valném shromáždění. V delegaci zodpovídala především za poradenskou činnost velvyslanci v otázkách politických vztahů mezi USA a Afrikou, respektive podporu amerických zájmů na africkém kontinentu.\n\nRoku 2016 věnovala s manželem miliony dolarů vybraným kandidátům v republikánských prezidentských primárkách. Předtím než manželský pár podpořil konečného republikánského kandidáta Donalda Trumpa dvěma miliony dolarů, byl jejich hlavním favoritem americký senátor Marco Rubio. Již v roce 2012 působili s manželem jako finanční ředitelé prezidentské kampaně Mitta Romneyho v Kentucky.\n\nNa své \"alma mater\", Kentucké univerzitě, zasedala od srpna 2016 ve správní radě. Na pozici rezignovala o rok později v souvislosti s nástupem do úřadu velvyslankyně. \n\nPrezident Donald Trump ji 15. června 2017 nominoval do úřadu velvyslankyně Spojených států v Kanadě. Potvrzení Senátem proběhlo 3. srpna. Přísahu do rukou vieprezidenta Mika Pence složila 26. září a funkce se ujala 23. října téhož roku předáním pověřovacích listin generální guvernérce Julii Payetteové.\n\nBěhem prvního týdne v úřadu poskytla rozhovor stanici CBC News, v němž uvedla, že pokud jde o konsenzus vědců na klimatickou změnu, tak věří v „obě strany vědy“.\n\nPrezident Donald Trump ji 22. února 2019 nominoval do úřadu velvyslankyně Spojených států při Organizaci spojených národů. Předchozí ambasadorka Nikki Haleyová svou diplomatickou misi ukončila v závěru roku 2018. Nejdříve se v souvislosti s nominací hovořilo o tiskové mluvčí ministerstva zahraničí Heather Nauertové, která se zájmu o úřad zřekla – oficiálně z rodinných důvodů – v únoru 2019. Nominační listinu prezident do Senátu odeslal 2. května 2019 a horní komora vyslovila souhlas 31. července 2019 poměrem hlasů 56 : 34. Velyslaneckou přísahu pak složila do rukou viceprezidenta Mika Pence 10. září 2019 a pověřovací listiny generálnímu tajemníku OSN Antóniu Guterresovi předala o dva dny později. Po odchodu Haleyové z úřadu vyjmul prezident Trump velvyslanecký úřad z kabinetní úrovně.\n\nPrvní dvě manželství s Davidem S. Morossem a Judsonem Knightem byla rozvedena. V manželstvích vychovala dvě děti. Třetí sňatek za miliardáře Joea Crafta se uskutečnil v dubnu 2016. Manžel je podnikatel v uhelném průmyslu, prezident a výkonný ředitel Alliance Resource Partners, L.P., třetího největšího producenta uhlí na východě Spojených států.\n\n"}
{"id": "1499706", "url": "https://cs.wikipedia.org/wiki?curid=1499706", "title": "Rainer Fischer", "text": "Rainer Fischer\n\nRainer Fischer (* 14. září 1949 Hamburk) je bývalý kanadský zápasník – judista německého původu.\n\nVyrůstal na předměstí Kitchener ve Waterloo. V kanadské mužské reprezentaci se prosazoval od roku 1973 ve střední váze do 80 kg. V roce 1976 startoval na domácích olympijských hrách v Montréalu, kde v úvodním kole po minutě vzdal z důvodu zranění (kiken-gači) souboj s Maďarem Endrem Kissem. Po olympijských hrách se v reprezentaci neprosazoval na úkor Kevina Dohertyho. Po skončení sportovní kariéry se věnoval trenérské práci.\n\n\n"}
{"id": "1499711", "url": "https://cs.wikipedia.org/wiki?curid=1499711", "title": "Ignatius Croon", "text": "Ignatius Croon\n\nIgnatius Croon (někdy také \"Ignaz Cronò\" nebo \"Ignaz Croon\"; 1639 Mechelen – 1667 Řím) byl vlámský barokní malíř, člen skupiny umělců Bentvueghels, který se řemeslu učil v Mechelenu. Poté se přestěhoval do Říma, kde zemřel v mladém věku. V Bentvueghels dostal přezdívku \"Gaudtvinck\" (nebo \"Goudtvinck\" či \"Bullfinch\"), což znamená hýl.\n\nNarodil se v Mechelenu jako syn notáře Petera Croona, jeho bratr byl spisovatel a kněz Peter Croon (1634–1682). Croon byl žákem prominentního malíře Petera Franchoyse v Mechelenu kolem roku 1650. Do Říma odešel pravděpodobně bezprostředně po dokončení výuky v roce 1657.\n\nV Římě žil Croon v domě Pietera Muliera mladšího, holandského malíře, ve farnosti patřící k bazilice Santa Maria del Popolo. Stal se členem Bentvueghels, sdružení převážně nizozemských a vlámských umělců pracujících v Římě. Ve spolku bylo obvyklé přijmout nějakou přezdívku, takzvané \"ohnuté jméno (bent name)\". Ignatius Croon dostal přezdívku\" Gaudtvinck\", což znamená hýl. Jeho jméno je uvedeno v jednom z výklenků v římském kostele Santa Costanza, kde se členové spolku Bentvueghels shromažďovali. Následující slova jsou napsána červenou křídou: \"ignativs croon / alias gavdtvinck\".\n\nZemřel v Římě ve věku 28 let.\n\nŽádná jeho díla nejsou známa. Je mu přičítán portrét jeho bratra Petera Croona, nyní v Městském muzeu Mechelen. \n"}
{"id": "1499715", "url": "https://cs.wikipedia.org/wiki?curid=1499715", "title": "Duncan Laurence", "text": "Duncan Laurence\n\nDuncan de Moor, uměleckým jménem Duncan Laurence (* 11. dubna 1994 Spijkenisse, Nizozemsko), je nizozemský zpěvák. S písní \"Arcade\" reprezentoval Nizozemsko na Eurovision Song Contest 2019 v izraelském Tel Avivu, ve finále se ziskem 492 bodů zvítězil.\n\nNarodil se 11. dubna 1994 v nizozemském městě Spijkenissea vyrůstal v malém městě Hellevoetsluis. V roce 2014 se poprvé objevil na veřejnosti, když se zúčastnil televizní show \"The Voice of Holland\". Jeho koučkou se stala Ilse DeLange a dostal se až do semifinále. V roce 2017 ukončil vzdělání na Rock Academy v Tilburgu, kde hrál v řadě školních kapel. Stal se skladatelem, zpěvákem a hudebním producentem. Mnoho zkušenosti získal i v Londýně a Stockholmu, kde psal písně.\n\nSpolečnost AVROTROS oznámila 21. ledna 2019, že bude reprezentovat Nizozemsko na Eurovision Song Contest 2019 v izraelském Tel Avivu. Jeho anglická píseň Arcade byl představena 7. března 2019. Podle informací sázkových kanceláří měla píseň krátce po představení největší šance na výhru. Ve finále porazil favorita Mahmooda z Itálie a stal se tak vítězem 64. ročníku soutěže.\n\nV říjnu 2018 uvedl v popise u fotky na jeho osobním profilu na Instagramu: „Pro mě láska nemá žádné limity a zejména ne v pohlaví. Před pár lety jsem provedl svůj bisexuální coming out. Bylo to to nejlepší, co jsem v životě udělal.“ Na tiskové konferenci krátce před finále Eurovize Laurence potvrdil svou sexualitu: „Jsem více než jen umělec, jsem člověk, jsem živá bytost, jsem bisexuál, jsem hudebník, stojím za věcí. A jsem hrdý, že mám šanci ukázat, co jsem, kdo jsem.\"\n"}
{"id": "1499717", "url": "https://cs.wikipedia.org/wiki?curid=1499717", "title": "Vejšnorie", "text": "Vejšnorie\n\nVejšnorie (bělorusky \"Вейшнорыя\", rusky \"Вейшнория\") je fiktivní stát vymyšlený pro účely společného vojenského cvičení Ruska a Běloruska nazvaného Západ 2017.\n\nVejšnorie vznikla jako uměle vytvořený fiktivní nepřítel Svazového státu. Společně s Vesbarií a Lubenií země vyhlásila válku Bělorusku. Název byl odvozen z baltského jména \"Vejšnor\" (litevsky Vaišnoras).\n\nVejšnorie je umístěna na severozápadě Běloruska. Na západě sousedí s Vesbarií a Lubenií, dalšími fiktivními národy, které jsou s Vejšnorií v alianci. V realistickém scénáři by země na západě sousedila s Polskem, Litvou a Lotyšskem, na jejichž byly fiktivní země umístěny. Země byla umístěna především v oblastech, kde měl v roce 1994 velkou podporu Zjanon Pazňjak, odpůrce současného dlouholetého prezidenta Alexandra Lukašenka.\n\nVlajka se skládá z bílého, modrého a bílého pruhu. Ve středu vlajky je umístěn zlatý dvojramenný kříž, který byl často používán jako symbol Běloruska či Litvy na tradiční Pahoně. Na znaku je umístěn čáp s korunou nad hlavou a s bílými vlnami symbolizujícími řeku v pozadí. V levém horním rohu je opět umístěn dvojramenný kříž.\nVejšnorie se stala po \"vzniku\" populární na internetu. Více než 10 000 lidí na internetu projevilo zájem o občanství. Mezi nimi je také gymnastka Olga Korbut nebo zesnulý bývalý izraelský prezident Šimon Peres, který se narodil ve Višnevě na sever od Minsku.\n"}
{"id": "1499719", "url": "https://cs.wikipedia.org/wiki?curid=1499719", "title": "Magdalena Kučerová", "text": "Magdalena Kučerová\n\nMagdalena Kučerová (* 6. října 1976 Praha) je bývalá německá tenistka českého původu. V rámci okruhu ITF získala jeden titul ve dvouhře a osm titulů ve čtyřhře.\n\nSportovní kariéru začala v roce 1994 a nejvyšší příčky dosáhla v březnu 2002 ve čtyřhře, kdy v žebříčku postoupila na 157. místo. Profesionální kariéru ukončila v roce 2008. \n\n"}
{"id": "1499720", "url": "https://cs.wikipedia.org/wiki?curid=1499720", "title": "Tápszentmiklós", "text": "Tápszentmiklós\n\nTápszentmiklós (vyslovováno [tápsentmiklóš]) je vesnice v Maďarsku v župě Győr-Moson-Sopron, spadající pod okres Pannonhalma. Nachází se asi 8 km jihovýchodně od Pannonhalmy a asi 21 km jihovýchodně od Győru. V roce 2015 zde žilo 961 obyvatel. Dle údajů z roku 2011 tvoří 84,7 % obyvatelstva Maďaři, 0,3 % Romové a 0,3 % Němci. Název znamená \"Svatý Mikuláš u Tápu\".\n\nSousedními vesnicemi jsou Bakonybánk, Győrasszonyfa, Lázi a Táp.\n"}
{"id": "1499722", "url": "https://cs.wikipedia.org/wiki?curid=1499722", "title": "Junot Díaz", "text": "Junot Díaz\n\nJunot Díaz (* 31. prosince 1968 Santo Domingo, Dominikánská republika) je spisovatel a profesor americko-dominikánského původu. Za svůj román \"Krátký, leč divuplný život Oscara Wajda\" získal v roce 2008 Pulitzerovu cenu.\n\nJunot Díaz se narodil roku 1968 ve Villa Juana poblíž Santo Dominga v Dominikánské republice. Je třetím z pěti dětí. Dětství prožil s matkou a prarodiči, zatímco jeho otec pracoval ve Spojených státech. V šesti letech společně se zbytkem rodiny za otcem emigroval a dospívání prožil v New Jersey. Oproti svým sourozencům měl problémy s osvojením angličtiny, proto byl přesunut do speciální třídy. V učení angličtiny mu pomohly časté návštěvy knihoven a obliba literatury. \n\nNa univerzitě Rutgers University-New Brunswick vystudoval v roce 1992 angličtinu. Po dokončení studií pracoval v univerzitním nakladatelství. V této době vytvořil částečně autobiografickou postavu Juniora, který se stal hlavní postavou jeho budoucích knih \"Drown\" a \"A v tu chvíli je po lásce (This Is How You Lose Her)\". Původně měl být Junior hlavní postavou šesti nebo sedmi autorových knih. Magisterský titul získal na Cornellově univerzitě.\n\nDíaz učí kreativní psaní na univerzitě MIT (Massachusettský technologický institut) a je spoluzakladatelem spisovatelské organizace Voices of Our Nations Art Foundation, která dává prostor spisovatelům barevné pleti. Od roku 2010 je členem komise Pulitzerovy ceny, která vybírá vítěze a finalisty ocenění.\n\nV eseji s názvem \"The Silence (Mlčení)\" uveřejněné v New Yorkeru Díaz přiznal, že trauma sexuálního zneužívání, kterým si prošla jeho postava, je založeno na jeho osobní zkušenosti se znásilněním, když mu bylo osm let. \"Když mi bylo osm let, byl jsem znásilněn. Dospělým, kterému jsem důvěřoval. Poté, co mě znásilnil, mi řekl, abych se vrátil druhý den, jinak budu 'mít průšvih'. A protože jsem byl vystrašený a zmatený, druhý den jsem se vrátil a byl opět znásilněný. Nikomu jsem nikdy neřekl, co se stalo, ale dnes to říkám vám. A všem, kdo jsou ochotní poslouchat,\" popsal svou zkušenost v eseji.\n\nSám Díaz byl ze sexuálního obtěžování také obviněn. Pár měsíců po uveřejnění eseje o vlastních zkušenostech obvinila Díaze Zinzi Clemmonsová, spisovatelka a bývalá Díazova studentka, z toho, že se jí snažil násilně donutit k polibku. Poté se přihlásily další ženy s podobnými zkušenostmi. Díaz jejich obvinění odmítl. \n\nPo obvinění Díaz opustil svou pozici v komisi Pulitzerovy ceny. Následné vyšetřování MIT ani vyšetřování komise Pulitzerovy ceny žádné důkazy o sexuálním obtěžování nenašlo. Díaz se do komise vrátil opět v dubnu 2019.\n\nSpojujícím tématem děl Junota Díaze je přistěhovalectví a dvojí životní zkušenost vystěhovalce.\n\n\n"}
{"id": "1499724", "url": "https://cs.wikipedia.org/wiki?curid=1499724", "title": "Jaderný modul", "text": "Jaderný modul\n\nJaderný modul je pojem z oboru počítačů, přesněji z oboru operačních systémů. Jedná se o objektový kód typicky v samostatném objektovém souboru, který může být za běhu nahrán do jádra operačního systému a rozšířit jeho funkcionalitu, a později může být naopak odnahrán, aby uvolnil operační paměť.\n\nNejtypičtějším případem modulů jsou ovladače zařízení, které mohou být nahrány při připojení zařízení a odnahrány při jeho odpojení. V jejich případě je také prvotní motivace pro umístění ovladače do modulu oproti umístění přímo do jádra zřejmá – kdyby jádro obsahovalo všechny možné ovladače pro všechna možná zařízení, bylo by opravdu veliké a potřebovalo by například hodně prostoru nejen v operační paměti, ale i na diskovém oddíle, z kterého je zaváděno. Naproti tomu použití modulů umožní malé jádro, ke kterému je při bootování navíc možné přiložit počáteční ramdisk s na míru vybranými moduly potřebnými pro start operačního systému na konkrétním hardwaru.\n\nJaderné moduly podporuje většina běžných operačních systémů pro stolní počítače, byť pod různými jmény. Například v macOS se nazývají \"rozšíření jádra\" (, \"kext\"), ve FreeBSD \"jaderné nahratelné moduly\" (, \"kld\") a ve Windows NT \"ovladače jaderného režimu\" ().\n\nV Linuxu je možné moduly nahrávat a odnahrávat příkazem modprobe. V rámci souborového systému jsou obvykle umístěny v adresáři codice_1 a od verze 2.6 mají příponu codice_2 Seznam aktuálně nahraných modulů poskytuje příkaz lsmod.\n"}
{"id": "1499729", "url": "https://cs.wikipedia.org/wiki?curid=1499729", "title": "Hardknott (římská pevnost)", "text": "Hardknott (římská pevnost)\n\nHardknott (latinsky Mediobogdum) je název římské pevnosti , která ve starověku ležela na západní straně horského průsmyku Hardknott v hrabství Cumbria na severozápadě Anglie.\n\nPevnost vybudovali kvůli ochraně průsmyku Hardknott. Ležela na skalnatém výběžku, odkud se otevírá ničím nerušený výhled na řeku Esk v údolí Eskdale.\n\nS nadmořskou výškou téměř 244 metry je Hardknott druhou nejvýše položenou pevností v římské provincii Británie, a to po pevnosti Epiacum (Whitley Castle), která se nachází v témže hrabství, ale ve výšce 320 metrů.\n\nZbytky pevnosti byly ještě donedávna známé pod názvem Fort Hardknott nebo Hardknott Castle, ale díky Kosmografii z Ravenny se ukázalo, že se vlastně jedná o pevnost \"Mediobogdum\", která ležela při silnici mezi pevnostmi \"Galava\" (Ambleside) a \"Glannoventa\" (Ravenglass).\nPevnost postavili mezi léty 120 a 138. V polovině 2. století zůstala opuštěna, neboť v té době vojsko postoupilo dále na sever, do Skotska.\nPevnost začala vojákům znovu sloužit kolem roku 200 a posádka ji držela až do posledních let 4. století. Během té doby v blízkosti pevnosti vznikla později rozlehlá civilní osada (\"vicus\").\n\nZdejší římská posádka v síle 500 jezdců byla odloučenou jednotkou čtvrté kohorty Dalmatinců z pobřeží Dalmácie.\n\nJejí půdorys má tvar čtverce se zaoblenými rohy, vnější rozměr činí 114 metrů, vnitřní 105 metrů. Hradební zeď o tloušťce zhruba 1,7 metru doplňovaly ještě příkopy. Nízké zdi pevnosti byly takzvaně \"obnoveny\" před několika lety, přičemž vrstva břidlice ukazuje, jaké výšky zdi dosahovaly před touto rekonstrukcí.\n\nVnější hradba má čtyři brány, jednu uprostřed každé ze stran, a strážní věže na každém rohu. Hlavní brána se nachází na jihu. Uvnitř opevnění se nacházejí pozůstatky zdí, které ukazují tvary několika budov: byly tam dvě sýpky hned vedle sebe, budova velitelství posádky a vila velitele posádky neboli \"praetorium\"; kromě těchto kamenných domů také dřevěné stavby, které jízdnímu pomocnému oddílu sloužily jako kasárna.\n\nMimo čtverec pevnosti jsou pozůstatky lázní, jejichž dům má vzácné kruhové \"sudatorium\", používané jako sauna.\n\nDále se tam nachází prostor kdysi srovnaný do roviny: zachovalý starověký výcvikový prostor. Pozemek cvičiště se leží na svahu na východ od pevnosti, zhruba o 180 metrů výš. Cesta k němu vedla od východní brány pevnosti.\n\nPodle plánu pevnosti vypracovaného anglickým historikem R. G. Collingwoodem v roce 1930 bylo stejně velké jako pevnost a mělo na okraji val, aby byl zajištěn rovný jeho povrch.\n\nPevnost se nachází na pozemku, jehož vlastníkem je Národní trust, a jeho údržbu zajišťuje organizace English Heritage.\n\nNa místě byly nalezeny předměty z kůže pocházející z doby římské okupace. Při vykopávkách v roce 1965 poblíž sýpky objevili kus kůže; pravděpodobně část kabátce některého z vojáků. Při dalších vykopávkách, v roce 1968, Dorothy Charlesworthová a J. H. Thornton našli další zbytky kůže, včetně několika bot.\n\nHardknott se také jmenuje pevnost v románu \"The Fort at River's Bend,\" který napsal skotsko-kanadský autor historických románů Jack Whyte.\n\n"}
{"id": "1499731", "url": "https://cs.wikipedia.org/wiki?curid=1499731", "title": "Tarjánpuszta", "text": "Tarjánpuszta\n\nTarjánpuszta (vyslovováno [tarjánpusta]) je vesnice v Maďarsku v župě Győr-Moson-Sopron, spadající pod okres Pannonhalma. Nachází se asi 5 km jihovýchodně od Pannonhalmy a asi 19 km jihovýchodně od Győru. V roce 2015 zde žilo 398 obyvatel. Dle údajů z roku 2011 tvoří 97,5 % obyvatelstva Maďaři, 0,5 % Němci a 0,3 % Romové.\n\nSousedními vesnicemi jsou Győrasszonyfa a Ravazd.\n"}
{"id": "1499732", "url": "https://cs.wikipedia.org/wiki?curid=1499732", "title": "Polybiův čtverec", "text": "Polybiův čtverec\n\nPolybiův čtverec je metoda kódování, která převádí zprávu přirozené znakové sady na menší sadu znaků. V základní verzi se objevuje již ve starověkém Řecku, kde ji zdokumentoval učenec Polybios.\n\nPro řeckou abecedu má Polybiův čtverec následující podobu.\n\nPísmeno je následně reprezentováno svými souřadnicemi, tedy například ΕΓΩ je převedeno na codice_1. Jedno políčko zůstává nevyužito, protože standardní řecká abeceda má jen 24 písmen. Pro latinku může vypadat Polybiův čtverec například takto:\npřičemž při abecedě o 26 písmenech nezbývá než v kódování přestat rozlišovat dvě písmena (v tomto případě byla volba I a J). Ještě složitější je situace v případě cyrilice, která má typicky podstatně víc než 26 písmen, například 33. V takovém případě je buď použit čtverec se stranou délky 6:\n\nnebo je místo „čtverce“ použit „obdélník“:\n\nPodobně jako Morseova abeceda sloužil Polybiův čtverec především k usnadnění komunikace pomocí technologií, které umožňovaly přenášet jen velmi omezený počet znaků. Sám Polybius předpokládal signalizaci pochodněmi, ale kód je využitelný i na kouřové signály nebo na vysílání pomocí bubnů. Na rozdíl od Morseovy abecedy je méně efektivní, neboť Morseova abeceda přiřazuje krátké kódy častým písmenům a dlouhé vzácnějším. Na druhou stranu je při obecně známém pořadí písmen v abecedě o hodně snazší naučit se Polybiův kód než Morseovu abecedu.\n\nVyužití pro chráněný přenos informace je omezené – z hlediska kryptografie se jedná spíš o kód než o šifru a i v komplikovanějších variantách s nepředvídatelně zpřeházenou tabulkou by se jednalo jen o monoalfabetickou substituční šifru, kterou je snadné rozluštit. Přesto je použití možné a samo kódování bylo součástí několika složitějších šifer, které byly historicky využívány (ADFGVX, nihilistická šifra, ...). Také je možné využít kód steganograficky.\n"}
{"id": "1499737", "url": "https://cs.wikipedia.org/wiki?curid=1499737", "title": "Radom Vis 35", "text": "Radom Vis 35\n\nPistole ViS vzor 35 () Jde o samonabíjecí jednočinnou pistoli ráže 9 mm Parabellum, se závěrem uzamčeným pomocí žeber na hlavni a odpovídajících vybrání v závěru. Závěr se odemyká krátkým pohybem vzad a poklesem hlavně pomocí háku (systém Browning-Petter, stejný jako je použit u pistole Browning HP). Pistole nemá žádnou manuální pojistku, pouze dlaňovou pojistkou a netypicky pro jednočinou pistoli vypouštěč napnutého bicího kohoutu umístěný na levé straně zadní části závěru. Zadní hrana rukojeti je opatřena drážkou pro upevnění nástavné pažby. Konstrukce pistole vychází z pistole Browning HP.\n\nPodle místa výroby často označovaná jako Radom. Původním továrním označením byl akronym jmen konstruktérů \"WiS\" (Wilniewczyc a Skrzypiński), který byl změněn na \"ViS\" (latinsky \"síla\").\n\nV době německé okupace výroba pistole pokračovala pro potřeby německé armády pod označením 9 mm Pistole 35(p).\n\n\n"}
{"id": "1499741", "url": "https://cs.wikipedia.org/wiki?curid=1499741", "title": "Kirill Kaprizov", "text": "Kirill Kaprizov\n\nKirill Olegovich Kaprizov (; * 26. dubna 1997, Novokuzněck) je ruský hokejový útočník hrající za HC CSKA Moskva v KHL.\n\nKaprizov debutoval v Kontinentální hokejové lize v dresu Metallurgu Novokuzněck v průběhu sezony 2014/2015. Kaprizov byl draftován Minnesotou Wild v 5. kole Vstupního draftu NHL 2015, celkově na 135. pozici. 21. srpna 2015, Kaprizov podepsal tříletý kontrakt s Novokuzněckem, aby rozvíjel své hokejové schopnosti. 2. května 2016 byl vyměněn do Salavat Julajev Ufa.\n\nKaprizov hrál za Rusko na Mistrovství světa do 18 let i juniorů. Byl nejmladším členem vítězné sestavy Olympijských atletů z Ruska na zimních olympijských hrách 2018.\n"}
{"id": "1499743", "url": "https://cs.wikipedia.org/wiki?curid=1499743", "title": "Rsyslog", "text": "Rsyslog\n\nrsyslog je otevřená rozšiřující implementace protokolu syslog určená pro UNIXové a UN*Xové systémy. Je naprogramován v C a distribuován pod licencí GNU GPL, jedná se tedy o svobodný software. \n\nRsyslog vychází z protokolu syslog definovaného původně na BSD systémech a popsaného v RFC 3164. Nabízí ovšem řadu dalších vlastností:\n\n\nRsyslog je dostupný v softwarových repozitářích řady linuxových distribucí, mj. Debianu, RHELu, Fedory, Ubuntu, Gentoo a openSUSE.\n\n"}
{"id": "1499744", "url": "https://cs.wikipedia.org/wiki?curid=1499744", "title": "Veszprémvarsány", "text": "Veszprémvarsány\n\nVeszprémvarsány (vyslovováno [vesprémvaršáň]) je velká vesnice v Maďarsku v župě Győr-Moson-Sopron, spadající pod okres Pannonhalma. Nachází se asi 12 km jihovýchodně od Pannonhalmy a asi 26 km jihovýchodně od Győru. V roce 2015 zde žilo 1 057 obyvatel. Dle údajů z roku 2011 tvoří 78,7 % obyvatelstva Maďaři, 1,3 % Romové, 0,7 % Němci, 0,3 % Ukrajinci, 0,2 % Rumuni, 0,2 % Bulhaři a 0,2 % Rusíni.\n\nSousedními vesnicemi jsou Bakonypéterd, Bakonyszentkirály, Lázi, Réde, Románd a Sikátor.\n"}
{"id": "1499745", "url": "https://cs.wikipedia.org/wiki?curid=1499745", "title": "Zvonice (Těšnovice)", "text": "Zvonice (Těšnovice)\n\nZděná zvonice se nachází u kostela svatého Petra a Pavla v Těšnovicích v okrese Kroměříž. Spolu s kostelem, opěrným zdivem (opevněním kostela) a sochou sv. Floriána tvoří kulturní památku, která byla v roce 1973 zapsána do Ústředního seznamu kulturních památek České republiky pod číslem 28486/7-6160.\n\nZvonice stojí samostatně u kostela ve vzdálenosti 8 metrů a byla součásti opevnění kostela. Její jádro je středověké, věž byla barokně upravena. Roku 1861 byla zvýšena o hodinové půlpatro a roku 1889 byla obnovena střecha věže.\n\nVe věži bylo zavěšeno pět zvonů, z nichž dva byly z roku 1662. V období druhé světové války byly zvony zrekvírovány. Z věže byly svěšeny mimo nejmenšího zvonu 17. března 1941 a odvezeny do sběrného místa v cukrovaru v Kroměříži.\n\nZvon Václav měl hmotnost 900 kg, zvon Petr 459 kg a Maria 30 kg.\n\nZvonice je štíhlá zděná čtyřboká hranolová třípatrová věž se zvonovým a hodinovým patrem, zastřešena jehlanovou střechou. Zvonové patro má půlkruhově zaklenutá okna, pod nimi se nacházejí úzká pravoúhlá střílnová okna. Věž je členěna podnoží a hlavní římsou nad hodinovými ciferníky je obloukovitá.\n\n"}
{"id": "1499747", "url": "https://cs.wikipedia.org/wiki?curid=1499747", "title": "Baks", "text": "Baks\n\nBaks (vyslovováno [bakš]) je obec v Maďarsku v župě Csongrád, spadající pod okres Kistelek. Nachází se asi 11 km severovýchodně od Kisteleku. V roce 2015 zde žilo 1 993 obyvatel. Dle údajů z roku 2011 tvoří 91,7 % obyvatelstva Maďaři, 16,3 % Romové, 0,3 % Rumuni a 0,2 % Slováci.\n\nBaks leží u řeky Tiszy, neexistuje zde však přes ni most do protějšího města Mindszent a pro dopravu se musí využívat trajekt nebo nejbližší most ve městě Csongrád. Sousedními vesnicemi jsou Csanytelek a Ópusztaszer, sousedním městem Mindszent.\n"}
{"id": "1499751", "url": "https://cs.wikipedia.org/wiki?curid=1499751", "title": "James Gabbe", "text": "James Gabbe\n\nJames Isaiah Gabbe (* 1944 Middletown, New York) je americký filmař, spisovatel, novinář, fotograf, dokumentarista a bývalý voják. Ve svých románech a dokumentech přibližuje historii. \n\nJames Gabbe se narodil v Middletownu v New Yorku. Na Brownově univerzitě vystudoval historii a na Kolumbijské univerzitě žurnalistiku. Vyučuje na univerzitách v Číně i ve Spojených státech.\n\nSvou kariéru začal jako korespondent The Boston Globe, Providence Journal-Bulletin a dalších periodikách ve státě Massachusetts. Sloužil v americké armádě, získal hodnost kapitán. Rok sloužil ve Vietnamu. Pro ministerstvo obrany sepsal kapitolu o historii války ve Vietnamu, za níž získal řadu vyznamenání. Své zkušenosti popsal v románu \"LaRue's Maneauvers\" (2006). \n\nGabbe napsal svůj první scénář k divadelní hře \"MARCH,\" ve které se snaží porozumět tomu, jak v civilizovaném Německu mohl nastoupit k moci Hitler. O scénář projevila zájem také filmová studia. V současnosti drží práva ke scénáři společnost TriStar. \n\nJeho další kniha, doplněná tisíci fotografiemi \"The Universe of Union Square\" (2010), mapuje historické okamžiky odehrávající se na náměstí Union Square na Manhattanu. \n\nJames Gabbe je spoluzakladatelem nezávislé filmové společnosti Citizenarts zaměřené na dokumentární filmy. Sám se režisérsky a producentsky podílel na dokumentu o vzestupu Číny jako ekonomické velmoci \"Journey with the Giant, A More–or less–Perfect Union\" o spojení a rozpadu Spojených států a \"To the Mountaintops\", který analyzuje vzestup Číny a Indie jako globálních velmocí. \n\nZaložil PR společnost gabbegroup, která vytváří strategie pro komerční firmy i pro neziskové organizace nebo vzdělávací instituce. \n\n"}
{"id": "1499759", "url": "https://cs.wikipedia.org/wiki?curid=1499759", "title": "Internazionali BNL d'Italia 2019 – ženská čtyřhra", "text": "Internazionali BNL d'Italia 2019 – ženská čtyřhra\n\nŽenská čtyřhra Internazionali BNL d'Italia 2019 probíhala ve druhé polovině května 2019. Do deblové soutěže římského tenisového turnaje hraného na antuce nastoupilo dvacet osm dvojic. Obhájcem titulu byl australsko-nizozemský pár Ashleigh Bartyová a Demi Schuursová, jehož členky nestartovaly společně. Obě se střetly ve finále s novými spoluhráčkami.\n\nVítězem se stal nenasazený bělorusko-australský pár Viktoria Azarenková a Ashleigh Bartyová, který ve finále zdolal německo-nizozemské turnajové osmičky Annu-Lenu Grönefeldovou s Demi Schuursovou. Po dvousetovém průběhu 4–6 a 6–0 rozhodl až supertiebreak poměrem míčů [10–3]. Obě šampionky si do žebříčku WTA připsaly 900 bodů a získaly premiérovou společnou trofej. Azarenková vybojovala osmý deblový titul na okruhu WTA Tour a zvládnutá obhajoba Bartyové pro ni znamenala jubilejní desáté takové turnajové vítězství.\n\nČtyři nejvýše nasazené páry obdržely volný los do druhého kola.\n"}
{"id": "1499761", "url": "https://cs.wikipedia.org/wiki?curid=1499761", "title": "Internazionali BNL d'Italia 2019 – mužská čtyřhra", "text": "Internazionali BNL d'Italia 2019 – mužská čtyřhra\n\nMužská čtyřhra Internazionali BNL d'Italia 2019 probíhala ve druhé polovině května 2019. Do deblové soutěže římského tenisového turnaje hraného na antuce nastoupilo třicet dva dvojic. Zrušen tak byl volný los pro nasazené páry. \n\nDeblovou trofej obhájil třetí nasazený pár Kolumbijců Juan Sebastián Cabal a Robert Farah, jenž ve finále zdolal za 59 minut jihoafricko-australské turnajové šestky Ravena Klaasena s Michaelem Venusem po dvousetovém průběhu 6–1 a 6–3. Oba šampioni si do žebříčku ATP připsali 1000 bodů a získali třináctou společnou trofej, respektive druhou ze série Masters. V probíhající sezóně triumfovali podruhé, když ovládli již Barcelona Open Banco Sabadell 2019. Cabal vybojoval čtrnáctý deblový titul na okruhu ATP Tour a pro Faraha to bylo třinácté takové turnajové vítězství.\n\nKolumbijští vítězové se ocitli na prahu vyřazení již ve čtvrtfinále, v jehož rozhodujícím supertiebreaku prohrávali s bratry Bryanovými 2:7 a následně odvrátli čtyři mečboly. \n"}
{"id": "1499766", "url": "https://cs.wikipedia.org/wiki?curid=1499766", "title": "Miloš Krayzel", "text": "Miloš Krayzel\n\nMiloš Krayzel (* 1961) je bývalý český hokejový útočník. \nV československé lize hrál za TJ Vítkovice. V roce 1981 získal s Vítkovicemi československý mistrovský titul. Ve druhé lize hrál i za TJ Meochema Přerov. S reprezentací Československa získal zlatou medaili na Mistrovství Evropy juniorů v ledním hokeji 1979. Reprezentoval Československo na Mistrovství světa juniorů v ledním hokeji 1981, kde tým skončil na 4. místě.\n\n"}
{"id": "1499777", "url": "https://cs.wikipedia.org/wiki?curid=1499777", "title": "Česko na Eurovision Song Contest 2019", "text": "Česko na Eurovision Song Contest 2019\n\nČesko se účastnilo 64. ročníku hudební soutěže Eurovision Song Contest 2019 v izraelském Tel Avivu. Národní finále organizovala veřejnoprávní Česká televize, vyhrála v něm kapela třinecká indie-popová skupina Lake Malawi se skladbou Friend of a Friend. Ta se v prvním semifinále samotné Eurovize umístila na druhém místě z celkového počtu 17 zemí a postoupila tak do finále. Zde získala celkově 11. místo z 41 zúčastněných zemí. Šlo tak o druhý největší úspěch České republiky na Eurovision, který se přiblížil českému úspěchu Mikolase Josefa z předchozího ročníku.\n\nNárodní výběrové kolo v Česku se jmenuje \"Eurovision Song CZ\". Česká televize obdržela 300 návrhů různých skladeb, 60 z nich byli čeští muzikanti. Osm vybraných bylo oznámeno 7. ledna 2019 a jejich skladby byly přístupné veřejnosti. O výběru hlasovala mezinárodní porota složená z bývalých účastníků Eurovision a také veřejnost pomocí mobilní aplikace Eurovision. Výhercem se stala indie-popová skupina Lake Malawi, jenž skončila v hlasování v aplikaci jako druhá a u porotců první spolu s Jakubem Ondrou a skladbou \"Space Sushi\".\nEurovize 2018 se konala mezi 14. až 18. květnem 2019 v tel-avivské areálu Expo Tel Aviv. První semifinále proběhlo 14. května, druhé 16. a finále 18. Celkem se v roce 2019 účastnilo této soutěže 41 států (o dva méně než v ročníku přechozím). Komentátorem všech představení byl Libor Bouček.\n\nSkupina Lake Malawi vystupovala na pódiu ve složení s frontmanem Albertem Černým, jež zpíval, s bubeníkem Antonínem Hrabalem a baskytaristou Jeronýmem Šubrtem.\n\nSkupina Lake Malawi se svou písní v prvním semifinále Eurovision umístila na druhém místě z sedmnácti. Jako třetí Češi v historii této soutěže tak postoupili do finále soutěže. U poroty kapela v semifinále skončila na prvním místě, u diváků na šestém.\n\nVe finále skončila kapela na 11. místě z 26 účastníků, což je historicky druhý nejlepší výsledek Česka v této soutěži. U diváků byli v hlasování 24., u porotců sedmí. Nejvíce bodů (po dvanácti) získala kapela od porotců ze Slovinska, Maďarska, Norska a Gruzie. Od diváků získala nejvíce bodů (po dvou) od diváků z Moldávie, Islandu a Austrálie.\n\n"}
{"id": "1499793", "url": "https://cs.wikipedia.org/wiki?curid=1499793", "title": "Jorge Mendonça", "text": "Jorge Mendonça\n\nJorge Mendonça, celým jménem Jorge Pinto Mendonça (6. června 1954 Silva Jardim – 17. února 2006 Campinas), byl brazilský fotbalový útočník. \n\nProfesionálně hrál v brazilských klubech Bangu AC, Clube Náutico Capibaribe, SE Palmeiras, CR Vasco da Gama, Guarani FC, AA Ponte Preta, Cruzeiro EC, Rio Branco Atlético Clube, Colorado Esporte Clube a Paulista FC. V jihoamerickém Poháru osvoboditelů nastoupil v 10 utkáních a dal 8 gólů.\n\nZa Brazilskou fotbalovou reprezentaci nastoupil v roce 1978 celkem v 6 reprezentačních utkáních. S reprezentací Brazílie získal bronzovou medaili na Mistrovství světa ve fotbale 1978, nastoupil v 4 utkáních.\n\n"}
{"id": "1499796", "url": "https://cs.wikipedia.org/wiki?curid=1499796", "title": "Nachičevanský automobilový závod", "text": "Nachičevanský automobilový závod\n\nNachičevanský automobilový závod ( Naxçıvan Avtomobil Zavodu, NAZ) je továrna na automobily, která se nachází v ázerbájdžánském městě Nachičevan. Rozloha závodu je 2,6 hektaru. Továrna byla založena v roce 2006 a provoz zahájila 11. ledna 2010. Vyrábějí se zde osobní vozy čínské značky Lifan, roční produkce dosahuje 5000 automobilů. Od roku 2012 jsou vozy z NAZ vybaveny automatickou převodovkou.\n\nFirma NAZ byla jedním ze sponzorů Evropských her 2015. \n\n"}
{"id": "1499797", "url": "https://cs.wikipedia.org/wiki?curid=1499797", "title": "Prodigal Son", "text": "Prodigal Son\n\nProdigal Son je americký dramatický televizní seriál, jehož tvůrci jsou Chris Fedak a Sam Sklaver. Seriál měl premiéru dne 23. září 2019 na stanici Fox. V říjnu 2019 obdržel seriál od Foxu plnou řadu o 22 dílech.\n\n\nDne 28. ledna 2019 stanice Fox oznámila, že objednala produkci pilotního dílu. Scénář k němu napsali Chris Fedak a Sam Sklaver. Do natáčení byly zapojeny společnosti Berlanti Production a Warner Bros. Television. Dne 9. května 2019 bylo oznámeno, že stanice objednala celou řadu. Den poté byla ohlášena premiéra na podzim roku 2019. Seriál měl premiéru dne 23. září 2019. Dne 7. října 2019 obdržel seriál plnou řadu o 22 dílech.\n\nV únoru 2019 bylo oznámeno, že Lou Diamond Phillips, Aurora Perrineau a Frank Harts byli obsazeni do hlavních rolí pilotního dílu. V březnu 2019 se k projektu připojili Michael Sheen, Bellamy Young, Finn Jones, Keiko Agena a Halston Sage. O čtyři dny později, dne 12. března 2019, byl herec Finn Jones během předčítání scénáře nahrazen Tomem Paynem.\n\n"}
{"id": "1499802", "url": "https://cs.wikipedia.org/wiki?curid=1499802", "title": "All Rise", "text": "All Rise\n\nAll Rise je americký dramatický televizní seriál, jehož tvůrcem je Greg Spottiswood. Premiéra seriálu proběhla dne 23. září 2019 na stanici CBS.\n\nSeriál sleduje soudce, státní zástupce a veřejné obhájce soudních síní v Los Angeles. \n\n\n\n\nDne 31. ledna 2019 stanice CBS objednala produkci pilotního dílu nového seriálu \"Courthouse\". Scénář k němu napsal výkonný producent Greg Spottiswood. Výroba pilotního dílů probíhala pod dohledem studia Warner Bros. Television.\n\nDne 9. května 2019 CBS oznámilo, že objednalo první řadu seriálu s novým názvem \"All Rise\". O den později bylo ohlášeno vydání na podzim roku 2019. Seriál měl premiéru dne 23. září 2019.\n\nDne 22. října 2019 bylo oznámeno, že stanice objednala plnou řadu seriálu. Dne 5. prosince 2019 byl spolushowrunner seriálu Sunil Nayar nahrazen Dee Harris-Lawrence, která na něm bude spolupracovat s jeho tvůrcem Gregem Spottiswoodem.\n\nV únoru 2019 bylo oznámeno, že herečka Jessica Camacho byla obsazena do hlavní role. V březnu 2019 se k obsazení seriálu připojili J. Alex Brinson, Lindsay Mendez, Marg Helgenberger, Ruthie Ann Miles, Simone Missick a Wilson Bethel. Dne 20. srpna 2019 se k vedlejšímu obsazení seriálu přidali Reggie Lee a Nadia Gray. Dne 10. září 2019 bylo ohlášeno, že herec Mitch Silpa ztvární vedlejší roli.\n\n"}
{"id": "1499804", "url": "https://cs.wikipedia.org/wiki?curid=1499804", "title": "David Altheide", "text": "David Altheide\n\nDavid L Althedie (*9. srpna 1945) je americký sociolog a mediální teoretik.\n\nTřicet sedm let vyučoval na Arizonské státní univerzitě. Ve své vědecké činnosti se věnoval kvalitativní metodologii s dopadem médií na společnost. Jeho vědecký výzkum se pohyboval v oblasti masové komunikace, kvalitativních výzkumných metod, deviantního chování, sociální kontrole a propagandě a oficiálním informacím. V posledním stádiu své vědecké činnosti se věnoval hlavně třem oblastem:\n\n\nCelkem publikoval přes 160 vědeckých článků.\n\n\n \n"}
{"id": "1499811", "url": "https://cs.wikipedia.org/wiki?curid=1499811", "title": "Kostel svatého Jana Křtitele (Markoušovice)", "text": "Kostel svatého Jana Křtitele (Markoušovice)\n\nKostel svatého Jana Křtitele, je římskokatolický filiální kostel v Markoušovicích, části obce Velké Svatoňovice. Patří do farnosti Úpice. Od 11. ledna 1996 je chráněn jako kulturní památka České republiky.\n\nBarokní kostel z let 1771-1787, s věží přistavěnou v roce 1884.\n\nZděná jednolodní stavba s půlkruhovým kněžištěm orientovaným k jihovýchodu. Věž byla přistavěna dodatečně na západní stranu.\n\nDřevěné sousoší Kalvárie na hlavním oltáři je dílem J. F. Pacáka z roku 1726, původně bylo součásti kaple křížové cesty u Žirče. Oltářní obraz křestu Krista je dílem trutnovského malíře Ignáce Russe. Kříž s reliéfy na soklu pochází z roku 1811. Varhany z roku 1830 jsou dílem varháře Wenzela Kunze. Kostel je pro svou akustiku využíván k pořádání koncertů.\n\nBohoslužby se konají první neděli v měsíci od 13.30.\n\n"}
{"id": "1499818", "url": "https://cs.wikipedia.org/wiki?curid=1499818", "title": "The Atavists", "text": "The Atavists\n\nThe Atavists je čtyřčlenná hudební skupina z Hradce Králové. Jejich hudba se pohybuje na pomezí blues a stoner rocku, s vlivy surf rockových z 60. let 20. století. Vydala dvě alba, v roce 2015 \"Bad Times\" vlastním nákladem a v roce 2018 \"LO-FI Life\" pod labelem Bigg Boss.\n\nV roce 2015 skupina vyhrála národní kolo soutěže GBOB, v celosvětovém finále skončili šestí.\nV březnu 2019 získala ceny Anděl za \"Objev roku\" a \"Nejlepší album v kategorii rock\".\n\n\n\n\n\n"}
{"id": "1499825", "url": "https://cs.wikipedia.org/wiki?curid=1499825", "title": "Kloubní hra", "text": "Kloubní hra\n\n\"Termín myoskeletální medicíny\" \n\nKloubní hra, neboli „kloubní vůle“ (angl. „joint-play“), je fyziologická kloubní vůle. Tento termín poprvé použil J. Mc Mennell, (1952), a popsal jím pohyb, který neodpovídá pohybu vyvolanému vlastními svaly kloubu, lze jej vyvolat pouze vnější silou. Obvykle jde o lehké posuny hlavic kloubu proti sobě a jejich lehké oddalování (distrakce). Měla by být součástí kineziologického vyšetření fyzioterapeutů. \n\nUrčitá kloubní vůle je potřebná pro fyziologickou kluznost kloubních struktur a je záhodno ji do určité míry docilovat manipulační terapií, zejména v raných fázích kloubních artróz. Má význam pro uchování elasticity a výživu chrupavek, menisků, kloubních pouzder, tíhových váčků, šlach, svalů aj.\n"}
{"id": "1499829", "url": "https://cs.wikipedia.org/wiki?curid=1499829", "title": "Woodwardova–Hoffmannova pravidla", "text": "Woodwardova–Hoffmannova pravidla\n\nWoodwardova–Hoffmannova pravidla (také nazývaná pravidla pericyklického výběru) jsou skupinou pravidel používaných k předpovídání stereochemie a aktivační energie pericyklických reakcí v organické chemii; objevili je Robert Burns Woodward a Roald Hoffmann. Jsou důsledkem změn elektronové struktury, ke kterým v průběhu reakce dochází a byla odvozena od interakcí molekulových orbitalů. Lze je aplikovat na všechny druhy pericyklických reakcí, jako jsou například elektrocyklizace, cyklizace, enové, cheletropní a dyotropní reakce. Díky své jednoduchosti a obecnosti se považují za první příklad demonstrující výhody teorie molekulových prbitalů.\n\nWoodward a Hoffmann odvodii tato pravidla zkoumáním vztahu mezi reaktanty a orbitaly produktů a identifikovali \"zachování orbitalové symetrie\" jako důležitý teoretický proncip, který určuje produkty pericyklické reakce; byly použity i jiné teoretické postupy, které vedly ke stejným výsledkům. Hoffmann získal roku 1981 za vysvětlení důležitosti orbitalové symetrie v pericyklických reakcích společně s Ken’ičim Fukuiem Nobelovu cenu za chemii (Fukui vyvodil podobná pravidla z teorie hraničních molekulových orbitalů.\n\n\"Pericyklická reakce\" je organická reakce, při které vzniká jediný propojený cyklický přechodný stav, jehož geometrie umožňuje souvislý překryv orbitalů π nebo σ. \"Symetrií zakázaná\" je, pokud existuje další energetická bariéra související se symetrií, která byla vytvořena vzájemným působením elektronových konfigurací základního stavu výchozí látky a excitovaného stavu produktu nebo naopak, o \"symetrií povolenou\" reakci se jedná, pokud takové bariéry neexistují; tato označení nemusejí ukazovat, zda reakce skutečně proběhne. I když je tato energetická bariéra často velmi výrazná (energie může být až kolem 480 kJ/mol v případě zakázané [2+2] cykloadice), tak může symetrií zakázaná reakce stále proběhnout pericyklickým mechanismem, pokud jsou ostatní vlivy ve prospěch reakce. Obdobně k symetrií povolené reakci nemusí dojít, když se vyskytnou nepřekonatelné energetické překážky způsobené jinými jevy.\n\nWoodwardova–Hoffmannova pravidla byla vytvořena roku 1965 za účelem vysvětlení stereospecifity elektrocyklických reakcí řízených teplem nebo fotochemicky. Stereochemie elektrocyklizace byla synteticky významná vzhledem k Woodwardově dlouhodobé snaze o totální syntézu vitaminu B12, pozorování učiněná během pokusů o syntézu vedla k formulaci Woodwardových–Hoffmannových pravidel. Uvedený model přeměny derivátů cyklobutenu a butadienu je pouze ilustrativní. Termolýza \"trans\"-1,2,3,4-tetramethyl-1-cyklobutenu (1) umožňuje vznik pouze jednoho geometrického izomeru, (\"E\",\"E\")-3,4-dimethyl-2,4-hexadienu (2), (\"Z\",\"Z\") a (\"E\",\"Z\") izomery nebyly ve směsi produktů nalezeny. Obdobně při termolýze \"cis\"-1,2,3,4-tetramethyl-1-cyklobutenu (3) vznikal pouze (\"E\",\"Z\") izomer (4). U obou reakcí uhlíkové atomy na koncích zanikajících vazeb σ rotují ve stejném směru.\n\nPři fotochemické aktivaci je stereochemie jiná; když byl (\"E\",\"E\")-2,4-hexadien (5) vystaven světlu, tak vznikal výhradně \"cis\"-3,4-dimethyl-1-cyklobuten (6), jelikož docházelo k elektrocyklickému uzavření kruhu, které vyžaduje, aby π systém rotoval v opačných směrech a vytvořil tak vazbu σ. Termolýzou látky 6 dochází ke stejnému procesu jako u 3: elektrocyklické otevření kruhu vede k tvorbě (\"E\",\"Z\")-2,4-hexadienu (7), nikoliv látky 5.\n\nBylo zjištěno, že (4\"n\")elektronové tepelné a (4\"n\" + 2)elektronové fotochemické elektrocyklické reakce jsou obecně konrotační, zatímco (4\"n\")elektronové fotochemické a (4\"n\" + 2)elektronové tepelné elektrocyklické reakce jsou většinou disrotační, což bylo vysvětleno v roce 1965, kdy Woodward a Hoffmann prohlásili zachování orbitalové symetrie za hlavní princip, který ovlivňuje stereochemii elektrocyklických reakcí. Rovněž bylo zjištěno, že pro tepelně zahajované pericyklické reakce platí jedna skupina zobecněných pravidel, která závisí na elektronové hustotě a topologii orbitalových interakcí. Myšlenka \"orbitalové topologie\" byla zavedena za účelem sjednotit několik tříd pericyklických reakcí do jednoho rámce. Každá skupina sousedících atomů a odpovídajících orbitalů (nazývaná složka), která v pericyklické reakci reaguje jako jeden celek, může být buď \"antarafaciální\" (pokud jsou interagující laloky orbitalů na opačných stranách od uzlové roviny) nebo \"suprafaciální\" (pokud jsou na stejné straně). Na základě toho lze Woodwardova–Hoffmannova pravidla stručně vyjádřit takto:\n\n\"Pericyklická přeměna základního stavu je symetrií povolená, pokud celkový počet (4q+2) a (4r) složek je lichý.\"\n\nToto tvrzení má matematický ekvivalent; jeho důkaz je zde.\n\nPericyklická přeměna základního stavu je způsobena dodáním tepelné energie. U excitovaného stavu k ní dochází, pokud je reaktant excitován ultrafialovým zářením; mechanismus takové pericyklické reakce je ovšem složitější. Obvykle existuje několik způsobů excitace a u elektronově excitovaných molekul může dojít k rozpadu bez emise záření nebo k deexcitaci za vytvoření nepříznivé geometrie dříve, než může samotná reakce proběhnout. Mnoho reakcí, které vypadají jako pericyklické, tak ve skutečnosti pravděpodobně probíhá přes jednotlivé kroky za tvorby diradikálových meziproduktů. Pravidla pericyklického výběru se ovšem často obrátí, když dojde k přeměně z tepelné na fotochemickou aktivaci, což je možné vysvětlit uvažováním souvislosti mezi prvními elektronovými excitovanými stavy reaktantů a produktů. Zobecněný princip výběru u fotochemických pericyklických reakcí vypadá takto: \"Pericyklický děj, do kterého je zapojeno N elektronových párů a A antarafaciálních složek, často snadněji probíhá za fotochemické excitace, pokud je N + A sudé číslo.\" Jsou známé i pericyklické reakce s lichým počtem elektronů. S ohledem na využití zobecněného pravidla pericyklického výběru se předpokládá, že do takových reakcí je zapojen jeden elektron navíc.\n\nV období mezi vytvořením principu zachování orbitalové symetrie v roce 1965 Woodwardem a Hoffmannem a jejich vytvořením obecného pravidla pericyklického výběru v roce 1969 Howard Zimmerman a Michael Dewar navrhli podobný koncept známý jako \"Möbiův-Hückelův koncept\" nebo jako \"aromatická teorie přechodného stavu\" za účelem vysvětlení reaktivity a selektivity pericyklických systémů, zatímco Ken’iči Fukui analyzoval pericyklické systémy s využitím \"teorie hraničních molekulových orbitalů\". V Dewarově-Zimmermanově postupu topologie překryvu orbitalů a celkový počet elektronů v systému (4\"n\" + 2 nebo 4\"n\") vedou k tvorbě přechodných stavů, které mohou být aromatické i antiaromatické. Z pohledu teorie maromatických přechodných stavů je možné Woodwardova–Hoffmannova pravidla přeformulovat takto: Pericyklický přechodný stav s (4\"n\" + 2) elektrony a s Hückelovou topologií nebo se 4\"n\" elektrony a s Möbiovou topologií je aromatický a povolený, zatímco pericyklický přechodný stav s (4\"n\") elektrony a Hückelovou topologií či s (4\"n\" + 2) elektrony a Möbiovou topologií je antiaromatický a zakázaný. Fukui analyzoval interakce mezi HOMO a LUMO každého reaktantu nebo v rámci reaktantu. Děje, při kterých jsou interakce HOMO-LUMO konstruktivní jsou upřednostňovány a povolené symetrií, zatímco děje s nekonstruktivními interakcemi jsou symetrií zakázané.\n\nWoodwardova–Hoffmannova pravidla byla původně vytvořena za účelem vysvětlit pozorovanou stereospecificitu elektrocyklických reakcí s otevíráním nebo zavíráním cyklů na koncích řetězců konjugovaných polyenů, a to jak při využití tepla nebo světla k iniciaci.\n\nV původní práci z roku 1965 byla tato pravidla odvozena z experimentálně získaných výsledků a analýzy molekulových orbitalů:\n\n\nS těmito zásadami lze předpovídat stereospecificitu elektrocyklických uzavírání cyklů substituovaných buta-1,3-dienů, tak jak je to znázorněno níže. Buta-1,3-dien má 4 formula_1 elektrony v základním stavu a proto reaguje konrotačním mechanismem (z Woodwardových–Hoffmannových pravidel nevyplývají žádné informace o rovnováze pericyklických reakcí, u přeměny cyklobutenu na butadien je rovnováha výrazně posunuta doprava, zatímco při přeměně cyklohexadienu na hexatrien je značně posunutá doleva).\n\nElektrocyklické uzavírání kruhu substituovaných hexa-1,3,5-trienů, znázorněné na následujícím obrázku, naopak probíhá disrotačním mechanismem.\n\nPři fotochemicky řízeném elektrocyklickém uzavírání kruhu buta-1,3-dienu způsobí vybuzení elektronu přeměnu formula_2 na HOMO a reakce musí probíhat disrotatorně.\n\nOrganické reakce, které se řídí těmito pravidly jsou obecně povolené symetrií. Zpětné reakce jsou symetrií zakázané a k jejich průběhu, pokud k němu vůbec může dojít, je potřeba mnohem více energie.\n\nZa použití korelačních diagramů lze odvodit pravidla výběru pro jednotlivé třídy pericyklických reakcí. S použitím označení topologie souvisí označení reakcí jako disrotačních či konrotačních. Jako antarafaciální se označují reakce, při kterých vazby vznikají nebo zanikají na opačných stranách π systému, p orbitalu nebo vazby σ, zatímco suprafaciální jsou ty, u nichž proces probíhá na stejných stranách. Suprafaciální přeměna na chirálním centru zachovává stereochemii, antarafaciální vede k její změně.\n\nPravidlo výběru u elektrocyklizací je totožné s původní podobou Woodwardových–Hoffmannových pravidel; když k elektrocyklickému uzavření kruhu dojde u polyenu se 4\"n\" π elektrony, pak je konrotační za tepelných podmínek a disrotační při světelné iniciaci. U polyenu, který má 4\"n\"+2 π elektronů, je to naopak.\n\nTento výsledek je možné odvodit analýzou hraničních molekulových orbitalů s využitím značení laloků p orbitalů i pomocí korelačních diagramů. V prvním případě platí, že pokud má polyen v základním stavu 4\"n\" elektronů, pak vnější p orbitaly HOMO vytvářející vazbu σ mají opačná označení, kvůli čemuž je překryv efektivní pouze tehdy, když dojde ke konrotačnímu/antarafaciálnímu procesu. Má-li polyen 4\"n\"+2 π elektronů, tak vnější p orbitaly v základním stavu HOMO mají stejné značky a k efektivnímu překryvu dojde, pokud je proces disrotační/suprafaciální.\n\nKorelační diagram pro 4\"n\" elektrocyklickou reakci odpovídá diagramu čtyřelektronové elektronové cyklizace buta-1,3-dienu, zatímco korelační diagram jakékoliv 4\"n\"+2 elektronové cyklizace bude podobný diagramu šestielektronové cyklizace hexa-1,3,5-trienu.\n\nObecný sigmatropní přesmyk má řád [\"i\",\"j\"], což znamená, že vazba σ, původně se nacházející mezi atomy označenými 1 a 1', sousedící s jedním nebo více π systémy, se posune mezi atomy \"i\" a \"j\".\n\nAnalýzou symetrie pomocí korelačních diagramů se při studiu sigmatropních přesmyků nepoužívá, v přechodném stavu jsou přítomné pouze prvky symetrie; s výjimkou některých zvláštních případů (jako jsou například [3,3] přesmyky) v průběhu reakce nedochází k jejich zachování. Orbitalové korelace mezi výchozími látkami a produkty je ovšem možné zkoumat; korelace orbitalů výchozích látek s vysokoenergetickými orbitaly produktů často vedou k symetricky zakázaným procesům. Využití teorie hraničních molekuloívých orbitalů nebo Dewarovy-Zimmermanovy analýzy je však vhodnější.\n\nPravidla výběru u [\"i\",\"j\"] sigmatropního přesmyku jsou následující:\n\n\nObecná [\"p\"+\"q\"] cykloadice je adiční reakce dvou látek, jedné s \"p\" π elektrony a druhé s \"q\" π elektrony. Tato reakce je symetricky povolená za následujících podmínek:\n\n\n\nBariéry vytvořené symetrií lze analyzovat pomocí korelačních diagramů i u reakcí s přesuny skupin. Zde je použita reakce, při níž se přesouvá dvojice vodíkových atomů z ethanu na perdeuterioethan.\n\nJediným zachovávaným prvkem symetrie je zrcadlová rovina vedoucí přes středy molekul.\n\nMolekulové orbitaly systému jsou symetrickými a antisymetrickými kombinacemi σ a σ vazeb C–H v ethanu a π a π vazeb deuterosubstituovaného ethenu. Molekulový orbital s nejnižší energií je tak symetrickým součtem dvou σ vazeb C–H, po něm následuje antisymetrický součet (σ). Dvojici orbitalů s nejvyšší energií jsou vytvářeny lineárními kombinacemi σ protivazebných orbitalů – největší energii má antisymetrický σ, za ním následuje symetrický σ. Uprostřed se nachází zbývající dva molekulové orbitaly π a π ethenu.\n\nÚplný korelační diagram molekulového orbitalu se vytváří kombinací symetrických a asymetrických molekulových orbitalů podle rostoucí energie, tak jak je znázorněno výše. Na sousedním diagramu je vidět, jak vazebné orbitaly reaktantů přesně souhlasí s vazebnými orbitaly produktů a reakce tak pravděpodobně nemá vysokou elektronovou bariéru vytvořenou symetrií.\n"}
{"id": "1499841", "url": "https://cs.wikipedia.org/wiki?curid=1499841", "title": "Umberto Saba", "text": "Umberto Saba\n\nUmberto Saba, vlastním jménem Umberto Poli (9. března 1883 Terst – 26. srpna 1957 Gorizia), byl italský básník.\n\nJeho otec pocházel z italské šlechtické rodiny, matka byla Židovka. Absolvoval námořní akademii, studia italštiny a němčiny na Univerzitě v Pise ze zdravotních důvodů nedokončil. V roce 1909 se oženil s Linou Wölflerovou, roku 1910 vydal první sbírku básní. O literární kariéru však nestál, pracoval jako účetní a později provozoval v Terstu antikvariát, příležitostně dopisoval do novin. Za druhé světové války se skrýval, aby přežil pronásledování Židů. V roce 1946 obdržel Premio Viareggio a v roce 1953 cenu Accademia dei Lincei. Jeho život byl poznamenán duševní chorobou, patřil k průkopníkům psychoanalýzy v Itálii. V Sabově poezii převládá milostná lyrika, autobiografická témata a popisy života v rodném městě, česky vyšla v knize \"Terst a jedna žena\" v překladu Vladimíra Mikeše (Odeon 1977).\n\n"}
{"id": "1499852", "url": "https://cs.wikipedia.org/wiki?curid=1499852", "title": "Jörg Immendorff", "text": "Jörg Immendorff\n\nJörg Immendorff (14. června 1945, Bleckede – 28. května 2007, Düsseldorf) byl německý malíř a sochař řazený k neoexpresionismu. Jeho tvorba často reflektovala ironicky politiku, nevyhýbal se užívání svastiky, srpu a kladiva i jiných politických symbolů, k oblíbeným figurám jeho sochařských děl patřily opice.\n\nV mládí studoval na Akademii v Düsseldorfu, kde ho vedl Joseph Beuys, avšak byl ze školy vyhozen, mj. za účast na akcích krajní levice (v roce 1996 se zde stal profesorem). V 70. letech 20. století byl členem umělecké skupiny \"Neue Wilde\". Byl oblíbeným malířem německého kancléře Gerharda Schrödera, který si od něj nechal namalovat portrét, jež byl ovšem značně ironický.\n\nV roce 2003 vypukl skandál, když byl Immendorff zatčen v düsseldorfském hotelu se sedmi prostitutkami a velkým množstvím kokainu. Nezákonně vysoké množství kokainu bylo nalezeno poté i v jeho ateliéru. U výslechů se přiznal, že kokain užíval dlouhou dobu kvůli inspiraci a pořádal i kokainové sexuální orgie. U soudu dostal nakonec jen podmínku a pokutu, a to jednak díky spolupráci s vyšetřovateli, a jednak kvůli tomu, že v té době (od roku 1998) již trpěl Lou Gehrigovým syndromem (amyotrofická laterální skleróza), který postupně paralyzoval jeho tělo. Od roku 2006 byl kvůli této nemoci trvale upoután na invalidní vozík, za rok na ni zemřel.\n"}
{"id": "1499854", "url": "https://cs.wikipedia.org/wiki?curid=1499854", "title": "Perušić", "text": "Perušić\n\nPerušić je vesnice a opčina v regionu Lika v Chorvatsku, v Licko-senjské župě. V roce 2011 žilo v opčině 2638 obyvatel, z toho přímo v Perušići žilo 862 obyvatel.\n\nOpčinu Perušić tvoří 20 vesnic : \n\nPerušić je poprvé zmiňován roku 1487. Leží v jihovýchodní části Liky, v údolí řeky Lika, při dálnici A1 Záhřeb-Split (úsek Otočac-Gospić) a na železniční trati MP11 (Záhřeb - Split).\n\nHlavní ekonomickou aktivitou je zemědělství. Blízká dálnice přinesla ekonomický rozvoj, ale opčina zůstává jednou z nejchudších v Chorvatsku.\n\nV roce 2011 bylo 90,22% obyvatel chorvatské národnosti a 8,49% obyvatel srbské národnosti.\n"}
{"id": "1499858", "url": "https://cs.wikipedia.org/wiki?curid=1499858", "title": "Palestinská osvobozenecká fronta", "text": "Palestinská osvobozenecká fronta\n\nPalestinská osvobozenecká fronta (FOP) (ang. Palestine Liberation Front (FLP), arab. Džabha Tahríri Filastín) byla palestinská teroristická organizace vzniklá oddělením se od Lidové fronty pro osvobození Palestiny - Hlavní velení (LFOP - HV).\n\nOrganizace vznikla v roce 1977 oddělením se od LFOP - HV z důvodu sporů mezi prosyrsky a proirácky orientovanými členy. Veliteli FOP se stali Abú Abbás a Talat Jaaqúb. V roce 1982 po přesunu do Tunisu se organizace rozštěpila na tři frakce: prosyrskou vedenou Abd al-Fatah Ghaním, protiarafatovskou vedenou Talatem Jaaqúbem a proarafatovskou vedenou Abú Abbásem. Po roce 1985 byl Abbás donucen opustit Tunis a přesunul se do Bagdádu. V 90. letech 20. století Abbás opustil cestu terorismu, vyslovil nad svými činy politování a uznal právo Izraele na existenci. Poté byl zvolen do vedení Organizace pro osvobození Palestiny. USA ale na něj stále měly vydaný zatykač pro vraždu amerického občana. V roce 2003 byl americkými jednotkami po invazi do Iráku zadržen. Zemřel v americkém zajetí v roce 2004.\n\nOrganizace (zejména Abbásova frakce) provedla řadu teroristických činů. Mezi nejznámější patří únos výletní lodi Achille Lauro, při kterém byl zavražděn americký občan židovského původu Leon Klinghoffer.\n\n30. května 1990 podnikla skupina nájezd na izraelskou pláž poblíž Tel Avivu s cílem zabíjet turisty a Izraelce. Útok ale selhal a byl zlikvidován. Na základě mlčení Jásira Arafata, který útok neodsoudil ukončily Spojené státy 18 měsíců trvající americko-palestinský dialog.\n\nPo irácké invazi do Kuvajtu patřila FOP mezi palestinské skupiny, které veřejně podpořily Saddáma Husajna. \n\n"}
{"id": "1499862", "url": "https://cs.wikipedia.org/wiki?curid=1499862", "title": "Kališský zákon", "text": "Kališský zákon\n\nVelká listina židovských svobod, známý jako \"Kališský zákon\", \"Kališské statut\" či \"Kališské privilegium\" ( \"Statut kaliski\", byl zákon vydaný 8. září 1264 velkopolským knížetem Boleslavem V. v polské Kališi.\n\nZákon zaručoval židům bezprecedentní práva v kontextu tehdejší Evropy, včetně zvláštních výsad týkajících se židovských záležitostí. Tyto záležitosti měly být posuzovány židovskými soudy a pro ostatní trestní události, kterých se účastnili křesťané a židé, byly ustanoveny samostatné soudy. Zákon byl stvrzen i pozdějšími polskými králi Kazimírem III. v roce 1334, Kazimírem IV. v roce 1453 a Zikmundem I. v roce 1539.\n"}
{"id": "1499863", "url": "https://cs.wikipedia.org/wiki?curid=1499863", "title": "Arnon Grunberg", "text": "Arnon Grunberg\n\nArnon Yasha Yves Grunberg (* 22. února 1971, Amsterdam) je nizozemský spisovatel, esejista a sloupkař. Pracuje také jako novinář. Některé své práce napsal pod synonymem Marek van der Jagt. Žije v New Yorku. \n\nGrunberg se narodil jako Arnon Yasha Yves Grünberg 22. února 1971 v nizozemském Amsterdamu. Vyrůstal v rodině židovských přistěhovalců, původem z Německa. Jeho matka byla přeživší z koncentračního tábora Osvětim. Do patnácti let chodil pravidelně do synagogy a dodržoval židovské tradice. Chodil do náboženské školy. Ze střední školy byl v sedmnácti letech byl vyloučen. Ve dvaadvaceti se přestěhoval do New Yorku a už zde zůstal. \n\nOd roku 1990 do roku 1993 měl Grunberg vlastní nakladatelství Kasimir, které bylo finančně neúspěšné. \n\nVe třiadvaceti letech Grunberg debutoval románem Modré pondělky (\"Blauwe maandagen\"). Román byl přeložen do 13 jazyků a v Evropě se stal bestsellerem. Autor byl za debut oceněn nizozemskou literární cenou Anton Wachter Prize. Stejnou cenu dostal ještě jednou za knihu \"Příběh mé plešatosti\" (\"De geschiedenis van mijn kaalheid\"), kterou publikoval pod pseudonymem Marek van der Jagt. Stal se prvním autorem, který stejnou cenu získal dvakrát. \n\nArnon Grunberg je jedním z nejrafinovanějších provokatérů světové literatury. Jeho práce byla přeložena do 30 jazyků. Získal mnohá literární ocenění. \n\nJeho román \"Tirza\" (2006) byl zfilmován a získal několik nizozemských filmových cen. Film byl navržen na prestižní filmovou cenu Oscar za nejlepší cizojazyčný film, nedostal se však do finálního výběru. \n\n\n\n\n"}
{"id": "1499865", "url": "https://cs.wikipedia.org/wiki?curid=1499865", "title": "Čínský lev", "text": "Čínský lev\n\nLev (tradiční čínština: 獅子, zjednodušená čínština: 狮子, pīnyīn: shīzi, standardní česká transkripce čínštiny: š'- c') je kočkovitá šelma známá pro svou vznešenost a sílu. Proto i v Číně našel své místo jako symbol ochrany, štěstí a majestátnosti.\n\nPro lva nebyla oblast Východní Asie jeho typickým prostředím k volnému výskytu, právě proto se stal pro staré Číňany také mýtickým zvířetem. Na území Číny, se dostal z Persie a byl chován pouze v císařských zahradách jako dar od ambasadorů ze Západní Asie. \n\nJeho postavení postupně vzrůstalo hlavně s příchodem buddhismu, u něhož je lev považován za posvátného. Říká se, že právě do podoby lva se Buddha jednou reinkarnoval. Někdy je zobrazován, jak Buddhovi přináší květy. Také buddhistická božstva jsou vyobrazována v situaci, kdy jezdí na lvím hřbetu.\n\nLev sice dostal v čínském folkloru určitý prostor, ale jeho podoba je ve výtvarném umění vyobrazena ne moc reálně v porovnání s jeho skutečným vzezřením. Častokrát připomíná spíše Pekingského palácového psa neboli pekinéze. Vždy ovšem platí to, že ho vyobrazí jako impozantního, s mohutným tělem, velkýma očima a výrazem, z něhož jde strach.\n\nOproti tygrovi není v lidovém umění tak často zobrazován. Na obrázcích a vystřihovánkách ho můžeme většinou spatřit při hře s perlou, či míčem. To bývá spojováno s mytologií, dva lvi, kteří si hrají s perlou například mají představovat boj o perlu moci. Obecně je symbol lva spojován s ohněm, energií, udatností, vznešeností a moudrostí. Právě jako symbol moudrosti se podoba lva vyšívala na dvorní róby vojenských hodnostářů druhého stupně. V čínské výslovnosti se také podobá výslovnosti slovu mistr, i to může být důvod, proč se mnoho mudrců vyobrazuje společně s tímto zvířetem.\n\nV architektuře čínských staveb lze vidět stát lvy z kamene, bronzu, železa, či pozlacené formě před vstupy do důležitých budov, nebo domů bohatých. To z toho důvodu, že má symbolizovat ochranu a štěstí, Číňané věří i v to, že může napomoci zahnat zlé duchy od svého obydlí. Samce v tomto případě lze rozlišit podle toho, že pod svou tlapou ukrývá kouli. Názory na tuto symboliku se liší, někteří zastávají názor, že se jedná o mládě ve vejci, jiní, že je to velká perla. Na levé straně od samce pak stojí samice s mládětem pod její pravou tlapou. Ta odkazuje na smyslnost, mateřskost.\n\nPodoba kamenných soch lvů se výrazně odlišuje v závislosti na tom, za jaké dynastie a na jakém místě byly postaveny. Sochy z dynastie Chan a Tchang působí silně a neohroženě, trochu hubeněji za dynastie Jüan. Lvi z doby Ming a Čching vypadají více umírněně a jemně. Na severu Číny byl vytesáván mnohem jednodušeji oproti jihu, kde lze zpozorovat více detailů.\n\nVzhledem k pozitivní symbolice lva, zejména co se týče štěstí a bohatství, bývá součástí nejrůznějších festivalů a oslav. Jeho podobizna se objevuje například při oslavách Čínského nové roku, zejména na Lampionovém festivalu, který probíhá v poslední den oslav. Pro takové události je pak specifický takzvaný lví tanec. Lví tanec je předváděn za pomocí dvou osob, jež se společně obléknou do mohutného kostýmu lva. Jeden z dvojice představuje hlavu a přední část těla zvířete, druhý pak představuje zadní část. Za doprovodu zvuků bubnů, gongů a cimbálů imitují nejrůznější pohyby. Tato tradice, jež se odehrává nejen v Číně, ale i v Čínských čtvrtích po celém světě, má při oslavách Čínského nové roku přinést úspěch v nadcházejícím roce. Přestože vzhled kostýmů se od sebe navzájem liší a existuje mnoho variant, typ tance lze opět rozdělit v závislosti na tom, zda se jedná o severní, či jižní část pevniny. Na jihu tanec připomíná autentičtější chování zvířete, což může působit komickým dojmem. Nechybí natřásání těla, škrábání, či olizování kožichu. Sever naopak využívá prvky bojových umění, kostýmy jsou výrazně mohutnější a méně zdobené pro lepší možnost pohybu.\n\n"}
{"id": "1499868", "url": "https://cs.wikipedia.org/wiki?curid=1499868", "title": "Christian Lagler", "text": "Christian Lagler\n\nChristian Lagler (7. září 1668 Dubí – 14. srpna 1741 Teplice)\nbyl český barokní stavitel působící na Teplicku a pracující pro šlechtickou rodinu Clary-Aldringenů.\n\nByl synem Johannese Laglera a Kathariny roz. Walterové. Měl dvě sestry: Elisabethu a Catharinu. Ženatý byl dvakrát, a sice s Marií Mühlmichelovou, se kterou se oženil v roce 1692 v Teplicích, a jako vdovec s Annou Marií Habelovou (dcerou Simona Habela z Dubí), kterou si vzal 11. září 1729 v Teplicích. Jeho děti byly: Maria Rosalia, Maria Catharina, Maria Barbara, Johann Christian a Johann Franz.\n\nByl starší teplického zednického cechu a vůdčí osobnost teplického baroka. V Teplicích zřejmě projektoval přestavbu kostela svatého Jana Křtitele, uskutečněnou v letech 1700–1703, a kapli Nalezení sv. Kříže (též Seumeho kaple) z let 1728–1730. Postavil rovněž mnoho lázeňských budov včetně ptačí voliéry u tzv. Ptačích schodů teplického zámku. Lagler projektoval i výstavní dílo teplického baroka: Zahradní dům s velkým tanečním sálem, dnes čp. 525/1. Jeho dílem je i kostel svatého Petra a Pavla v Růžové u Děčína, kostel sv. Valentina v Novosedlicích, Kostel sv. Kateřiny v Bořislavi, kaple sv. Eustacha ve Mstišově a podílel se na novostavbě kostela sv. Martina ve Rtyni.\n"}
{"id": "1499872", "url": "https://cs.wikipedia.org/wiki?curid=1499872", "title": "Henning Fritz", "text": "Henning Fritz\n\nHenning Fritz (* 21. září 1974, Magdeburg) je bývalý německý házenkář, brankář. Je trenérem německé házenkářské reprezentace.\n\nS německou reprezentací vyhrál mistrovství světa v roce 2007 a mistrovství Evropy v roce 2004. Z olympijských her v Athénách roku 2004 si přivezl stříbro. Za národní tým odehrál 235 utkání. Hrál za kluby SC Magdeburg (1988–2001), THW Kiel (2001–2007) a Rhein-Neckar Löwen (2007–2012). V roce 2004 ho Mezinárodní házenkářská federace vyhlásila světovým házenkářem roku, jakožto prvního gólmana v historii.\n"}
{"id": "1499873", "url": "https://cs.wikipedia.org/wiki?curid=1499873", "title": "Willem Doudijns", "text": "Willem Doudijns\n\nWillem Doudijns (1630 Haag – 1697 Haag) byl nizozemský malíř a rytec, člen sdružení Bentvueghels, což bylo sdružení převážně vlámských a nizozemských umělců pracujících v Římě.\n\nPodle \"Netherlands Institute for Art History\" Willema Doudijnse učil kreslit Alexander le Petit. Strávil dvanáct let v Itálii, domů se vrátil v roce 1661. Spolupracoval s rytcem Janem de Bisschopem. Oba se stali zakládajícími členy Confrerie Pictura. Doudijns namaloval velký stropní obraz \"Alegorie umělců opouštějících haagský Cech Sv. Lukáše\" pro zasedací sál. Obraz se nedochoval, ale Doudijnsův žák Mattheus Terwesten udělal jeho náčrt, který je nyní uložen v holandském Rijksmuseum. Podle Arnolda Houbrakena byl Doudijns synem starosty a v Římě se připojil ke spolku Bentvueghels, kde užíval přezdívku \" Diomedes\". Po návratu domů se stal hlavou Confrerie Pictura. Byl známý svými výmalbami zdí či stropů, pozoruhodným dílem je obraz \"Judgment of Solomon (Šalamounův soud)\" pro Vierschaar, soudní síň staré radnice v Haagu. \n\nJeho žáky byli Erasmus Arondeus, Frans Beeldemaker, Gijsbert de Bije, Bartholomeus van Burgindis, Arnoldus Gouda, Nicolaes Hooft, Pieter van der Hulst, Daniël Jacobsz, Lowys Paen, Nicolaes van Ravesteyn, Pieter van Reenen, Pieter Jansz van Ruyven, Augustinus Terwesten, Mattheus Terwesten, Michiel van der Valck, Daniël Walewijns, Domenicus van Wijnen nebo Willem Wissing. \n\n\n"}
{"id": "1499876", "url": "https://cs.wikipedia.org/wiki?curid=1499876", "title": "Phil Illingworth", "text": "Phil Illingworth\n\nPhilip Illingworth (* 10. prosince 1948) je bývalý kanadský zápasník – judista.\n\nS judem začal v 11 letech. Připravoval se v Lethbridge pod vedením Yoshe Sendy a na japonských univerzitách. V roce 1972 startoval na olympijských hrách v Mnichově ve střední váze do 80 kg, kde prohrál ve druhém kole s Jugoslávcem Slavko Obadovem. Od roku 1973 se v kanadské reprezentaci neprosazoval. Sportovní kariéru ukončil v roce 1980. Žije ve Victorii v Britské Kolumbii, kde pracuje jako realitní agent.\n\n\n"}
{"id": "1499884", "url": "https://cs.wikipedia.org/wiki?curid=1499884", "title": "Ofir Kac", "text": "Ofir Kac\n\nOfir Kac (narozen 19. května 1980 Afula), je izraelský politik; poslanec Knesetu za stranu Likud.\n\nZískal bakalářský titul v oboru sociálních věd a komunikace. V izraelské armádě dosáhl hodnosti rotného (samal rišon). V letech 2011–2015 byl poradcem ministra kultury, pak až do roku 2019 vedoucím kanceláře na ministerstvu pro veřejnou bezpečnost.\n\nVe volbách v roce 2019 byl zvolen do Knesetu za stranu Likud.\n\n"}
{"id": "1499887", "url": "https://cs.wikipedia.org/wiki?curid=1499887", "title": "Karel Dujardin", "text": "Karel Dujardin\n\nKarel Dujardin (27. září 1622 Amsterdam – 20. listopadu 1678 Benátky) byl nizozemský malíř tvořící v době tzv. zlaté éry nizozemského malířství. Vytvořil jen málo portrétů a historických obrazů s náboženskou tématikou. V Itálii Dujardin strávil dvě delší období, na začátku a na konci své kariéry. Většina jeho maleb a leptů krajin je z italského prostředí, malé italské krajinné scény se zvířaty a rolníky a jiné žánrové scény.\n\nKarel Dujardin byl nizozemský malíř a rytec, narozený v Amsterdamu v roce 1622. Typické pro jeho krajinomalby jsou hospodářská zvířata a rolníci, tak jako na obraze \"Farm Animals in the Shade of a Treeve (Hospodářská zvířata ve stínu stromu),\" datováno 1656; Národní galerie v Londýně. Jeho učitelem byl údajně Nicolaes Pieterszoon Berchem. Mladý Dujardin odcestoval do Itálie a připojil se ke sdružení Bentvueghels, skupině malířů pracujících v Římě, mezi kterými byl znám jako \"Barba di Becco (Vousatý kozel)\" či \"Bokkebaart\". Zde dosáhl svých prvních uměleckých úspěchů. Podle Arnolda Houbrakena, v době, kdy Dujardin žil v Lyonu ve Francii, se silně zadlužil. Proto se oženil se svou (starší) bytnou, což jej od dluhů osvobodilo. Spolu s ní odcestoval do Amsterdamu, kde byly jeho obrazy vysoce ceněny. V roce 1675 se na pozvání svého přítele Joana Reynsta vrátil do Říma, kde byl uvítán starými přáteli a obdivovateli. Renst a Dujardin společně podnikli tzv. Grand Tour do jiných italských měst. Reynst se vrátil do Amsterdamu, ale Dujardin zůstal v Itálii a své ženě poslal zprávu, že Reynsta bude brzy následovat. Odcestoval do Benátek, ale tam v roce 1678 nečekaně zemřel. Podle Reynsta řekl: \"Proč bych spěchal s návratem? Jsem tam, kde chci být.\" Podle jeho přítele Johannesa Glaubera, který Dujardina nedlouho předtím potkal v Římě, maloval pro nizozemského obchodníka v Benátkách, když se najednou necítil dobře. Zdálo se, že se zotavuje, ovšem jeho žaludek byl \"příliš plný\" a Dujardin zemřel. Přestože byl členem nizozemské reformované církve, byl pohřben katolickým způsobem (zabalený v bílém plášti). Ke hrobu jej nesli jeho přátelé Govert van der Leeuw a Glauber.\n\nDnes jsou obrazy Karla Dujardina v majetku mnoha světových galerií.\n\nMezi jeho žáky byli Jacob II., syn Jacoba van der Doesa, Martinus Laeckman a Erick van den Weerelt.\n\n"}
{"id": "1499890", "url": "https://cs.wikipedia.org/wiki?curid=1499890", "title": "Andreas Vindheim", "text": "Andreas Vindheim\n\nAndreas Aalen Vindheim (* 4. srpna 1995, Bergen) je norský fotbalista hrající na postu pravého obránce za pražskou Spartu.\n\nVindheim začal hrát za domovský SK Brann, v letech 2012 a 2013 si připsal pouze starty v poháru. Ligový debut si připsal 4. května 2014 proti IK Start. V sezoně odehrál 22 ligových zápasů, sestupu Brannu z Eliteserien ale nezabránil.\n\nV březnu 2015 podepsal tříletou smlouvu se švédským mistrem Malmö FF. S Malmö se v sezoně 2015/16 probojoval do základní skupiny Ligy mistrů, odehrál ale pouze závěrečné minuty 2. předkola proti FK Žalgiris Vilnius, jinak byl pouze na lavičce. Ve skupině s PSG, Realem Madrid a Šachtarem Doněck Malmö obsadilo poslední místo a Vindheim do hry nezasáhl, v pěti utkáních byl na lavičce náhradníků, do šestého zápasu nebyl vůbec nominován. V sezoně 2018/19 nastoupil do 10 zápasů Evropské ligy, včetně dvou utkání playoff proti Chelsea. V květnu 2019 o něj projevila zájem pražská Sparta.\n\nKoncem května 2019 Vindheim přestoupil do Sparty. Vindheim se ovšem zranil během letní přípravy a na první start za Spartu si tak ještě musel počkat. Po zranění poprvé nastoupil 1. září za „B“ tým Sparty v utkání 4. kola ČFL proti Sokolu Hostouň. První soutěžní utkání za Spartu odehrál 25. září v utkání 3. kola MOL Cupu v Jihlavě a připsal si asistenci u vítězného gólu Martina Haška. Ligový debut odehrál 5. října proti Karviné, když zasáhl do hry jako střídající hráč v 80. minutě. V utkání proti Opavě hraném 3. listopadu vstřelil svůj první gól za Spartu.\n\nVindheim nastoupil za reprezentační výběry do 19 a do 21 let.\n\nVidnheim je synem Rune Vindheima, bývalého záložníka SK Brann nebo anglického Burnley FC.\n\n"}
{"id": "1499893", "url": "https://cs.wikipedia.org/wiki?curid=1499893", "title": "Homologická algebra", "text": "Homologická algebra\n\nHomologická algebra je obor matematiky, který studuje homologii v obecném algebraickém prostředí. Jedná se o relativně mladou disciplínu, jejíž počátky lze vysledovat k výzkumům v kombinatorické topologii (předchůdci algebraické topologie) a abstraktní algebře (teorii modulů a syzygií) na konci 19. století, především Henriho Poincaré a Davida Hilberta. \n\nVývoj homologické algebry byl úzce spjat se vznikem teorie kategorií. Z většiny homologická algebra zkoumá homologické funktory a složité algebraické struktury, s nimiž souvisí. Jedním z velmi užitečných a poměrně rozšířených konceptů v matematice jsou řetězcové komplexy, které se dají studovat přes jejich homologii a kohomologii. Homologická algebra poskytuje prostředky k získávání informací obsažených v těchto komplexech a prezentuje je ve formě homologických invariant okruhů, modulů, topologických prostorů a dalších „hmatatelných“ matematických objektů. Mocným nástrojem s tímto účelem jsou spektrální sekvence. \n\nOd samého počátku hrála homologická algebra obrovskou roli v algebraické topologii. Její vliv se postupně rozšířil a v současnosti zahrnuje komutativní algebru, algebraickou geometrii, algebraickou teorii čísel, teorii reprezentace, matematickou fyziku, algebry operátorů, komplexní analýzu a teorii parciálních diferenciálních rovnic. K-teorie je nezávislá disciplína, která čerpá z metod homologické algebry stejně jako nekomutativní geometrie Alaina Connese. \n\nHomologická algebra začala být zkoumána ve své nejzákladnější formě v 19. století jako odvětví topologie, ale ve 40. letech se stala nezávislým odvětvím jakožto studium objektů jako například Ext funktor a Tor funktor, mimo ostatní. \n\nKoncept řetězcových komplexů je v homologické algebře klíčový. Abstraktní řetězcový komplex je posloupnost formula_1abelovských grup spojených homomorfismy s tou vlastností, že složení dvou po sobě jdoucích zobrazení je nulové zobrazení: \n\nPrvky z \"C\" se nazývají \"n\"-řetězce a homomorfismy \"d\" se nazývají mezní zobrazení nebo diferenciály. Řetězcové grupy \"C\" mohou mít další strukturu; mohou to být například vektorové prostory nebo moduly nad daným okruhem \"R.\" Diferenciály musí tuto nadrámcovou strukturu zachovávat; musí to pak být například lineární mapy nebo homomorfismy \"R-\"modulů. Kvůli pohodlí notace omezme pozornost na abelovské grupy (přesněji na kategorii Ab abelovských grup); slavná věta Barryho Mitchella dokazuje, že všechny výsledky se dají zobecnit na jakoukoli abelovskou kategorii. Každý řetězcový komplex definuje dvě další sekvence abelovských grup: cykly formula_3 a meze formula_4 kde formula_5 a formula_6 označují jádro a obraz \"d\". Vzhledem k tomu, že složení dvou po sobě jdoucích mezních map je nulové, jsou do sebe tyto množiny vloženy: \n\nPodgrupy abelovských grup jsou automaticky normální, a proto můžeme definovat \"n-\"tou homologickou grupu \"H\"(\"C\") jako podílovou grupu \"n-\"cyklů podle \"n-\"mezí: \n\nŘetězcový komplex se nazývá acyklický nebo exaktní posloupnost, pokud jsou všechny jeho homologické grupy nulové. \n\nŘetězcové komplexy hojně vznikají v algebře a algebraické topologii. Například jestliže \"X\" je topologický prostor, pak jsou singulární řetězce \"C\"(\"X\") formální lineární kombinace spojitých map ze standardního \"n\"-simplexu do \"X\"; pokud je \"K\" simpliciální komplex, potom jsou simpliciální řetězce \"C\"\"(K)\" formální lineární kombinace \"n\"-simplexů z \"K\"; pokud formula_9 je prezentace abelovské grupy \"A\" podle generátorů a relací, kde \"F\" je volná abelovská grupa překlenutá generátory a \"R\" je podgrupa relací, pak lze pomocí \"C\"(\"A\") = \"R\", \"C\"(\"A\") = \"F,\" a \"C\"\"(A)\" = 0 pro všechna zbylá \"n\" definovat posloupnost abelovských grup. Ve všech těchto případech existují přirozené diferenciály \"d\", které z \"C\" dělají řetězcový komplex, jehož homologie odráží strukturu topologického prostoru \"X,\" simpliciálního komplexu \"K\" nebo abelovské grupy \"A.\" V případě topologických prostorů se dostáváme k pojmu singulární homologie, která hraje zásadní roli při zkoumání vlastností těchto prostorů, například variet. \n\nNa filozofické úrovni nás homologická algebra učí, že jisté řetězcové komplexy přidružené k algebraickým nebo geometrickým objektům (topologickým prostorům, simpliciálním komplexům, \"R-\"modulům) o nich obsahují množství cenných algebraických informací, přičemž právě homologie je ten nejsnáze dostupný nástroj. Na technické úrovni poskytuje homologická algebra nástroje pro manipulaci s komplexy a získávání těchto informací. Zde jsou dva obecné příklady. \n\n\nV kontextu teorie grup, posloupnosti \n\ngrup a grupových homomorfismů se říká exatní, jestliže obraz (nebo obor hodnot) každého homomorfismu je shodný s jádrem následujícího: \n\nVšimněme si, že taková posloupnost grup a homomorfismů může být konečná i nekonečná. \n\nPodobná definice může být použita i pro některé jiné algebraické struktury. Například lze uvažovat exaktní posloupnost vektorových prostorů a lineárních map nebo modulů a homomorfismů modulů. Obecněji řečeno, koncept exaktní posloupnosti má smysl v každé kategorii s jádry a kojádry. \n\nNejběžnějším typem exaktní posloupnost je krátká exaktní posloupnost. To je exaktní posloupnost podoby \n\nkde ƒ je monomorfismus a \"g\" je epimorfismus. V tomto případě, \"A\" je podobjekt \"B\", a odpovídající podíl je izomorfní k \"C\": \n\n(kde formula_16). \n\nKrátkou exaktní posloupnost abelovských grup lze také zapsat jako exaktní sekvenci s pěti členy: \n\nkde 0 představuje nulový objekt, jako je triviální grupa nebo 0-rozměrný vektorový prostor. Umístění těchto 0 nutí ƒ být monomorfismem a \"g\" epimorfismem (viz níže). \n\nDlouhá exaktní posloupnost je exaktní posloupnost indexovaná přirozenými čísly. \n\nUvažujme následující komutativní diagram v jakékoliv abelovské kategorii (jako je kategorie abelovských grup nebo kategorie vektorových prostorů nad daným polem) nebo v kategorii grup. \n\nLemma pěti říká, že pokud jsou řádky exaktní, \"m\" a \"p\" jsou izomorfismy, \"l\" je epimorfismus a \"q\" je monomorfismus, pak je \"n\" také izomorfismus. \n\nV abelovské kategorii (jako je kategorie abelovských grup nebo kategorie vektorových prostorů nad daným polem) uvažujme komutativní diagram: \n\nkde řádky jsou exaktní posloupnosti a 0 je nulový objekt. Pak existuje exaktní posloupnost vztahující jádra a kojádra z \"a,\" \"b\" a \"c:\" \n\nPokud je navíc \"f\" monomorfismus, pak je i formula_19 monomorfismus, a pokud je \"g\" epimorfismus, pak je taktéž i formula_20 \n\nV matematice je abelova kategorie taková kategorie, v níž se dají sčítat morfismy i objekty a v níž existují jádra a kojádra s žádoucími vlastnostmi. Motivačním příkladem abelovské kategorie je kategorie abelovských grup Ab. Teorie vznikla v předběžném pokusu sjednotit několik kohomologických teorií Alexandera Grothendiecka. Abelovské kategorie jsou velmi \"stabilní\" kategorie, například jsou regulární a splňují hadí lemma. Třída abelovských kategorií je uzavřena pod několika kategorickými konstrukcemi, například kategorie řetězcových komplexů z abelovské kategorie nebo kategorie funktorů z malé kategorie do abelovské kategorie je také abelovská. Tyto vlastnosti je v homologické algebře i mimo ni nevyhnutelně podbízejí; tato teorie má hlavní aplikace v algebraické geometrii, kohomologii a čisté teorii kategorií. Abelovské kategorie jsou pojmenovány po Nielsi Henriku Abelovi. \n\nPřesněji, kategorie je abelovská, právě když \n\n\nNechť \"R\" je okruh a nechť Mod je kategorie modulů nad \"R.\" Nechť \"B\" je v Mod a dejme \"T\"(\"B\") = Hom(\"A, B\"), pro pevně dané \"A\" v Mod. Toto je levý exaktní functor, a tak má pravé odvozené funktory \"RT.\" Funktor Ext je definován podle \n\nTo lze vypočítat tak, že pro jakýkoliv injektivní rozklad: \n\nse spočte: \n\nPoté je \"(RT)(B)\" homologie tohoto komplexu. Všimněme si, že Hom(\"A, B\") není v tom komplexu zahrnut. \n\nAlternativně jej lze definovat pomocí funktoru \"G\"(\"A\") = Hom(\"A, B\"). Pro pevně daný modul \"B\" to je kontravariantní levý exaktní funktor, a tedy dostaneme pravé odvozené funktory \"RG\" a můžeme definovat: \n\nTo lze vypočítat výběrem libovolného projektivního rozkladu: \n\nk němuž duálně spočteme: \n\nPoté je \"(RG)(A)\" homologie tohoto komplexu. Znovu si všimněme, že Hom(\"A, B\") je vynechán. \n\nTyto dvě konstrukce, jak se ukáže, podávají izomorfní výsledky, a proto mohou být obě k výpočtu Ext funktoru použity. \n\nPředpokládejme, že \"R\" je okruh, a označme \"R\"-Mod kategorii levých \"R-\"modulů a Mod-\"R\" kategorii pravých \"R-\"modulů (pokud je \"R\" komutativní, obě kategorie splývají). Uvažujme pevně daný modul \"B\" v \"R\"-Mod. Pro \"A\" v Mod-\"R\" nastavme \"T\"(\"A\") = \"A\" ⊗ \"B.\" Pak \"T\" je pravý exaktní funktor z Mod-\"R\" do kategorie abelovských grup Ab (v případě, že je \"R\" komutativní, jedná se o pravý exaktní funktor z Mod-\"R\" do Mod-\"R\") a jsou pro něj definovány jeho levé odvozené funktory \"LT\". Stanovujeme: \n\ntj. vezmeme projektivní rozklad: \n\na odstraníme člen \"A\" a roztenzorujeme ten projektivní rozklad spolu s \"B,\" abychom získali komplex: \n\nu nějž určíme homologii (všimněme si, že \"A\" ⊗ \"B\" zde opět nefiguruje; poslední šipka je nulové zobrazení). \n\nMějme abelovskou kategorii, jako je například kategorie modulů nad okruhem. Spektrální posloupnost je volba nezáporného celého čísla \"r\" a souboru tří sekvencí: \n\nTyto dvojsložkové spektrální posloupnosti mají obrovské množství dat na sledování, ale existuje obecná vizualizační technika, která ukazuje strukturu spektrální sekvence jasněji. Máme tři indexy: \"r\", \"p\" a \"q\". U každého \"r\" si představme, že máme list milimetrového papíru. Na tomto listu budeme brát \"p\" jako horizontální směr a \"q\" jako vertikální směr. V každém mřížovém bodě máme objekt formula_30 \n\nJe velmi běžné brát \"n\" = \"p\" + \"q\" jakožto další přirozený index ve spektrální sekvenci. \"n\" vede diagonálně, ze severozápadu k jihovýchodu, přes každý list. V homologickém případě mají diferenciály dvojstupeň (−\"r\", \"r\" − 1), takže snižují \"n\" o jedna. V kohomologickém případě se \"n\" o jednu zvyšuje. Když je \"r\" nula, diferenciál posouvá objekty o jeden prostor dolů nebo nahoru. Podobně se chovají diferenciály na řetězcovém komplexu. Když je \"r\" jedna, diferenciál přesune objekty o jeden prostor doleva nebo doprava. Když je \"r\" dva, diferenciál pohybuje objekty stejně jako rytířův pohyb v šachu. Pro vyšší \"r\" se diferenciál chová jako zobecněný rytířský pohyb. \n\nPředpokládejme, že jsme dostali kovariantní levý exaktní funktor \"F\" : A → B mezi dvěma abelovskými kategoriemi A a B. Je-li 0 → \"A\" → \"B\" → \"C\" → 0 krátká exaktní posloupnost v A, pak aplikováním \"F\" získáme exaktní posloupnost 0 → \"F\"(\"A\") → \"F\"(\"B\") → \"F\"(\"C\") a lze se ptát, jak v této sekvenci pokračovat vpravo, abychom vytvořili dlouhou exaktní posloupnost. Přísně vzato je tato otázka špatně postavená, protože vždy existuje mnoho různých způsobů, jak v dané exaktní sekvenci vpravo pokračovat. Ukazuje se však, že (pokud je A dostatečně „pěkná“) existuje jeden kanonický postup, jak pokračovat - určen pravými funktory odvozenými od \"F.\" Pro každé \"i\" ≥ 1 existuje funktor \"RF\" : A → B a výše uvedená sekvence pokračuje takto: 0 → \"F\"(\"A\") → \"F\"(\"B\") → \"F\"(\"C\") → \"R\"\"F\"(\"A\") → \"R\"\"F\"(\"B\") → \"R\"\"F\"(\"C\") → \"R\"\"F\"(\"A\") → \"R\"\"F\"(\"B\") →... . Z toho vidíme, že \"F\" je exaktní funktor právě tehdy, když \"R\"\"F\" = 0; v jistém smyslu tak odvozené funktory \"F\" měří “jak daleko” je \"F\" od přesnosti. \n\nSpojitá mapa topologických prostorů dává vzniknout homomorfismu mezi jejich \"n\"-tými homologickými grupami pro všechna \"n\". Tento základní poznatek z algebraické topologie nachází přirozené vysvětlení prostřednictvím určitých vlastností řetězcových komplexů. Protože je běžné studovat několik topologických prostorů současně, v homologické algebře se často současně zkoumá více řetězcových komplexů. \n\nMorfismus mezi dvěma řetězcovými komplexy, formula_31 je rodina homomorfismů abelovských grup formula_32 které komutují s diferenciály v tom smyslu, že formula_33 pro všechna \"n\". Morfismus řetězcových komplexů dává vzniknout morfismu formula_34 jejich homologických grup, skládajících se z homomorfismů formula_35 pro všechna \"n\". Morfismus \"F\" se nazývá kvazi-isomorfismus, pokud dává vzniknout isomorfismu na \"n-\"té homologii pro všechna \"n\". \n\nMnoho konstrukcí řetězcových komplexů vznikajících v algebře a geometrii, včetně singulární homologie, má následující vlastnost funktoriality: jestliže dva objekty \"X\" a \"Y\" jsou spojeny mapou \"f\", pak přidružené řetězcové komplexy jsou spojeny morfismem formula_36 a navíc složení formula_37 map \"f\" : \"X\" → \"Y\" a \"g\" : \"Y\" → \"Z\" vyvolává morfismus formula_38 který se shoduje s kompozicí formula_39Z toho vyplývá, že homologické grupy formula_11 jsou také funktoriální, takže morfismy mezi algebraickými nebo topologickými objekty dávají vzniknout kompatibilním mapám mezi jejich homologií. \n\nNásledující definice vychází z typické situace v algebře a topologii. Trojice skládající se ze tří řetězcových komplexů formula_41 a dvou morfismů mezi nimi formula_42 se nazývá eexaktní trojice, nebo krátká exaktní posloupnost komplexů a zapisuje se: \n\npokud pro libovolné \"n\" je posloupnost \n\nkrátká exaktní posloupnost abelovských grup. Podle definice to znamená, že \"f\" je prosté, \"g\" je surjekce a im \"f\" = ker \"g\". Jedna z nejzákladnějších vět homologické algebry, někdy známá jako zig-zag lemma, uvádí, že v tomto případě existuje dlouhá exaktní posloupnost v homologii: \n\nkde homologické grupy pro \"L,\" \"M,\" \"N\" a cyklicky následují za sebou, a \"δ\" jsou určité homomorfismy určené podle \"f\" a \"g,\" zvané spojovací homomorfismy. Topologické projevy této věty zahrnují Mayerovu-Vietorisovu sekvenci a dlouhou exaktní posloupnost pro relativní homologii. \n\nTeorie kohomologie byly definovány pro mnoho různých objektů, jako jsou topologické prostory, svazky, grupy, okruhy, Lieovy algebry a C*-algebry. Studium moderní algebraické geometrie by bylo téměř nemyslitelné bez svazkové kohomologie. \n\nV homologické algebře je koncept exaktní posloupnost exaktní; mohou být použity k provádění skutečných výpočtů. Klasickým nástrojem homologické algebry je odvozený funktor; nejzákladnější příklady jsou funktory Ext a Tor. \n\nS ohledem na různorodý soubor aplikací bylo přirozené snažit se obsáhnout všechny tyto případy jednotně. Než se tato oblast ustálila, bylo o sjednocení několik pokusů. Přibližná historie může být uvedena následovně: \n\n\nTyto pak od vypočitatelnosti přešly k obecnosti. \n\nVýpočetní perlík \"par excellence\" je spektrální posloupnost; tyto posloupnosti jsou nezbytné v postupech Cartana-Eilenberga a Tohoku, kde jsou potřebné například pro výpočet odvozených funktorů složenin dvou funktorů. Spektrální posloupnosti jsou méně důležité v přístupu pomocí odvozené kategorie, ale stále hrají roli vždy, když jsou nezbytné konkrétní výpočty. \n\nByly pokusy přijít s \"nekomutativní\" teorií, která rozšíří první kohomologii jako \"torzory\" (důležité v Galoisově kohomologii). \n\n"}
{"id": "1499896", "url": "https://cs.wikipedia.org/wiki?curid=1499896", "title": "872 (číslo)", "text": "872 (číslo)\n\nOsm set sedmdesát dva je přirozené číslo. Římskými číslicemi se zapisuje DCCCLXXII a řeckými písmeny ωοβʹ. Následuje po čísle osm set sedmdesát jedna a předchází číslu osm set sedmdesát tři.\n\n872 je:\n\n\n\n"}
{"id": "1499901", "url": "https://cs.wikipedia.org/wiki?curid=1499901", "title": "Ahmose-Nefertari", "text": "Ahmose-Nefertari\n\nAhmose-Nefertari byla první královna 18. dynastie ve starověkém Egyptě, dcera farona Sekenenre Taa a Ahhotep I. a velká královská manželka a sestra faraona Ahmose I. Krátce působila jako regentka nezletilého faraona a svého syna Amenhotepa I. Po své smrti byla zbožštěna. Je možné, že před uzavřením sňatku s Ahmose I. byla manželkou faraona Kamose. \n\nZemřela v 70 letech v pátém nebo šestém roce vlády Thutmose I. Pravděpodobně byla pohřbena v Dragu Abu el-Naga, kde měla svůj zádušní chrám. Hrobka byla zřejmě vypleněna vykradači hrobů a na konci Nové říše byla její mumie přesunuta do hrobky v Dér el-Bahrí. Její mumii zde roku 1885 nalezl Emil Brugsch.\n"}
{"id": "1499910", "url": "https://cs.wikipedia.org/wiki?curid=1499910", "title": "Židé v Nitře", "text": "Židé v Nitře\n\nŽidovská obec v Nitře je nejstarší doloženou židovskou komunitou na území Slovenska. První Židé se v Nitře usadili již na přelomu 9. a 10. století. Postupně se židovská komunita ve městě usadila v osadě Párovce, která se později stala součástí Nitry. Židé se stali předními obyvateli města, měli velký podíl na obchodu a výrobě, patřili k průkopníkům průmyslu v Nitře. Na přelomu 19. a 20. století tvořili Židé až jednu třetinu obyvatel Nitry. V tomto období byla Nitra považována za jednu z metropolí evropského židovského náboženského světa. Během holokaustu většina nitranskych Židů zahynula v koncentračních táborech v nacistickém Německu. To komunitu prakticky zdecimovalo. Po válce se vrátilo přibližně 600 Židů. Většina z nich následně emigrovala do zahraničí. Ze skoro 6 000 Židů tak zůstalo v současnosti v Nitře už jen několik desítek.\n\nPrvní Židé se v Nitře podle předpokladů usadili již na přelomu 9. a 10. století. Jednalo se o obchodníky, kteří žili a působili přímo pod nitranským hradem. Na konci 11. století začali ve městě působit židovští mincíři a úředníci. Tito měli na starosti královské finance. Už v Zoborských listinách z let 1111 a 1113 se zmiňuje tzv. Židovský vrch (\"Mons Judeorum\"), který se měl nacházet v těsné blízkosti Nitry. Při získání městských výsad v roce 1248 již byla v privilegiích zmíněna opevněná židovská osada (\"Castrum Judeorum\") na území Párovců, která spadala pod Opatství svatého Hyppolita na Zoboru. Tato osada měla dokonce kulturní zařízení a aktivní židovskou obec. Nejednalo se však o trvalé židovské osídlení, které přetrvalo dlouhodobě, neboť Židé byli terčem perzekuce. Z tohoto důvodu židovské osídlení v Nitře několikrát zaniklo a následně bylo obnoveno. V roce 1522 se objevuje první doložená písemná zmínka o židovské komunitě v osadě Párovce (tato se později stala součástí Nitry). Avšak z důvodu perzekuce, ale především vojenských konfliktů z následující doby zanikla i tato komunita. Židé se tak do Nitry vrátili na začátku 17. století. Avšak již v roce 1703 byly Párovce zničeny vojskem Františka II. Rákociho a tak museli Židé osadu osídlovat znovu. V roce 1745 je v Párovcích doložena znovu přítomnost židovských rodin. V roce 1752 zde žilo přibližně 30 židovských rodin, díky čemuž se Párovce postupně staly kupeckým a řemeslnickým centrem Nitry. V roce 1766 se komunita znovu rozrostla, rozšiřovali ji především Židé z Moravy. V té době už měli nitranští Židé vlastního rabína a synagogu. V roce 1768 žilo v Nitře už 169 Židů, tito tak měli nejen rabína, ale i několik učitelů. Komunita se věnovala především obchodu a řemeslům. Na konci 18. století zde působil významný učenec a současně rabín Menachem Mendel Deutsch. V té době pod něj spadali i všichni Židé z okolních obcí. Židovskou komunitu v Nitře tehdy tvořilo přibližně 450 lidí, drtivá většina z nich žila v Párovcích. Situace v Párovcích však byla v této době velmi složitá, protože zde byly katastrofální hygienické podmínky.\n\nV roce 1818 byla vedle starší synagogy postavena nová. Tato měla mnohem větší kapacitu s několika sty místy. Židé se začali také sdružovat do různých spolků. Již v roce 1820 žilo v Nitře více než 1 000 Židů, z nich 100 v centru města, zbytek v Párovcích. K většímu přesunu Židů z Párovců do centra Nitry došlo až po roce 1840, když byly zrušeny zákony, které omezovaly usídlování židovského obyvatelstva ve městech. V roce 1845 žilo v Nitře už 2 000 Židů, z toho v Párovcích 1 500. V roce 1836 začal ve městě působit jako hlavní městský rabín Ezechiel Baneth (zvaný také Jechezkel Banet). Právě on založil v Nitře ješivu​​, tedy vyšší školu pro židovské mladé muže, kteří po jejím absolvování mohli vykonávat funkci rabína. Nitranská ješiva si postupně vybudovala výbornou pověst napříč celým státem. Mezi její známé absolventy patřili Kalonymus Weiss, Šlomo Broyer (předseda německého svazu ortodoxních rabínů), Isroel Haim Braun či Moše Vorhand. Dalším rabínem v Nitře se stal Falk Büchler, který nahradil Ezekiela Baneta. Během uherské revoluce v roce 1848 se nitranská židovská komunita hlavně v centru města stala terčem různých útoků. Došlo k vyrabování jejich obchodů a obydlí. Následně byli Židé, kteří žili v centru města vypovězeni do Párovců. Už o pár měsíců jim však byl povolen návrat. Přibližně v roce 1860 přesun Židů z Párovců do centra zesílil. V roce 1865 otevřel v Nitře Eliahu Somek první palírnu na alkohol. O dva roky později Adolf Kremer otevřel velkou pilu a továrnu na zpracování dřeva, kde zaměstnával až 200 lidí. V roce 1870 začaly ve městě vycházet noviny \"Nyitrai Lapok\", tyto byly v maďarštině a němčině. Vydával je Josef Weiss, taktéž člen místní židovské obce. Právě maďarský a německý jazyk byly hlavními jazyky místních Židů. Ve městě se postupně vytvořilo několik podniků, které zaměstnávaly stovky lidí. Mnohé z nich vlastnili právě členové nitranské židovské obce. Nitranští Židé se tak stali průkopníky průmyslu ve městě. \n\nPrávě ve městě se postupně začala tvořit liberální (neologická) židovská komunita. Většina komunity, hlavně v Párovcích, však stále zůstávala ortodoxní. V Nitře se tak fakticky postupně vytvořily dvě židovské obce. Na tomto základě se dokonce rozdělil i židovský hřbitov. Pouze židovskou lidovou školu navštěvovali příslušníci obou částí komunity společně. \n\nNa počátku 70. let 19. století žilo v Nitře již více než 3 200 Židů, což byla jedna třetina celkového obyvatelstva Nitry. V té době už většina Židů bydlela v centru města. V Párovcích však stále žilo přibližně 1 500 Židů. Hlavním nitranským městským rabínem se v roce 1868 stal Šalamún Deutsch (Shlomo Deutsch), tohoto nahradil Jozef Hőnig (Yosef Henig) a následně Akiva Klein. Rabínem neologické části obce byl Armin Marmorstein. V neologické části se vytvořilo několik charitativních komunit, které se věnovaly vzájemné pomoci uvnitř židovské obce. Jednalo se například o Sdružení židovských žen, které bylo založeno již v roce 1889.\n\nMnoho příznivců si získalo nové sionistické hnutí. Více členů nitranské židovské komunity se stalo významnými představiteli tohoto hnutí v Rakousku-Uhersku. Felix Neiman z Nitry se stal dokonce jedním z vůdců hnutí v Uhersku. Ve městě došlo také k vytvoření sionistického sdružení s názvem \"Ahavat Zion\". Židé si postupně vytvořili významný vliv na městskou ekonomiku. Vlastnili většinu obchodních a výrobních provozů a dvě banky. V roce 1910 se začalo se stavbou nové velké synagogy. Tato byla stavěna v maursko-byzantském stavebním slohu a dokončena v září 1911. Během první světové války bylo do rakousko-uherské armády odvedeno i mnoho členů židovské obce. Po skončení války se židovská komunita stala terčem sociálních nepokojů a právě veteráni světové války účinně bránili plenění obchodů a provozoven. Už v 20. letech 20. století byl ve městě založen židovský sportovní klub Maccabi. Byl třetí nejpočetnější na území Slovenska a sdružoval několik různých sportů. Následně postupně v Nitře vznikly další podobné sportovní, ale i kulturní židovské kluby. Na počátku 20. století došlo i k početnímu růstu neologické části židovské obce. V roce 1921 ji tvořilo již přibližně 750 lidí. Hlavním rabínem této části byl v daném období Dávid Klein, významný kazatel a vědec. V roce 1929 se hlavním rabínem neologické části komunity stal Alojz Schweiger (Eliezer Schweiger). Tento přeložil množství židovských textů do slovenského jazyka. Prosazoval výuku na židovských školách v slovenském jazyce. Později působil jako předseda Svazu tradičních (neologických) rabínů na Slovensku. Alojz Schweiger byl nadšeným podporovatelem myšlenek sionismu, v minulosti patřil dokonce k blízkým spolupracovníkům Theodora Herzla, který je považován za zakladatele sionismu. V polovině 30. let 20. století se do čela neologické části obce dostal Július Schlesinger. Ten se v roce 1936 přičinil o otevření židovské nemocnice v Párovcích. Tato byla jen druhá svého druhu na území Slovenska. Naproti tomu ortodoxní část komunity tvořilo v roce 1922 až 3 000 členů. Hlavním rabínem ortodoxní části byl do roku 1927 Moše Katz. Katz stál současně na čele místní ješivy. Jelikož se jednalo o početnější komunitu, vlastnila až dvě velké a osm menších synagog. Provozovala poměrně velkou lidovou školu, kde se vyučovalo ve slovenském jazyce, dvě ješivy, dokonce i domov důchodců. Ortodoxní část komunity komunikovala především v německém a částečně slovenském jazyce. V roce 1927 nahradil Katze po smrti jeho syn Abrahám Aron Katz (Avraham Aharon Katz), který se tak stal hlavním ortodoxním rabínem ve městě. V roce 1931 se hlavním rabínem ortodoxní části stal Samuel Dávid Ungar (Shmuel David Unger). Tento patřil už v té době mezi nejvýznamnější rabíny a představitele židovské obce na území Československa. V roce 1935 se stal dokonce viceprezidentem celosvětové židovské organizace \"Agudat Jisrael\" (Agudat Yisrael). Právě Samuel Dávid Ungar měl velký vliv na podstatném rozvoji nitranské ješivy. Tato měla až 300 žáků a navštěvovali ji studenti dokonce z USA, Belgie, Francie, či Spojeného království. Již v roce 1932 tak byla ješiva ​​rozšířena a dostala i novou budovu. Na její vedení se podílel také Chaim Michael Dov Weissmandl, zeť Samuela Dávida Ungara. Ješiva ​​měla v tomto období i rozsáhlou knihovnu židovského náboženského práva halacha, kterou tvořilo až 8 000 knih. Podle sčítání lidu z roku 1930 se již většina nitranskych Židů hlásila k československé národnosti.\n\nPo vyhlášení autonomie Slovenska v roce 1938 se začaly postupně zhoršovat vztahy mezi většinovým obyvatelstvem a židovskou komunitou. Napjatá atmosféra se naplno projevila v listopadu 1938, kdy došlo k pomalování židovských domů a obchodů různými nenávistnými nápisy. Došlo také k rozbíjení oken a výkladů a začala snaha o bojkot židovských provozů a obchodů. Situace se ještě zhoršila po vzniku Slovenské republiky v roce 1939. Postupně došlo k přijetí několika protižidovských nařízení a zákonů. V roce 1940 došlo k vyloučení židovských žáků z lidových škol. Nitranská židovská lidová škola tak rozšířila počet svých žáků. Navzdory složité situaci se nitranská židovská komunita snažila zachovat fungování svých škol, včetně ješivy. Tato měla zhruba 200 žáků a vedl ji stále Samuel Dávid Ungar. Na čele nitranské židovské komunity stál Július Schlesinger. Židé byli zařazeni v průběhu roku 1941 do pracovních útvarů. V říjnu 1941 byl přijat tzv. Židovský kodex, což znamenalo výrazné zhoršení postavení Židů na Slovensku. Přesto v tomto období dosahoval počet členů židovské komunity v Nitře své maximum, když tu žilo téměř 6 000 lidí (z toho 5 430 přímo ve městě, zbytek v blízkém okolí). V březnu 1942 odvlekli 230 mladých Židů z Nitry do pracovního tábora v Novákách. O několik dní později deportovali z okresu Nitra 250 židovských dívek. V březnu 1942 začaly i deportace slovenských Židů do nacistického Německa, kde skončili v koncentračních táborech. V polovině dubna 1942 se začalo s deportacemi celých židovských rodin. Z Nitry odjely tři transporty, kterými bylo deportováno 3 108 Židů z okresu Nitra. 14. dubna 1942 odjel první transport, ten tvořilo celkem 1 038 Židů, z toho 600 přímo z Nitry. 16. dubna odjel druhý transport. Tímto bylo odvezeno 1 040 Židů, prakticky výhradně z Nitry. 20. dubna odjel třetí transport s 1 030 Židy, z toho 380 z Nitry. Další Židé byli z Nitry a okolí deportováni ještě v létě 1942. Poslední transport odjel z Nitry 15. října. V roce 1942 tak bylo z Nitry deportováno do koncentračních táborů přibližně 75% nitranskych Židů. Na konci října 1942 došlo k přerušení transportů, přičemž v Nitře zůstalo asi 600 Židů, celkem v okolí Nitry dohromady 1 190. Zbytku Židů se přesto podařilo udržet alespoň částečnou funkčnost svých komunit. Nitranská ješiva ​​si zachovala svou funkčnost po dlouhou dobu. S podporou nitranského římskokatolického biskupa Karola Kmeťka mohli na místní ješivě dále studovat Židé z celého Slovenska až do vypuknutí Slovenského národního povstání, kdy Slovensko obsadila německá armáda. Nitranská ješiva ​​tak byla nejdéle fungující ješiva ​​na území okupované Evropy. Ješivu tvořil komplex budov, který poskytoval azyl množství Židů. Nacházely se zde desítky rabínů z celého Slovenska, ale útočiště zde našli i Židé z jiných států. V Nitře tak žilo v dané době 1 390 Židů. Nitranské ješivě se tak říkalo „židovský Vatikán“. Samuelovi Dávidovi Ungarovi a Chaimovi Michaelovi Dov Weissmandlovi se podařilo dosáhnout tichou dohodu, že právě rabínská škola bude chráněna od protižidovských zásahů. Po obsazení Nitry německou armádou v září 1944 tato nepsanou dohodu o ochraně nitranské ješivy ​​nerespektovala. Hlavně mladší Židé se přidali k povstání, některým se podařilo uprchnout do hor, kde zemřel i samotný Samuel Dávid Ungar. Mnoho však Němci ve spolupráci se slovenskou Hlinkovou gardou odvlekli do koncentrančních táborů. Nitranská ješiva ​​však fungovala až do začátku roku 1945. Během násilného deportování zbytku nitranských Židů byla část z nich zastřelena už během jejich seskupování. Mezi odvlečené patřili i rabíni Chaim Michael Dov Weissmandl, Alojz Schweiger, či Marek Vorhand. Weissmandlovi se však podařilo uprchnout z transportu a ukryl se v Bratislavě.\n\nPo skončení druhé světové války se do Nitry vrátilo zhruba 600 Židů. Tito Židé se sdružili už jen do jedné a to ortodoxní náboženské obce. Jejím předsedou se stal Eugen Hoff. Tento se stal současně i místopředsedou Ústředního svazu židovských náboženských obcí na Slovensku. Mezi navrátilce patřil i Šalom Moše Ungar, který byl synem bývalého hlavního nitranského ortodoxního rabína Samuela Dávida Ungara, dále rabíni Marek Vorhand, či Eliáš Katz. Šalom Moše Ungar a Marek Vorhand však za nějaký čas emigrovali. Hlavním nitranským rabínem se tak stal Eliáš Katz. V 50. letech 20. století se stal hlavním slovenský rabínem. V roce 1948 bylo v Nitře celkem 610 Židů, většina z nich následně emigrovala do Izraele, USA, či jiných států. Nitranská ješiva ​​byla následně obnovena v USA v městečku Mount Kisco v státě New York. O její vytvoření se přičinili především Chaim Michael Dov Weissmandl a Šalom Moše Ungar. Pod názvem \"Yeshiva of Nitra\" funguje do současnosti. V roce 1950 žilo v Nitře už jen 150 Židů. V tomto období začala revitalizace části Párovce. To znamenalo výstavbu nových obytných domů, kvůli čemuž došlo k zboření dvou synagog, židovské lidové školy, či talmudské rabínské školy. Původní Párovce se tak výrazně změnily, přičemž židovský hřbitov přestal být součástí této městské části a stal se fakticky součástí městské části Klokočina. V roce 1967 byla zbořena poslední část nitranské ješivy. Židovské komunitě tak zůstala už jen jedna menší synagoga (modlitebna). Velká neologická synagoga byla v roce 1982 prodána židovskou náboženskou obcí městu Nitra. V současnosti slouží jako kulturní prostor. V 90. letech 20. století žilo v Nitře přibližně 60 až 70 Židů. V současnosti má nitranská židovská obec přibližně 50 členů.\n\n\n\n"}
{"id": "1499916", "url": "https://cs.wikipedia.org/wiki?curid=1499916", "title": "Kartuziánské nakladatelství", "text": "Kartuziánské nakladatelství\n\nKartuziánské nakladatelství je katolické nakladatelství v Brně, jméno dostalo po zrušeném kartuziánském klášteře v Brně-Králově Poli. Nakladatelství bylo založeno v roce 1994, jeho zakladatelem a současně majitelem je Jiří Brauner, který původně pracoval v tiskárně jako reprodukční grafik a fotograf.\n\nNakladatelství začínalo vydáváním pohlednic a poutních obrázků, později přibyly katechetické materiály pro děti a mládež, různé omalovánky, pexesa, leporela, novény a dětské modlitební knížečky. Od roku 2000 se zaměřilo na vydávání pracovních listů a metodik pro výuku náboženství na základních školách pro celou ČR. Vydává také zpěvníky a hudebniny, například \"Já jsem tady a zpívám\", od Jiřího Plhoně \"Responsoriální žalmy pro všechny příležitosti liturgického roku\"\".\"\n\nNabídka nakladatelství se postupem času zvětšila i na vydávání knih pro děti a mládež, k nim mimo jiné patří knihy od autorky a ilustrátorky Česlavy Talafantové \"O Dobré paní Zdislavě, Jak slovo na Velkou Moravu přišlo, k\"omiksový sešit \"Kde je ten právě narozený král?\" Spisovatelka Ludmila Jančiková vydala v nakladatelství například \"Pohádky s malým andělem\", \"Anička a ostrov andělů\", Milena Buřilová \"V Tichošlápkách je pořád veselo: Kocouří příběhy\"\",\" Ludmila Hénková \"Pohádky z parapetu\". Od brněnské autorky Ilony Burdové vyšly knihy \"Jak s dětmi mluvit o sexu, manželství a rodičovství\"\", Chvála ženy statečné aneb co nám feministky neřekly\".\n\nV průběhu své existence rozšířilo nakladatelství činnost na překladovou literaturu s křesťanskou tematikou, vyšly mimo jiné knihy autora Roberta kardinála Saraha \"Bůh, nebo nic\", Timothyho Dolana \"Kněží pro třetí tisíciletí\", Pata Colinse \"Jak zvládat stres, sny a přátelství, O Božím vedení\"\".\"\n\nNakladatelství se věnuje knihám českých i zahraničních autorů, všímá si problémů současných kupříkladu kniha \"Lvi přicházejí\" od Vladimíra Palka.\n\nV posledních letech vydává knihy, které se týkají historie, k nim se řadí kniha od Milana Nováka \"Náš arcivévoda císař a král Karel I. Rakouský\", překladová kniha \"Zita - důvěrný portrét císařovny,\" jejímž autorem je Cyrille Debris, tématu česko-německých vztahů v knize \"Směli jsme zůstat\" Jiřího Poláka, témat holocaustu a koncentračních táborů, které řeší kniha \"Noc\", jejímž autorem je Elie Wiesel, od Eriky Bezdíčkové kniha \"Moje dlouhé mlčení\", \"Pět komínů: Příběh z Auschwitz\" autorky Olgy Lengyelové.\n\nJiří Brauner založil v roce 2011 společnost ERGO Brauner, s.r.o. v Dolních Kounicích, která se spolupodílí na činnosti nakladatelství, věnuje se tématu gulagů, například v knize \"Útěk ze Sibiře\", jejímž autorem je Rufin Piotrikowski\",\" v knize od Františka Poláka \"Cestou ze sovětských koncentráků\", stejně tak v knihách \"Paní doktorová  0-287 aneb z Československa do gulagu\" spisovatelky Larysy Henijuš, \"Zápisky ze stalinských koncentráků\" Karla Goliatha, Souostroví Gulag od Alexandra Solženicyna. Několika vydání se dočkala kniha Jiřího S. Kupky \"Krvavé jahody\", s Věrou Sosnarovou, která je hrdinkou knihy, organizuje majitel nakladatelství Jiří Brauner besedy ve školách a knihovnách o prožitých letech v gulagu a dalších pracovních táborech na Sibiři. Ke knihám, které nejsou duchovně zaměřeny, patří i kniha Zdeny Mašínové \"Čtyři české osudy - Tragický úděl rodiny Mašínovy\", také kniha Karla Kukala \"Deset křížů\".\n\nNakladatelství úzce spolupracuje s nakladatelstvím Hesperion, blízkým spolupracovníkem nakladatelství je překladatelka Lucie Cekotová.\n\n\n\n"}
{"id": "1499918", "url": "https://cs.wikipedia.org/wiki?curid=1499918", "title": "Meliton Antonovič Balančivadze", "text": "Meliton Antonovič Balančivadze\n\nMeliton Antonovič Balančivadze (gruzínsky მელიტონ ანტონის ძე ბალანჩივაძე; 24. prosince 1862 Banodža – 21. prosince 1937 Kutaisi) byl gruzínský hudební skladatel, otec choreografa George Balanchina a hudebního skladatele Andreje Melitonoviče Balančivadzeho.\n\nNarodil se ve vesnici blízko Kutaisi jako syn kněze. Studoval v semináři a zpíval ve sboru. V roce 1880 vstoupil do sboru Operního divadla Tbilisi jako baryton. Od roku 1889 studoval na petrohradské konzervatoři nejprve zpěv a pak kompozici. V letech 1895–1917 organizoval sbory s gruzínskou hudbou (v Rusku, Ukrajině, Polsku, pobaltských státech). V roce 1918 založil v Kutaisi hudební školu.\n\nJe autorem první gruzínské opery \"Lstivá Daredšan\". V roce 1899 publikoval článek \"O gruzínském národním světském zpěvu\". Je považován za zakladatele gruzínské skladatelské školy.\n"}
{"id": "1499922", "url": "https://cs.wikipedia.org/wiki?curid=1499922", "title": "Franz Hruschka", "text": "Franz Hruschka\n\nFranz Hruschka, též Hruška (1900 Vídeň – ), byl český architekt a výtvarník. \n\nFranz Hruschka absolvoval pražskou německou techniku. Pracoval pro stavební firmu Bohumíra Kozáka. Spolupracoval s architektem Adolfem Foehrem. Společně s ním byl i členem spolku \"Gemeinschaft deutscher Architekten in der Tschechoslowakischen Republik\" (GDA). Během 2. světové války pracoval na pražských urbanistických projektech, po válce byl pravděpodobně odsunut.\n\nByl bratrancem českého projektanta Emanuela Hrušky. \n\n"}
{"id": "1499927", "url": "https://cs.wikipedia.org/wiki?curid=1499927", "title": "Wybrand de Geest", "text": "Wybrand de Geest\n\nWybrand Simonsz. de Geest (16. srpna 1592 - kolem 1661) byl nizozemský malíř z období tzv. zlaté éry nizozemského malířství.\n\nWybrand de Geest se narodil a zemřel ve fríském městě Leeuwardenu. Naučil se malovat od svého otce, Simona Juckesze, který vytvářel vitráže z barevného skla. Později studoval s Abrahamem Bloemaertem. Od roku 1614 do roku 1618 podnikl po Francii a Itálii tzv. Grand Tour. V roce 1616 se setkal s Leonardem Bramerem v Aix-en-Provence. V Římě se stal členem malířského sdružení známého jako Bentvueghels. Dostal zde přezdívku \"De Friesche Adelaar\" či \"Frisian Eagle (Fríský orel)\".\n\nDe Geest se v roce 1622 oženil s Hendrickje Fransdr Uylenburghovou, neteří Rembrandtovy manželky Saskie van Uylenburghové. V roce 1634, těsně před jeho vlastní svatbou, Rembrandt navštívil De Geestovo studio. V roce 1636 Charles Ogier, sekretář francouzského kardinála Richelieu, navštívil De Geesta a obdivoval jeho velkou sbírku kuriozit a mincí.\n\nDe Geest byl nejvýznamnějším malířem z Frieslandu. Namaloval četné portréty významných občanů, z nichž mnoho je uchováno v muzeu \"Fries Museum\" v Leeuwardenu. Snad nejintimnější portréty, které namaloval, byly portréty členů jeho rodiny:\n\nDe Geest ovlivnil Jacoba Adriaensze Backera a jeho žáky byli Jan Jansz de Stomme a Jacob Potma. Malíři se stali také jeho synové Julius a Frank. Jeho vnuk Wybrand psal hry, cestovního průvodce po Římu, a v roce 1702 publikoval \"Het Kabinet der Statuen\".\n\n\n"}
{"id": "1499934", "url": "https://cs.wikipedia.org/wiki?curid=1499934", "title": "Třída Roberts", "text": "Třída Roberts\n\nTřída Roberts byla třída monitorů britského královského námořnictva z období druhé světové války. Celkem byly postaveny dvě jednotky této třídy. Ve službě byly v letech 1941–1955. Byly to poslední postavené britské monitory.\n\nCelkem byly postaveny dvě jednotky této třídy. První postavila loděnice John Brown & Co. v Clydebanku a druhý loděnice Vickers-Armstrongs ve Wallsendu. Do služby byly přijaty v letech 1941–1943.\n\nJednotky třídy \"Roberts\":\n\nVýzbroj tvořily dva 381mm kanóny ve dvoudělové věži, osm 102mm kanónů ve dvoudělových věžích, dále šestnáct 40mm kanónů a osm 20mm kanónů (\"Abercrombie\" jich nesl šestnáct). Zatímco dělová věž s kanóny monitoru \"Roberts\" pocházela z monitoru HMS \"Marshal Soult\", jeho sesterská loď \"Abercombie\" nesla věž původně objednanou pro lehký bitevní křižník HMS \"Furious\" (47). Pohonný systém tvořily dva kotle a dvě převodové turbíny Parsons o výkonu 4800 hp, pohánějící dva lodní šrouby. Nejvyšší rychlost dosahovala 12,5 uzlu. Dosah byl 2600 námořních mil při rychlosti 12 uzlů.\n"}
{"id": "1499937", "url": "https://cs.wikipedia.org/wiki?curid=1499937", "title": "Mistrovství světa ve florbale do 19 let 2017", "text": "Mistrovství světa ve florbale do 19 let 2017\n\nMistrovství světa ve florbale mužů do 19 let 2017 se konalo ve Švédsku ve městě Växjö.\n\nVítězem se stal obhájce titulu Finsko, celkově již potřetí. Česko získalo třetí místo, celkově již také potřetí.\n\nVítězem Divize B se stalo Norsko a postoupilo tak do Divize A pro mistrovství v roce 2019.\n\n\n"}
{"id": "1499938", "url": "https://cs.wikipedia.org/wiki?curid=1499938", "title": "Oscar II (1905)", "text": "Oscar II (1905)\n\nOskar II byla pobřežní bitevní loď švédského námořnictva. Ve službě byla v letech 1907–1950. Po vyřazení byla ještě do roku 1974 využívána jako cvičný hulk. Byla to jediná pobřežní bitevní loď se třemi komíny.\n\nPlavidlo postavila loděnice Lindholmen v Göteborgu. Stavba byla zahájena 29. března 1903, na vodu byla loď spuštěna 6. června 1905 a do služby přijata v dubnu 1907.\n\nVýzbroj tvořily dva 209mm kanóny v jednodělových věžích, dále osm 152mm kanónů ve dvoudělových věžích, deset 57mm kanónů, tři 37mm kanóny a dva 450mm torpédomety. Pohonný systém tvořilo deset kotlů Yarrow a dva trojčinné parní stroje o výkonu 9400 hp, pohánějící dva lodní šrouby. Nejvyšší rychlost dosahovala 18 uzlů. Dosah byl 2950 námořních mil při rychlosti 10 uzlů.\n\nRoku 1911 byl instalován nový trojnožkový stožár. V letech 1938–1939 loď prošla modernizací. Dostala nové kotle, včetně dvou spalujících naftu. Nový byl také systém řízení palby. Odstraněny byly 57mm kanóny a torpédomety. Lehkou výzbroj posílily dva 75mm kanóny, dva 25mm kanóny a čtyři 8mm kulomety.\n"}
{"id": "1499939", "url": "https://cs.wikipedia.org/wiki?curid=1499939", "title": "Třída Äran", "text": "Třída Äran\n\nTřída Äran byla třída pobřežních bitevních lodí švédského námořnictva. Postaveny byly celkem čtyři jednotky této třídy. Ve službě byly v letech 1902–1950.\n\nCelkem byly v letech 1899–1904 postaveny čtyři jednotky této třídy. Do stavby byly zapojeny loděnice Lindholmen v Göteborgu, Bergsund ve Stockholmu a Kockums v Malmö.\n\nJednotky třídy \"Äran\":\nHlavní výzbroj tvořily dva 209mm kanóny umístěné v jednodělových věžích, které doplňovalo šest 152mm kanónů v jednodělových věžích. Dále plavidlo neslo deset 57mm kanónů, dva 37mm kanóny a dva 450mm torpédomety. Pohonný systém tvořilo osm kotlů Yarrow, které dodávaly páru dvou trojčinným parním strojům o výkonu 6500 hp, pohánějícím dva lodní šrouby. Nejvyšší rychlost dosahovala 17 uzlů. Dosah byl 3000 námořních mil při rychlosti 12 uzlů.\n\nDo roku 1910 plavidla dostala nové trojnožkové stožáry. \"Äran\" a \"Tapperheten\" byly v letech 1940–1941 modernizovány. Původní 57mm kanóny a torpédomety byly demontovány. Nahradily je čtyři výkonnější 57mm kanóny a dva 25mm kanóny. Pobřežní bitevní loď \"Äran\" navíc měla upravenou nástavbu a výzroj zesílenu ještě o dva 40mm kanóny a čtyři 8mm kulomety.\n\nNejrozsáhlejší modernizací prošla minou poškozená bitevní loď \"Manligheten\". Prodloužený trup dostal novou křižníkovou příď, upravena byla nástavba, lehká výzbroj byla posílena, modernizována byla hlavní děla, systém řízení palby i kotle.\n"}
{"id": "1499941", "url": "https://cs.wikipedia.org/wiki?curid=1499941", "title": "Passage du Pont-aux-Biches", "text": "Passage du Pont-aux-Biches\n\nPassage du Pont-aux-Biches je malá ulice pro pěší v Paříži v historické čtvrti Marais. Průchod se nachází ve 3. obvodu.\n\nUlice spojuje \"Rue Notre-Dame-de-Nazareth\" a \"Rue Meslay\" (naproti přes tuto ulici je vstup do \"Passage des Orgues\"). Z \"Rue Notre-Dame-de-Nazareth\" vede jako klasická ulice, ale v \"Rue Meslay\" je vstup schodištěm přes budovu. Schodiště je pozůstatkem bývalého návrší Saint-Martin, dnes již částečně zarovnaného.\n\nDnešní průchod odvozuje svůj název od slepé uličky \"Impasse Pont-aux-Biches\", která odpovídá současné části průchodu od ulice \"Rue Notre-Dame-de-Nazareth\". Také úsek současné \"Rue Volta\" mezi \"Rue du Vertbois\" a \"Rue Notre-Dame-de-Nazareth\" se před rokem 1851 jmenoval \"Rue du Pont-aux-Biches\".\n\nNázev ulice (průchod u laního mostu) odkazuje na dávnou lávku, která vedla přes stoku v ulici \"Rue Notre-Dame-de-Nazareth\". Průchod byl v současné podobě otevřen 20. října 1881 po výstavbě schodiště, které ho spojuje s \"Rue Meslay\".\n\nRozdíl v úrovni mezi \"Rue Notre-Dame-de-Nazareth\" a \"Rue Meslay\" odpovídá starému pahorku, na kterém byla postavena před rokem 1609 bašta jako součást zlepšení městských hradeb Karla V. V roce 1634 byla zakryta původně otevřená stoka a odkloněna na sever podzemní chodbou pod baštou a poté pod Boulevardem Saint-Martin, když po roce 1670 bulváry nahradily hradby. Tato stoka byla rozšířena o otevřený kanál, který ústil do hlavní kanalizace na rohu dnešních ulic \"Rue Lancry\" a \"Rue du Château-d'Eau\".\n\n"}
{"id": "1499943", "url": "https://cs.wikipedia.org/wiki?curid=1499943", "title": "Baksa", "text": "Baksa\n\nBaksa (vyslovováno [bakša], ) je vesnice v Maďarsku v župě Baranya, spadající pod okres Sellye. Nachází se asi 23 km severovýchodně od Sellye. V roce 2015 zde žilo 745 obyvatel. Dle údajů z roku 2011 tvoří 77,8 % obyvatelstva Maďaři, 6,2 % Romové, 3,5 % Němci a 0,3 % Chorvati.\n\nSousedními vesnicemi jsou Bogádmindszent, Görcsöny, Kisdér, Pécsbagota, Tengeri a Téseny.\n"}
{"id": "1499944", "url": "https://cs.wikipedia.org/wiki?curid=1499944", "title": "FC Zbrojovka Brno 2018/19", "text": "FC Zbrojovka Brno 2018/19\n\nTento článek se podrobně zabývá událostmi ve fotbalovém klubu FC Zbrojovka Brno v období sezony 2018/19 a jeho působení v 2. lize a ligovém poháru. Zbrojovce se v předcházejícím ročníku nepodařilo udržet v HET lize a sestoupila tak do 2. ligy. Po základní části bylo Brno na 3. místě a dostalo se tak do baráže o . V baráži Zbrojovka bohužel neuspěla, a tak i další sezonu odehraje ve .\n\nKlub vstoupil do nového ročníku ve stejné majetkové struktuře.\nV průběhu letošní sezony došlo ke změnám. Hlavním trenérem byl Roman Pivarník. V zimě jej nahradil Pavel Šustr, jeho asistentem je Petr Maléř. Brankářským trenérem je Martin Doležal. Sportovním manažerem je Tomáš Požár.\n\nPoslední úprava: 27. května 2019\n\n"}
{"id": "1499945", "url": "https://cs.wikipedia.org/wiki?curid=1499945", "title": "Baktakék", "text": "Baktakék\n\nBaktakék je vesnice v Maďarsku v župě Borsod-Abaúj-Zemplén, spadající pod okres Encs. Vznikla v roce 1950 sloučením dvou obcí Bakta a Szárazkék. Nachází se asi 8 km severozápadně od Encse. V roce 2015 zde žilo 724 obyvatel. Dle údajů z roku 2001 tvoří 75 % obyvatelstva Maďaři, 25 % Romové a žil zde též jeden Slovák.\n\nSousedními vesnicemi jsou Abaújlak, Abaújszolnok, Alsógagy, Beret, Fancsal a Gagyvendégi.\n"}
{"id": "1499947", "url": "https://cs.wikipedia.org/wiki?curid=1499947", "title": "Kao Kang", "text": "Kao Kang\n\nKao Kang (tradiční čínština: 高崗, zjednodušená čínština: 高岗, pīnyīn: \"Gāo Gǎng\"; 25. října 1905 – 17. srpna 1954) byl jedním z nejvýznamnějších lídrů Komunistické strany Číny během čínské Občanské války a v počátcích vzniku Čínské lidové republiky. Poté, co projevil nesouhlas s odklonem od generální linie (1952), byl kritizován přívrženci Mao Ce-tunga, kteří zkonstruovali tzv. Kao Kangovu aféru, a následně jej politicky zlikvidovali.\n\nKao Kang se narodil v roce 1905 v Cheng-šanu v provincii Šen-si. Již v roce 1926 se stal členem Komunistické strany Číny a během občanské války se účastnil partyzánských bojů ve své rodné provincii. Po zakončení Dlouhého pochodu Rudé armády pod vedením Mao Ce-tunga v říjnu roku 1935 byl Kao Kang pověřen správou oblasti Šen-si, kde byla založena nová komunistická základna.\n\nV roce 1945 se stal členem politbyra a byl přemístěn do severovýchodní části Číny, kde zastával řadu vysokých funkcí. Později se stal hlavním stranickým tajemníkem Mandžuska. Zatímco kontroloval toto území, byl díky přízně Mao Ce-tunga jmenován také místopředsedou centrální lidové vlády. Pod správou Kao Kanga se Mandžusko stalo centrem těžkého průmyslu a díky rychlému ekonomickému růstu se stalo vzorem pro zbytek země. \n\nBrzy však Kao Kangovy úzké vztahy se Sovětským svazem vyvolaly podezření u vedení KS Číny, že zde Kao zamýšlí vytvořit autonomní oblast nebo kolonii Sovětského svazu. Kromě toho bylo jeho jméno spojováno se sexuálními skandály s ruskými emigrantkami, přičemž údajně využíval peníze z veřejných prostředků k jejich vydržování, což je dalším důvodem, proč byl roku 1952 odvolán do Pekingu.\n\nV Pekingu byl Kao Kangovi přiřazen post předsedy komise pro státní plánování a ačkoliv se zde jeho moc dostala pod větší kontrolou Mao Ce-tunga, zároveň svůj přesun Kao vnímal jako určitou motivaci postoupit výše v hierarchii strany. Sám sebe považoval za po Maovi druhého nejdůležitějšího vůdce ČLR, a proto otevřeně nesouhlasil s přidělením vysokých vládních pozicí některým stranickým vůdcům. \n\nKdyž Mao v soukromém rozhovoru s Kao Kangem v jisté míře vyjádřil nespokojenost s Liou Šao-čchim a Čou En-lajem, Kao si vyložil jeho slova jako souhlas pro zakročení a vedla ho ke snaze tyto dva politiky odstranit z jejich pozicí ve vládě. Pokusil se oslovit další členy strany a přesvědčit je, aby se k němu v této snaze připojili, skutečné podpory se mu však dostalo pouze od Žao Šu-š'a, vedoucího úředníka ve východní Číně. \n\nPoté, co Kao sdílel své myšlenky s některými členy strany, kteří pochybovali o souhlasu Mao Ce-tunga s jeho záměry, byl udán a spolu s Žao Šu-š'em obviněn z pokusu o narušení jednoty strany a uchopení se moci. Na setkání politbyra dne 24. prosince 1953 byl Kao Kang konfrontován Maem a dostal vážné varování. Poté Mao pověřil Liou Šao-čchiho organizací pléna v únoru 1954, které bylo zaměřeno na jednotu strany. Zde byl Kao obviněn také z plánu vytvořit autonomní oblast v Mandžusku, z příliš úzkých styků se Sovětským svazem a z neoprávněnosti jeho tvrzení o souhlasu Maa s odstraněním Čou En-laje a Liou Šao-čchiho. Obvinění Kao popřel a v roce 1954 spáchal sebevraždu. V březnu roku 1995 byl posmrtně vyloučen ze strany.\n\nTato kauza, známá také jako Kao-Žaova aféra, je ukázkou reálného rizika rozdělení frakcí a bojů o moc v rámci Komunistické strany Číny během prvních několika let Čínské lidové republiky, což je období, které je často považováno za éru jednoty stran. V návaznosti na Kao Kangovu aféru se objevily výzvy k větší jednotě strany a došlo ke zvýšení centralizace tím, že staré regionální správy se svými vojenskými orgány byly zrušeny. Tato změna byla plánována již delší dobu, ale její urychlení bylo nepochybně podníceno pokusy Kao Kanga využít svého regionálního postavení k získání moci v centru. \n\nNa aféře můžeme pozorovat dominantní postavení Mao Ce-tunga a jeho manipulace. Právě jeho poznámky přivedly Kaa k domněnce, že je jeho jednání oprávněné, neboť má podporu předsedy Maa. Někteří starší členové strany částečně vyjádřili svou podporu, ale pouze proto, že si mysleli, že Mao Kao Kangův plán schválil. Mao ovšem vše také ukončil, když na zasedání politbyra vyjádřil svůj nesouhlas a Kao Kanga byl zadržen. Role Mao Ce-tunga byla v celé kauze velmi významná. \n\n"}
{"id": "1499950", "url": "https://cs.wikipedia.org/wiki?curid=1499950", "title": "Li Li-san", "text": "Li Li-san\n\nLi Li-san (; 18. listopadu 1899 – 22. června 1967), vlastním jménem Li Lung-č’ () byl čínský revolucionář vzdělaný ve Francii, jeden z prvních předních představitelů Komunistické strany Číny, člen politbyra a později člen ústředního výboru KS Číny.\n\nLi Li-san se narodil ve městě Li-ling v provincii Chu-nan v listopadu 1899. V roce 1915 se na střední škole v Čchang-ša, hlavním městě své rodné provincie, setkal s mladým Mao Ce-tungem. Během studia ve Francii v letech 1919-1921 se Li dostal do styku s ideologií socialismu a účastnil se bojů o pracovní práva Číňanů ve Francii. Za své aktivity byl však označen za problémového, vyloučen ze školy a poslán zpět do Číny. \n\nPo svém návratu se stal členem nově založené Komunistické strany Číny a jakožto talentovaný řečník a organizátor se aktivně účastnil dělnických hnutí v Číně. Řídil stávku anjüanských horníků v roce 1922 a hnutí 30. května v Šanghaji roku 1925. V létě roku 1927, po rozpadu první jednotné fronty mezi čínskými komunisty a nacionalisty (Kuomintangem), se Li Li-san podílel na povstání v Nan-čchangu proti Kuomintangu, které je spojováno se vznikem čínské komunistické Rudé armády. Téhož roku byl zvolen generálním tajemníkem KS Číny. Pod novým vedením se strana připojila ke Kominterně a Li Li-san využil svých konexí s Moskvou, aby ve straně a v sovětu Ťiang-si upevnil svou pozici. V říjnu 1928 se stal jedním ze čtyř stálých členů politbyra.\n\nRoku 1929 byl Li povzbuzen finanční krizí západních zemí a rozpolceností kuomintangské vlády v Nankingu a usoudil, že přišla vhodná doba pro povstání v Číně. Li Li-san byl silně ovlivněn myšlenkami marxismu-leninismu a prosazoval svůj zájem o dělnickou třídu ve městech, zatímco rolníky na venkově považoval za neschopné povstání uskutečnit. Tato strategie byla později známá jako Li Li-sanova linie, která však byla v rozporu s taktikou Mao Ce-tunga, který se zaměřoval především na venkov a rolníky.\n\nLi byl přesvědčen, že je Čína připravena na ozbrojená povstání ve městech a v červenci roku 1930 se komunistická armáda pod jeho vedením zmocnila správního střediska provincie Chu-nan, města Čchang-ša. Nicméně Rudá armáda byla malá a špatně vybavená, tudíž utrpěla velké ztráty a po několika dnech byla poražena kuomintangskými vojsky. Povstání komunistů v ostatních městech byla také potlačena.  Po tomto neúspěchu se mnoho členů strany obrátilo proti Li Li-sanovi a Li přišel o své vedoucí pozice. Byl Kominternou označený zodpovědným a poslán do Moskvy na převýchovu. Vedení ve straně se ujal Mao Ce-tung s plánem soustředit se na venkov, který vnímal jako nejvhodnější strategii.\n\nPo svém návratu do Číny v roce 1946 Li v KS Číny úspěšně zastával řadu funkcí. Během občanské války pracoval v oblasti severovýchodní Číny a po založení ČLR (1949) sloužil jako ministr práce. Zemřel roku 1967 poté, co se během Kulturní revoluce stal terčem psychického a fyzického týrání rudých gard a údajně spáchal sebevraždu.\n\n\n"}
{"id": "1499957", "url": "https://cs.wikipedia.org/wiki?curid=1499957", "title": "Vlastibor Klimeš", "text": "Vlastibor Klimeš\n\nVlastibor Klimeš je jméno více osobností:\n\n"}
{"id": "1499963", "url": "https://cs.wikipedia.org/wiki?curid=1499963", "title": "GFS2", "text": "GFS2\n\nGFS2 je žurnálovací clusterový souborový systém pro počítačové clustery běžící na Linuxu. Na rozdíl od distribuovaných souborých systémů (což je například AFS, Coda, InterMezzo a GlusterFS) umožňuje všem uzlům současný přímý přístup ke sdílenému bloku. \n\nPrimárním vývojářem je společnost Red Hat a GFS2 je zveřejněn pod licencí GNU GPL, jedná se tedy o svobodný software.\n\nV linuxovém jádře je podpora GFS2 od verze 2.6.19, která vyšla v listopadu 2006. Jeho předchůdce, \"GFS\", vyšel ovšem už roce 1996, původně pro operační systém IRIX, a vývoj začal už v roce 1995 na Minnesotské univerzitě.\n\nCílovým hardwarem jsou datové sítě typu SAN realizované například pomocí iSCSI, FC nebo AoE.\n\n"}
{"id": "1499965", "url": "https://cs.wikipedia.org/wiki?curid=1499965", "title": "Blumovo číslo", "text": "Blumovo číslo\n\nBlumovo číslo je v matematice označení pro takové přirozené číslo formula_1, které je poloprvočíslem formula_2, přičemž formula_3 a formula_4 jsou různá prvočísla, jejichž zbytek po dělení 4 je roven 3. Nejmenšími Blumovými čísly jsou\na posloupnost má identifikátor A016015 v Online encyklopedii celočíselných posloupností (OEIS).\n\nSvá jména získala tato čísla po Manuelu Blumovi, venezuelském informatikovi.\n"}
{"id": "1499967", "url": "https://cs.wikipedia.org/wiki?curid=1499967", "title": "GPIO", "text": "GPIO\n\nGPIO (, česky \"Univerzální vstupní/výstupní pin\") je označení pro takový přístupný elektrický kontakt buď integrovaného obvodu, nebo celého jednodeskového počítače, jehož využití je ponecháno na libovůli uživatele a programátora.\n\nPokud je takto k disposici celá skupina kontaktů, bývají označovány za GPIO kanál nebo GPIO port.\n\nVyužití může být poměrně široké v závislosti na elektrických parametrech a kromě připojení jednoduchého spínače nebo kontrolní LEDky může být například pomocí relé přes GPIO kontrolováno i zařízení s vysokým odběrem. Pomocí GPIO může být také implementováno sériové periferní rozhraní nebo připojení sériové sběrnice typu I²C.\n\n"}
{"id": "1499970", "url": "https://cs.wikipedia.org/wiki?curid=1499970", "title": "Colgate-Palmolive", "text": "Colgate-Palmolive\n\nColgate-Palmolive je americká společnost zaměřená na výrobu, distribuci a poskytování výrobků pro domácnost, zdravotnictví a osobní péči. Firemní kanceláře společnosti jsou na Park Avenue v centru Manhattanu v New Yorku.\n\nRoku 1806 založil William Colgate firmu William Colgate & Company. B. J. Johnson roku 1898 uvedl mýdlo obsahující palmový olej a olivový olej. Roku 1928 se společnosti spojily.\n"}
{"id": "1499971", "url": "https://cs.wikipedia.org/wiki?curid=1499971", "title": "Injekce chyb", "text": "Injekce chyb\n\nInjekce chyb je technika z oblasti testování softwaru, jejíž podstatou je umělou simulací chyb zvýšit pokrytí kódu testy, aby došlo k otestování i kódu zpracovávajícího chybové stavy a výjimky. Injekce chyb bývá často součástí testování robustnosti a tedy bývá prováděna současně se zátěžovým testováním – cílem je zvýšit robustnost softwaru, tedy míru, do jaké je schopen se vyrovnat s chybami.\n\nDějiny testovacího vkládání chyb začínají už v sedmdesátých letech dvacátého století, kde tak byly nejprve vkládány hardwarové chyby na úrovni obvodů.\n\nSimulování chyb může být realizováno jak za běhu programu, tak už při překladu. Typický příkladem vkládání chyb při překladu je mutační testování, při kterém jsou během překladu systematicky vytvářeny drobné odchylky typu změny\nna\n"}
{"id": "1499973", "url": "https://cs.wikipedia.org/wiki?curid=1499973", "title": "Přerušení signalizované zprávou", "text": "Přerušení signalizované zprávou\n\nPřerušení signalizované zprávou (zkratka MSI z anglického ) je implementace přerušení, která na rozdíl od tradičního způsobu přerušení nevyžaduje zvláštní vodič (typicky napojený na řadič přerušení), tedy mimopásmovou komunikaci, ale předává informaci o přerušení přímo po svých hlavních datových vodičích zapsáním patřičné informace do určené části namapované operační paměti.\n\nTento způsob přerušování je na osobních počítačích architektury x86 podporován na sběrnicích standardu PCI od verze 2.2 a na sběrnicích standardu PCI-Express.\n\nZákladní verze \"MSI\" je definována od PCI verze 2.2 a umožňuje zařízení používat 1, 2, 4, 8, 16 nebo 32 přerušení.\n\nPozdější verze \"MSI-X\" je poprvé definovaná v PCI verze 3.0 a umožňuje zařízení používat až 2048 přerušení.\n\nV Linuxu se objevuje podpora od roku 2003, v Microsoft Windows od Windows Vista vydaných v roce 2006. FreeBSD podporuje MSI od verze 6.3. OpenBSD podporuje MSI od verze 5.0 a MSI-X od verze 6.0. NetBSD podporuje MSI a MSI-X od verze 8.0.\n\n"}
{"id": "1499981", "url": "https://cs.wikipedia.org/wiki?curid=1499981", "title": "Duplikace kódu", "text": "Duplikace kódu\n\nDuplikace kódu je v oboru programování označení pro jev, kdy se ve zdrojovém kódu vyskytuje několik kopií stejné posloupnosti příkazů, které jsou pak označovány za duplicitní kód.\n\nDuplikace kódu často vzniká v rámci programování kopírováním. Obvykle je považována za symptom špatného programování a návrhový antivzor neboť je problematická z hlediska dlouhodobé správy softwaru. Například se tímto způsobem může na více míst rozšířit jediná zranitelnost, kterou je následně potřeba správně opravit několikrát. \nRefaktorování, které odstraní duplicitní kód, obvykle program zjednoduší i z hlediska ukazatelů typu cyklomatická složitost nebo počet řádků kódu. Jednodušší kód pak může být snazší z hlediska správy i dalšího vývoje. Proto některé programátorské nástroje nabízejí vyhledávání duplicitního kódu (k tomu mohou sloužit například Rabinův–Karpův algoritmus nebo syntaktické stromy).\n\nDuplicitní kód ovšem může být výjimečně i správným řešením: Například pokud má na dané počítačové platformě volání podprogramu velkou režii a přitom není k disposici překladač, který umí inlinovat podprogramy nebo interpretovat makra, může být u malých, výkonnostně kritických částí programu zduplikování kódu zásadním zlepšením výkonnosti.\n"}
{"id": "1499987", "url": "https://cs.wikipedia.org/wiki?curid=1499987", "title": "Nejlepší statistika +/- Deutsche Eishockey Liga", "text": "Nejlepší statistika +/- Deutsche Eishockey Liga\n\nNejlepší statistika +/- je každoročně udělovaná trofej pro hráče s nejlepším hodnocením +/- v základní části sezóny Deutsche Eishockey Liga.\n"}
{"id": "1499994", "url": "https://cs.wikipedia.org/wiki?curid=1499994", "title": "Nejlepší obránce Deutsche Eishockey Liga", "text": "Nejlepší obránce Deutsche Eishockey Liga\n\nNejlepší obránce je každoročně udělovaná trofej pro nejlepšího obránce Deutsche Eishockey Liga.\n"}
{"id": "1499997", "url": "https://cs.wikipedia.org/wiki?curid=1499997", "title": "Sertab Erener", "text": "Sertab Erener\n\nSertab Erener (* 4. prosince 1964 Istanbul, Turecko) je turecká zpěvačka a skladatelka. S písní \"Everyway That I Can\" reprezentovala Turecko na Eurovision Song Contest 2003 v lotyšské Rize, kde ve finále se ziskem 167 bodů zvítězila.\n\nSertab se narodila v Istanbulu. Ve věku jedenácti let onemocněla kolikou a několikrát musela být hospitalizována. Aby ji matka odvrátila od své nemoci, snažila se Sertab inspirovat k tomu, aby hrál na klavír. Získala lekce a vyvinula se u ní vášeň pro hudbu. Sertab začala studovat zpěv na gymnáziu ve sboru Işık Lisesi a pokračovala v ní na Státní konzervatoři v Istanbulu (İstanbul Belediye Konservatuvarı). Se svým silným hlasem za šest let trénovala jako sopranistka.\n\nPo jejím vzdělání hrála v nejprestižnějších klubech v Istanbulu a postupně přesvědčila publikum. V pozdních osmdesátých létech, se o ní dozvěděla turecká zpěvačka a producentka Sezen Aksu a od té doby doprovází její kariéru. Prostřednictvím společných vystoupení se Sertab stala slavnějším a v roce 1992 publikovala své první album Sakin Ol, kde většinu písní na albu napsala zpěvačka Aksu. Společně prodali 950 000 alb. O dva roky později publikovala další album Lâ'l a prodalo se asi celkem 1,5 milionu kopií.\n\nSertab, který byla mezitím zastoupena pouze v sekci pop music, vystoupila s José Carrerasem, kde potvrdila své klasické vokální dovednosti. Po nejúspěšnějším čtvrtém albu Sertab v roce 1999 se objevila společně s Ricky Martinem a vydala singl Aşk společně s řeckým zpěvákem Mandem.\n\nV lednu 2003 oznámila Türkiye Radyo ve Televizyon Kurumu, že Sertab Erener bude reprezentovat Turecko na Eurovision Song Contest 2003. V únoru byl představen název písně jako \" Everyway That I Can \" a bylo řečeno, že texty budou v angličtině. Turecká jazyková asociace vyzvala k použití turecké písně místo tohoto, aby správně reprezentovala tureckou kulturu. Erener na kritiku odpověděl slovy: \"Musí být v angličtině, aby vyhovělo světovým standardům. Polovina světa poslouchá anglickou hudbu, proč by neměli poslouchat tureckého umělce, který zpívá v angličtině?\" Píseň byla vydána 8. března a 24. května ve finále Eurovize v Rize dostala 167 bodů, čímž získala pro Turecko první vítězství v soutěži a udělala z něj hostitele soutěže v roce 2004. Její vítězná píseň Everyway That I Can (turecká verze: Sen üzülme diye ) se stala celoevropským hitem. V Řecku, ve Švédsku, v Turecku a ve východoevropských zemích obsadila píseň číslo 1 po celé týdny. V Belgii, Nizozemsku, Rakousku a Španělsku se píseň stala hitem Top 10. Píseň se podařilo vystoupit na 17. místo v Airplay World Official Top 100 a stala se jednou z komerčně nejúspěšnějších vítězných písní Eurovision Song Contest ve 21. století. Po návratu do Turecka získala řadu ocenění díky svému vítězství na Eurovision. Setkala se s prezidentem Ahmetem Necdetem Sezerem a premiérem Recepem Tayyipem Erdoğanem. Byla uspořádána recepce, která měla oslavit její vítězství a byla ji také dána státní medaile.\n\nDne 6. prosince 2008 vydala společnost Sertab své první koncertní DVD s názvem Otobiyografi Istanbul Konseri pro své 15. výročí vystupování. Dne 9. června 2009 vyšla ve spolupráci s Demir Demirkan její druhé anglické album Painted on Water.\n\nV roce 2015 spolu s manželem kytaristou Emre Kula, basistou Eserem Ünsalanem, klávesistou Ozanem Yılmazem a bubeníkem Alparem Lu založila skupinu Oceans of Noise a začali dělat anglickou rockovou hudbu. V roce 2017 byl vydán první EP skupiny. Ve stejné době dělali soundtrack pro film Ayla: Dcera války. V roce 2018 vydali své druhé EP Not Safe .\n"}
{"id": "1500001", "url": "https://cs.wikipedia.org/wiki?curid=1500001", "title": "Brian Olson", "text": "Brian Olson\n\nBrian Perry Olson (* 6. března 1973 Tallahassee) je bývalý americký zápasník – judista.\n\nS judem začínal v 6 letech v rodném Tallahassee v klubu Leon County. Od svých 17 let se připravoval v Colorado Springs v olympijském tréninkovém centru pod vedením Eda Liddieho. V americké mužské reprezentaci se prosazoval od roku 1994 ve střední váze do 90 (86) kg. V roce 1996 uspěl v americké olympijské kvalifikaci a startoval na domácích olympijských hrách v Atlantě. Po úvodní těsné výhře na body (juko) nad Tchajwancem Wu Kuo-chuejem prohrál ve třetím kole zvedačkou (sukui-nage) na wazari s Litevcem Algimantasem Merkevičiusem.\n\nV roce 2000 startoval na olympijských hrách v Sydney jako jeden z favoritů na olympijskou medaili. Neměl však štěstí na los, po úvodním výhře na body nad Němcem Marko Spittkou prohrál ve třetím kole s Nizozemcem Markem Huizingou na ippon technikou aši-guruma. V opravném pavouku se do bojů medaile neprobojoval a obsadil dělené 7. místo.\n\nV roce 2004 se kvalifikoval na své třetí olympijské hry v Athénách, kde prohrál ve druhém kole s Francouzem Frédéricem Demontfauconem po boji na zemi submisí nasazenou pákou juji-gatame. Vzápětí ukončil sportovní kariéru. V roce 2008 se však připravil na americkou olympijskou kvalifikaci, ve které uspěl na úkor americké reprezentační jedničky Garryho St. Legera a startoval na svých čtvrtých olympijských hrách v Pekingu. V Pekingu prohrál po vyrovnaném průběhu úvodního kola v prodloužení na koku s Argentincem Diego Rosattim.\n\n\n"}
{"id": "1500003", "url": "https://cs.wikipedia.org/wiki?curid=1500003", "title": "Bohumil Kacíř", "text": "Bohumil Kacíř\n\nBohumil Kacíř (* 25. září 1952) je bývalý český hokejový obránce a útočník. Působí jako trenér mládeže. \nV československé lize hrál za TJ Vítkovice. V roce 1981 získal s Vítkovicemi československý mistrovský titul. Dále hrál i za Partizan Bělehrad a TJ Spišská Nová Ves.\n\n"}
{"id": "1500005", "url": "https://cs.wikipedia.org/wiki?curid=1500005", "title": "Hráč roku Deutsche Eishockey Liga", "text": "Hráč roku Deutsche Eishockey Liga\n\nNejlepší hráč roku je každoročně udělované ocenění pro nejlepšího hráče Deutsche Eishockey Liga.\n"}
{"id": "1500016", "url": "https://cs.wikipedia.org/wiki?curid=1500016", "title": "Brankář roku Deutsche Eishockey Liga", "text": "Brankář roku Deutsche Eishockey Liga\n\nBrankář roku je každoročně udělované ocenění pro nejlepšího brankáře Deutsche Eishockey Liga.\n"}
{"id": "1500019", "url": "https://cs.wikipedia.org/wiki?curid=1500019", "title": "Corso Karlín", "text": "Corso Karlín\n\nCorso Karlín a Corso Court Karlín je název administrativní budovy a přilehlého nádvoří vzniklých revitalizací prázdné tovární haly ČKD a okolních pozemků v Praze 8-Karlíně. Nachází se v Křižíkově ulici č. 237/36a. \n\nPůvodní tovární budova s architektonicky zajímavým štítem vznikla na konci 19. století. Byla nazývaná „plechárna“, neboť sloužila jako výrobní hala plechových kotlů. \n\nSoučasná podoba budovy je výsledkem přestavby staré tovární haly v roce 2001. Zadavatelem revitalizace byla skupina Karlín Group, která v roce 2001 přestavbou pověřila katalánského architekta Ricarda Bofill Levího. Přestavba objektu v těsném sousedství paláce Karlín je součástí plánu obnovy celého areálu někdejších závodů ČKD s názvem Nový Karlín. \n\nBudova Corso Karlín má čtyři podlaží a podzemní podlaží s parkovacími místy.\n\nPřestavba tovární haly na Corso Karlín získala ocenění „Best of Realty 2001\" a \"Stavba roku 2001\".\n\n\n"}
{"id": "1500070", "url": "https://cs.wikipedia.org/wiki?curid=1500070", "title": "Nejvyšší úspěšnost zákroků Deutsche Eishockey Liga", "text": "Nejvyšší úspěšnost zákroků Deutsche Eishockey Liga\n\nNejvyšší úspěšnost zákroků je každoročně udělovaná trofej pro hráče s nejvyšší úspěšnosti zákroků v základní části sezóny Deutsche Eishockey Liga.\n"}
{"id": "1500073", "url": "https://cs.wikipedia.org/wiki?curid=1500073", "title": "Ahegao", "text": "Ahegao\n\nAhegao (), také O-Face, je termín v japonské pornografii popisující výraz tváře fiktivní postavy při sexu, občas užívaný v pornografických videohrách (Erogē), manze a anime (Hentai).\n\nAhegao se stalo modním trendem pro erotické nadšence v Japonsku. Existuje mnoho oděvů, ve kterých anime a manga postavy dělají Ahegao.\n\nPodle příspěvků na fóru Nicoricopedia se termín Ahegao začal používat na začátku 90. let. Pornografické časopisy používaly Ahegao k popisu výrazu tváře ženské herečky při orgasmu. Ve stejném kontextu bylo Ahegao používáno v některých příspěvcích na 2channel a její sesterské komunitě pro obsah určený pro dospělé, BBSPINK, a v pornografických videích na dospěláckých E-komerčních platformách v raných dobách roku 2000.\n\nMezi roky 2003 a 2005 tvůrci pornografických mang a animací začali používat extrémně přehnané vyobrazení ženských obličejů v důsledku nechtěného pohlavního styku, hardcore BDSM, znásilnění a jiných sexuálních útoků. V jiných příspěvcích je uvedeno, že tvůrce ero-guro mangy Suehiro Maruo začal používat tenhle typ výrazu ve svých pracích na začátku 80. let.\n\nUprostřed roku 2000 termín Ahegao zaznamenal nárust a evoluce tohoto kreslícího stylu se začaly rozšiřovat k otaku. V roce 2008 byla vydaná první komická antologie \"A-H-E\" na téma Ahegao a v roce 2010 je hlavní vydavatelé používali. Tou dobou se už Ahegao používalo v normálních pornografických videích v průběhu popularizace hentai fetiše v reálném sexuálním průmyslu.\n\n\"Poznámka: Ahegao a podobné jejich derivace jsou někdy v normálních anime používány v nesexuálním kontextu.\"\n\nDruhá část slova Gao, respektive Kao (顔), je kanji a je to japonské slovo pro obličej, zatímco Ahe nemá příslušné kanji. V katakaně \"Ahe\" (アヘ) je zkratka pro \"Aheahe\" (アヘアヘ) což popisuje lapání po dechu nebo vzdychání.\n\nAhegao nesmí být zaměněn za \"Ahoge\" (アホ毛), což je \"vlasová anténa\", která se zpopularizovala \"v anime Love Hina\". Další termín, který je podobný \"Ahegae,\" se nazývá \"Ikigao\" (イキガオ), znamenající v japonštině \"přicházející tvář\". Rozdíl mezi \"Ahegaem\" a \"Ikigaem\" je realističtější kreslící styl k vylíčení výrazu tváře, který je více používaný v mainstreamu.\n\nTypickými charakteristikami jsou vykulené oči, vyplazený jazyk a červená líčka, také někdy hvězdicové nebo srdcové zorničky. Obličej postavy je v Ahegao scénách nakreslen deformovaně . Výraz \"Ahegaa\" je někdy nakreslen záměrně přehnaně, aby byl vytvořen surrealistický efekt. Ahegao je určeno pro vyobrazení různých stupňů sexuálního vzrušení, ať už v konsensuálním kontextu nebo častěji jinak. \n\nZatímco Ahegao je občas používáno v pornografických mangách, anime a videohrách, není exkluzivním hentai termínem. Hodně prací pracuje s Ahegaem a někdy ho i paroduje.\n\nVzhledem k článku od kanadského vydavatele her pro dospělé, \"Nutaku\", Ahegao s kombinací se znaku míru se stal memem v Japonsku, který je znám pod přezdívkou アヘ顔ダブルピース \"(ahegao daburu pīsu)\", což znamená dvakrát mírové ahegao.\n\n"}
{"id": "1500074", "url": "https://cs.wikipedia.org/wiki?curid=1500074", "title": "Aaron Cohen (judista)", "text": "Aaron Cohen (judista)\n\nAaron Cohen (* 28. září 1981 Chicago) je bývalý americký zápasník – judista židovského původu.\n\nVyrůstal na předměstí Chicaga v Buffalo Grove. S judem začal v útlém děství v rodinném dódžó svého otce Irwina a strýce Steva, bývalých amerických reprezentantů. V americké mužské reprezentaci se pohyboval od svých 19 let v polostřední váze do 81 kg. V roce 2004 prohrál nominaci na olympijské hry v Athénách s Rickem Hawnem a v roce 2008 neuspěl v americké nominaci na olympijské hry v Pekingu se Travisem Stevensem. Od roku 2009 startoval ve vyšší střední váze do 90 kg, ve které se v roce 2012 na olympijské hry v Londýně nekvalifikoval. Sportovní kariéru ukončil v roce 2012. Věnuje se trenérské práci.\n\n\n"}
{"id": "1500075", "url": "https://cs.wikipedia.org/wiki?curid=1500075", "title": "Aaron Cohen", "text": "Aaron Cohen\n\nJméno a příjmení Aaron Cohen se může vztahovat k následujícím osobnostem:\n\n"}
{"id": "1500089", "url": "https://cs.wikipedia.org/wiki?curid=1500089", "title": "Germinální centrum", "text": "Germinální centrum\n\nGerminální centrum (\"lat. centrum germinalis\"; \"ang. germinal center\", GC nebo také zárodečné centrum) je kompartmentem sekundárních lymfatických orgánů – sleziny, lymfatických uzlin. Germinální centra byla poprvé popsána Waltherem Flemmingem v roce 1884 jako odlišné oblasti sekundárních lymfatických orgánů s výskytem dělících se buněk. Tato specifická mikroanatomická struktura je místem klonální expanze B buněk, probíhá zde somatická hypermutace a afinitní selekce, díky níž dokází k produkci vysokoafinitních protilátek. Germinální centra se obecně dají označit za místa s vysokou buněčnou dynamikou.\n\nGerimnální centrum je místem afinitní maturace.\n\nImunitní systém reaguje na různé antigeny velice specificky a s vysokou afinitou pomocí produkce imunoglobulinů (Ig). Specifita a vysokoafinita je zajištěná klonální selekcí a VDJ rekombinací Ig. Ve struktuře GCs probíhá masivní somatická hypermutace (rekombinantní třídní přesmyk) i selekce na bázi afinity. Ke vzniku GCs dochází asi týden po expozici antigenu ve středu sekundárních lymfatických orgánů v B buněčné zóně.\n\nPomocí barvení běžnými histologickými metodami byla GCs rozdělena na „tmavé“ a „světlé“ zóny – výrazně rozlišitelné tmavé a světlé zóny jsou znakem pro nejzralejší (maturované) GCs. B-lymfocyty, které proliferují, jsou převážně v tmavé zóně, oproti tomu antigen je vystavován na síti folikulárních dendritických buněk (FDCs) ve světlé zóně. Z nejnovějších poznatků vyplývá, že B buňky mezi oběma zónami migrují, navíc se dostávají do kontaktu i s pomocnými T-lymfocyty (T helper cells), které GCs reakci podporují a kontrolují. GCs nejsou jasně ohraničená místa se stálou populací buněk, právě naopak – jsou to velice otevřené struktury s vysokou dynamikou.\n\nVzhledem k dějům, které v tomto mikroprostředí probíhají, se předpokládá vliv GCs na autoimunitní onemocnění a vznik patogenních protilátek.\n\nSekundární lymfoidní orgány za běžných podmínek obsahují naivní B buňky.\n\n"}
{"id": "1500093", "url": "https://cs.wikipedia.org/wiki?curid=1500093", "title": "Rick Hawn", "text": "Rick Hawn\n\nRichard Hawn (* 15. září 1976 Chicago) je bývalý americký zápasník – judista a grappler, mezi lety 2009 až 2015 jako profesionál. Jako profesionál dosáhl největších úspěchů na turnajích Bellator MMA. \n\nVyrůstal v Eugene v Oregonu. Na základní a střední škole se věnoval amerického tradičnímu zápasu. Po skončení střední školy se dostal do vrcholového tréninkové centra v Colorado Springs, kde se specializoval na olympijský sport judo. V americké mužské judistické reprezentaci se prosazoval od roku 1999 v polostřední váze do 81 kg. V roce 2000 prohrál nominaci na olympijské hry v Sydney s Jasonem Morrisem. Olympijskou účast vybojoval po čtyřech letech v roce 2004. Na olympijských hrách v Athénách prohrál ve druhém kole s Polákem Robertem Krawczykem po nasazené páce juji-gatame. V opravném pavouku se do bojů o medaile neprobojoval. Od roku 2006 startoval ve vyšší střední váze do 90 kg, ve které v roce 2008 na americké olympijské kvalifikaci neuspěl. Sportovní kariéru ukončil v roce 2009 přestupem mezi profesionály.\n\nJako profesionál se začal připravovat v Bostonu v bojovém klubu Marka DellaGrotteho Sityodtong v populárním stylu MMA. Ke grapplingu, který měl zvládnutý z juda přidal thajský box. \n\nPrvní velkou profesionální smlouvu podepsal s massachusettskou soutěží Cage Fighting Xtreme v závěru roku 2008 a po úspěších mu byla v roce 2010 nabídnuta prestižní smlouva s Bellator MMA. Pod Bellator MMA zápasil do konce roku 2014, kdy s ním neprodloužili smlouvu. V roce 2015 startoval opět v nižších soutěžích bez adekvátní finanční kompenzace za zdravotní újmy. Profesionální kariéry zanechal v závěru roku 2015.\n\n\n"}
{"id": "1500099", "url": "https://cs.wikipedia.org/wiki?curid=1500099", "title": "Antônio Dias dos Santos", "text": "Antônio Dias dos Santos\n\nAntônio Dias dos Santos, více známý jako Toninho nebo Toninho Baiano (7. června 1948 Vera Cruz – 8. prosince 1999 Salvador), byl brazilský fotbalový obránce. \n\nProfesionálně hrál v brazilských klubech São Cristovão AC, Galícia Esporte Clube, Fluminense FC, CR Flamengo, Internacional Porto Alegre, v Saúdské Arábii za Al Ahli a znovu v Brazílii za Bangu Atlético Clube. V jihoamerickém Poháru osvoboditelů nastoupil v 12 utkáních. V letech 1977 a 1980 získal brazilský titul.\n\nZa Brazilskou fotbalovou reprezentaci nastoupil v letech 1976–1979 celkem v 17 reprezentačních utkáních. S reprezentací Brazílie získal bronzovou medaili na Mistrovství světa ve fotbale 1978, nastoupil v 6 utkáních.\n\n"}
{"id": "1500103", "url": "https://cs.wikipedia.org/wiki?curid=1500103", "title": "Nadine Krauseová", "text": "Nadine Krauseová\n\nNadine Krauseová (* 25. března 1982, Waiblingen) je německá házenkářka. Působí v klubu TSV Bayer Leverkusen.\n\nS německou házenkářskou reprezentací získala bronzovou medaili na mistrovství světa v roce 2007. Za národní tým odehrála 177 utkání, v nichž vstřelila 723 branek. S FCK Håndbold získala v roce 2009 Pohár vítězů pohárů, s Leverkusenem v roce 2005 Challege Cup. V roce 2006 byla Mezinárodní házenkářskou federací vyhlášena světovou házenkářkou roku. V letech 2005 a 2006 byla zvolena házenkářkou roku v Německu. Byla nejlepší střelkyní mistrovství světa 2005 a mistrovství Evropy 2006. V letech 2005 a 2006 byla též nejlepší střelkyní Bundesligy.\n"}
{"id": "1500111", "url": "https://cs.wikipedia.org/wiki?curid=1500111", "title": "Garry St. Leger", "text": "Garry St. Leger\n\nGarry St. Leger (* 24. července 1985 Brooklyn, New York) je bývalý americký zápasník – judista a grappler kreolského původu.\n\nS judem začínal v rodném Brooklynu v klubu haitského olympionika Parnella Legrose. V americké mužské judistické reprezentaci se pohyboval od roku 2006 ve střední váze do 90 kg. V roce 2008 prohrál nominaci na olympijské hry v Pekingu s Brianem Olsonem. Sportovní kariéru ukončil předčasně v roce 2011 kvůli novým judistickým pravidlům, které jeho zápasnickému stylu nesedly. Věnuje se trenérské práci.\n\n\n"}
{"id": "1500120", "url": "https://cs.wikipedia.org/wiki?curid=1500120", "title": "James Anderson (spisovatel a politik)", "text": "James Anderson (spisovatel a politik)\n\nJames Anderson (1680 Aberdeen – 25. května 1739 Londýn) byl skotský spisovatel. V roce 1707 byl vysvěcen na duchovního ve Skotské církvi. V roce 1710 se odstěhoval do Londýna, kde v sloužil v Glass House Street, V Londýně byl přijat k presbyteriániům, členem církve byl až do své smrti v roce 1739.\n\nJeho bratr byl Adam Anderson (1692–1765) byl známý skotský ekonom. James se narodil mezi roky 1679 a 1680 v Aberdeen, kde také vystudoval a získal akademické tituly M.A. a D.D. V roce 1710 byl jmenován duchovním Presbyteriánské církve, která sídlila na Swallow Street, v Londýně. V roce 1734 byl přeložen na Lisle Street, v Leicester Fields. Podle časopisu \"Gentleman's Magazine\" byl: „mezi členy této církve v Londýně znám jako biskup Anderson\", byl také popisován jako: „učený ale nerozvážný muž, který přišel o značnou část majetku ve fatálním roce 1720\", kdy zkrachovala společnost South Sea Company, šlo o tzv. jihomořskou bublinu. Několik jeho kázání bylo vydáno tiskem. Jedno z nich se jmenovalo \"No King-Killers\" a Anderson jej přednesl v roce 1715, na výročí popravy Karla I. Stuarta. Byl horlivým obráncem presbyteriánství během občanských válek.\n\nAnderson byl svobodný zednář, mistr zednářské lóže a velký dozorce Velké lože v Londýně a ve Westminsteru. V září 1721 byl pověřen sepsáním historie svobodného zednářství, která byla vydána v roce 1723, jako Konstituce svobodných zednářů (anglicky \"The Constitutions of the Free-Masons\"). Jeho jméno se na titulní straně neuvádělo, ale jeho autorství bylo potvrzeno v příloze knihy.\n\nToto dílo mělo několik dotisků a bylo anglickými svobodnými zednáři uznáváno jako základní pojednání (kodex), které bylo také přeloženo do němčiny. V roce 1855 bylo vydáno v New Yorku, stejně jako později dotisky díla Johna E. Coxe \"Old Constitutions belonging to the Freemasons of England and Ireland\" (1871), Andersonův svazek \"A Defence of Masonry, occasioned by a pamphlet called “Masonry Dissected”\" (asi 1738), který byl také přeložen do němčiny, a přetisk \"Golden Remains of the Early Masonic Writers\" z roku 1847 od George Olivera (1782–1867).\n\nV 1732 vydal své dílo \"Royal Genealogies; or, the Genealogical Tables of Emperors, Kings, and Princes, from Adam to these times\". Odborně bylo založeno na Genealogických tabulkách (německy \"Genealogische Tabellen\") od Johanna Hübnera (17. březen 1668 – 21. květen 1731). Jeho dřívější práce mají malou historickou hodnotu, pozdější byla často použita k určení vztahů v rámci genealogií kontinentálních dynastií a šlechtických domů. Práce byla ukončena synopsí o anglickém šlechtickém titulu, v přemluvě autor naznačil jeho připravenost „vymezit a korigovat v plném rozsahu genealogie všech jeho vrstevníků na Britských ostrovech\". \n\nPoslední dílo \"Genealogická historie Domu Yvery, v jeho různých větvích Yvery, Lovel, Perceval a Gournay\" (anglicky \"A Genealogical History of the House of Yvery, in its different branches of Yvery, Lovel, Perceval, and Gournay\"), kterým jej pověřil John Perceval, 1. hrabě z Egmontu a jeho syn John Perceval, 2. hrabě z Egmontu. Anderson dokončil před svou smrtí jen první svazek. Druhý svazek, který dokončil někdo jiný, byl z oběhu stažen, protože obsahoval některé znechucující poznámky k životu anglické šlechty a charakteru Irů. V roce 1742 byl tento svazek vydán, ale bez útočných pasáží. Mnoho z jeho genealogických tvrzení v knize bylo označováno za mýty. \n\nDalší jeho práce, \"News from Elysium, or Dialogues of the Dead, between Leopold, Roman Emperor, and Louis XIV, King of France\", byly vydány krátce po jeho smrti v roce 1739. \n\nKonstituce svobodných zednářů byla editována a dotisknuta Benjaminem Franklinem ve Philadelfii, v roce 1734, kde se stala první zednářskou knihou vytištěnou v Americe. Elektronické vydání této knihy je k dispozici on-line. Druhé londýnské vydání, značně rozšířené, bylo vydáno v 1738. Práce byla přeložena do několika jazyků, včetně nizozemštiny (1736), němčiny (1741) a francouzštiny (1745). \n\n\n"}
{"id": "1500122", "url": "https://cs.wikipedia.org/wiki?curid=1500122", "title": "John Bolton", "text": "John Bolton\n\nJohn Robert Bolton (* 20. listopadu 1948 Baltimore, Maryland) je americký právník, politický komentátor a bývalý diplomat, který mezi roky 2005–2006 zastával úřad velvyslance USA při OSN a v letech 2018–2019 byl poradcem pro národní bezpečnost amerického prezidenta Donalda Trumpa. Pro silně konzervativní smýšlení a podporu amerického intervencionismu je považován za tzv. „jestřába“.\n\nJohn Bolton se narodil Virginii Godfreyové a Edwardu Boltonovi v marylandském Baltimoru. V roce 1970 vystudoval Yaleovu univerzitu a získal titul B.A. s hodnocením „prospěl s vyznamenáním“ (summa cum laude). Ve studiu na univerzitě pokračoval do roku 1974, kdy zakončil právnickou fakultu a získal titul J.D.\n\nV době jeho studia na fakultě probíhala válka ve Vietnamu, kterou otevřeně podporoval, ač se snažil zabránit svému odvodu. Odvodu se vyhnul tím, že se v roce 1970 přihlásil do marylandské národní gardy. V ní sloužil čtyři roky, než na dva roky přešel do rezerv armády Spojených států.\n\nDo vrcholové politiky se Bolton dostal za administrativy George H. W. Bushe a Ronalda Reagana. Pracoval na ministerstvu zahraničí a ministerstvu spravedlnosti. Prezident George W. Bush jej 11. května 2001 jmenoval do pozice zástupce ministra pro kontrolu zbraní a mezinárodní bezpečnost. Podporoval prezidentovo rozhodnutí odstoupit od ratifikace členství USA u Mezinárodního trestního soudu a rozhodnutí označil za „nejšťastnější moment“ své kariéry.\n\nV roce 2002 pronesl projev jako reakci na Bushovu osu zla, kterou doplnil o Kubu, Libyi a Sýrii, jež označil za sponzory terorismu a tvrdil, že jsou schopny produkovat zbraně hromadného ničení. V témže roce obvinil Kubu z držení zbraní hromadného ničení, učinil tak pár dní před plánovaným setkáním bývalého prezidenta Jimmyho Cartera a Fidela Castra. Americké ministerstvo zahraničí obvinění dementovalo prohlášením, že Bolton nemá žádné důkazy pro podporu svého tvrzení. Podobný výpad následoval v roce 2004, kdy Kubu označil za otevřenou hrozbu vůči Spojeným státům.\n\nV roce 2005 byl prezidentem Bushem prosazen do funkce velvyslance USA při OSN, což znamenalo také členství ve vládě. Jeho nominaci silně kritizovala opoziční Demokratická strana. Sám Bolton se stal známým kritikem OSN. O organizaci tvrdil, že narušuje suverenitu USA a že rozhodující roli by měla mít poslední světová velmoc, myšleno Spojené státy. Do funkce byl opětovně nominován v roce 2006. Na konci roku Bolton dobrovolně odstoupil z této funkce.\n\nBěhem prezidentských voleb roku 2016 Donald Trump oznámil, že uvažuje o Boltonovi jako o možném budoucím ministrovi. Během voleb byl Bolton podporovatelem Trumpovy kampaně a zastával teorii o zhoršujícím se zdraví demokratické protikandidátky Hillary Clintonové.\n\nDne 9. dubna 2018 vystřídal H. R. McMastera ve funkci poradce pro národní bezpečnost prezidenta Donalda Trumpa. Podle zpráv měl značný podíl na zostření americké politiky vůči Íránu ještě před tím, než se oficálně stal bezpečnostním poradcem prezidenta, avšak Trump měl kvůli jeho kníru zábrany jej do této funkce jmenovat. Po nástupu do funkce zrušil debaty o vnitrostátní politice, kterých se McMaster pravidelně zúčastňoval. Postupně se začal více objevovat na veřejnosti v souvislosti s krizí ve Venezuele a neshodami Spojených států s Íránem ohledně jaderné dohody. Americká média tak začala vířit spekulaci, že společně s ministrem zahraničí Mikem Pompeem má na rozhodování prezidenta Trumpa větší vliv, než uvádí.\n\nPrezident Trump 10. září 2019 oznámil, že John Bolton ve své funkci poradce pro národní bezpečnost skončil. Své rozhodnutí zdůvodnil na Twitteru nesouhlasem s mnoha Boltonovými návrhy.\n\nBolton je horlivým republikánem a nacionalistou. Je významným podporovatelem amerického intervencionismu a zapojení Spojených států do válek a převratů napříč Zemí. Podporuje americkou invazi do Iráku a Afghánistánu. Jako poradce pro národní bezpečnost vyzývá k vyvíjení nátlaku na země s protiamerickými režimy, zejména na Kubu, Venezuelu, Severní Koreu, Írán a Rusko.\n\nMezi americkými spojenci je kritikem Evropské unie. Tvrdí, že instituce je příliš byrokratická a liberální a odmítá evropskou integraci. Současně je také kritikem Lisabonské smlouvy. V roce 2016 Bolton podpořil referendum o vystoupení Spojeného království z Evropské unie. Kabinet premiérky Theresy Mayové kritizoval za nedůslednost a složitost procesu výstupu země z EU.\n"}
{"id": "1500132", "url": "https://cs.wikipedia.org/wiki?curid=1500132", "title": "Boleslav Pobožný", "text": "Boleslav Pobožný\n\nBoleslav VI. Pobožný (polsky \"Bolesław Pobożny\"; 1225 – 14. dubna 1279 Kalisz) byl velkopolsko-kališský kníže. \n\nBoleslav se narodil jako syn Vladislava Odonice z dynastie velkopolských Piastovců, velkopolského knížete v Kališi, v Poznani a Hnězdně, a jeho ženy Hedviky Pomořské z rodu Soběslavců (Samboridů).\n\nV roce 1257 se Boleslav oženil s Jolantou Helenou, královskou princeznou uherskou, dcerou krále Bély IV. z uherské královské dynastie Arpádovců. Spolu měli tři děti, Hedviku, Alžbětu a Annu Boleslavovnu, které svůj život zasvětily klášternímu životu. \n\nBoleslav VI. byl v letech 1239–1247 knížetem velkopolským, v letech 1247–1249 knížetem kališským, v letech 1249–1250 knížetem hnězdenským, v letech 1253–1257 knížetem hnězdenským-Kališ, v letech 1257–1273 knížetem velkopolským a poznaňským, v letech 1262–1264 regentem knížectví mazovského, Płocku a Čersku, v letech 1268–1273 vládcem v Bydhošti, v letech 1271–1273 knížetem vratislavským a od roku 1273 až do své smrti knížetem hnězdensko-kališským.\n\n8. žáří 1264 vydal kníže Boleslav Kališský zákon, který definoval postavení židů ve Velkopolsku, čimž položil základ jejich relativně velkých svobod. Zákon například také stanovoval tresty pro nežidovské obyvatelstvo za poškození židovského hřbitova či synagogy, či definoval potrestání pro každého, kdo by židy obviňoval z rituální vraždy. Upravoval zásady obchodování židů a zajišťoval nedotknutelnost jejich života a majetku.\n\nBoleslav VI. Pobožný zemřel v Kaliszi ze 13. na 14. dubna 1279 a byl pochován v poznaňské katedrále svatých Petra a Pavla.\n\n"}
{"id": "1500134", "url": "https://cs.wikipedia.org/wiki?curid=1500134", "title": "Baktüttös", "text": "Baktüttös\n\nBaktüttös (vyslovováno [baktyteš]) je vesnice v Maďarsku v župě Zala, spadající pod okres Zalaegerszeg. Nachází se asi 11 km jihozápadně od Zalaegerszegu. V roce 2015 zde žilo 352 obyvatel. Dle údajů z roku 2011 tvoří 87,46 % obyvatelstva tvoří Maďaři, 10,5 % Romové a 0,87 % Němci.\n\nSousedními vesnicemi jsou Bak, Tófej a Zalatárnok.\n"}
{"id": "1500138", "url": "https://cs.wikipedia.org/wiki?curid=1500138", "title": "Zahrada Valsanzibio", "text": "Zahrada Valsanzibio\n\nZahrada Valsanzibio je významná barokní zahrada patřící k vile Barbarigo. Leží ve vesnici Valsanzibio („Valsanzibio di Galzignano Terme\") v chráněné oblasti přírodního parku Colli Euganei v severní Itálii, asi 20 km jihozápadně od Padovy. Jedna z nejznámějších a nejkrásnějších barokních zahrad na světě. Má rozlohu 15 hektarů a je vzácným příkladem symbolické zahrady ze 17. století, která má komplexní systém fungujících fontán.\n\nByla založena symetricky na obdélníkovém půdorysu v roce 1669 šlechticem Zuane Francesco Barbarigo. O vlastní výstavbu se zasloužil jeho syn, kardinál Gregorio Barbarigo (po smrti byl svatořečen). Vyprojektoval ji vatikánský architekt a specialista na výstavbu fontán Luigi Bernini. Šedesát soch a řada dalších architektonických prvků pochází od Enrica Merenga. Zahrada představuje alegorie vývoje člověka. Původně byla přístupná přes barokní Dianinu bránu, u které bylo molo a připlouvao se k ní mělkým, několik kilometrů dlouhým kanálem z Benátek, nazývaným \"Valle de San Eusibio\". Brzy se název kanálu změnil na \"Valzan Zibio\". Vodní kanál byl později zrušen a před bránou je jen malý rybník. Navazuje osa se třemi obdélníkovými rybníky, oddělenými fontánami a kaskádami. Po stranách vedou labyrintové stezky k rybníku s ostrovem určeným pro chov králíků, vodním prvkům a sochám. Kolmá na řadu rybníků je hlavní alej, která vede k vile. Významné je poměrně velké bludiště stříhané ze zimostrázu, rybník s ostrovem určeným pro chov králíků a alegorická socha času. V zahradě je řada vzrostlých dřevin, z nichž nejvýznamnější jsou: jírovec maďal (\"Aesculus hippocastanum)\", cedr libanonský (\"Cedrus libanii\"), cypřiš stálezelený (\"Cupressus sempervirens\"), šácholan velkokvětý (\"Magnolia grandiflora\") a platan javorolistý (\"Platanus\" ×\"hispanica\").\n\nZahrada je soukromá, ale přístupná veřejnosti. Patřila postupně šesti generacím rodu Barbarigo. V roce 1804 Contarina Barbarigo určila dědicem svého bratrance Marco Antonio Mikel. Poté, v roce 1835, se stal majitelem Martinengo da Barco, a dále Donaa delle Rosé. A nakonec, v roce 1929, se majiteli stali šlechtici Pizzoni Ardemani, kteří ji vlastní po tři generace. Při restaurování zahrady v posledních letech bylo obnoveno 33 vodních systémů, které byly mimo jiné ohroženy vysycháním pramenů.\n\n\n"}
{"id": "1500141", "url": "https://cs.wikipedia.org/wiki?curid=1500141", "title": "Selektivita vzdělávacího systému", "text": "Selektivita vzdělávacího systému\n\nSelektivitu vzdělávacího systému chápeme jako rozřazování žáků do jednotlivých vzdělávacích proudů (do diferencovaných vzdělávacích zařízení a diferencovaných vzdělávacích programů) na základě výběru. Tento pojem úzce souvisí se stratifikací, tedy mírou, \"\"do jaké jsou uvnitř vzdělávacích systémů různé typy škol, které mají odlišné kurikulum, které je považováno za „vyšší a nižší“\"\", jíž je možnost výběru podmíněna. Míra selektivity vzdělávacího systému se proměňuje podle uspořádání vzdělávací soustavy (vymezení vzdělávacích institucí a určení jejich návazností) v tom kterém státě. Takto rozlišujeme státy s vysokou (např. Česká republika) a nízkou (např. Finsko) mírou selektivity. V dnešní době je selektivita před dokončením povinné školní docházky ve vzdělávacích systémech vnímána spíše negativně, neboť její existence neodpovídá politice rovných šancí na vzdělávání a dále prohlubuje rozdíly ve společnosti (dochází k reprodukci vzdělanostní, ekonomické, sociální a kulturní nerovnosti).\n\nSelektivita vzdělávání obsahuje tři základní komponenty – jaká existuje pestrost nabízených možností; kdo vybírá; na základě čeho vybírá.\n\nVolba vzdělávacího proudu určuje životní dráhu jedince od raného dětství, tím kdo vybírá, je, zdá se, samo dítě (žák). Ovšem až do věku plnoletosti (18 let) je za nezletilého (až na výjimky) právně odpovědný jeho zákonný zástupce (rodič; poručník, pěstoun, opatrovník). Jako takový je zodpovědný i za povinnou školní docházku dítěte a je také tím, kdo o vzdělávací výchově dítěte rozhoduje především, neboť dítě na takovou volbu nemá dostatek schopností a informací. \"\"Čím je dítě mladší, tím více o něm rozhodují možnosti a aspirace jeho rodiny a nikoliv jeho schopnosti a dovednosti.\"\" Výběr té které vzdělávací dráhy se tedy odvíjí od ekonomické situace rodiny (řada vzdělávacích programů je za úhradu), ale je také ovlivňován dalším důležitým aspektem. Ačkoliv je selektivita vnímána jako svobodná volba s cílem dosáhnout co nejkvalitnějšího vzdělání konkrétního dítěte (žáka), řada sociologických teorií tvrdí, že na každého jedince má jeho sociálně-ekonomický status takový vliv, že je jeho sociálně-kulturní dědictví (ač třeba nevědomým) determinantem jeho volby – rozhodování při výběru vzdělávacího proudu tedy není u těch, kdo vybírají (rodiče, děti), svobodné: \"„Zdá se, že selektivní systém již pouhou existencí volby zvyšuje aspirace rodičů nadaných žáků a snižuje aspirace rodičů nenadaných žáků. Všichni již jakoby předem vědí, kam v systému patří a co mohou od školy očekávat.“\"\"\"Rodiče s různým socioekonomickým statusem mají různé strategie výběru školy.\" (...) \"Ukazuje se totiž například, že na (...) víceletých gymnáziích, která mají reprezentovat nejvyšší stupeň akademické náročnosti, studují děti rodičů s vysokým socioekonomickým postavením spíše než děti skutečně nadané. (...)\" \"Romské děti bývají do zvláštních škol (současných škol praktických), které jsou jinak určeny pro žáky s mentálním postižením, umísťovány jen na základě své etnické příslušnosti, nikoli v souvislosti se svými rozumovými schopnostmi\"\". (...)\" \"Mnozí romští rodiče se zařazení svého dítěte do praktických škol nebrání a někdy ho i vyžadují.\" \"Romové totiž podle disertační práce Martina Kaleji (2010)\" \"význam vzdělání zpravidla chápou, ale mají obavy, zda dítě školu zvládne.\"\"\n\nVýběr vzdělávacího proudu úzce souvisí s možností volby v konkrétním čase, kdy se o dalším směřování dítěte (žáka) ve smyslu vzdělávání rozhoduje. Možností volby vzdělávacích proudů v rámci vnější diferenciace existuje nepřeberné množství. Vybírat lze nejen na úrovni různých typů vzdělávacích organizací (škol), ale také v rámci jedné vzdělávací instituce lze volit mezi řadou vzdělávacích programů. Ty je možno dělit podle kvantitativních (IQ, známky...) a kvalitativních (specializace na konkrétní oblast podle dovedností nebo hodnotových měřítek – jazyková třída, matematická třída, rozšířená výuka tělesné výchovy, rozšířená výuka informatiky, aj. – např. Základní škola a Mateřská škola Věry Čáslavské, Praha 6) měřítek. Momentů rozhodování o budoucnosti dítěte je v procesu institucionální výchovy celá řada, klíčovými jsou především ty, kdy se rozhoduje o postupu na další úroveň vzdělávání.\n\n\n\n\n\nPro selektivitu vzdělávacího systému existují jak podpůrná tak zamítavá stanoviska (např. viz. efekty diferenciace v článku \"Diferenciace vzdělávání\"). Zastánci selektivity vzdělávání považují možnost výběru vzdělávacího proudu za své nezadatelné právo. \"\"Kromě toho argumentují i zvýšením kvality poskytovaného vzdělání díky vzájemné konkurenci škol – školy jsou nuceny bojovat o rodiče, nabízet lepší služby a tím se zlepšují. Tento efekt však řada výzkumů zpochybňuje (Farell, Jones, 2000\"\"; Matějů, Straková et al., 2006\"\"; Whelan, 2009\"\"; Matějů, Straková, Veselý, 2010\"\"). Naopak je upozorňováno na negativní efekty jako zvyšování socioekonomické či etnické segregace ve školách (např. Alrichter, Bacher, Beham, Nagy, Wetzelhütter, 2011\"\"; Rabovsky, 2011\"\").\"\" Na jedné straně se díky existenci selektivity rodiny aspirující na nejvyšší možný stupeň vzdělání svého dítěte často dostávají pod enormní tlak, dostát svému sociálně-ekonomickému statusu, na druhé naopak rodiny z nižších společenských vrstev nemají k výběru vzdělávacího proudu přístup (dochází k vytváření vzdělanostní nerovnosti). \"\"Výběr školy rodiči v rámci klientského modelu sám o sobě patrně způsobuje v praxi vzdělávacím systémům mnoho problémů, od snižování rovnosti šancí na vzdělání až po nenaplněné očekávání ohledně lepších vzdělávacích výsledků.\"\" Na silné selektivitě vzdělávání (kupříkladu právě v ČR) pak v neposlední řadě tratí celá společnost, neboť se tak ochuzuje o talenty, které nedokáže díky selektivitě a vzdělanostním nerovnostem vytěžit.\n\n\n"}
{"id": "1500146", "url": "https://cs.wikipedia.org/wiki?curid=1500146", "title": "Avenue Daumesnil", "text": "Avenue Daumesnil\n\nAvenue Daumesnil je ulice v Paříži. Nachází se ve 12. obvodu a ve městě Saint-Mandé.\n\nUlice prochází celým 12. obvodem. Začíná u křižovatky s \"Rue de Lyon\" a \"Rue Ledru-Rollin\" nedaleko \"Place de la Bastille\". Pokračuje východním směrem v délce 3,4 km až do Saint-Mandé a do Bois de Vincennes. Následně vede přes 3,3 km severní částí lesa (kde tvoří jižní hranici se Saint-Mandé) až k zámku Vincennes.\n\nSe svými 6270 metry (včetně území města Saint-Mandé a kromě rychlostní silnice) se jedná o nejdelší ulici v Paříži. Nejdelší běžnou ulicí v Paříži je pak \"Rue de Vaugirard\" se 4360 m.\n\nČíslování budov začíná od západu od \"Rue de Lyon\". V Paříži jsou lichá čísla 1 až 295 a sudá 4 až 284. V Saint-Mandé mají domy čísla 1 až 55.\n\nV rámci přestavby Paříže během Druhého císařství byla dne 16. dubna 1859 vytyčena nová ulice pod názvem \"Avenue de Vincennes\" mezi \"Place de la Bastille\" a bývalou pevností Reuilly bariéra (na místě dnešního \"Place Félix-Éboué\"). Úsek od \"Rue de Lyon\" (která měla být zahrnuta do vznikající avenue) k \"Rue de Charenton\" vedoucí podél železniční tratě z Paříž-Bastille do Boissy-Saint-Léger (Viaduc des Arts) byl otevřen v roce 1859. Tím zanikla menší část \"Rue Terres-Fortes\" (dnešní \"Rue Lacué\") a celá ulice \"Rue Beccaria\" umístěná severně od věznice Mazas. Avenue se poté oddělila od železnice a vedla k bývalé pevnosti Reuilly.\n\nV roce 1862 byla avenue prodloužena od bývalé pevnosti Reuilly k Porte de Picpus (posléze Porte Dorée na \"Place Édouard-Renard\"). Avenue pokračovala až k Bois de Vincennes na místě staré cesty, která před rozšířením Paříže představovala hranici mezi obcemi Bercy a Saint-Mandé. Avenue byla prodloužena až k zámku při přestavbě Bois de Vincennes, kterou vedli Jean-Charles Alphand a Jean-Pierre Barillet-Deschamps. Poslední úsek vedl do Saint-Mandé po staré cestě, která se objevuje již na mapě z roku 1730.\n\nAvenue byla v roce 1864 přejmenována na počest generála Pierre Daumesnila (1776–1832), který bránil zámek Vincennes v letech 1814 a 1815. Když byl v roce 1929 Bois de Vincennes oficiálně připojen k Paříži, byla část ulice procházející lesem začleněna do pařížské silniční sítě.\n\n\n"}
{"id": "1500150", "url": "https://cs.wikipedia.org/wiki?curid=1500150", "title": "Nejtrestanější hráč Deutsche Eishockey Liga", "text": "Nejtrestanější hráč Deutsche Eishockey Liga\n\nNejtrestanější hráč je každoročně udělovaná trofej pro hráče s největším počtem trestných minut v základní části sezóny Deutsche Eishockey Liga.\n"}
{"id": "1500151", "url": "https://cs.wikipedia.org/wiki?curid=1500151", "title": "Gyulaj", "text": "Gyulaj\n\nGyulaj (vyslovováno [ďulaj]) je velká vesnice v Maďarsku v župě Tolna, spadající pod okres Dombóvár. Nachází se asi 16 km severovýchodně od Dombóváru. V roce 2015 zde žilo 1 019 obyvatel. Dle údajů z roku 2011 tvoří 87,9 % obyvatelstva Maďaři, 36,9 % Romové a 0,9 % Němci.\n\nSousedními vesnicemi jsou Kurd, Regöly a Szakály, sousedním městem Tamási.\n"}
{"id": "1500158", "url": "https://cs.wikipedia.org/wiki?curid=1500158", "title": "873 (číslo)", "text": "873 (číslo)\n\nOsm set sedmdesát tři je přirozené číslo. Římskými číslicemi se zapisuje DCCCLXXIII a řeckými číslicemi se zapisuje ωογʹ. Následuje po čísle osm set sedmdesát dva a předchází číslu osm set sedmdesát čtyři.\n\n873 je:\n\n\n\n"}
{"id": "1500162", "url": "https://cs.wikipedia.org/wiki?curid=1500162", "title": "Prinzessin Victoria Luise", "text": "Prinzessin Victoria Luise\n\nPrinzessin Victoria Luise byla první pro tento účel postavená výletní loď. Německou společností Hamburg-Amerikanische-Pack­etfahrt-Actien-Gesellschaft (HAPAG) byla provozována od roku 1901 do svého ztroskotání v roce 1906.\n\nManažer a pozdější ředitel společnosti HAPAG Albert Ballin se rozhodl řešit malou vytíženost plavidel společnosti v zimním období jejich nasazením na výletní plavby s bohatou klientelou. Jako první byla takto s úspěchem v 80. letech 19. století nasazena pasažérská loď SS \"Augusta Victoria\". Běžná plavidla však pro tuto roli nebyla ideálně konstruována a vybavena. Ballin se rozhodl postavit specializovanou výletní loď. Stavbu provedla německá loděnice Blohm & Voss. Na vodu byla spuštěna 29. června 1900. Pojmenována byla na počest princezny Viktorie Luisy Pruské, dcery císaře Viléma II.\n\nSvým vzhledem připomínala spíše luxusní jachtu. Na palubě se nacházelo 120 luxusních kabin, všechny v první třídě. Censtující měli k dále k dispozici promenádu, salon, knihovnu, tělocvičnu, nebo temnou komoru pro vyvolávání fotografií. Plavidlo poháněl parní stroj. Kouř byl odváděn dvěma komíny. Rychlost dosahovala 15 uzlů.\n\nNa svou panenskou plavbu se \"Prinzessin Victoria Luise\" vydala 5. ledna 1901. Plula z Hamburku po trase Boulogne-sur-Mer, Plymouth a New York. Na druhé plavbě se vydala 9. března 1901 z New Yorku do Středomoří a Černého moře. Úspěšně sloužila několik dalších let, ale její kariéra byla krátká. Večer 16. prosince 1906 loď pod vedením kapitána Brunswiga vyplula z přístavu Kingston na Jamajce, minula však maják Plumb Point a najela na skaliska. Trosečníci byli druhý den evakuováni, kapitán se ve své kajutě zastřelil. Plavidlo se nedařilo vyprostit a utrpělo vážná poškození. Bylo odepsáno jako totální ztráta.\n"}
{"id": "1500164", "url": "https://cs.wikipedia.org/wiki?curid=1500164", "title": "Csibrák", "text": "Csibrák\n\nCsibrák (vyslovováno [čibrák], ) je vesnice v Maďarsku v župě Tolna, spadající pod okres Dombóvár. Nachází se asi 16 km severovýchodně od Dombóváru. V roce 2015 zde žilo 296 obyvatel. Dle údajů z roku 2011 tvoří 98,3 % obyvatelstva Maďaři, 5,3 % Romové, 4,7 % Němci a 1,7 % Rumuni.\n\nVesnice leží u řeky Kapos. Sousedními vesnicemi jsou Dúzs a Kurd.\n"}
{"id": "1500166", "url": "https://cs.wikipedia.org/wiki?curid=1500166", "title": "Barranquenho", "text": "Barranquenho\n\nBarranquenho (též \"Barranquenhu\") je románský jazyk, kterým se mluví v portugalském městě Barrancos (u hranic se Španělskem).\n\nDal by se zařadit mezi smíšené jazyky, jedná se vlastně o portugalštinu (převážně alentejoské nářečí) silně ovlivněnou španělštinou (převážně tou z Andalusie a Extramadury), podle jiných teorií je to španělština silně ovlivněná portugalštinou. Podle Ethnologue je to nářečí extramadurštiny, která bývá často označována jako nářečí španělštiny. Dávalo by to smysl, protože mnoho osadníků Barrancos přišlo z města Badajoz v Extramaduře.\n\nMluvčí barranquenha ovšem svůj jazyk nepovažují ani za španělštinu, ani za portugalštinu, ale za samostatný jazyk. Barranquenho je ovšem srozumitelné se španělštinou i s portugalštinou.\n\nBarranquenho není první jazyk, který vznikl smísením španělštiny a portugalštiny. Někdy se jako mix španělštiny a portugalštiny považuje galicijština (používaná v Galicii ve Španělsku a na severu Portugalska). Další jazyk co vznikl smísením španělštiny a portugalštiny je portuñolština, která se používá v Jižní Americe.\n\nVětšina iberorománských jazyků má svůj původ už ve středověku, ale barranquenho vzniklo ve města Barrancos asi před 200 lety. Vláda Portugalska stále barranquenho neuznává jako samostatný jazyk.\n\nSrovnání barranquenha se španělštinou a portugalštinou:\n\n"}
{"id": "1500170", "url": "https://cs.wikipedia.org/wiki?curid=1500170", "title": "Karmazín (příjmení)", "text": "Karmazín (příjmení)\n\nPříjmení Karmazín, přechýleně Karmazínová, nosí více osobností:\n\n"}
{"id": "1500177", "url": "https://cs.wikipedia.org/wiki?curid=1500177", "title": "Kletečka", "text": "Kletečka\n\nPříjmení Kletečka, přechýleně Kletečková, nosí více osobností:\n\n"}
{"id": "1500178", "url": "https://cs.wikipedia.org/wiki?curid=1500178", "title": "Filip Nguyen", "text": "Filip Nguyen\n\nFilip Nguyễn (* 14. září 1992) je český fotbalový brankář česko-vietnamského původu, který v současné době hraje za FC Slovan Liberec.\n\nPřed přestupem do Sparty Praha v roce 2012 hrál v mládežnickém týmu Loko Vltavínu. V říjnu 2013 byl povolán do prvního týmu Sparty Praha, ale nezasáhl do žádného zápasu. V roce 2015 přestoupil ze Sparty do Cidliny Nový Bydžov a v roce 2016 do druholigové Vlašimi. Debutoval 26. března v utkání s Karvinou. Za tři sezony zde nastoupil do 43 zápasů. V únoru 2018 se dohodl na novém angažmá a přestoupil do prvoligového klubu FC Slovan Liberec. S klubem podepsal smlouvu do roku 2021. V sezoně se stal jedničkou v bráně a odchytal 25 ligových zápasů, přičemž udržel 12 čistých kont. Také se několikrát dostal do výběru jedenáctky kola.\n"}
{"id": "1500180", "url": "https://cs.wikipedia.org/wiki?curid=1500180", "title": "Participační kultura", "text": "Participační kultura\n\nParticipační kultura je pojem z oboru mediálních studií, který popisuje zapojení příjemců mediálních sdělení do jejich tvorby. S pojmem ve spojitosti s médii přišel mediální teoretik Henry Jenkins v roce 2006 v publikaci \"Confronting the Challenges of Participatory Culture,\" kde participační kulturu popisuje následovně: „\"Cirkulace mediálního obsahu, skrze různé mediální systémy (…), závisí především na konzumentské aktivní participaci.\"“ Jde o opozitum k původnímu vnímání příjemců jako pasivního publika, které mediální sdělení jen neaktivně přijímá. Pojem je spojován hlavně s nástupem internetu, jenž umožňuje tvorbu mediálních obsahů i osobám, které v dřívějším lineárním modelu komunikace byly brány tak, že nemají možnost poskytnout zpětnou vazbu podavateli, což je v případě pasivního publika vztaženi k podavateli masmediálnímu. Jenkins tak poukazuje na to, že kulturní konvergence není jen změnou technologickou, ale i společenskou.\n\nSamotná participační kultura je patrná již v době starověkého Řecka, kdy se lidé vyjádřením svých postojů při divadelním představení spolupodíleli na představení samotném. Lidé se snaží o participaci, tedy spolupodílení se, prakticky ve všech oblastech života — politika, ekonomika, kultura aj. Německý sociolog Jürgen Habermas mluví o formování veřejného mínění prostřednictvím výměny informací a zpráv na základě společného zájmu. V tomto ohledu dnes mají bezpochyby nezměrný přínos nová média, především pak internet, který umožňuje volný přenos idejí a informací nejen mezi občany, ale hlavně mezi občany a politiky či konkrétními odborníky a institucemi, a tím se zvyšuje i jejich možnost participace ve veřejné sféře. Jak uvádí Denis McQuail: „Hlavními uživateli těchto médií by měly být skupiny v širší společnosti, založené na různých kritériích, včetně etnicity, imigrace, místní komunity, speciálních potřeb nebo zájmů, víry atp.“ Nová média pak umožňují větší interakci a občanskou angažovanost.\n\nAmerický historik Mark Poster dělí mediální věk na dvě období. V prvním mediálním věku malá skupina organizovaných tvůrců mediálního obsahu předávala sdělení směrem k masovému publiku. To přitom mělo jen minimální možnost zpětné vazby či participace na tomto mediálním obsahu. Pro druhý mediální věk, který nastává s příchodem digitálních médií, už je typická výraznější aktivita příjemců. Nejedná se už jen o pasivní příjemce, ale aktivní komunikátory a participanty. Konzument mediálního obsahu je informovanější a více se do celého procesu zapojuje. Jak uvádí český novinář Václav Moravec, zásadní zlom v oblasti médií nastal s příchodem prostředí webu 2.0 v roce 2004. Zatímco předchozí web 1.0 umožňoval pouze pasivní sledování obsahu, web 2.0 najednou uživatelům umožňuje participaci na obsahu a vlastní tvorbu. Interaktivita je tak hlavní charakteristikou nových médií. Konzumenti, kteří se aktivně podílejí na tvorbě nového obsahu, dávají vzniknout nové participativní kultuře.\n\nS participační kulturou se pojí pojem \"prosumer\" (kombinace angl. slov \"producer\" - tvůrce a \"consumer\" - spotřebitel), což je označení pro publikum, které obsah nejen přijímá, ale i produkuje. Nástup participační kultury byl umožněn až s transformací webu na Web 2.0, který díky konvergenci umožnil snazší sdílení a obecně tvorbu obsahů.\n\nReference\n"}
{"id": "1500181", "url": "https://cs.wikipedia.org/wiki?curid=1500181", "title": "Václav Karmazín", "text": "Václav Karmazín\n\nVáclav Karmazín (* 1928 Kněževes u Prahy) je bývalý český fotbalista.\n\nByl univerzálním hráčem – v I. čs. lize debutoval jako levý krajní obránce, byl využíván také v útoku na levé spojce a levém křídle, nejčastěji však nastupoval na levém kraji zálohy.\n\nZačínal ve svém rodišti, odkud v roce 1946 přestoupil do Buštěhradu, který působil v I. A třídě Středočeské župy. Roku 1948 odešel do Veleslavína, od roku 1950 nastupoval za Ruzyni (základní vojenská služba). Poté se vrátil do Kněževsi, odkud jej v roce 1953 získali liberečtí funkcionáři.\n\nV československé lize hrál za Jiskru Koloru Liberec, aniž by skóroval. Nastoupil také ve vůbec prvním utkání liberecké Jiskry mezi elitou, které se hrálo v neděli 13. března 1955 v Liberci na Dvorském vrchu (hřiště Rudé hvězdy Liberec) a domácí Jiskra v něm podlehla bratislavskému Slovanu 0:5 (poločas 0:3).\n\nNa začátku 60. let se přesunul za prací do Jablonce nad Nisou, kde začal hrát za místní Jiskru. Hráčskou kariéru uzavřel v Rapidu Pavlovice v polovině 60. let 20. století.\n\n"}
{"id": "1500183", "url": "https://cs.wikipedia.org/wiki?curid=1500183", "title": "Csikóstőttős", "text": "Csikóstőttős\n\nCsikóstőttős (vyslovováno [čikóštetéš], ) je vesnice v Maďarsku v župě Tolna, spadající pod okres Dombóvár. Nachází se asi 5 km jižně od Dombóváru. V roce 2015 zde žilo 828 obyvatel. Dle údajů z roku 2011 tvoří 89,4 % obyvatelstva Maďaři, 9,3 % Němci, 3 % Romové, 0,3 % Chorvati a 0,2 % Rumuni.\n\nSousedními obcemi jsou vesnice Kaposszekcső a město Mágocs.\n"}
{"id": "1500184", "url": "https://cs.wikipedia.org/wiki?curid=1500184", "title": "Dalmand", "text": "Dalmand\n\nDalmand je velká vesnice v Maďarsku v župě Tolna, spadající pod okres Dombóvár. Nachází se asi 12 km severovýchodně od Dombóváru. V roce 2015 zde žilo 1 240 obyvatel. Dle údajů z roku 2011 tvoří 88,9 % obyvatelstva Maďaři, 1,4 % Němci, 0,8 % Romové a 0,3 % Rumuni.\n\nSousedními vesnicemi jsou Döbrököz, Kocsola a Kurd, sousedním městem Dombóvár.\n"}
{"id": "1500186", "url": "https://cs.wikipedia.org/wiki?curid=1500186", "title": "Döbrököz", "text": "Döbrököz\n\nDöbrököz (vyslovováno [debrekez]) je obec v Maďarsku v župě Tolna, spadající pod okres Dombóvár. Nachází se asi 5 km severovýchodně od Dombóváru. V roce 2015 zde žilo 1 946 obyvatel. Dle údajů z roku 2011 tvoří 88,4 % obyvatelstva Maďaři, 6,1 % Romové, 3 % Němci a 0,2 % Rumuni.\n\nDöbröközem prochází řeka Kapos. Sousedními vesnicemi jsou Dalmand, Kocsola a Kurd, sousedním městem Dombóvár.\n"}
{"id": "1500187", "url": "https://cs.wikipedia.org/wiki?curid=1500187", "title": "Aloisie citronová", "text": "Aloisie citronová\n\nAloisie citronová (\"Aloysia citriodora\") je subtropická keřovitá trvalka vyznačující se výraznou vůni po citronu. Pochází ze středu Jižní Ameriky, z Bolívie, Paraguaye a severu Argentiny, odkud se rozšířila do přilehlé Brazílie, Peru, Uruguaye a Chile. Později začala být pěstována ve Venezuele, v severoamerickém Mexiku a na středoamerické Kubě a Portoriku.\n\nRostlinu z Ameriky dovezl do Evropy v 17. století francouzský přírodovědec Philiber Commerson, kde ji botanik Antonio Paláu y Verdera popsal a pojmenoval po (Marii Luise Parmské), manželce španělského krále Karla IV. Rodové jméno rostliny \"Aloysia\" je španělskou variantou jména Luisa. Později tato nenáročná rostlina zplaněla a rozšířila se po Středomoří Evropy i Afriky.\n\nRostlina preferuje slunné a vlhké místo s propustnou půdou, která je neutrální až slabě zásaditá, lehká písčitá až střední hlinitá, kde za příznivých podmínek postupně vykvétá. Často roste podél polních cest, na mezích nebo osluněných okrajích světlých lesů, nejčastěji v nadmořské výšce od 500 do 3500 m n. m.\n\nV současnosti se v mnoha zemích s teplým, subtropickým klimatem celoročně pěstuje v zahradách nebo tam roste ve volné přírodě. Na chladnějších místech rostlina při teplotách okolo +5 °C ztrácí listy, samotný keř vydrží krátkodobě mráz do -10 °C. Na jaře, v závislosti na teplotě, nové listy raší v květnu, květy se otevírají v červenci až srpnu a plod uzrávají v září a říjnu, s nástupem chladu v listopadu listy opadávají.\n\nDřevnatý keř vysoký 2 až 3 metry, který je v subtropických a tropických podmínkách stálezelený, při pěstování v chladnějším prostředí před před zimou opadává. Listy s krátkými řapíky vyrůstají nejčastěji v trojčetných přeslenech a jejich kopinaté, dlouze zašpičatělé, světle zelené čepele jsou až 8 cm dlouhé a 2 cm široké, na omak drsné, vrásčité, někdy celokrajné a jindy jemně zubaté. Listy obsahují hojně silic a při rozemnutí či na ostrém slunci výrazně voní po citronu.\n\nDrobné květy, ne příliš ozdobné ale vonné, bývají bílé, narůžovělé až světle fialové a jsou téměř pravidelné. Mají krátké stopky a vytvářejí řídké, až 25 cm dlouhé laty vyrůstající někdy na koncích větví a jindy z paždí listů. Oboupohlavné květy mají vytrvalý kalich asi 3 mm dlouhý a korunu asi 5 mm velkou s purpurovou trubkou a se čtyřmi či pěti krátkými laloky. Květ je dále tvořen čtyřmi dvoumocnými tyčinkami s nažloutlými prašníky dozrávajícími dříve než vajíčka a svrchním dvojpouzdrým semeníkem s kratičkou čnělku nesoucí dvojlaločnou bliznou; opylení zajišťuje hmyz. Plody jsou vejčité tvrdky rozpadající se na čtyři drobné, 1,5 mm velké suché plůdky, které jsou srostlé s vytrvalým kalichem a jsou šířeny větrem nebo vodou.\n\nStředoevropskou mrazivou a vlhkou zimu rostlina v přírodě nepřežije, a proto tam bývá pěstována v přenosných květináčích, v létě na zahradě a v zimě uvnitř budovy ve světlé, bezmrazé místnosti. Při omezené zálivce a teplotě 5 až 10 °C ztratí listy a přezimuje ve vegetačním klidu, při teplotě vyšší než 15 °C pokračuje v růstu. V květináči však většinou nevykvete. Dobře snáší jarní řez, který podporuje rozvětvení a zahuštění, lze ji pěstovat v keřovém i stromkovém tvaru.\n\nRostlinu možno rozmnožovat řízky z měkkého dřeva sázenými v květnu a červnu do pařeniště, kde obvykle dobře zakoření, a počátkem léta druhým rokem se mohou sázet na stanoviště. Obdobně jednoduché je množení semeny (plůdky), která se vysejí koncem jara do stále vlhkého skleníku a druhým rokem lze semenáče vysadit na trvalé místo. Doporučuje se mladé rostliny mulčováním chránit prvou zimu před chladem.\n\nListy aloisie citronové obsahují silnou citronovou vonnou silici, která má významné uklidňující, tonizující i digestivní účinky. Někteří gurmáni o ní tvrdí, že má citronovější vůni než sám citron. Aromatických listů, čerstvých i sušených, se hojně používá k přípravě čajů, nápojů, ovocných pohárů, salátů, dresinků, omáček i pro ochucení masových pokrmů. Lidoví léčitelé doporučují potírat listy rány způsobené hmyzem a jejich odvary používat na léčbu astmatu, nachlazení, migrény, žaludečních problémů, bolestí zubů i při depresích. Od roku 1935 se v Jižní Americe z listů vyrábí populární nápoj Inca Kola, jenž je v Peru považovaný téměř za národní.\n\nZ listů a stonků se destiluje esenciální olej který se používá při výrobě likérů a v kosmetice do parfémů, toaletních vod a deodorantů, je častý i při aromaterapii. Jeho vyšší dávky mohou u citlivých lidí způsobit alergii kůže na sluneční záření a proto se nesmí do Evropské unie dovážet, doporučuje se nahrazovat ji voňatkou citronovou. Rostlina odpuzuje mouchy a další hmyz, olej je v koncentraci 1 % velmi účinný insekticid.\n\n"}
{"id": "1500191", "url": "https://cs.wikipedia.org/wiki?curid=1500191", "title": "Rue Baron-Le-Roy", "text": "Rue Baron-Le-Roy\n\nRue Baron-Le-Roy je ulice v Paříži. Nachází se ve 12. obvodu.\n\nUlice vede od \"Place Lachambeaudie\" a končí na křižovatce s \"Avenue des Terroirs-de-France\".\n\nUlice vznikla v rámci rozsáhlé přestavby a modernizace čtvrti Bercy pod provizorním označením \"BN/12\". Později získala oficiální název \"Rue Neuve-de-la-Garonne\". Městskou vyhláškou z 11. února 1993 získala název \"Rue Baron-Le-Roy\". Pierre Le Roy de Boiseaumarié (1890–1967), přezdívaný baron Le Roy, byl francouzský vinař a tvůrce francouzského systému AOC.\n\n\n"}
{"id": "1500193", "url": "https://cs.wikipedia.org/wiki?curid=1500193", "title": "Mediální formát", "text": "Mediální formát\n\nMediální formát se týká souboru nepsaných pravidel a norem určujících, jak má být obsah zpracován a prezentován tak, aby co nejlépe využil charakteristiky daného média a vyhovoval potřebám mediální organizace. S pojmem přišli mediální teoretici Altheide a Snow v roce 1979.\n\nFormáty jsou jakési šablony pro práci se specifickými tématy v mezích novinářského žánru, jde o jakýsi jednotný tvar pro tvorbu zpráv. Například jde o to, jak bude vypadat mediální formát zpravodajské televizní relace: uspořádání studia, znělka, předěly, záběry z údálostí, posloupnost zpráv apod. Prostřednictvím mediálního formátu je příjemci mediálního sdělení předkládáno, jak má sdělení interpretovat. Díky tomu se příjemce přizpůsobuje mediální logice podavatele (je zvyklý, že na konci jsou zábavné zprávy).\n\nMediální teoretik Peter Dahlgren vidí mediální formáty jako produkci mediální logiky, pozorovatelné na výsledné podobě předpokládaných komunikátů.\n\nS pojmem mediální formát se úzce pojí mediální logika.\n"}
{"id": "1500198", "url": "https://cs.wikipedia.org/wiki?curid=1500198", "title": "Ladislav Bedřich", "text": "Ladislav Bedřich\n\nLadislav Bedřich (24. duben 1901, Loštice – 11. prosince 1986, Praha) byl československý důstojník, podplukovník pěchoty v záloze, účastník zahraničního odboje a politický vězeň.\n\nNarodil se v rodině českého četníka v okrese Šumperk. Rodina se často stěhovala a tak chodil do školy v Litovli, na gymnázium v Kroměříži a maturoval roku 1918 v Lipníku. Bezprostředně po vzniku Československé republiky a vstoupil jako dobrovolník do tvořící se armády nového státu, konkrétně k olomouckému pěšímu pluku č. 54 takzvaného domácího vojska (bývalé rakousko-uherské jednotky). S ním se pravděpodobně zúčastnil bojů o integritu mladého státu (obsazení pohraničí, válka o Těšínsko a československo-maďarská válka o Slovensko - části pěšího pluku č. 54 se zapojily do všech tří uvedených konfliktů) v letech 1918–1919. Po unifikaci armády v roce 1920 absolvoval vojenskou prezenční službu u pěšího pluku č. 45 v Lučenci a po absolvování školy pro záložní důstojníky v Košicích byl vyřazen jako nadporučík. Byl nadšený sportovec a Sokol, roku 1922 se stal učitelem tělocviku a působil na několika školách na severní Moravě.\n\nPo okupaci zbytku republiky v březnu 1939 vytvořil na Litovelsku odbojovou skupinu napojenou na organizaci Obrana Národa. Počátkem června se rozhodl odejít bojovat do exilu a překročil ilegálně hranice do Polska, kde se dostal ke Krakovské vojenské skupině podplukovníka Ludvíka Svobody, jehož pobočníkem se posléze stal. S ním a jeho částí jednotky, z které se 3. září 1939 oficiálně stala Legie Čechů a Slováků prošel zářijovým ústupovým tažením Polskem na jehož konci jednotka skončila v internačním táboře v SSSR. Tam bylo jejích asi 700 vojáků přejmenováno na „Východní skupinu čs. armády“.\n\nV internačních táborech zůstal až do 22. června 1941, kdy došlo k napadení SSSR. Po rozhodnutí o zformování československé vojenské jednotky v SSSR se od počátku podílel na její organizace a ve funkci zástupce plukovníka Svobody se v jeho nepřítomnosti dostal do sporu se důstojníky NKVD, kteří požadovali uvolnění části jeho důstojníků pro parašutistický výcvik k vysazení do protektorátu Čechy a Morava. Ladislav Bedřich toto striktně odmítl, neboť měl jasné rozkazy, že jemu svěřeným personálem disponuje pouze velení československé armády.\n\nV Buzuluku se stal kapitán Bedřich velitelem výcvikové roty a podílel se na osvětové výchově. Od února 1942 velel záložní rotě čs. jednotky. Bývá uváděno, že se na pozici velitele minometné čety účastnil prvního bojového nasazením 1. československého samostatného praporu v SSSR - bitvy u Sokolova. Jedná se ale o omyl způsobený záměnou za jeho jmenovce Františka Bedřicha. V soupisu čs. vojáků, kteří bojovali u Sokolova Ladislav Bedřich nefiguruje. Po reorganizaci praporu na 1. čs. samostatnou brigádu zastával funkci dočasného náčelníka týlu. S brigádou prošel boji o Kyjev, Bílou Cerkev a Žaškov. Jeho značné organizační schopnosti pak vedly v červnu 1944 k jeho jmenování velitelem čs. náhradního pluku a od 1. 1. 1945 byl přednostou doplňovací služby štábu 1. čs. armádního sboru v SSSR.\n\nPo skončení války působil ve vojenském školství a tělovýchově. V květnu 1947 byl jmenován náčelníkem tělovýchovné skupiny při hlavním štábu branné moci. Ještě roku 1949 se stal starostou pražského obrozeného Sokola. Na jaře 1950 byla ale na pokyn československého obranného zpravodajství (OBZ) zatčen pro vykonstruované obvinění z porušení služebního tajemství z nedbalosti a odsouzen na 10 měsíců a ztrátě hodnosti. Po uplynutí trestu strávil další rok v táboře nucených prací v Pardubicích. Následně uvažoval o opětovném odchodu do exilu ale padl do léčky agenta provokatéra. V létě 1952 byl znovu zatčen a koncem téhož roku odsouzen na 20 let vězení v Leopoldově. Propuštění se dočkal na amnestii v září 1960. Poté pracoval jako pomocný dělník v pražské Škodovce a ČKD. Na pozvání Československého svazu bojovníků proti fašismu často zajížděl na besedy do svého rodného kraje. Napsal své paměti, které se ale dosud vydání nedočkaly. Na sklonku života bydlel na jižním okraji Prahy v Točné, kde by činný ve československém zahrádkářském a ovocnářském svazu. Částečně byl rehabilitován roku 1963, plně pak až in memoriam roku 1990.\n\n\n\n\n"}
{"id": "1500238", "url": "https://cs.wikipedia.org/wiki?curid=1500238", "title": "Nejlepší trenér Deutsche Eishockey Liga", "text": "Nejlepší trenér Deutsche Eishockey Liga\n\nNejlepší trenér je každoročně udělovaná trofej pro nejlepšího trenéra Deutsche Eishockey Liga.\n"}
{"id": "1500240", "url": "https://cs.wikipedia.org/wiki?curid=1500240", "title": "Nejlepší útočník Deutsche Eishockey Liga", "text": "Nejlepší útočník Deutsche Eishockey Liga\n\nNejlepší útočník je každoročně udělovaná trofej pro nejlepšího útočníka Deutsche Eishockey Liga.\n"}
{"id": "1500243", "url": "https://cs.wikipedia.org/wiki?curid=1500243", "title": "Mistr základní části Deutsche Eishockey Liga", "text": "Mistr základní části Deutsche Eishockey Liga\n\nToto je seznam mistrů základní části německé DEL ligy.\n"}
{"id": "1500252", "url": "https://cs.wikipedia.org/wiki?curid=1500252", "title": "Ľubomír Zábojník", "text": "Ľubomír Zábojník\n\nĽubomír Zábojník (* 1962) je bývalý slovenský hokejový útočník. \nV československé lize hrál za TJ Vítkovice. V roce 1981 získal s Vítkovicemi československý mistrovský titul. \n\n"}
{"id": "1500260", "url": "https://cs.wikipedia.org/wiki?curid=1500260", "title": "Ryan Reser", "text": "Ryan Reser\n\nRyan Reser (* 16. dubna 1980 Denver) je bývalý americký zápasník – judista a grappler.\n\nVyrůstal v Dallasu, kde začal s judem v 7 letech v dódžó bratrů Tamuraových. Na základní a střední škole Lloyda Berknera se věnoval amerického tradičnímu zápasu. Po skončení školy se v roce 1999 přesunul do Colorado Springs, kde se v olympijském tréninkovém centru připravoval pod vedením Eda Liddieho. V americké mužské reprezentaci se pohyboval v lehké váze do 73 kg. Do roku 2005 soupeřil o post reprezentační dvojky za Jimmy Pedrem. Od roku 2005 Pedra v reprezentaci nahradil, ale své výborné výkonu na kontinentální úrovni ve světě nepotvrzoval. V roce 2008 na olympijských hrách v Pekingu prohrál v úvodním kole na body (wazari) s Mongolem Dašdavou. Od roku 2009 přestoupil do vyšší polostřední váhy do 81 kg, ve které se v reprezentaci neprosazoval. Sportovní kariéru ukončil v roce 2014. Věnuje se trenérské práci.\n\n\n"}
{"id": "1500261", "url": "https://cs.wikipedia.org/wiki?curid=1500261", "title": "Siegfried Trotnow", "text": "Siegfried Trotnow\n\nSiegfried Trotnow (25. ledna 1941, Skřečoň – 5. dubna 2004, Erlangen) byl německý gynekolog; byl průkopníkem \"in vitro\" fertilizace v Německu.\n\nNarodil se do německé rodiny, která se roku 1940 přistěhovala do horního Slezska z Volyně.\nRoku 1980 byl jmenován profesorem.\n\nJeho bratrem byl historik Helmut Trotnow.\n"}
{"id": "1500263", "url": "https://cs.wikipedia.org/wiki?curid=1500263", "title": "Chuck Jefferson", "text": "Chuck Jefferson\n\nChuck Jefferson (* 23. března 1976 Santa Barbara) je bývalý americký zápasník – judista.\n\nVyrůstal v Barstow, kde začal s judem v 5 letech v dódžó Ernieho Smitha. Vrcholově se připravoval v univerzitním klubu San José State University pod vedením Yoshe Uchidy. V americké mužské reprezentaci se pohyboval od druhé poloviny devadesátých let dvacátého století. Většinu své sportovní kariéry byl v pozadí za Jimmy Pedrem a od roku 2005 za Ryanem Resserem. V americké olympijské nominaci neuspěl v žádném ze čtyř pokusů (1996, 2000, 2004 a 2008). Sportovní kariéru ukončil v roce 2009. Věnuje se trenérské práci.\n\n\n"}
{"id": "1500271", "url": "https://cs.wikipedia.org/wiki?curid=1500271", "title": "Phuwiangvenator", "text": "Phuwiangvenator\n\nPhuwiangvenator (\"lovec z Phu Wiangu (Thajska)\") byl rod teropodního dinosaura z kladu Megaraptora, který žil v období spodní křídy (asi před 140 až 130 miliony let) na území dnešního Thajska. Formálně byl popsán tříčlenným mezinárodním týmem paleontologů v květnu roku 2019 na základě fosilií, objevených roku 1993 v sedimentech souvrství Sao Khua. Typový a jediný známý druh má jméno \"Phuwiangvenator yaemniyomi\". Spolu s ním byl ve stejné studii formálně popsán také příbuzný druh \"Vayuraptor nongbualamphuensis\".\n\nTento druh spadal do kladu teropodů zvaných megaraptoři (Megaraptora) a jeho blízkými příbuznými tak byly například známější jihoamerické rody \"Megaraptor\", \"Aerosteon\" nebo \"Murusraptor\".\n\n"}
{"id": "1500272", "url": "https://cs.wikipedia.org/wiki?curid=1500272", "title": "Vayuraptor", "text": "Vayuraptor\n\nVayuraptor (\"lupič z Vayu\") byl rod teropodního dinosaura z kladu Coelurosauria, který žil v období spodní křídy (asi před 140 až 130 miliony let) na území dnešního Thajska. Formálně byl popsán tříčlenným mezinárodním týmem paleontologů v květnu roku 2019 na základě fosilií, objevených v sedimentech souvrství Sao Khua. Typový a jediný známý druh má jméno \"Vayuraptor nongbualamphuensis\". Spolu s ním byl ve stejné studii formálně popsán také vzdáleně příbuzný druh \"Phuwiangvenator yaemniyomi\".\n\nTento druh spadal do kladu teropodů zvaných célurosauři (Coelurosauria), jejichž byl bazálním (vývojově primitivním) zástupcem.\n\n"}
{"id": "1500274", "url": "https://cs.wikipedia.org/wiki?curid=1500274", "title": "Barbara Poloczkowa", "text": "Barbara Poloczkowa\n\nBarbara Poloczkowa (25. prosince 1921, Varšava – 8. února 1994, Těšín) byla polská historička a archivářka.\n\nOd roku 1961 působila v Muzeu Těšínského Slezska; v letech 1968–1974 byla ředitelkou Beskydského muzea ve Visle (\"Muzeum Beskidzkie w Wiśle\"). Následně byla v letech 1974–1986 vedoucí těšínského oddělení Státního archivu v Katovicích.\n\nPublikovala i v češtině v časopise Těšínsko.\n\n\n"}
{"id": "1500275", "url": "https://cs.wikipedia.org/wiki?curid=1500275", "title": "Astronomická věž (Klementinum)", "text": "Astronomická věž (Klementinum)\n\nAstronomická věž je součástí barokního areálu Klementinum na Starém Městě v Praze. Do roku 1938 byla využívána jako hvězdárna, nyní slouží jako vyhlídková věž.\n\nVěž byla postavena v roce 1722 při rozšiřování Klementina. Zda byl autorem projektu František Maxmilián Kaňka nebo Kilián Ignác Dientzenhofer, nebylo dosud spolehlivě určeno. Úpravy prováděl Anselmo Lurago.\n\nPůvodně se takto nejmenovala a byla používána především jako věž vyhlídková. Systematičtější astronomická pozorování začala v Klementinu poté, co zde mezi lety 1751-1752 jezuité zřídili astronomickou observatoř, v podstatě předchůdce astronomického ústavu. Jejím iniciátorem a prvním ředitelem byl matematik a fyzik Joseph Stepling. Věži Klementina se začalo říkat matematická (podle jiných zdrojů nebyl zpočátku pojem \"matematická věž\" názvem věže, ale nově zřízeného ústavu). Observatoř po zrušení jezuitského řádu spravovala univerzita, byla známa pod názvem \"Observatorium regium Pragense\" nebo \"Königliche Prager Sternwarte\". Dlouho byla jedinou významnou hvězdárnou v českých zemích. Po vzniku Československa se stala Státní hvězdárnou. Poté, co v roce 1928 Josef Jan Frič věnoval svou hvězdárnu v Ondřejově státu, se většina pozorování přesunula tam, ale v Astronomické věži fungovala hvězdárna až do roku 1938. Po nějakou dobu byly na věži umístěny přístroje k provádění meteorologických pozorování, než byly přemístěny na jinou budovu klementinského areálu.\n\nVěž je vysoká 68 metrů, na přístupný ochoz ve výšce 52 m vede 172 schodů. Vrchol věže tvoří olověná socha Atlanta nesoucího nebeskou sféru, která pochází z dílny Matyáše Bernarda Brauna. Na každé straně věže byly sluneční hodiny, dochovaly se však pouze jediné. Ve věži je tzv. \"Meridánová síň\", v níž jsou dva do zdi zabudované kvadranty, pravděpodobně zkonstruované Janem Kleinem, správcem klementinského matematického muzea. Zde se také od roku 1842 až do roku 1928 pomocí slunečního paprsku procházejícího úzkým otvorem a dopadajícího na napjatou strunu určovalo poledne (princip camera obscura). Z ochozu Astronomické věže se pak dávalo mávnutím praporu polední znamení, podle něhož si lidé i seřizovali hodinky; v letech 1891-1926 po mávnutí následoval výstřel z děla z bašty sv. Máří Magdalény na Pražském hradě. Ve věži je malá expozice historických astronomických, geofyzikálních a meteorologických přístrojů.\n\n\n"}
{"id": "1500276", "url": "https://cs.wikipedia.org/wiki?curid=1500276", "title": "Nejproduktivnější hráč Tipsport ELH (play off)", "text": "Nejproduktivnější hráč Tipsport ELH (play off)\n\nNejproduktivnější hráč v play off v české Extralize ledního hokeje.\n"}
{"id": "1500281", "url": "https://cs.wikipedia.org/wiki?curid=1500281", "title": "Rocketman", "text": "Rocketman\n\nRocketman je životopisný hudební film z roku 2019 režiséra Dextera Fletchera představující život zpěváka Eltona Johna. Scénář k filmu napsal Lee Hall a v hlavních rolích se objevili Taron Egerton, Richard Madden, Jamie Bell a Bryce Dallas Howard. Snímek popisuje mládí Eltona Johna jako zázračného studenta na hudební konzervatoři Royal Academy of Music až do přípravy hudební spolupráce s Berniem Taupinem. Film je pojmenován po stejnojmenné skladbě Eltona Johna z roku 1972. \n\nFilm vznikal téměř dvě desítky let. V roce 2014 se filmu nakonec ujalo studio Paramount Pictures. V dubnu 2018 byly podepsány smlouvy s režisérem Dexterem Fletcherem a Taronem Egertonem, představitelem hlavní role. Natáčení probíhalo od srpna do podzimu roku 2018.\n\nFilm měl světovou premiéru 16. května 2019 na filmovém festivalu v Cannes a byl zde nominován na cenu Queer Palm. Film získal pozitivní reakce od kritiků, kteří zvláště chválili Egertonův herecký výkon. \n\nFilm vypráví životní příběh zpěváka Eltona Johna od dob, kdy byl talentovaným studentem na Royal Academy of Music. Mapuje nejen jeho vlivnou a trvalou hudební spolupráci s Berniem Taupinem, ale také jeho boje s depresemi, zneužívání návykových látek a přijetí sexuální orientace.\n\n\nSoundtrack k filmu s názvem \"Rocketman (Music from the Motion Picture)\" byl vydán 24. května 2019 prostřednictvím hudebních vydavatelství Virgin EMI a Interscope Records.\n\nSeznam skladeb:\n\n"}
{"id": "1500287", "url": "https://cs.wikipedia.org/wiki?curid=1500287", "title": "Ve znamení Monte Christa", "text": "Ve znamení Monte Christa\n\nVe znamení Monte Christa (francouzsky \"Sous le signe de Monte Cristo\") je francouzský dobrodružný film z roku 1968 režiséra André Hunebella s Paulem Bargem a Claude Jadeouvou.\n\n\n"}
{"id": "1500288", "url": "https://cs.wikipedia.org/wiki?curid=1500288", "title": "Muhamed Hadžijamaković", "text": "Muhamed Hadžijamaković\n\nMuhamed-efendija Hadžijamaković (1812 nebo 1814/1815 Sarajevo, osmanská říše – 25. srpna 1878 Sarajevo, osmanská říše) byl bosenskohercegovský islámský duchovní a pedagog bosňáckého původu.\n\nZákladní vzdělání v islámských vědách získal v rodném Sarajevu, kde navštěvoval mekteb a medresu. Ve studiu pokračoval v Istanbulu, kde ale strávil pouze devět měsíců. Po návratu do vlasti působil jako učitel, muallim, v mektebu ve Vareši. Od roku 1864 opět pobýval v Sarajevu, kde získal místo šejcha v Gazi Husrev-begově hanikahu, dervišském konviktu. Mezi lety 1875 a 1878 se jako vojenský imám účastnil bojů osmanského vojska proti křesťanským povstalcům ve východní Bosně. Roku 1878 patřil mezi vůdce muslimů, kteří povstali proti habsburské okupaci Bosny a Hercegoviny. Sám se účastnil bojů u městečka Žepče a poté v Sarajevu. Dobrovolně se vzdal vojsku generála Josipa Filipoviće a stanul před polním soudem. Ten jej 25. srpna 1878 odsoudil k trestu smrti oběšením.\n\nMuhamed se ve Vareši oženil s dcerou místního šejcha Sirriho Latifa, s níž přivedl na svět dvě dcery, Umihanu (vzdala se za Ibrahim-agu Zlatara) a Fatimu (vdala se za Muhamed-agu Cica). Po předčasném úmrtí své ženy se oženil podruhé s Hasnou Hasanagić (?–1887), která mu porodila dceru Dervišu a tři syny, Abdullaha (?–1931), Ahmeda (1870–1931) a Muhameda (1872–1937). Syn Abdullah byl imámem v sarajevské nemocnici, Ahmed po studiích doma a v Istanbulu zaujal otcovo místo v hanikahu a nejmladší Muhamed byl islámským učitelem, nejprve v medrese a pak na základní škole.\n"}
{"id": "1500289", "url": "https://cs.wikipedia.org/wiki?curid=1500289", "title": "Manfred Burgsmüller", "text": "Manfred Burgsmüller\n\nManfred Burgsmüller (22. prosince 1949 Essen – 18. května 2019 Essen) byl německý fotbalový útočník. Je čtvrtým nejlepším střelcem bundesligy v historii. Po skončení aktivní kariéry hrál jako kopáč americký fotbal za tým Rhein Fire, se kterým získal dvakrát německý titul. \n\nProfesionálně hrál v německých klubech Rot-Weiss Essen, Bayer Uerdingen, Borussia Dortmund, 1. FC Norimberk, SC Rot-Weiß Oberhausen a Werder Brémy. V Bundeslize nastoupil ve 447 utkáních a dal 213 gólů. V roce 1978 vyhrál s Werderem Brémy německou bundesligu. V Lize mistrů UEFA nastoupil ve 4 utkáních a v Poháru UEFA nastoupil ve 12 utkáních a dal 2 góly.\n\nZa Německou fotbalovou reprezentaci nastoupil v letech 1977–1978 ve 3 reprezentačních utkáních. \n\n"}
{"id": "1500290", "url": "https://cs.wikipedia.org/wiki?curid=1500290", "title": "PIAT", "text": "PIAT\n\nPIAT byl britský vrhač protitankových granátů používaný za 2. světové války.\nNázev vznikl jako zkratka z \"Projector, Infantry, Anti-Tank\". Zbraň vystřelovala 1,1 kg těžké kumulativní nálože, které dokázaly probít 100 mm silný pancíř.\n\nHlavní protitankovou zbraní pěchoty britské armády před vstupem do 2. světové války byla protitanková puška Boys. Na začátku války mohla tato puška ještě vyřadit slabě pancéřový tank německé armády. S rychlým zvyšováním pancéřování tanků se staly protitankové pušky záhy neefektivní. Bylo proto potřeba hledat nový způsob boje proti tankům. V roce 1940 kdy hrozilo nebezpečí invaze německých vojsk do Velké Británie vyvinul Stewart Blacker čepový minomet nazývaný Blacker bombard původně určený pro domobranu. Zbraň byla poměrně těžká a neměla velký dostřel, proto byla využívána především pro obranu letišť ve vybudovaných palebných postaveních. Blacker se snažil dále minomet zmenšit a upravit aby z něj mohla být efektivní protitanková zbraň, tím že použil jako střelu kumulativní nálož. V roce 1941 Blacker představil prototyp zbraně, kterou nazýval Baby Bombard výzbrojní komisi, tu zbraň nepřesvědčila, protože byla značně nespolehlivá a výbušniny nevybuchovaly při dopadu na cíl. Blacker byl v tu chvíli zaneprázdněn prací na jiných úkolech a přenechal zbraň kolegovi Millisi Jefferisovi, který zbraň přepracoval a uvedl do funkčního stavu. Zbraň dostala jméno PIAT a produkce začala v srpnu 1942. Poprvé byly PIATy nasazeny v boji při invazi na Sicílii. Zbraně nevydržely v britské výzbroji dlouho a v 50. letech začaly být v britské armádě nahrazovány americkou M20 \"Super Bazooka\", ale v jiných zemích vydržely ve výzbroji déle.\n\nPIAT je z funkčního hlediska čepový minomet, to znamená že střela není vedena hlavní, ale čepem uvnitř střely podobně jako nadkaliberní puškové granáty. PIAT nepotřebuje hlaveň, zařízení v přední části do kterého se vkládá granát slouží pouze k zachycení střely a brání jejímu předčasnému vypadnutí. Po natažení pružiny je čep skryt uvnitř zbraně, stisknutím spouště je uvolněna pružina uvnitř zbraně, která tlačí vpřed čep, ten narazí na zápalku na dně výmetné nálože a odpálí střelu. Výstřel zatlačí čep dovnitř zbraně a tím zároveň tlumí zpětný ráz.\nZbraň mohl ovládat jen jeden voják, ale zpravidla byla obsluhována v dvoučlenném týmu, kdy jeden voják nesl PIAT a druhý munici. Před výstřelem byl nutné natáhnout silnou pružinu uvnitř zbraně, která poháněla vpřed čep, který plnil zároveň funkci úderníku. Pružinu bylo možné natáhnout buď vestoje (kdy si střelec stoupl na ramenní opěrku, uchopil PIAT za monopod a rukojeť) případně natáhnout zbraň v leže na zádech, například pokud se střelec ocitl pod palbou. Zpětný ráz po výstřelu zatlačil čep zpět dovnitř zbraně, čímž stlačil pružinu. Sporadicky se stávalo, že výstřel pružinu automaticky nenatáhl a musela se pro opětovný výstřel natáhnout ručně. PIAT nebyl vojáky příliš oblíben pro svou velkou hmotnost, velký zpětný ráz a nutnost natahovat silnou pružinu. Výraznou nevýhodou PIATu byl malý dostřel. Jeho hlavní výhodou bylo, že při výstřelu nevznikal výrazný záblesk ani kouř, který by prozrazoval pozici střelce, další velkou výhodou oproti zbraním využívajícím reaktivní pohon byla absence horkých povýstřelových spalin, unikajících na konci zbraně, takže bylo možno použít PIAT v budovách i při střelbě vleže, nebo z krytů (z domu) bez nebezpečí pro střelce.\n\nV průběhu druhé světové války byly PIATy poskytovány také povstalcům, objevily se tak například v Polsku při Varšavském povstání, užívali je Jugoslávští partyzáni i jednotky Svobodné Francie. Zbraně byly dodávány do Sovětského svazu na základě smlouvy Lend and Lease Act. Po válce byly ve výzbroji různých států Commonwealthu bojujících v Korejské válce. Poměrné dlouho vydržely PIATy ve výzbroji Indie.\n"}
{"id": "1500296", "url": "https://cs.wikipedia.org/wiki?curid=1500296", "title": "Charles F. Haanel", "text": "Charles F. Haanel\n\nCharles Francis Haanel (22. květen 1866 – 27. listopad 1949) byl americký obchodník, autor, filozof a svobodný zednář. Byl oblíben v kruzích Nového myšlení díky své knize \"The Master Key System\" (česky \"Klíč mistrů\").\n\nRodina Haanelů byla švédského původu, která žila v Pruském Slezsku, později emigrovali do Kanady a odtud do USA.\n\nV knize \"St. Louis: Historie čtvrtého města\" (anglicky \"St. Louis: History of the Fourth City\"), autor Walter B. Stevens napsal, že „Charles F. Haanel se narodil v Ann Arbor, v Michiganu, byl synem Huga Haanela a Emeline rozené Fox.” čtvrtým ze šesti dětí. Podle Stevense: „se rodina přestěhovala do St. Louis, Missouri, když byl Charles ještě malé dítě.\" Jeho prvním zaměstnáním bylo: poslíček (anglicky O\"ffice boy\") ve společnosti National Enameling & Stamping Company v St. Louis. Pro tuto společnost pracoval 15 let. Později se stal podnikatelem a spisovatelem.\n\nV roce 1885 si vzal Esther M. Smith. Spolu měli syna a dvě dcery. Jeho žena zemřela v roce 1891. V roce 1908 se podruhé oženil s Margaret Nicholson z St. Louis, její otec byl W. A. Nicholson.\n\nByl členem Republikánské strany, svobodným zednářem v loži Keyston č. 243, A.F. & A.M., členem organizace Shriners, podporovatelem Atletického klubu Missouri (anglicky \"Missouri Athletic Club\"). byl v bratrstvu \"Pi Gamma Mu\", společník Londýnské vysoké školy pro psychoterapii (anglicky \"London College of Psychotherapy\"), člen Ligy američanů (anglicky \"Authors League of America\"), člen Americké společnosti psychického výzkumu (anglicky \"American Society of Psychical Research\"), člen Rosenkruciánů (anglicky \"Society of Rosicrucians\"), člen Americké sugestivní terapeutické asociace (anglicky \"American Suggestive Therapeutical Association\") a člen Vědecké americké ligy (anglicky \"Science League of America\").\n\nBěhem života Haanel získal několik akademických titulů a obdržel několik čestných titulů, mimo jiné titul čestného doktora filosofie na College National Electronic Institute, doktora metafyziky a psychologie na College of Divine Metaphysics a doktora medicíny na Universal College of Dupleix v Indii.\n\nKdyž Haanel 27. listopadu 1949; zemřel, bylo mu 83 let. Jeho popel byl uložen na hřbitově Bellefontaine v St. Louis.\n\nHaanelova kniha \"The Master-Key System\" (česky \"Klíč mistrů\") byla vydána v roce 1912, když mu bylo 46 let. Byla napsána formou kurzu dle zásad hnutí Nového myšlení a zaměřovala se na duševní vývoj, finanční úspěch a osobní zdraví. Kniha byla silně podporována autorkou Elizabeth Towne (1865–1960) v magazínu The Nautilus, které vydávalo hnutí Nového myšlení. V roce 1933 se údajně prodalo celosvětově přes 200 000 kopií knihy. Haanel praktikoval finanční principy, které kázal, a byl příkladem vlastního úspěchu. Řídil několik velkých společností. Podle Waltera B. Stevense, jak uvedl v roce 1909: „byl prezident Continental Commercial Company, prezident Sacramento Valley Improvement Company a prezident Mexico Gold & Silver Mining Company.”\n\nPůvodní kniha obsahovala 24 částí, nebo také učebních modulů. Údajně „ztracené\" kapitoly knihy, tedy 25-28, které se nacházely v jiných vydáních knihy, nejsou originální, ale byly zkopírovány z kapitol 11-14. Mezi klíčové body Haanelova systému patří, co sám označoval jako: zákon koncentrace, přitažlivosti a harmonického myšlení a jednání. Unikátní pro \"Klíč mistrů\" byla sada cvičení, která doprovázela každou kapitolu a která navazuje a staví jeden krok za druhým. Tedy systém rozvoje, který dělá knihu \"Klíč mistrů\" systémem práce k úspěchu. Dalším důležitým aspektem je prvek „pravdy“. Pochopení „pravdy“ bylo odvozeno z pochopení, že všude tam, kde je duch, je vše dokonalé. Ona „pravda\" poskytuje čtenářům, studentům jistotu, odvahu a odhodlání změnit svůj život k lepšímu.\n\nMimo knihy \"The Master-Key System\", napsal Haanel ještě několik dalších knih: \"Mental Chemistry\" (1922), \"The New Psychology\" (1924), \"A Book about You\" (1927) a \"The Amazing Secrets of the Yogi\" (1937), spoluautorem poslední knihy byl Victor Simon Perera.\n\nV 1919 napsal Napoleon Hill Haanelovi dopis, ve kterém mu děkovat za jeho dílo \"The Master-Key System\". V dopise uvedl: „\"Můj současný úspěch a úspěch, který následoval v mé práci jako prezidenta Institutu Napoleona Hilla, byl do značné míry v souladu se zásadami stanovenými v knize The Master-Key System\".\"\n\nHaanel byl citován v nejprodávanější knize osobního rozvoje \"The Secret\" (česky Tajemství) od Rhondy Byrne, která byla vydána v Austrálii 26. listopadu 2006, v Česku pak v roce 2008, v nakladatelství Ikar.\n\n\n\n\n\n\n\n"}
{"id": "1500297", "url": "https://cs.wikipedia.org/wiki?curid=1500297", "title": "Vícenásobné šifrování", "text": "Vícenásobné šifrování\n\nVícenásobné šifrování (anglicky \"multiple encryption\") je šifrování dat, kdy se použije vícenásobně stejný (například Triple DES) nebo jiný algoritmus s různými hesly. Kaskádovitý proces šifrování se při dešifrování použije v opačném pořadí. NSA pro tajné programy používá „pravidlo dvou“ („Rule of Two“), kdy je třeba použít dvě nezávislé šifrovací vrstvy (tunely pro komunikaci). Vícenásobné šifrování totiž zvyšuje bezpečnost dat. Každá vrstva navíc může pocházet z jiných standardů (států) a tak se snižuje i riziko pro zadní vrátka v šifrovacím algoritmu.\n\n"}
{"id": "1500301", "url": "https://cs.wikipedia.org/wiki?curid=1500301", "title": "Klášter augustiniánů (Šternberk)", "text": "Klášter augustiniánů (Šternberk)\n\nKlášter augustiniánů–kanovníků je bývalý klášter řádu augustiniánů ve Šternberku, činný mezi léty 1371 až 1775, s výjimkou husitských bouří v letech 1421–1451. Budovy kláštera stojí na návrší vedle kostela Zvěstování Panny Marie.\n\nKanonii 4. března 1371 založil Albert ze Šternberka, tehdy arcibiskup magdeburský a rádce císaře Karla IV. Ten také pozval prvních čtrnáct řeholníků z jejich mateřského kláštera v Roudnici nad Labem, v čele s proboštem Václavem († 1384). Nejdříve se usadili při románském městském kostele sv. Jiří, který založil Albertův předek Zdislav ze Šternberka v polovině 13. století. Výstavba budov konventu s kvadraturou a dvojlodním kostelem Zvěstování Panny Marie byla dokončena v první polovině 80. let 14. století. Po majetkovém vyrovnání Alberta ze Šternberka s jeho synovcem Petrem roku 1384 bylo fundační listinou potvrzeno druhé založení, současně se počet kanovníků zvýšil na 25. Zároveň kanovníci převzali do správy šternberskou farnost, farní školu a špitál při kostele Očišťování Panny Marie na předměstí Šternberka. Zařizování kostela trvalo až do roku 1404, kdy olomoucký biskup Lacek z Kravař konsekroval oltáře sv. Jana Křtitele a sv. Kateřiny a udělil k nim odpustky pro návštěvníky kostela . \n\nKlášter byl nejstarší augustiniánskou kanonií na Moravě, k druhému založení kanonie došlo ve Fulneku roku 1389. Na střední Moravě působili šternberští kanovníci spolu s augustiniánskou kanonií v Prostějově (založenou roku 1391) jako významné centrum náboženské reformy devotio moderna, kultury a vzdělanosti. \n\nHusitské války šternberskou kanonii velmi těžce postihly, podobně jako většinu klášterů v českých zemích. Řeholníci se vrátili roku 1351 a do roku 1361 zdevastované budovy opravili. Další pohromou byl požár města 21. června roku 1626, který zachvátil také klášter. Opravy škod trvaly do roku 1632. V letech 1637, 1669 a 1691 bylo v kostele postupně konsekrováno devět nových oltářů. Od roku 1721 v kostele působilo laické bratrstvo Nejsvětější Trojice, jež provozovalo chrámovou hudbu, a po jeho zrušení zůstal hudební archiv v podobě 162 svazků notových zápisů liturgické hudby. \n\nKlášter a zčásti i kostel byly renovovány do roku 1737 do vrcholně barokní podoby brněnským architektem Františkem Antonínem Grimmem (1710–1784). Barokní výzdobu vytvořili malíř Jan Kryštof Handke, sochaři Andreas Bleiberger, Filip Sattler a Jan Kammereith, který zde vytvořil svá první díla. Portrét zakladatele Alberta ze Šternberka do kapitulní síně namaloval Jan Kryštof Handke. Roku 1775 byl klášter zrušen a krátce na to starý kostel zbořen. Novostavba trvala do roku 1783 a byla do ní přenesena část starého zařízení.\n\nKlášter patří mezi nemovité kulturní památky města Šternberka. Je zapsán v rozsahu: budovy konventu čp. 53 (Farní 53/7), čp. 54 (Farní 54/4), čp. 69 (Farní 69/5), čp. 77 (Farní 77/6), fara čp. 50 (Farní 50/3) a hradební zeď, křížová chodba.\n\n\n"}
{"id": "1500302", "url": "https://cs.wikipedia.org/wiki?curid=1500302", "title": "Carlo Ubbiali", "text": "Carlo Ubbiali\n\nCarlo Ubbiali (* 22. září 1929, Bergamo) je bývalý italský motocyklový závodník, devítinásobný mistr světa v závodech silničních motocyklů. Šestkrát triumfoval v kubatuře 125 cc (1951, 1955, 1956, 1958, 1959, 1960), třikrát pak v 250 cc (1956, 1959, 1960). Jezdil za týmy MV Agusta (1949, 1953-1960) a Mondial (1950-1952). Pětkrát vyhrál závod Isle of Man TT, čtyřikrát v kategorii 125 cc, jednou ve 250 cc. Jeho devět titulů mistra světa bylo dlouho rekordem, než ho překonal v roce 1971 jeho krajan Giacomo Agostini.\n"}
{"id": "1500304", "url": "https://cs.wikipedia.org/wiki?curid=1500304", "title": "Seznam velkopolských knížat", "text": "Seznam velkopolských knížat\n\nToto je seznam velkopolských panovníků Velkopolska knížata. Velkopolsko v roce 1138, na základě určení nástupnictví Boleslava III. Křivoústého, připadla jeho synovi Měškovi III. Starému. Na tomto území vládli velkopolští Piastovci, a dočasně též Jindřich I. Bradatý a Jindřich II. Pobožný, představitele slezské linie téže dynastie.\n\nPo vyhasnutí mužské linie velkopolských Piastovců v roce 1296 se Velkopolsko stalo předmětem bojů mezi Jindřichem III. Hlohovským a Vladislavem I. Lokýtkem. V letech 1299-1305 zde panoval Václav II., český král z dynastie Přemyslovců. Nakonec v roce 1314 Velkopolsko ovládl Vladislav Lokýtek. Tímto způsobem Velkopolsko připadlo do nově vzniklého Polského království (Vladislav Lokýtek byl korunoval na krále v roce 1320).\n\nZ dalších velkopolských panovníků byli též korunováni Přemysl II. Velkopolský v roce 1295 a po něm český král Václav II. v roce 1300.\n\n\"1326–1370 – Věluňsko se stalo součástí Polského království\"\n\"Od roku se 1392 Věluňsko stalo součástí Polského království\"\n\nPozor! Data jsou v mnoha případech pouze orientační. Zahrnuta jsou ta knížectví, jimž vládla konkrétní knížata. Byli ponecháni Václav II. a Václav III. z rodu Přemyslovců, aby nedocházelo k chronologickým mezerám. Stejně tak příslušnost některých území každého z Piastovců může být diskutabilní.\n\n\n"}
{"id": "1500308", "url": "https://cs.wikipedia.org/wiki?curid=1500308", "title": "Orlando Fuentes", "text": "Orlando Fuentes\n\nOrlando Estevan Fuentes (* 19. listopadu 1974 Ellsworthova l. z.) je bývalý americký zápasník – judista a grappler.\n\nVyrůstal na předměstí Miami v Hialeahu. Po skončení střední školy Hialeah-Miami Lakes, kde se věnoval výhradně americkému tradičnímu zápasu, se přesunul do Colorado Springs do olympijského tréninkového centra. Připravoval se v tréninkové skupině Eda Liddieho. V americké mužské judistické reprezentaci se prosazoval od roku 1995 v pololehké váze do 65 kg. \n\nV roce 1996 uspěl v americké olympijské kvalifikaci a startoval na domácích olympijských hrách v Atlantě, kde prohrál ve třetím kole s Belgičanem Philipem Laatsem po minutě boje na ippon technikou harai-goši. V opravném pavouku se do bojů o medaile neprobojoval. Od roku 1997 startoval ve vyšší lehké váze do 73 kg, kde byl ve stínu Jimmyho Pedra. Sportovní kariéru ukončil v roce 2004.\n\n\n"}
{"id": "1500312", "url": "https://cs.wikipedia.org/wiki?curid=1500312", "title": "Gornja Ploča", "text": "Gornja Ploča\n\nGornja Ploča je vesnice v Chorvatsku, v Licko-senjské župě, v opčině Lovinac. V roce 2011 zde žilo 45 obyvatel. Nejvíce obyvatel je srbské národnosti.\n\nGornja Ploča je situována v severovýchodní části regionu Lika při hlavní chorvatské dálnici A1 (E71) 3,6 km od exitu 13 mezi městy Gospić a Sveti Rok na téže dálnici. Od Gospiće je vzdálena 27 kilometrů, od Lovinace 8 kilometrů. Vesnicí prochází chorvatská silnice D522, která spojuje dálnici A1 se státní silnicí D1 na Udbinu a Plitvická jezera.\n\nByla objevena při těžbě kamene pro dálnici v letech 2002-2004.\n"}
{"id": "1500314", "url": "https://cs.wikipedia.org/wiki?curid=1500314", "title": "Honk (kompilační album, The Rolling Stones)", "text": "Honk (kompilační album, The Rolling Stones)\n\nHonk je kompilační album britské rockové skupiny The Rolling Stones, které bylo vydáno 19. dubna 2019 u vydavatelstvích Promotone BV a Universal Music. Představuje největší hity z let 1971-2016, standardní verze obsahuje 36 skladeb a luxusní verze dalších 10 živých bonusových skladeb, které skupina nahrála na turné v letech 2013-2018.\n\nStudiové\nThe Rolling Stones\n\n"}
{"id": "1500318", "url": "https://cs.wikipedia.org/wiki?curid=1500318", "title": "Ivan Vladimirovič Palibin", "text": "Ivan Vladimirovič Palibin\n\nIvan Vladimirovič Palibin (rusky Иван Владимирович Палибин, 9. dubna 1872, Tbilisi – 30. září 1949, Petrohrad) byl ruský botanik a paleobotanik. \n\nOd roku 1895 pracoval a studoval v petrohradské botanické zahradě. V 1906 odešel do Švýcarska a zapsal se na univerzitě v Ženevě, kterou dokončil v roce 1910 .\n\nVrátit se do Ruska a do roku 1915 pracoval v Petrohradské botanické zahradě. V letech 1916 až 1922 byl ředitelem botanické zahrady Batumi. V roce 1923 opět přijel do Leningradu. V letech 1929 až 1932 vedl Leningradskou botanickou zahradu a muzeum. V roce 1932 zde organizoval oddělení paleobotaniky, které vedl až do své smrti.\n\nKromě paleobotaniky se zajímal o moderní flóru dřevin. Účastnil se expedic ve východní Asii, na Kavkazu, v Zabajkalsku a v Kazachstánu.\n\n"}
{"id": "1500324", "url": "https://cs.wikipedia.org/wiki?curid=1500324", "title": "Kloubní pouzdro", "text": "Kloubní pouzdro\n\nKloubní pouzdro () je vazivový obal, který chrání kloub, zpevňuje jej a pomáhá jej vyživovat. Odděluje kloub od okolních struktur a tak utváří vnitřní prostředí kloubu, bez něhož by nemohla fyziologicky fungovat chrupavka. Pouzdro vyrůstá z hlavic kloubních kostí po obvodu jejich konců.\n\nPouzdro je protkáno sítí krevních kapilár a je vystláno synoviální membránou. Membrána zevnitř buď těsně naléhá na vnější vrstvu pouzdra, nebo je od ní místy oddělena posunlivou vrstvou tukových buněk (synoviální bursa). Tyto tzv. synovialocyty fagocytují, tvoří kolagenní vlákna a produkují kyselinu hyaluronovou - důležitou viskózní složku synoviálního mazu. Tímto mazem je lubrikována chrupavka, která při pohybu kloubu do sebe maz nasává. \n\nJak ukázal Cyriax, ztuhlost měkkých tkání těla (svalů, šlach, plotének aj.) vede i ke svraštění kloubních pouzder, což může vést k předčasným artrotickým procesům v kloubu a to i tehdy, jestliže na rtg snímku je nález ještě v mezích normy. \n\nPrevencí je pohyb kloubů ve fyziologické linearitě, cvičení do plných rozsahů kloubů, chůze, plavání, prevence nadváhy, masáže, myoskeletální terapie apod. \n\nChronické stavy vyžadují péči ortopedie.\nSynoviální tekutina neboli „kloubní maz“ je čirá nebo mírně nažloutlá viskózní tekutina. Vyplňuje kloubní prostor, vyživuje kloubní chrupavku (menisky, ploténky), udržuje chrupavku pružnou a snižuje její tření a opotřebení.\n\nSynoviální tekutina je produkována synoviální blánou (\"membrana synovialis\"), která je částí kloubní výstelky. Viskozita tekutiny klesá při některých kloubních onemocněních (zánět šlachových pochev, zánětlivé degenerativní procesy, osteoartróza aj.). \n\nNedostatek synoviální tekutiny vede k nedostatečné výživě a regeneraci kloubů, což zapříčiňuje jejich omezenou funkčnost a odolnost. Kvalita synoviální tekutiny je podmíněna obsahem kyseliny hyaluronové a jejími molekulárními formami.\n\nU hemoragických kloubních poruch (tumory, hemofilie, úrazy) má tekutina krvavý charakter, její viskozita klesá a tekutina se zmnožuje, což vede k otokům kloubů.\n\nSynoviání tekutina bývá použita jako biologický vyšetřovací materiál v revmatologii.\n"}
{"id": "1500332", "url": "https://cs.wikipedia.org/wiki?curid=1500332", "title": "Nejlepší střelec (ELH) (play off)", "text": "Nejlepší střelec (ELH) (play off)\n\nNejlepší střelec v play off v české Extralize ledního hokeje.\n"}
{"id": "1500333", "url": "https://cs.wikipedia.org/wiki?curid=1500333", "title": "Alex Ottiano", "text": "Alex Ottiano\n\nAlexander Robert Ottiano (* 4. února 1976 Providence) je bývalý americký zápasník – judista a grappler.\n\nPochází ze sportovní rodiny. Od mala se věnoval zápasení (judo, americký školní zápas) společně se starší sestrou Jennifer. Na rozdíl od své sestry nepatřil mezi přední zápasníky (volnostylaře) své generace a tak se po skončení střední školy Windham High specializoval na judo pod vedením Jima Hrbka. V americké mužské judistické reprezentaci se prosadil v roce 1997 v pololehké váze do 66 kg. V roce 2000 se kvalifikoval na olympijské hry v Sydney, kde prohrál ve druhém kole na body (juko) se Španělem Kiyoshi Uematsuem. \n\nOd roku 2001 se připravoval v tréninkové skupině Jima Pedra společně s jeho synem Jimmy Pedrem, se kterým se znal z působení v zápasnickém týmu Brownovy univerzity. V roce 2004 uspěl napodruhé v americké olympijské kvalifikaci a startoval na olympijských hrách v Athénách, kde prohrál v úvodním kole na body (juko) s ruským Dagestáncem Magomedem Džafarovem. Sportovní kariéru ukončil v roce 2006.\n\n\n"}
{"id": "1500337", "url": "https://cs.wikipedia.org/wiki?curid=1500337", "title": "Lví hlídka", "text": "Lví hlídka\n\nLví hlídka (v anglickém originále The Lion Guard) je americký animovaný televizní seriál vytvořený Fordem Rileym. Seriál vychází z animovaného filmu \"Lví král\" z roku 1994. Nejprve byl 22. listopadu 2015 na stanici Disney Channel odvysílán televizní film \"Lví hlídka: Mocný řev se vrací\", na který navázal seriál. První díl měl premiéru 15. ledna 2016 na Disney Junior a Disney Channelu. Jedná se o druhý televizní seriál, který je odvozen od \"Lvího krále\", prvním je \"Timon a Pumbaa\". \"Lví hlídka\" se dějově odehrává mezi filmy \"Lví král\" a \"\".\n\n\n\n\n"}
{"id": "1500339", "url": "https://cs.wikipedia.org/wiki?curid=1500339", "title": "Nejlepší nahrávači extraligy ledního hokeje (play off)", "text": "Nejlepší nahrávači extraligy ledního hokeje (play off)\n\nNejlepší nahrávači v play off v české Extralize ledního hokeje.\n"}
{"id": "1500341", "url": "https://cs.wikipedia.org/wiki?curid=1500341", "title": "Pieter Janssens Elinga", "text": "Pieter Janssens Elinga\n\nPieter Janssens Elinga (1623 Bruggy – 1682 Amsterdam) byl malířem tzv. nizozemského zlatého věku malířství. Maloval převážně domácí interiérové scény se silným důrazem na obdélníkové geometrické prvky oken, obkladů a dalších prvků. Namaloval také několik žánrových obrázů a obrazů zátiší.\n\nNarodil se v Bruggách jako syn Gisbrechta Janssensa, který ho pravděpodobně učil malovat. Když se v roce 1653 přestěhoval do Rotterdamu, změnil své jméno na Elingu. V roce 1657 se přestěhoval do Amsterdamu, kde pravděpodobně zemřel. Poslední zmínka o něm je z roku 1657, kdy v Amsterdamu zaplatil daň z hlavy. Jeho žena je tam registrovaná v notářsky ověřeném dokumentu jako vdova v roce 1682. Elinga byl následovník Pietera de Hooche a Willema Kalfa. \nNejznámější je dnes svými obrazy ve stylu perspektivní box. Ze šesti známých takových obrazů se neporušený dochoval pouze jeden. Je vystaven v Bredius muzeu v Haagu. Perspektivní boxy byly obrazy, kde umělec experimentoval se světlem, architektonickými elementy a camerou obscurou. Samuel van Hoogstraten namaloval také jeden, je na výstavě v National Gallery.\n"}
{"id": "1500342", "url": "https://cs.wikipedia.org/wiki?curid=1500342", "title": "Školní poradenské pracoviště", "text": "Školní poradenské pracoviště\n\nŠkolní poradenské pracoviště (dále ŠPP) je součástí základní, střední nebo vyšší odborné školy v České republice. Škola je povinna pracoviště zřídit a provozovat na základě zákona č. 561/2004 Sb., o předškolním, základním, středním, vyšším odborném a jiném vzdělávání (školský zákon), ve znění pozdějších změn. Podrobně je pracoviště definováno ve vyhlášce č. 72/2005 Sb., o poskytování poradenských služeb ve školách a školských poradenských zařízeních. \n\nŠkolní poradenské pracoviště je vedle pedagogicko-psychologické poradny, speciálně pedagogického centra a středisek výchovné péče jedním z pilířů školského poradenství. Základním účelem tohoto pracoviště je poskytovat pedagogicko-psychologické poradenské služby ve škole žákům a jejich zákonným zástupcům (rodičům).\n\nNa základě vyhlášky č. 72/2005 Sb. jsou základní, střední a vyšší odborné školy povinné zřídit ve škole školní poradenské pracoviště (dále ŠPP). Zodpovědnost za zřízení pracoviště nese ředitel školy. \n\nPovinné minimální personální zabezpečení ŠPP zahrnuje pouze školního metodika prevence a výchovného poradce. Škola může na základě svého uvážení pracoviště rozšířit o pozici školního psychologa nebo speciálního pedagoga.\n\nÚčelem tohoto pracoviště je poskytovat poradenské služby ve škole především žákům a jejich zákonným zástupcům (rodičům). Poskytování služeb je pro žáky i jejich zákonné zástupce bezplatné. Některé služby jsou poskytovány pouze na žádost žáka nebo jeho zákonného zástupce. Služby mohou být poskytovány také na základě žádosti jiných školských zařízení nebo na základě rozhodnutí orgánu veřejné moci (např. OSPOD). Pracoviště dále poskytuje poradenské a konzultační služby pedagogům.\n\nŠkolské poradenské pracoviště spolupracuje kromě žáků a zákonných zástupců také s třídními učiteli, učiteli výchov a dalšími pedagogickými pracovníky školy. V konkrétních záležitostech zajišťuje pracoviště také koordinaci a spolupráci s jinými školskými zařízeními (např. pedagogicko-psychologickou poradna nebo speciálně pedagogickým centrem).\n\nSmyslem služeb, které poskytuje školního poradenské pracoviště, je především vytvoření vhodných podmínek vzdělávání a všestranný rozvoj žáků, včetně zajištění speciálních vzdělávacích potřeb žáků, prevence rizikového chování, kariérní poradenství pro žáky, a metodická a další podpora pedagogických pracovníků. Služby obecně kladou důraz na důvěrnost jednání a ochranu osobních dat klientů.\n\nZa poskytování poradenských služeb je ve škole zodpovědný ředitel školy nebo jím pověřený zástupce. Vedení školy je povinno zpracovat program poradenských služeb, který vymezuje, jaké služby jsou pracovištěm poskytovány a jaké pozice jsou součástí pracoviště, program se nazývá \"Program školního poradenského pracoviště na zabezpečování pedagogicko-psychologického poradenství poskytovaného ve škole\". Rozsah služeb, které pracoviště poskytuje, odpovídá počtu a vzdělávacím potřebám žáků školy. \n\nJde především o služby související s následujícími aktivitami:\n\nŠkola je povinna vést o poskytovaných službách dokumentaci. Škola vede především dokumentaci o žádostech o službu, o provedených vyšetřeních, jejich výsledcích, opatřeních a doporučeních, dále o součinnosti s jinými školskými zařízeními a orgány veřejné moci.\n\nŠkolské poradenské pracoviště musí být složeno minimálně z výchovného poradce a školního metodika prevence. \n\nVýchovnému poradci je snižován úvazek přímé pedagogické činnosti (času, který musí odučit jako řadový učitel) v závislosti na počtu žáků na škole, a to o 1 až 5 hodin týdně. Tím získává reálný prostor věnovat se náplni práce výchovného poradce. \n\nŠkolní metodik prevence aktuálně nemá nárok na snížení úvazku přímé pedagogické činnosti. Je jim pouze poskytován příplatek ve výši 1 000 až 2 000 Kč měsíčně a předpokládá se, že práci školního metodika prevence vykonávají v přesčasové době. \n\nSoučástí pracoviště mohou být také školní psycholog nebo školní speciální pedagog. V některých školách je součástí pracoviště také sociální pedagog nebo sociální pracovník, přestože je vyhláška výslovně neuvádí. \nZákladní činnosti pracovníků ŠPP se v některých oblastech prolínají a jsou navrženy tak, aby zajistily celou šíři pedagogicko-psychologického poradentství.\n\nVýchovný poradce poskytuje zejména:\n\nŠkolní metodik prevence provádí zejména:\n\nŠkolní psycholog provádí zejména:\n\nSpeciální pedagog provádí zejména:\n\n"}
{"id": "1500343", "url": "https://cs.wikipedia.org/wiki?curid=1500343", "title": "Nejtrestanější hráč Tipsport ELH (play off)", "text": "Nejtrestanější hráč Tipsport ELH (play off)\n\nNejtrestanější hráč v play off v české Extralize ledního hokeje.\n"}
{"id": "1500344", "url": "https://cs.wikipedia.org/wiki?curid=1500344", "title": "Fluorid bismutičný", "text": "Fluorid bismutičný\n\nFluorid bismutičný je anorganická sloučenina s vzorcem BiF. Je to vysoce reaktivní, bílá pevná látka. Sloučenina je zajímavá pro výzkum, ale zatím nemá praktické využití. Jde o polymerní sloučeninu tvořenou lineárním řetězcem oktaedrů BiF spojenými vrcholy.\n\nLze ho připravit reakci fluoridu bismutitého s fluorem za teploty 500 °C.\n\nJako fluorační činidlo je možné použít i fluorid chloritý:\n\nFluorid bismutičný je velmi reaktivní a má velmi silné fluorační účinky. S vodou reaguje za vzniku ozónu a difluoridu kyslíku, při teplotě 50 °C dokáže fluorovat parafin a při teplotě 150 °C oxiduje fluorid uraničitý na uranový. Při teplotě 180 °C reaguje s bromem nebo chlorem za vzniku interhalogenů BrF a ClF.\n\nReaguje také s alkalickými fluoridy za vzniku hexafluorobismutičnanů M[BiF], ty obsahuje oktaedrický anion [BiF].\n"}
{"id": "1500348", "url": "https://cs.wikipedia.org/wiki?curid=1500348", "title": "Maîtrise de Notre-Dame de Paris", "text": "Maîtrise de Notre-Dame de Paris\n\nMaîtrise de Notre-Dame de Paris je pěvecký sbor při katedrále Notre-Dame v Paříži. Chór vznikl již ve 12. a 13. století zároveň s katedrálou. Od roku 1455 má sídlo v \"Rue Massillon\". V moderní době se skládá ze tří subjektů – dětského sboru, sboru dospívajících a sboru dospělých, které jsou sdruženy v asociaci Musique sacrée, která byla založena v roce 1991.\n\nMezi kapelníky při pařížské Notre-Dame patřili např. magister Leoninus, Perotinus Magnus, André Campra nebo Jean-François Le Sueur.\n"}
{"id": "1500350", "url": "https://cs.wikipedia.org/wiki?curid=1500350", "title": "Nejlepší statistika +/- (ELH) (play off)", "text": "Nejlepší statistika +/- (ELH) (play off)\n\nNejlepší statistika +/- v play off v české Extralize ledního hokeje.\n"}
{"id": "1500351", "url": "https://cs.wikipedia.org/wiki?curid=1500351", "title": "Chata na Grúni", "text": "Chata na Grúni\n\nChata na Grúni je horská chata pod vrcholem Poludňový grúň v Kriváňské Malé Fatře v nadmořské výšce 970 m na křižovatce turistických tras. Na chatě je možnost ubytování a stravování. Zařízení s celoročním provozem má kapacitu 40 lůžek. V blízkosti chaty se nachází dva lyžařské vleky.\n\n\n\n"}
{"id": "1500354", "url": "https://cs.wikipedia.org/wiki?curid=1500354", "title": "Nejvyšší úspěšnost zákroků (ELH) (play off)", "text": "Nejvyšší úspěšnost zákroků (ELH) (play off)\n\nNejvyšší % úspěšnost zákroků v play off v české Extralize ledního hokeje.\n"}
{"id": "1500363", "url": "https://cs.wikipedia.org/wiki?curid=1500363", "title": "Samuel Dirksz van Hoogstraten", "text": "Samuel Dirksz van Hoogstraten\n\nSamuel Dirksz van Hoogstraten (2. srpna 1627, Dordrecht – 19. října 1678, Dordrecht) byl nizozemský malíř z období tzv. zlaté éry nizozemského malířství, byl také básníkem a autorem teorie umění.\n\nSamuel Dirksz van Hoogstraten se učil nejprve u svého otce Dirka van Hoogstratena. V Dordrechtu zůstal až do roku 1640. Po smrti svého otce se přestěhoval do Amsterdamu, kde vstoupil do dílny k malíři Rembrandtovi. Krátce nato začal pracovat samostatně jako mistr a malíř portrétista. Během života navštívil Vídeň (1651), Řím a Londýn. V Římě vstoupil do sdružení umělců Bentvueghels, kde dostal přezdívku \"Batavier\". Po návratu do Dordrechtu pak od roku 1656 řídil provoz v mincovně.\n\nZachoval se dostatečný počet Van Hoogstratenových děl. V portrétu z roku 1645, v současné době ve sbírce Lichtenštejnů ve Vídni, napodobuje styl Rembrandta. V tomto stylu pokračoval až do roku 1653, kdy namaloval úžasnou postavu vousatého muže, který se dívá z okna. To je jeden z příkladů jeho stylu, obraz je vystaven v Kunsthistorisches Museum ve Vídni. Velmi uznávaný byl také jako malíř zátiší ve stylu \"tromp-l'oeil\". (Trompe l'oeil – francouzský výraz znamenající \"oklamat oko\" je technika umění, která používá v realistickém obrazu optickou iluzi vytvářející dojem trojrozměrné dimenze. Nucená perspektiva je srovnatelnou s iluzí v architektuře). Realita zobrazené scény na pohled nahodilých objektů má vždy hluboký význam.\n\nPohled na Vídeňský Hofburg z roku 1652 ukazuje jeho dovednost jako malíře architektury. Naproti tomu v obraze \"Lady Reading a Letter as she crosses a Courtyard (Žena, která čte dopis a přechází přes nádvoří)\" (Mauritshuis), nebo \"Lady Consulting a Doctor (Žena radící se s lékařem)\", Rijksmuseum, Amsterdam, Van Hoogstraten napodobuje Pietera de Hoocha. Jeden z jeho posledních obrazů je obraz \"Portrét Mattheus van den Broucke\", datovaný 1670.\n\nHoogstraten také využívá svou dovednost práce s perspektivou při malbě ve stylu \"peepshows\" (zobrazení obrázků, předmětů nebo osob pohledem lidí dívajících se malou dírkou nebo lupou) nebo ve stylu \"perspektivního boxu\" (obraz experimentuje se světlem, architektonickými prvky a camerou obscurou. Příkladem \"peepshows\" je obraz pohledu do nitra holandského domu, přesvědčivý 3D pohled do nitra domu viděný skrz dírku na jednom konci boxu (skříňky). Jeden z jeho obrazů v tomto stylu je vystaven v National Gallery v Londýně. Ukazuje interiér typického holandského domu své doby.\n\nHoogstraten také vytvořil mnoho rytin, z nichž se některé dochovaly. Jeho autoportrét, rytina vytvořená jím samotným ve věku padesáti let, stále existuje.\n\nJeho žáky byli jeho mladší bratr Jan van Hoogstraten, Aert de Gelder, Cornelis van der Meulen nebo Godfried Schalcken.\n\nJeho obraz \"Zátiší s dopisem\" z období 1651-1654 je ve sbírkách Muzea umění Olomouc, které jej získalo v roce 1687 (Arcibiskupství olomoucké – Arcidiecézní muzeum Kroměříž).\n\nJeho sláva vychází z jeho mnohostranné kariéry malíře, básníka a spisovatele. Usiloval o vyšší sociální postavení. Kromě malby a řízení mincovny věnoval část svého času literární práci. Jeho \"magnum opus\", největší dílo v jeho kariéře spisovatele, je kniha o malbě \"Introduction to the Academy of Painting, or the Visible World (Úvod do akademie malby aneb Viditelný svět)\", což je dlouhé a svým teoretickým rozsahem jedno z nejambicióznějších pojednání o umění malby publikované v nizozemské republice v sedmnáctém století. Zabývá se tématy jako přesvědčivost obrazu a iluze - tedy principy či technikami, pomocí kterých jsou umělecké prezentace vytvářeny tak, aby se podobaly reálným objektům nebo aby poskytovaly vzhled prostoru pomocí perspektivy; pojednává také o umělcových morálních standardech a popisuje vztah malby k filozofii, odkazujíc na různé starověké a moderní autory. Reaguje na mezinárodní, především jihoevropský ideál malby, se kterým se van Hoogstraten setkal během svých cest. Pojednává také o současném projevu nizozemských uměleckých studií. Publikaci napsal jako pokračování knihy Karla van Mandera z počátku 17. století o malbě a malířích \"Het Schilder-Boeck\". Jeden z mnoha žáků van Hoogstratena, Arnold Houbraken, později vydal knihu s názvem \"The Great Theatre of Dutch Painters (Velké divadlo holandských malířů)\", která obsahovala i životopis jeho učitele. Tato biografie je základem většiny informací, které máme o van Hoogstratenovi dnes.\n\nVan Hoogstraten také skládal sonnety a tragédie. Jsme mu zavázáni za některé ze známých výroků Rembrandta.\n\n\n"}
{"id": "1500364", "url": "https://cs.wikipedia.org/wiki?curid=1500364", "title": "Mistrovství světa v ledním hokeji do 18 let 2018", "text": "Mistrovství světa v ledním hokeji do 18 let 2018\n\n20. Mistrovství světa v ledním hokeji do 18 let 2018 se konalo v ruských městech Čeljabinsk a Magnitogorsk. Probíhalo od 19. dubna 2018 do 29. dubna 2018. Vítězem se stal tým Finska, který ve finále porazil výběr USA. Juniorské mistrovství světa se na území Ruska uskutečnilo již počtvrté (předchozí MS se zde konalo v roce 2013).\n\nNa tomto turnaji se hraje dle stejného formátu jako v minulosti. Čtyři nejlepší týmy z každé skupiny postoupí do čtvrtfinále, zatímco poslední týmy obou skupin budou hrát o udržení v elitní skupině (bude se hrát dva vítězné zápasy) a horší z týmů sestoupí.\n\nV základní skupině je vítězství v řádné hrací době za tři body. V případě nerozhodného stavu si týmy připíší jeden bod a budou hrát v prodloužení o bod druhý. Pokud se nerozhodne ani v prodloužení rozhodne se v samostatných nájezdech.\n\nAni v play-off se nic nezmění, v případě vyrovnaného stavu i po šedesáti minutách se bude prodlužovat, případně proběhnou trestná střílení. Vítěz zápasu postupuje dále.\n\nTurnaj řídilo 22 rozhodčích, z toho 12 hlavních a 10 čárových.\n\nStatistiky\n\nKanadské bodování\n\nToto je pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body; +/− = Plus/Minus; PTM = Počet trestných minut\"\n\nHodnocení brankářů\n\nPořadí nejlepších pěti brankařů podle úspěšnosti zásahů v procentech. Brankář musel mít odehráno minimálně 40% hrací doby za svůj tým.\n\n\"Čas = Čas na ledě (minuty/sekundy); OG = Obdržené góly; PZ = Počet zásahů; ČK = Čistá konta; Úsp% = Procento úspěšných zásahů; POG = Průměr obdržených gólů na zápas\"\n\nNejlepší hráči podle direktoriátu IIHF\n\nAll Stars\n\n\n\n\n\n\n\n\n\n"}
{"id": "1500370", "url": "https://cs.wikipedia.org/wiki?curid=1500370", "title": "Pedagogický pracovník", "text": "Pedagogický pracovník\n\n\"Pedagogický pracovník je osoba, která koná vyučovací, výchovnou, speciálněpedagogickou nebo pedagogicko-psychologickou činnost přímým působením na vzdělávaného, kterým uskutečňuje výchovu a vzdělávání. Je zaměstnancem právnické osoby, která vykonává činnost školy, nebo zaměstnancem státu, nebo ředitelem školy, není-li k právnické osobě vykonávající činnost školy v pracovněprávním vztahu nebo není-li zaměstnancem státu. Pedagogickým pracovníkem je též zaměstnanec, který vykonává přímou pedagogickou činnost v zařízeních sociálních služeb.\"\n\nPřímou pedagogickou činnost vykonává a jako pedagogického pracovníka můžeme označit učitele, pedagoga v zařízení pro další vzdělávání pedagogických pracovníků, vychovatele, speciálního pedagoga, psychologa, pedagoga volného času, asistenta pedagoga, trenéra, metodika prevence v pedagogicko-psychologické poradně a vedoucího pedagogického pracovníka.\n\n\"Pedagogickým pracovníkem může být ten, kdo splňuje předpoklady, které jsou taxativně vymezeny v zákonu č. 563/2004 Sb., Zákonu o pedagogických pracovnících:\"\n\n\nPokud osoba získala příslušnou odbornou kvalifikaci v jiném vyučovacím jazyce než českém, je povinna prokázat znalost českého jazyka zkouškou. Zkoušku může vykonat na vysoké škole v rámci programu celoživotního vzdělávání, v zařízení pro další vzdělávání pedagogických pracovníků nebo v jazykové škole s právem státní jazykové zkoušky. Zkoušku nemusí absolvovat pedagog, který úspěšně složil maturitní zkoušku z českého jazyka, který vyučuje cizí jazyk nebo konverzaci v cizím nebo který bude působit ve škole s jiným vyučujícím jazykem než českým.\n"}
{"id": "1500376", "url": "https://cs.wikipedia.org/wiki?curid=1500376", "title": "Corneliu Zelea Codreanu", "text": "Corneliu Zelea Codreanu\n\nCorneliu Zelea Codreanu, narozen jako Corneliu Zelinski (13. září 1899 Huși – 11. listopadu 1938 Ilfov), známější jako Corneliu Codreanu, byl rumunský politik a zakladatel Železné gardy (také legionářské hnutí), ultranacionální, antisemitské, proti-maďarské, a proti-romské organizace aktivní v meziválečném období. \n\nŽelezná garda byla v té době největším fašistickým hnutím v Rumunském království. Inspirována byla ortodoxním učením Rumunské pravoslavné církve a následným revolučním poselstvím této nauky. Železná garda se stala významným hráčem na poli rumunské politiky a oponentem proti rumunskému vládnoucímu režimu a demokratickým silám. Legionáři (členové Železné gardy), tradičně oslovovali Codreanua jako \"Căpitanul\" (\"Kapitána\"), jelikož držel absolutní moc nad organizací až do své smrti. Je na seznamu 100 největších Rumunů.\n"}
{"id": "1500378", "url": "https://cs.wikipedia.org/wiki?curid=1500378", "title": "Prolínání médií", "text": "Prolínání médií\n\nProlínání médií, v angl. media meshing, je pojem z oboru mediálních studií, který označuje simultánní používání mnoha médií v průběhu jednoho dne. Dle MacMillianova slovníku jde například o používání chytrého telefonu během sledování televize. Prolínání, neboli meshing, se též používá pro rozšíření požitku a zkušenosti z jednoho média pomocí druhého. Například sledování TV seriálu Hra o trůny a následné hledání podrobnějších informací o postavách, které zemřely.\n"}
{"id": "1500380", "url": "https://cs.wikipedia.org/wiki?curid=1500380", "title": "Vladimir Martynovič Arcichovskij", "text": "Vladimir Martynovič Arcichovskij\n\nVladimir Martynovič Arcichovskij (rusky Владимир Мартынович Арциховский; 8. července 1876, Žytomyr – 13. června 1931, Moskva) byl ruský botanik a fyziolog rostlin. Jeho synem byl archeolog Artemij Vladimirovič Arcichovskij.\n\nByl synem poštovního úředníka, V roce 1894 ukončil žytomyrské gymnázium a nastoupil na Imperiální moskevskou univerzitu na fakultu matematiky a fyziky, ale nemohl ji dokončit, protože byl vyloučen z Moskvy “za politickou neloajálnost”. V roce 1897 se přestěhoval na petrohradskou univerzitu a po ukončení zůstal na katedře botaniky, aby se připravil na profesuru, kterou obdržel o šest let později. V těchto letech působil jako asistent na katedře botaniky na lékařském ústavu, kde se zabýval především problematikou morfologie rostlin. Současně s výukou přednášel na letních učitelských kurzech v Moskvě, Kursku a Novgorodu.\n\nV roce 1906 obhájil magisterskou práci z botaniky. Od roku 1907 do roku 1922 byl profesorem rostlinné fyziologie a mikrobiologie na Donské polytechnické univerzitě. V letech 1918 - 1923 vedl Donský zemědělský institut a Institut zemědělství a rekultivace půdy. V roce 1923 se přestěhoval do Moskvy a vedl katedru fyziologie rostlin v Lesnickém ústavu (1923 – 1925), byl členem Státního plánovacího výboru SSSR, pracoval v Nikitské botanické zahradě jako vedoucí laboratoře fyziologie rostlin (1926 – 1927).\n\nStudoval různé otázky fyziologie, stejně jako anatomii a ekologii rostlin (zejména vodní režim). Napsal práce o sterilizačním účinku jedů na semena, vodním režimu dřevin, antagonismu soli atd. Publikoval také práce o hledání chlorofylu na jiných planetách. .\n\nJe pohřben v Moskvě na na Vvěděnském hřbitově.\n"}
{"id": "1500384", "url": "https://cs.wikipedia.org/wiki?curid=1500384", "title": "Německá hokejová reprezentace do 18 let", "text": "Německá hokejová reprezentace do 18 let\n\nNěmecká hokejová reprezentace do 18 let je výběrem nejlepších německých hráčů ledního hokeje v této věkové kategorii. Od roku 1999 se účastní mistrovství světa do 18 let. Tým je řízen Německým svazem ledního hokeje, který je členem Mezinárodní hokejové federace\n\n"}
{"id": "1500402", "url": "https://cs.wikipedia.org/wiki?curid=1500402", "title": "Sprinkler", "text": "Sprinkler\n\nProtipožární sprinklerový systém je aktivní metoda protipožární ochrany. Je sestaven z vodovodního systému, který zajišťuje odpovídající tlak a průtok do rozvodů vody, na který jsou připojeny požární sprinklery. Historicky byl použit jen v továrnách a velkých komerčních budovách, nyní je využíván i mimo ně. V budovách zcela chráněných protipožárními systémy bylo více než 96 % požárů zvládnuto pouze požárními sprinklery. \n\nLeonardo da Vinci navrhl sprinklerový systém v 15. století. Leonardo automatizoval kuchyň mecenáše super-troubou a systémem dopravních pásů. Po sledu chyb při velké hostině vypukl požár. Systém sprinklerů fungoval až příliš dobře, což způsobilo povodeň, která vyplavila veškeré jídlo a velkou část kuchyně.\n\nAmbrose Godfrey vytvořil první úspěšný automatizovaný sprinklerový systém v roce 1723. Použil střelný prach k uvolnění nádrže hasicí kapaliny. \n\nPrvní moderní sprinklerový systém byl instalován v Divadle Royal ve Spojeném království v roce 1812 architektem Williamem Congrevem a byl pokryt patentem č. 3606 ze stejného roku. Přístroj se skládal z válcového vzduchotěsného zásobníku o objemu cca 95 000 litrů napájeného vodovodem o průměru 250 mm, který se rozvětvuje do všech částí divadla. V řadě menších trubek napájených z rozvodné trubky byly otvory o velikosti 13 mm, které v případě požáru propouští vodu. \nOd roku 1852 do roku 1885, byly perforované trubkové systémy používány v textilních mlýnech v celé Nové Anglii jako prostředek požární ochrany. Nicméně, nebyly to automatické systémy. Vynálezci začali nejprve experimentovat s automatickými postřikovači kolem 1860. První automatický sprinklerový systém byl patentován Philipem W. Prattem z Abingtonu, MA, v roce 1872. Henry S. Parmalee z New Haven, Connecticut je považován za vynálezce první praktické automatické sprinklerové hlavy. Parmalee vylepšil patent Pratt a vytvořil lepší sprinklerový systém. V roce 1874 instaloval svůj hasicí systém do klavírní továrny, kterou vlastnil. \n\nFrederick Grinnell zlepšil Parmaleeho design a v roce 1881 patentoval automatický sprinkler, který nese jeho jméno. Pokračoval v zlepšování zařízení a v roce 1890 vynalezl skleněný diskový sprinkler, v podstatě stejný jako se používá dnes. \nDo 40. let 20. století byly sprinklery instalovány téměř výhradně pro ochranu komerčních budov, jejichž majitelé byli obecně schopni uhradit své náklady úsporami nákladů na pojištění. Později se protipožární sprinklery staly povinnou bezpečnostní výbavou budov v některých částech Severní Ameriky. Sprinklery jsou nyní běžně instalovány v jiných budovách včetně škol a obytných prostor. \n\nVe Skotsku jsou všechny nové školy chráněny sprinklery, stejně jako nové pečovatelské domy, chráněné bydlení a výškové budovy. V Anglii musí mít všechny výškové budovy vyšší než 30 metrů instalované sprinklery. V roce 2011 se stal Wales první zemí na světě, kde byla instalace požárních sprinklerů v nových domech povinná. Zákon se vztahuje na nově postavené domy a bytové domy, domy pečovatelské a vysokoškolské koleje. Tento zákon vstoupil v platnost v září 2013.\n\nKaždý sprinkler s uzavřenou hlavou je udržován uzavřený buď skleněnou baňkou citlivou na teplo, nebo dvoudílným kovovým článkem, který je držen spolu s tavitelnou slitinou. Skleněná baňka nebo spojka působí na uzávěr jako zátka, která zabraňuje proudění vody, dokud okolní teplota kolem sprinkleru nedosáhne požadované teploty pro aktivaci jednotlivých rozstřikovacích hlav. Ve standardním sprinklerovém systému s mokrým potrubím se každý sprinkler aktivuje nezávisle, když je dosaženo předem stanovené úrovně tepla. Proto budou aktivní jen sprinklery v okolí požáru, obvykle jen jeden nebo dva. To maximalizuje tlak vody v místě požáru a minimalizuje poškození budovy vodou. \n\nAktivace sprinkleru způsobí menší poškození než proud hasičské hadice, který má průtok přibližně 900 litrů/min. Typický sprinkler používaný pro průmyslové výrobní prostory má průtok asi 75–150 litrů/min. Sprinkler se obvykle aktivuje během jedné až čtyř minut po počátku požáru, zatímco hasiči obvykle potřebují obvykle 10 minut od ohlášení požáru. Tato dodatečná doba může mít za následek mnohem větší požár, který vyžaduje mnohem více vody k hašení. \n\nSystémy sprinklerů s mokrým potrubím jsou instalovány mnohem častěji než všechny ostatní typy požárních sprinklerových systémů. Jsou nejspolehlivější, protože jsou jednoduché. Automatická dodávka vody přivádí vodu pod tlakem do potrubí systému. \n\nMokré systémy mohou být naplněny chemickou nemrznoucí směsí pro použití tam, kde potrubí nemůže být spolehlivě udržováno nad bodem mrazu.\n\nSuché potrubní systémy jsou druhým nejběžnějším typem sprinklerového systému. Systémy suchých trubek jsou instalovány v prostorech, ve kterých může být okolní teplota dostatečně nízká, aby voda mohla zamrznout, což činí systém nefunkčním. Systémy suchých trubek jsou nejčastěji používány v nevytápěných budovách, v parkovacích garážích, ve vnějších markýzách připojených k vytápěným budovám (ve kterých by byl instalován mokrý potrubní systém) nebo v chladničkách. V regionech používajících předpisy NFPA nelze instalovat mokré potrubní systémy, pokud rozsah okolních teplot nepřekročí 4°C. \n\nVoda není v potrubí přítomna, dokud systém nepracuje, místo toho je potrubí naplněno vzduchem pod tlakem přívodu vody. Aby se zabránilo tomu, že větší tlak vody bude předčasně tlačit vodu do potrubí, konstrukce ventilu suchého potrubí (specializovaný typ zpětného ventilu) vede k větší síle na horní části klapky zpětného ventilu. Plocha ventilu je vystavená tlaku vzduchu v potrubí, který je vyšší, než tlak vody. \n\nKdyž je spuštěna jedna nebo více automatických postřikovacích hlav, otevře se, což umožní, aby se voda dostala do systému. Každý sprinkler pracuje nezávisle. Aktivuje se, když jeho teplota stoupá nad jeho spouštěcí práh. Když tlak vzduchu v potrubí klesá, mění se tlakový rozdíl napříč potrubím, což umožňuje vstup vody do potrubního systému. Průtok vody ze sprinklerů, potřebných k řízení ohně je zpožděn, dokud není vzduch z ventilačních zařízení vodou vytlačen. V regionech používajících předpisy NFPA 13 je doba, po kterou se voda dostane k hydraulicky vzdálenému sprinkleru od okamžiku aktivace postřikovače, omezena na maximálně 60 sekund. \n\nNěkteří vlastníci nemovitostí a obyvatelé budov mohou pohlížet na suché sprinklery jako na lepší variantu pro ochranu cenných sbírek a dalších oblastí citlivých na vodu. Tato vnímaná výhoda je způsobena obavou, že potrubí mokrého systému může bez povšimnutí pomalu prosakovat vodu, zatímco systémy suchých trubek tímto způsobem nemohou selhat.   \n\nNevýhody použití systémů protipožárních sprinklerů se suchým potrubím zahrnují: \n\n\nSystémy „záplavy“ jsou systémy, ve kterých jsou všechny sprinklery připojené k vodovodnímu systému otevřené. Tyto systémy jsou používány pro oblasti se zvýšeným nebezpečím, kde je obava o rychlé šíření ohně, protože zajišťují současnou aplikaci vody na celou plochu. \n\nVoda není v potrubí přítomna, dokud systém nepracuje. Protože jsou rozstřikovací otvory otevřené, potrubí je vystaveno atmosférickému tlaku. Pro oddělení tlaku přívodu vody do potrubí se v přívodu vody používá \"vypouštěcí ventil\", kterým je mechanicky zavřený ventil. Jedná se o nevynulovací ventil a po vypnutí zůstává otevřený. \n\nTyp zařízení pro spouštění požárního poplachu se volí především na základě nebezpečí (např. detektory kouře, hlásiče tepla nebo optické detektory plamene). Iniciační zařízení spustí požární signalizaci, která zahájí otevření vypouštěcího ventilu. Aktivace může být také manuální, v závislosti na systémových cílech. Ruční aktivace je zpravidla přes elektrickou nebo pneumatickou požární poplachovou stanici. \n\nPěnový vodní požární systém je speciální aplikační systém, který vypouští směs vody a nízkoexpanzního pěnového koncentrátu, což vede k rozprášení pěny z rozstřikovače. Tyto systémy jsou obvykle používány v budovách se zvláštními riziky požáru, což jsou zejména hangáry na letištích. \n\n"}
{"id": "1500407", "url": "https://cs.wikipedia.org/wiki?curid=1500407", "title": "Jágónak", "text": "Jágónak\n\nJágónak () je malá vesnička v Maďarsku v župě Tolna, spadající pod okres Dombóvár. Nachází se těsně u trojmezí žup Somogy, Baranya a Tolna, asi 7 km jihozápadně od Dombóváru. V roce 2015 zde žilo 259 obyvatel. Dle údajů z roku 2011 tvoří 84,9 % obyvatelstva Maďaři, 3,8 % Němci, 1,3 % Romové a 0,4 % Rumuni.\n\nSousedními vesnicemi jsou Kaposszekcső, Kercseliget a Meződ.\n"}
{"id": "1500409", "url": "https://cs.wikipedia.org/wiki?curid=1500409", "title": "Třída Oden", "text": "Třída Oden\n\nTřída Oden byla třída pobřežních bitevních lodí švédského námořnictva. Postaveny byly celkem tři jednotky této třídy. Ve službě byly v letech 1897–1899. V letech 1942–1945 byly sešrotovány.\n\nCelkem byly v letech 1894–1899 postaveny tři jednotky této třídy. Do stavby byly zapojeny loděnice Bergsund ve Stockholmu a Lindholmen v Göteborgu.\n\nJednotky třídy \"Oden\":\nHlavní výzbroj tvořily dva 254mm kanóny umístěné v dělové věži na přídi, které doplňovaly čtyři 120mm kanóny v kasematách. Dále plavidlo neslo čtyři 57mm kanóny, šest 47mm kanónů, dva 25mm kanóny a jeden příďový 450mm torpédomet. Pohonný systém tvořilo šest kotlů, které dodávaly páru trojčinným parním strojům o výkonu 5350 hp, pohánějícím dva lodní šrouby. Nejvyšší rychlost dosahovala 16,5 uzlu. Dosah byl 2000 námořních mil při rychlosti 10 uzlů.\n\nHlavní výzbroj tvořily dva 254mm kanóny umístěné v dělové věži na přídi, které doplňovalo šest 120mm kanónů v kasematách. Dále plavidlo neslo deset 57mm kanónů, čtyři 25mm kanóny a jeden příďový 450mm torpédomet. Pohonný systém a výkony zůstaly beze změny.\n\nRoku 1901 byla sekundární výzbroj bitevní lodě \"Oden\" upravena po vzoru jejích sesterských lodí (deset 57mm kanónů a čtyři 25mm kanóny). V letech 1915–1917 byla celá třída modernizována. Zejména byly vyměněny kotle a oba komíny byly spojeny do jednoho.\n"}
{"id": "1500410", "url": "https://cs.wikipedia.org/wiki?curid=1500410", "title": "Třída Najin", "text": "Třída Najin\n\nTřída Najin je třída fregat severokorejského námořnictva. Dle odhadů byly postaveny 2-4 jednotky této třídy. Slouží jako vlajkové lodě jeho loďstev. Jsou to největší válečné lodě severokorejského námořnictva. Už v době zahájení stavby však byly velmi zastaralé.\n\nBlíže neuvedená severokorejská loděnice v Najinu postavila 2-4 jednotky této třídy. Některé prameny uvádějí dvě, zatímco dle jiných byly čtyři, přičemž dvě byly vyřazeny. Do služby byly přijaty v letech 1973 a 1975. Kontrukce třídy \"Najin\" byla ovlivněna sovětskými fregatami projektu 42 (třídy \"Kola\"), pocházejícími z 50. let.\n\nJednotky třídy \"Najin\":\nPlavidla dostala sovětskou elektroniku. Vzdušný vyhledávací radar Square Tie, hladinový vyhledávací radar Pot Head, navigační radar Pot Drum, střelecký radar Drum Tilt a sonar Stag Horn. Hlavní výzbroj tvoří dva dosti zastaralé dvouúčelové 100mm kanóny B-34 vzor 1940 s dostřelem 22 km. Jeden je v neuzavřené dělové věži na přídi a druhý na zádi. Sekundární výzbrojí jsou čtyři 57mm kanóny ZIF-31 umístěné ve dvoudělových postaveních a dvanáct 25mm kanónů 2M-3 v otevřených dvoudělových postaveních. Protiponorková výzbroj se skládá ze dvou salvových vrhačů hlubinných pum RBU-1200, dvou vrhačů a dvou skluzavek hlubinných pum. Dále lodě nesly trojhlavňový 533mm torpédomet a až 30 námořních min. Dva diesely o celkovém výkonu 15 000 hp pohánějí dva lodní šrouby. Nejvyšší rychlost dosahuje 25 uzlů. Dosah je 4000 námořních mil.\n\nBěhem služby torpédomety nahradily dvě protilodní střely P-15 Termit (v kódu NATO SS-N-2 Styx), sejmuté z raketových člunů třídy \"Osa\". Roku 2014 byla nejméně jedna loď dále modernizována. Byly instalovány dva obranné systémy AK-630 a střely Termit nahradily mnohem modernější protilodní střely 3M-24 Uran (v kódu NATO SS-N-25 Switchblade) s dosahem 130 km (odhadem jich je neseno osm).\n\nO operační službě obou plavidel není příliš známo. Plavidla však trpěla kvůli nepříliš kvalitní konstrukci a chybějící údržbě. Z doby hladomoru v KLDR na počátku 90. let existují letecké snímky fregaty třídy \"Najin\" se zeleninovou zahradou na palubě. Předpokládá se, že obě fregaty zůstávají v operační službě.\n"}
{"id": "1500411", "url": "https://cs.wikipedia.org/wiki?curid=1500411", "title": "Kapospula", "text": "Kapospula\n\nKapospula (vyslovováno [kapošpula]) je vesnice v Maďarsku v župě Tolna, spadající pod okres Dombóvár. Téměř bezprostředně sousedí s Dombóvárem. V roce 2015 zde žilo 864 obyvatel. Dle údajů z roku 2011 tvoří 83,4 % obyvatelstva Maďaři, 4 % Němci, 0,5 % Romové a 0,3 % Rumuni.\n\nKapospula leží u řeky Kapos, podle níž se také jmenuje. Sousedními vesnicemi jsou Attala, Kaposszekcső a Nak, sousedním městem Dombóvár.\n"}
{"id": "1500422", "url": "https://cs.wikipedia.org/wiki?curid=1500422", "title": "David Michie", "text": "David Michie\n\nDavid Michie (* 1962, Harare, Zimbabwe) je australský spisovatel. Ve svém díle se zabývá buddhismem, věnuje se tématům meditace a bdělé pozornosti. Jeho knihy byly přeloženy do 25 jazyků a vyšly ve více než 30 zemích. Přednáší také na mezinárodních konferencích.\n\n\n"}
{"id": "1500425", "url": "https://cs.wikipedia.org/wiki?curid=1500425", "title": "Boris Giltburg", "text": "Boris Giltburg\n\nBoris Giltburg (* 1984 Moskva) je rusko-izraelský pianista.\n\nOd svých pěti let se učil hře na klavír, zprvu u své matky, později u Arie Vardiho v Tel Avivu.\n\nV roce 2011 získal stříbrnou cenu v mezinárodní interpretační soutěži Arthura Rubinsteina a v roce 2013 také první cenu v Soutěži královny Alžběty v Bruselu.\n\nJeho nahrávka Prokofjevových „válečných“ sonát pro značku Orchid v roce 2012 se dostala do užšího výběru cen kritiků Classical Brits. V roce 2015 uzavřel dlouhodobý nahrávací kontrakt s vydavatelstvím Naxos Records. Se svou první koncertní nahrávkou z roku 2016 (Šostakovičovy koncerty s Royal Liverpool Philharmonic) získal Zlatou ladičku (\"Diapason d'Or\"). V roce 2017 spolu s Haasovým kvartetem nahrál Dvořákův \"Klavírní kvintet č. 2 A dur\". Nahrávku značky Supraphon vysoce hodnotil časopis BBC i \"Sunday Times\" a v roce 2018 byla rovněž oceněna Zlatou ladičkou.\n\n"}
{"id": "1500428", "url": "https://cs.wikipedia.org/wiki?curid=1500428", "title": "Muzeum města Letovice", "text": "Muzeum města Letovice\n\nMuzeum města Letovice a přilehlého regionu je umístěno na adrese Tyršova 336/2, 679 61 Letovice, v budově bývalého biskupského gymnázia.\n\nMuzeum spadá pod Městské kulturní středisko, kurátorem se stal paleontolog PhDr. Antonín Štrof, CSc.\nPo dlouholetém úsilí se podařilo letovickým milovníkům historie a kultury získat vlastní muzeum. Na jaře 2018 byly v budově bývalého biskupského gymnázia slavnostně otevřeny prostory, kde se mohou shromažďovat sbírky připomínající historii a rozvoj regionu. Exponáty, do kterých přispívají také obyvatelé Letovic a okolí, dokumentují vývoj od pravěku až k současnosti. Populární a hojně navštěvované jsou také přednášky a další akce, pořádané kurátorem a MKS.\n"}
{"id": "1500429", "url": "https://cs.wikipedia.org/wiki?curid=1500429", "title": "Seznam dílů seriálu Lví hlídka", "text": "Seznam dílů seriálu Lví hlídka\n\nToto je seznam dílů seriálu \"Lví hlídka\". Americký animovaný televizní seriál \"Lví hlídka\" měl premiéru dne 15. ledna 2016 na stanicích Disney Junior a Disney Channel.\n\n<onlyinclude></onlyinclude>\n\n"}
{"id": "1500430", "url": "https://cs.wikipedia.org/wiki?curid=1500430", "title": "Léto (román)", "text": "Léto (román)\n\nLéto ( \"Summer\") je román americké spisovatelky Edith Whartonové. Autorka jej napsala v roce 1916 v Paříži, kde jako dobrovolnice pomáhala Francii se zvládáním humanitární krize během první světové války. Román pak poprvé vyšel roku 1917 v nakladatelství Charles Scribner's Sons. Zachycuje tragický milostný příběh dívky v prostředí rurálního a kopcovitého západního Massachusetts. Zaměřuje se na krásu novoanglické krajiny na vrcholu letních měsíců, ale také na obtížné postavení ženy v dobové společnosti, otázky lásky a sexuality a věrně zachycuje kulturu novoanglického venkova a provinčního města na počátku 20. století. Kateřina Hilská, která knihu přeložila do češtiny, ji označila za jedno z nejlepších děl Edith Whartonové, vedle románů \"Věk nevinnosti\" a \"Místní zvyk\", novely \"Ethan Frome\" a jejích nejzdařilejších povídek.\n\nNápad na knihu dostala Edith Whartonová v srpnu roku 1916, byť v obecných obrysech jej nejspíše plánovala celá léta, patrně už od vydání novely \"Ethan Frome\" (1909). Román napsala ve svém domě na Rue de Varenne, č. 53. Přímým podnětem k tvorbě byly zážitky z války – zobrazením idylické letní krajiny se autorka vyrovnávala se zkázou severofrancouzského venkova, kterou na vlastní oči viděla při dodávkách jídla a lékařského vybavení na frontu.\n\nRomán vypráví příběh sedmnáctileté Charity Royallové, pocházející z mimořádně chudého osídlení na místě zvaném Hora. Od pěti let je vychovávána právníkem Royallem v blízkém městečku Severní Dormer. Poručník ovdoví a posléze se pokusí dívku v noci navštívit, z čehož je ona hluboce znechucena. Charity svůj domov začne nenávidět a je jím znuděná, zejména poté, co kněz Miles odveze místní mládež na přednášku do Nettletonu (inspirovaného Pittsfieldem) a ona se poprvé setká s prostředím většího města. Aby si vydělala peníze a dostala se pryč ze Severního Dormeru, začne pracovat jako knihovnice v místní Hatchardově knihovně.\n\nV knihovně se seznámí s Luciem Harneyem, mladíkem, který pro svou knihu měří a mapuje staré domy mezi Nettletonem a hranicí se státem New Hampshire. Harney se nejprve ubytuje u Royalla, když si však právník, který na svou schovanku sám myslí, všimne, že mezi mladými lidmi vzniká stále užší pouto, vypoví ho. Ačkoliv je však Lucius ubytován ve vedlejší vesnici, s Charity se stýká i nadále – na oslavu Dne nezávislosti spolu vyrazí do Nettletonu, aby tam sledovali ohňostroj. Ve městě však narazí na opilého Royalla ve společnosti lehkých žen a ten svou schovanku, když ji spatří po boku Harneyho, vulgárně vyplísní. Později se Lucius a Charity začnou scházet v opuštěném domku na půli cesty k Hoře.\n\nBěhem oslavy na radnici si Charity povšimne, že Lucius hovoří s Annabelou Belchovou; později oba odjedou z města a Charity se doslechne, že je s dívkou zasnoubený. Pošle proto Luciovi dopis, ve kterém ho hořce žádá, aby si Annabel vzal, je-li tomu skutečně tak. V následujících dnech začne pociťovat nevolnost, a tak se vydá za lékařkou do města. Dr. Merklová mladé ženě oznámí, že je těhotná, a za vyšetření si účtuje pět dolarů. Charity nemá dost peněz, a tak musí lékařce nechat jako zástavu brož, již dostala od Lucia. Později dostane od svého milého dopis, že Annabel na něj má skutečně přednostní nárok, a i když slibuje, že se s věcí ještě pokusí něco udělat, Charity si uvědomí, že s jejich vztahem je konec.\n\nRozhodne se, že se vydá na Horu, aby se její dítě narodilo ve stejných poměrech jako ona sama. Cestou se dozví, že její matka umírá, a ačkoliv kněz Miles sveze Charity v kolesce, živou ji již nezastihne. Dívka poté stráví noc v chudém příbytku a uvědomí si, že do tohoto prostředí své dítě přivést nechce a raději ho dá do opatrování nějakým slušným lidem. Druhého dne ji na Hoře vyzvedne pan Royall a požádá ji o ruku. Po svatbě v Nettletonu jí věnuje dvacet dolarů na oblečení, avšak Charity musí celou částku vynaložit na vykoupení brože. Když se Royall diví, že si jeho novomanželka nepořídila žádné nové šaty, sdělí mu, že bude radši, když jí šaty ušije Ally, nejchudší dívka z vesnice. Royall se po věci dále nepídí a ocení dobré srdce své choti; Charity si uvědomí, že i on sám je laskavý. Nakonec se novomanželé vrátí zpět do Severního Dormeru.\n\nDoboví kritici přijali román kladně. Massachusettský deník \"The Republican\" ocenil brilantní analýzu a zobrazení různorodých lidských vášní a živé a napínavé scény, přestože pohled románu na Novou Anglii je podle něj spíše romantickým pohledem návštěvníka. John Albert Macy v recenzi v magazínu \"The Dial\" zdůraznil skvělou kompozici, zachycení duševní prázdnoty části novoanglické populace a také nestrannou schopnost cítit s postavami a promýšlet je, v čemž byla podle něj autorka podobná Thomasu Hardymu. Henry Walcott Boynton uvedl v měsíčníku \"The Bookman\", že Whartonová uspěla ve snaze zkrotit svůj bohatý rejstřík, aby se přizpůsobila provinčnímu tématu, a že román nese všechny ctnosti jejího stylu a žádnou z jeho slabin. Negativně se k dílu postavil Francis Hackett v časopise \"The New Republic\", když napsal, že okolnosti Charitina neštěstí jsou příliš vykonstruované. Recenzi zveřejnil také básník Thomas Stearns Eliot, přičemž dílo chápal jako satiru na typický novoanglický román. Satirizace podle Eliota dosáhl potlačením všech prvků evropské kultury v popisovaném prostředí; nebral však v potaz například francouzskou restauraci v Nettletonu. I přes kritický úspěch je \"Léto\" méně známé než jeho chladný protějšek, \"Ethan Frome\", neboť ten byl od poloviny 30. let součástí četby na amerických středních školách.\n\nS novelou \"Ethan Frome\" (v češtině také jako \"Zima\") bývá \"Léto\" často srovnáváno, sama spisovatelka mluvila o \"Létu\" jako o „horkém Ethanovi“. Oba příběhy jsou zasazeny do venkovského prostředí Nové Anglie, čímž se odlišují od zbytku spisovatelčina díla, a pojednávají o sporu dvou silných individualit. \"Léto\" je však méně bezútěšné, obsahuje více postav a složitější psychologické drama. Překladatelka Kateřina Hilská nazvala advokáta Royalla „snad nejzdařilejší mužskou postavou Edith Whartonové“, a to pro jeho komplikovanost jeho charakteru a dojemnou snahu pokořit se pro získání lásky. Royalla lze chápat jako pokrytce zneužívajícího dívčiny situace, přičemž jeho vztah ke schovance má incestní podtóny, ale také jako zachránce chovajícího se k Charity nakonec citlivě a laskavě, když jí sňatkem nabídne zajištění a bezpečí a během svatební noci se nepokusí o tělesné sblížení.\n\nKniha je chválena za výstižné zpodobnění prostředí Spojených států před první světovou válkou, a to včetně počátků filmové kultury – protagonistka románu navštíví kino (inspirované pittsfieldským Colonial Theatre) a všímá si také rozměrných plakátů, oblíbených melodramatických motivů němého filmu (láska, pohledné ženy, orientální exotika, vrahové a policisté, obrazy útočící kavalerie) a vzrušeného davu diváků. Edith Whartonová, podobně jako Charity Royallová, navštívila Pittsfield (Nettleton) v době oslav Dne nezávislosti, společně se svým přítelem, historikem Gaillardem Lapsleym, není však jasné, zda popis návštěvy kina vychází ze skutečného zážitku. Významnou úlohu hraje kromě civilizace také divočina, Hora, která se tyčí nad Severním Dormerem a hostí komunitu chudých a opovrhovaných venkovanů, kteří se ze svého prostředí nemohou vymanit. Tyto naturalistické prvky však nejsou spojeny se záměrem tuto část společnosti odsoudit; dílo se spíše snaží jejich situaci pochopit a umělecky zpracovat. Podobně jako les v Hawthornových románech je Hora představena jako místo, kde vládnou živly, především zuřivé letní bouře. Román obsahuje mnoho evokací novoanglické přírody uprostřed žhavých letních měsíců – horko a blízkost země napomáhá zdůrazňovat dojem živočišnosti a erotického probouzení hlavní hrdinky románu.\n\nKlíčovým tématem knihy je útlak ženy a životní omezení, kterým musí Charity čelit; Léto bývá proto označováno za knihu, která se z celého díla Edith Whartonové nejvýrazněji zabývá otázkami feminismu. Zdůrazněna je obzvláště otázka nemanželského těhotenství. Těhotná dívka má pouze tři možnosti, jak naložit se svým životem – vrátit se k polodivokému životu své rodiny stranou od společnosti, podstoupit interrupci, nebo se stát prostitutkou. Tímto pojetím autorka navazuje na tradici žen, které byly potrestány za svou sexualitu; v anglicky psané literatuře jsou jejími přímými předchůdkyněmi Hesper Prynnová ze \"Šarlatového písmena\" (1850), Hetty Sorelová v \"Adamu Bedeovi\" (1859) nebo Tess z románu \"Tess z rodu D'Urbervillů\" (1891).\n\nV češtině vyšlo \"Léto\" společně s novelou \"Zima\" (\"Ethan Frome\"):\n\nWhartonová, Edith. \"Zima. Léto.\" Přeložila Kateřina Hilská. Praha: Argo, 1995. 168, 94 s. ISBN 80-85794-57-8.\n"}
{"id": "1500440", "url": "https://cs.wikipedia.org/wiki?curid=1500440", "title": "Nürnberger Versicherungscup 2019 – ženská dvouhra", "text": "Nürnberger Versicherungscup 2019 – ženská dvouhra\n\nŽenská dvouhra Nürnberger Versicherungscupu 2019 probíhala ve druhé polovině května 2019. Do singlové soutěže norimberského tenisového turnaje hraného na antuce nastoupilo třicet dva hráček. Obhájkyní titulu byla švédská tenistka Johanna Larssonová, kterou ve druhém kole vyřadila druhá nasazená češka Kateřina Siniaková.\n\nVítězkou se stala 24letá nejvýše nasazená Kazaška Julia Putincevová, jež ve finále zdolala 21letou slovinskou tenistku Tamaro Zidanšekovou po třísetovém průběhu 4–6, 6–4 a 6–2. Na okruhu WTA Tour tak třicátá devátá hráčka světa vybojovala premiérové turnajové vítězství ve třetím odehraném finále. \n"}
{"id": "1500442", "url": "https://cs.wikipedia.org/wiki?curid=1500442", "title": "Internationaux de Strasbourg 2019 – ženská dvouhra", "text": "Internationaux de Strasbourg 2019 – ženská dvouhra\n\nŽenská dvouhra Internationaux de Strasbourg 2019 probíhala ve druhé polovině května 2019. Do singlové soutěže štrasburského tenisového turnaje hraného na antuce nastoupilo třicet dva hráček. Obhájkyní titulu byla ruská tenistka Anastasija Pavljučenkovová, která do turnaje nezasáhla.\n\nVítězkou se stala 19letá šestá nasazená Ukrajinka Dajana Jastremská, jež ve finále zdolala francouzskou turnajovou čtyřku Caroline Garciaovou po třísetovém průběhu 6–4, 5–7 a 7–6. Tříhodinový duel představoval nejdelší finále v odehrané části roku a Jastremská v něm odvrátila mečbol. V probíhající sezóně si po triumfu na Thailand Open připsala druhé turnajové vítězství, které představovalo třetí singlový titul na okruhu WTA Tour a první antukový. Vyhrála tak i své třetí finále v dosavadní kariéře. \n"}
{"id": "1500443", "url": "https://cs.wikipedia.org/wiki?curid=1500443", "title": "Lyon Open 2019 – mužská dvouhra", "text": "Lyon Open 2019 – mužská dvouhra\n\nMužská dvouhra Lyon Open 2019 probíhala ve druhé polovině května 2019. Do singlové soutěže lyonského tenisového turnaje hraného na antuce nastoupilo dvacet osm hráčů. Obhájcem titulu byl rakouský tenista Dominic Thiem, který do turnaje nezasáhl.\n\nVítězem se stal 30letý Francouz Benoît Paire, jenž ve finále zdolal kanadskou turnajovou čtyřku Félixe Augera-Aliassimeho po dvousetovém průběhu 6–4 a 6–3. V probíhající sezóně si tak po triumfu na Grand Prix Hassan II připsal druhé turnajové vítězství, které představovalo třetí singlový titul na okruhu ATP Tour a první ve Francii. Na počátku března 2019 přitom ještě Paire figuroval na 69. místě, nejnižším umístění za předchozí čtyři roky. Auger-Aliassime se v osmnácti letech stal nejmladším účastníkem dvou finále na túře ATP od roku 2006 a Andyho Murrayho. V žebříčku mu patřilo 28. místo, což z něj činilo nejmladšího člena první třicítky od Lleytona Hewitta v roce 1999. V době turnaje byl také nejmladším tenistou v Top 150.\nČtyři nejvýše nasazení hráči obdrželi volný los do druhého kola.\n"}
{"id": "1500444", "url": "https://cs.wikipedia.org/wiki?curid=1500444", "title": "Geneva Open 2019 – mužská dvouhra", "text": "Geneva Open 2019 – mužská dvouhra\n\nMužská dvouhra Geneva Open 2019 probíhala ve druhé polovině května 2019. Do singlové soutěže ženevského tenisového turnaje hraného na antuce nastoupilo dvacet osm hráčů. Obhájcem titulu byl maďarský tenista Márton Fucsovics, kterého ve druhém kole vyřadil Argentinec Federico Delbonis.\n\nVítězem se stal nejvýše nasazený Němec Alexander Zverev, jenž ve finále za 2.37 hodin zdolal 23letého Chilana Nicoláse Jarryho po dramatickém třísetovém průběhu 6–3, 3–6 a 7–6. V závěrečném tiebreaku 22letý Zverev nejdříve promarnil tři nečboly v řadě a poté čelil dvěma mečbolovým hrozbám soupeře. Zkrácenou hru získal poměrem míčů 10:8 a Chilanovi oplatil čerstvou porážku z Barcelona Open 2019. Finálový duel byl přerušován deštěm a protáhl se na více než pět hodin. V probíhající sezóně si tak připsal premiérové turnajové vítězství, které představovalo jedenáctý singlový titul na okruhu ATP Tour v sedmnáctém odehraném finále.\n\nČtyři nejvýše nasazení hráči obdrželi volný los do druhého kola.\n"}
{"id": "1500445", "url": "https://cs.wikipedia.org/wiki?curid=1500445", "title": "Geneva Open 2019", "text": "Geneva Open 2019\n\nGeneva Open 2019, oficiálním názvem Banque Eric Sturdza Geneva Open 2019, byl tenisový turnaj pořádaný jako součást mužského okruhu ATP Tour, který se odehrával v areálu Tennis Club de Genève na otevřených antukových dvorcích. Probíhal mezi 19. až 25. květnem 2019 ve švýcarské Ženevě jako sedmnáctý ročník obnoveného turnaje.\n\nTurnaj s rozpočtem 586 140 eur patřil do kategorie ATP Tour 250. Nejvýše nasazeným hráčem ve dvouhře se stal pátý tenista světa Alexander Zverev z Německa. Jako poslední přímý účastník do hlavní singlové soutěže nastoupil 87. hráč žebříčku Němec Peter Gojowczyk.\n\nObě soutěže vyhráli nejvýše nasazení. Jedenáctý singlový titul na okruhu ATP Tour vybojoval 22letý Němec Alexander Zverev, jenž ve finále odvrátil dva mečboly a připsal si první trofej v probíhající sezóně. Šestou společnou trofej ze čtyřhry okruhu ATP si odvezl rakousko-chorvatský pár Oliver Marach a Mate Pavić.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1500448", "url": "https://cs.wikipedia.org/wiki?curid=1500448", "title": "Lyon Open 2019", "text": "Lyon Open 2019\n\nLyon Open 2019, oficiálním názvem Open Parc Auvergne-Rhône-Alpes Lyon 2019, byl tenisový turnaj pořádaný jako součást mužského okruhu ATP Tour, který se odehrával v Parku Zlaté hlavy na otevřených antukových dvorcích. Probíhal mezi 19. až 25. květnem 2019 ve francouzském Lyonu jako třetí ročník turnaje.\n\nTurnaj s rozpočtem 586 140 eur patřil do kategorie ATP Tour 250. Nejvýše nasazeným hráčem ve dvouhře se stal osmnáctý tenista světa Nikoloz Basilašvili z Gruzie. Jako poslední přímý účastník do hlavní singlové soutěže nastoupil 83. hráč žebříčku Uruguayec Pablo Cuevas.\n\nTřetí singlový titul na okruhu ATP Tour vybojoval 30letý Francouz Benoît Paire. Druhou společnou trofej ve čtyřhře túry ATP získal chorvatsko-francouzský pár Ivan Dodig a Édouard Roger-Vasselin. \n\nNásledující hráči obdrželi divokou kartu do hlavní soutěže:\n\nNásledující hráč nastoupil do hlavní soutěže pod žebříčkovou ochranou:\n\nNásledující hráči postoupili do hlavní soutěže z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující páry naastoupily do čtyřhry z pozice náhradníků:\n\n\n\n"}
{"id": "1500449", "url": "https://cs.wikipedia.org/wiki?curid=1500449", "title": "Nürnberger Versicherungscup 2019", "text": "Nürnberger Versicherungscup 2019\n\nNürnberger Versicherungscup 2019 byl tenisový turnaj pořádaný jako součást ženského okruhu WTA Tour, který se odehrával na otevřených antukových dvorcích v místním tenisovém klubu. Probíhal mezi 19. až 25. květnem 2019 v německém Norimberku jako sedmý ročník turnaje.\n\nTurnaj s rozpočtem 250 000 dolarů patřil do kategorie WTA International. Nejvýše nasazenou singlistkou se stala třicátá devátá tenistka světa Julia Putincevová z Kazachstánu. Jako poslední přímá účastnice do dvouhry nastoupila 219. hráčka žebříčku Argentinka Paula Ormaecheaová.\n\nV únoru 2019 organizátoři oznámili záměr turnaj po odehrání 7. ročníku ukončit.\n\nObě soutěže vyhrály nejvýše nasazené tenistky. Premiérové turnajové vítězství na okruhu WTA Tour vybojovala 24letá Kazaška Julia Putincevová. Pátou společnou trofej ze čtyřhry túry WTA si odvezl kanadsko-čínský pár Gabriela Dabrowská a Sü I-fan.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "1500454", "url": "https://cs.wikipedia.org/wiki?curid=1500454", "title": "Internationaux de Strasbourg 2019", "text": "Internationaux de Strasbourg 2019\n\nInternationaux de Strasbourg 2019 byl tenisový turnaj pořádaný jako součást ženského okruhu WTA Tour, který se odehrával na otevřených antukových dvorcích městského areálu Tennis Club de Strasbourg. Probíhal mezi 19. až 25. květnem 2019 ve francouzském Štrasburku jako třicátý třetí ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou singlistkou se měla stát australská světová osmička Ashleigh Bartyová, která se však odhlásila pro poranění pravé paže. V pozici turnajové jedničky ji nahradila jedenáctá žena světové klasifikace Aryna Sabalenková z Běloruska. Jako poslední přímá účastnice do dvouhry nastoupila 217. hráčka žebříčku Francouzka Chloé Paquetová.\n\nTřetí singlový titul na okruhu WTA Tour vybojovala 19letá Ukrajinka Dajana Jastremská, čímž udržela svou finálovou neporazitelnost. Premiérovou společnou trofej ze čtyřhry túry WTA si odvezl australský pár Darja Gavrilovová a Ellen Perezová. \n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry obdržely divokou kartu:\n\nNásledující pár nastoupil z pozice náhradníka:\n\n\n\n"}
{"id": "1500456", "url": "https://cs.wikipedia.org/wiki?curid=1500456", "title": "French Open 2019 – kvalifikace ženské dvouhry", "text": "French Open 2019 – kvalifikace ženské dvouhry\n\nKvalifikace ženské dvouhry French Open 2019 probíhala před zahájením hlavní soutěže pařížského grandslamu. Hrála se mezi 21. a 24. květnem 2019 na antukových dvorcích areálu Stade Roland-Garros.\n\nKvalifikace se zúčastnilo devadesát šest hráček, z nichž v rámci tříkolové soutěže postoupilo patnáct do navazujícího ženského singlu včetně tří šťastných poražených. French Open tak zůstal posledním grandslamem s 12 kvalifikantkami, když se v sezóně 2019 Australian Open a Wimbledon přidaly k US Open a navýšily počet postupujících tenistek na šestnáct.\n"}
{"id": "1500459", "url": "https://cs.wikipedia.org/wiki?curid=1500459", "title": "French Open 2019 – kvalifikace mužské dvouhry", "text": "French Open 2019 – kvalifikace mužské dvouhry\n\nKvalifikace mužské dvouhry French Open 2019 probíhala před zahájením hlavní soutěže pařížského grandslamu. Hrála se mezi 20. a 24. květnem 2019 na antukových dvorcích areálu Stade Roland-Garros. Soutěž tak začala o den dříve než ženská polovina.\n\nKvalifikačního turnaje se zúčastnilo sto dvacet osm hráčů, z nichž v rámci tříkolové soutěže postoupilo dvacet jedna do navazujícího mužského singlu včetně pěti šťastných poražených.\n"}
{"id": "1500462", "url": "https://cs.wikipedia.org/wiki?curid=1500462", "title": "French Open 2019 – mužská dvouhra", "text": "French Open 2019 – mužská dvouhra\n\nMužská dvouhra French Open 2019 probíhala na přelomu května a června 2019. Dějištěm se staly antukové dvorce areálu Stade Roland-Garros. Do singlové soutěže pařížského tenisového grandslamu nastoupilo sto dvacet osm hráčů. Dvacet jedna z nich si účast zajistilo v kvalifikaci včetně pěti šťastných poražených. \n\nRozlosování proběhlo v oranžérii areálu 23. května 2019 za asistence francouzského judisty, olympijského vítěze a mistra světa Teddyho Rinera. \n\nSrb Novak Djoković útočil na zisk čtvrtého majoru v řadě a dovršení druhého nekalendářního grandslamu v kariéře. V semifinále však odešel poražen od Thiema v pětisetové bitvě. Djoković i Federer, startující poprvé od roku 2015, by v případě získání trofeje podruhé zkompletovali kariérní Grand Slam, což se v otevřené éře žádnému tenistovi nepodařilo (pouze Emersonovi a Laverovi v 60. letech dvacátého století).\n\nUtkání prvního kola mezi Ivem Karlovićem (40 let a 3 měsíce) a Felicianem Lópezem (37 let a 8 měsíců) bylo v součtu věků obou hráčů „nejstarším“ zápasem mužské dvouhry na French Open v otevřené éře. Karlović se stal nejstarším singlistou od startu Maďara Istvána Gulyáse v roce 1973. \n\nŠvýcar Roger Federer se výhrou nad Casperem Ruudem ve třetím kole stal prvním tenistou historie, který na grandslamu odehrál 400. utkání, s pozápasovou bilancí 345–55. V 37 letech a 305 dnech věku byl také nejstarším mužem ve třetím kole Roland-Garros vůbec. Následný postup do osmifinále přes Leonarda Mayera, z něj učinil nejstaršího hráče v této fázi grandslamu od 39letého Connorse na US Open 1991, respektive na Roland-Garros od Pietrangeliho výkonu v roce 1972. Ve čtvrtfinále Federer oplatil Wawrinkovi porážku z téže fáze v roce 2015. Stal se tak nejstarším semifinalistou grandslamu od Connorse v roce 1991 a na French Open od 40letého Američana Pancha Gonzalese v roce 1968.\n\nTeprve potřetí v otevřené éře tenisu, a poprvé od Australian Open 1970, postoupilo všech deset nejvýše nasazených hráčů mužské dvouhry do čtvrtého kola grandslamového turnaje. Šestý muž žebříčku Stefanos Tsitsipas se stal prvním Řekem ve čtvrtém kole pařížského majoru od Lazarose Staliose v roce 1936. V něm však nestačil na Stana Wawrinku, když v rozhodující páté sadě prohrál 6–8 na gamy. \n\nPoprvé od Australian Open 2013 postoupili čtyři nejvýše nasazení do semifinále grandslamu a premiérově od French Open 2012 se v něm zároveň objevili Djoković, Federer a Nadal.\n\nDvojnásobným obhájcem titulu byl španělský druhý hráč světa Rafael Nadal, jenž do turnaje vstoupil s pařížskou zápasovou bilancí výher a proher 86–2. V repríze finále z roku 2018 porazil čtvrtého nasazeného Rakušana Dominica Thiema po čtyřsetovém průběhu 6–3, 5–7, 6–1 a 6–1. Stali se tak čtvrtou pařížskou dvojicí, která se objevila ve dvou či více následných finále. Na Roland Garros Nadal získal dvanáctý triumf a překonal historický grandslamový rekord ve dvouhře, který držel s Australankou Margaret Courtovou, jíž se na Australian Open podařilo vyhrát jeden grandslam jedenáctkrát. 33letý Španěl získal celkově osmnáctý grandslam, což znamenalo ztrátu dvou trofejí za prvním Federerem. Švýcara zdolal na Roland-Garros i popáté, tentokrát v semifinále, a navýšil aktivní bilanci vzájemných zápasů na 24–15, z toho 14–2 na antuce. Ukončil tím šňůru pěti Federerových výher. Do žebříčku ATP si připsal 2 000 bodů a získal finanční odměnu 2 300 000 eur.\n\nRafael Nadal se devátým obhájeným titulem na French Open stal nejúspěšnějším hráčem v počtu obhájených trofejí z jediného grandslamu. Ve 33 letech a 6 dnech věku byl také třetím nejstarším šampionem v Paříži, po Andresi Gimenovi z roku 1972 (34 let a 306 dní) a Kenu Rosewallovi z roku 1968 (33 let a 220 dní). Finálová výhra znamenala jeho 950. vítězný zápas na okruhu ATP Tour, což jej řadilo na 4. místo za Federera (1207), Jimmyho Connorse (1156) a Ivana Lendla (1069). Z Roland-Garros 2019 odjížděl s celkovou pařížskou bilancí zápasů 93–2 a setů 278–27.\n\n"}
{"id": "1500464", "url": "https://cs.wikipedia.org/wiki?curid=1500464", "title": "French Open 2019 – ženská dvouhra", "text": "French Open 2019 – ženská dvouhra\n\nŽenská dvouhra French Open 2019 probíhala na přelomu května a června 2019. Dějištěm se staly antukové dvorce areálu Stade Roland-Garros. Do singlové soutěže pařížského tenisového grandslamu nastoupilo sto dvacet osm hráček. Patnáct z nich, včetně tří šťastných poražených, si účast zajistilo v kvalifikaci.\n\nRozlosování proběhlo v oranžérii areálu 23. května 2019 za asistence francouzského judisty, olympijského vítěze a mistra světa Teddyho Rinera. Vítězka Ashleigh Bartyová si do žebříčku WTA připsala 2 000 bodů a získala finanční odměnu 2 300 000 eur. Obhájkyní titulu byla rumunka světová trojka Simona Halepová, kterou ve čtvrtfinále vyřadila 17letá Američanka Amanda Anisimovová.\n\nNaomi Ósakaová, Karolína Plíšková, Kiki Bertensová, Petra Kvitová a Angelique Kerberová vstoupily do turnaje jako soupeřky o post světové jedničky. Aby hráčky ohrozily na čele figurující Ósakaovou, musely Plíšková s Bertensovou postoupit alespoň do finále a Kvitová s Kerberovou získat titul. Kvitová nenastoupila do prvního kola kvůli bolestem v levém předloktí. Nahradila ji šťastná poražená kvalifikantka Kaja Juvanová ze Slovinska. Vyřazením Plíškové ve třetím kole, získala na čele stojící Ósakaová jistotu, že setrvá na vrcholu klasifikace i po skončení turnaje.\n\nPátá nasazená Němka Kerberová, usilující o zkompletování kariérního Grand Slamu, vypadla v úvodním kole s 18letou pařížskou debutantkou Anastasijí Potapovovou. Ruska tak poprvé zdolala členku elitní světové čtyřicítky. Šestnáctizápasová grandslamová neporazitelnost Japonky Naomi Ósakaové skončila ve třetím kole, v němž ji vyřadila čtyřicátá druhá hráčka žebříčku Kateřina Siniaková. Češka odvrátila všech sedm brejkbolů, připsala si první karierní výhru nad členkou elitní světové trojky a poprvé postoupila do osmifinále grandslamu. Američanka Serena Williamsová útočila na vyrovnání historického rekordu Australanky Margaret Courtové v počtu 24 singlových titulů z grandslamu. Ve třetím kole však podlehla krajance Sofii Keninové.\n\nAmeričanka Amanda Anisimovová se stala prvním tenistkou bez rozdílu pohlaví ve čtvrtfinále Grand Slamu, který se narodil ve 21. století. Do třetího grandslamového, a prvního pařížského, semifinále postoupila Johanna Kontaová, jež před rokem 2019 nevyhrála na French Open žádný zápas. Stala první Britkou v této fázi turnaje od Jo Durieové v roce 1983. Do premiérového semifinále majoru postoupila 19letá Češka Markéta Vondroušová po výhře nad Chorvatkou Petrou Martićovou. Snížila tak pasivní bilanci vzájemných zápasů na 1–4. Soupeřka v závěru úvodní sady nevyužila tři setboly v řadě, když Vondroušová zahájila sérii zisku 24 z 27 následně odehraných míčů.\n\nČtvrtfinálovým vítězstvím Amandy Anisimovové nad rumunskou obhájkyní Simonou Halepovou se Američanka v 17 letech stala nejmladší semifinalistkou Roland-Garros od Nicole Vaidišové v roce 2006. Postupem Australanky Ashleigh Bartyové do této fáze po výhře nad Američankou Madison Keysovou si účast v semifinále zajistily čtyři hráčky, které nikdy předtím nehrály finále grandslamu. Naposledy předtím k takové situaci došlo na Australian Open 1978. Bartyová si semifinálem zajistila karierní posun do Top 5, jakožto první Australanka od Sam Stosurové v srpnu 2012.\n\nSemifinálová utkání byla pro středeční déšť přesunuta ze čtvrtka na pátek 7. června 2019.\nSvětová osmička Ashleigh Bartyová vyřadila 17letou Američanku Amandu Anisimovovou ve třech setech. Dominantním vstupem si vypracovala vedení 5–0 na gamy a za stavu 40:15 nevyužila dva setboly. Americká teenagerka však průběh šňůrou šesti her otočila a úvodní sadu získala v tiebreaku. Na vítězné vlně pokračovala do stavu her 3–0, než iniciativu převzala zpět Bartyová. Sérii šesti gamů Australanka vyhrála druhé dějství. Přestože v rozhodující sadě jako první ztratila podání, vzápětí si jej vzala zpět a po dalším prolomeném servisu Američanky si udržovala náskok. Duel ukončila šestým mečbolem. 23letá Bartyová se stala první australskou finalistkou Roland-Garros od Sam Stosurové v roce 2010.\n\nSvětová osmatřicítka Markéta Vondroušová zdolala 28letou Britku Johannu Kontaovou po dvousetovém průběhu. V každé sadě dokázala otočit nepříznivý vývoj gamů 3–5. V první z nich Britka nevyužila tři setboly. Češka, která vyhrála od lednového Australian Open 2019 nejvíce zápasů na okruhu, tak poprvé pronikla do grandslamového finále. Do závěrečného utkání postoupila bez ztráty setu, což se naposledy před ní podařilo Lucii Šafářové v roce 2015. Kontaová promarnila příležitost stát se první Britkou v grandslamovém finále dvouhry od roku 1977.\n\nPředzápasový poměr utkání finalistek vyzníval pro Ashleigh Bartyovou, která Markétu Vondroušovou dvakrát porazila. Vondroušová se stala šestou českou tenistkou ve finále majoru od roku 1993 a v 19 letech první teenagerkou v boji o titul na French Open od Any Ivanovićové v roce 2007, respektive první takovou na grandslamu od Wozniacké na US Open 2009.\n\nDuel debutantek v grandslamovém finále vyzněl pro 23letou Australanku Bartyovou, která hladce zdolala Vondroušovou ve dvou setech 6–1 a 6–3. V úvodní sadě česká tenistka nevyhrála ani jednu hru na podání. Bartyová získala první grandslamovou trofej ve dvouhře a druhou celkově, po deblovém triumfu na US Open 2018. V rámci okruhu WTA Tour si připsala šestý singlový titul. Na Roland-Garros se stala první australskou šampionkou od Margaret Courtové z roku 1973. Na žebříčku WTA se obě tenistky posunuly na nová kariérní maxima, Bartyová na 2. místo a Vondroušová na 16. příčku.\n"}
{"id": "1500468", "url": "https://cs.wikipedia.org/wiki?curid=1500468", "title": "TJ Mikulčice", "text": "TJ Mikulčice\n\nTělovýchovná jednota Mikulčice je sportovní klub z Mikulčic na Hodonínsku, který byl založen v roce 1928. Klubovými barvami jsou zelená a bílá. Kromě fotbalu má oddíly atletiky a stolního tenisu, v letech 1941–1962 se zde hrál také lední hokej. Fotbalový oddíl nastupuje od sezony 2019/20 v Okresní soutěži Hodonínska (9. nejvyšší soutěž).\n\nNejvětším úspěchem klubu je účast v 6 ročnících nejvyšší středomoravské soutěže (1994–2000).\n\nSvoje domácí zápasy hraje ve sportovním areálu v severovýchodní části obce, jehož maximální kapacita je 800 míst.\n\nZdroj: \n\nSportovní klub v Mikulčicích byl založen roku 1928. Prvními soky v soutěžních kláních byla ve 30. letech mužstva SK Dolní Bojanovice, SK Mutěnice, DSK Lužice, SK Hovorany, SK Strážnice, SK Moravská Nová Ves, SK Kostice, SK Týnec, SK Rakvice, SK Rohatec, VSK Velké Pavlovice, SK Blučina, SK Hustopeče, SK Židlochovice, SK Tvrdonice, SK Krumvíř, SK Klobouky u Brna a Orel Veselí nad Moravou.\n\nV roce 1975 klub navázal družbu s oddílem TJ Sokol Sezimovo Ústí. Ve druhé polovině 70. a 80. let byl účastníkem okresního přeboru. Od konce 80. let až do sezony 2004/05 byl pravidelným účastníkem krajských soutěží.\n\nNejznámějším odchovancem klubu je Luděk Urbánek (* 2. listopadu 1973), který hrál II. ligu za Baník Ratíškovice (1999–2002) a v sezoně 1999/00 se s Ratíškovicemi probojoval do finále Poháru Českomoravského fotbalového svazu. Od pátku 10. srpna 2007 byl opět hráčem Mikulčic.\n\nK vítězství v okresním přeboru v sezoně 2009/10 přidaly Mikulčice také vítězství v Poháru Okresního fotbalového svazu Hodonín, když ve finálovém zápase v Kyjově porazily SK Agro Vnorovy 2:1 (poločas 0:1). Mikulčice startovaly v Poháru Jihomoravského krajského fotbalového svazu v sezoně 2010/11, z něhož byly vyřazeny Ratíškovicemi.\n\nOd úterý 20. listopadu 2018 je předsedou klubu Miroslav Bartyzal.\n\nFotbalový klub má k dispozici jedno hřiště s umělým povrchem (rozměry 105×66 metrů) a jedno travnaté (rozměry 103×63 metrů). Travnatá plocha se začala budovat v roce 1979 a dokončena byla v létě 1984. Zastřešená tribuna se začala stavět roku 1996.\n\nPoznámky:\n\nTJ Mikulčice „B“ byl rezervním týmem Mikulčic, který se pohyboval v okresních soutěžích.\n\n"}
{"id": "1500472", "url": "https://cs.wikipedia.org/wiki?curid=1500472", "title": "Čertův kámen (Heřmanice u Oder)", "text": "Čertův kámen (Heřmanice u Oder)\n\nČertův Kámen u Heřmanic u Oder na Spálovsku je kámen u lesní cesty (bývalé silnice) nad bývalou hájenkou mezi Heřmánkami a Heřmanicemi. Ke kameni se údajně váže několik pověstí. Jedna z nich vypráví, že kámen původně ležel před fojtstvím v Heřmanicicích a na současné místo jej odvalila velká průtrž mračen. Když se synové heřmanickéo rychtáře marně pokoušeli kámen odvalit v naději, že se pod ním skrývá poklad, zjevil se jim čert. Otisky jeho drápů mají být v kameni viditelné dodnes. \nPřibližné souřadnice: N 49°42.67298', E 17°47.42793'\n"}
{"id": "1500473", "url": "https://cs.wikipedia.org/wiki?curid=1500473", "title": "Vila Vladislava Vepřovského", "text": "Vila Vladislava Vepřovského\n\nVila Vladislava Vepřovského je zaniklá vila v Praze 5-Hlubočepích v lokalitě vilové čtvrti Barrandov, která stála v ulici Pod Ateliéry. Byla zbořena v lednu 2009 a na jejím místě postaven objemově větší bytový dům.\n\nPozemky v ulici Pod Ateliéry původně patřily staviteli Václavu Havlovi, který si na nich chtěl vystavět svou rezidenci. Poslední architektonický návrh poslal Vladimír Grégr roku 1941 již z vězení. Část těchto pozemků Václav Havel ještě roku 1940 odprodal MUDr. Vladislavu Vepřovskému, který si zde postavil stylovou vilu od architekta a stavitele Václava Urbana. Ing. Havlovi byly po roce 1948 zdejší pozemky zabaveny.\n\nRoku 2007 prodali majitelé vilu s pozemky soukromému investorovi, který dal dům v lednu 2009 zbořit. Na jeho místě včetně zahrady postavil objemově několikanásobně větší bytový dům.\n\n\n\n"}
{"id": "1500474", "url": "https://cs.wikipedia.org/wiki?curid=1500474", "title": "Fontaines-sur-Grandson", "text": "Fontaines-sur-Grandson\n\nFontaines-sur-Grandson je obec v západní (frankofonní) části Švýcarska, v kantonu Vaud, v okrese Jura-Nord Vaudois. V roce 2018 žilo v obci 218 obyvatel.\n\nObec je poprvé zmiňována v roce 1011 jako Fontanes. Do konce roku 1996 byla obec součástí distriktu Grandson, od roku 1997 se stala částí nového distriktu Jura-Nord Vaudois. Katastr obce je situován severojižním směrem mezi úpatím pohoří Jura a hranicí s kantonem Neuchatel. Celá obec je součástí Švýcarského kulturního dědictví.\n\nV roce 2000 hovořilo 85,6% obyvatel obce francouzsky. Ke švýcarské reformované církvi se ve stejném roce hlásilo 64,4% obyvatel, k církvi římskokatolické 14,4% obyvatel.\n\n"}
{"id": "1500475", "url": "https://cs.wikipedia.org/wiki?curid=1500475", "title": "Jurij Alexandrovič Orlov", "text": "Jurij Alexandrovič Orlov\n\nJurij Alexandrovič Orlov (rusky Юрий Александрович Орлов; 12. června 1893, Tomyševo, Simbirská gubernie – 2. října 1966, Moskva) byl ruský zoolog–paleontolog.\n\nV roce 1911 nastoupil na matematicko–fyzikální fakultu univerzity v Petrohradě. Zoologii a anatomii ho vyučoval histolog Alexej Alexejevič Zavarzin. V roce 1917 absolvoval na katedře přírodních věd. Od roku 1916 do roku 1924 učil na lékařské fakultě Permské univerzity – i během občanské války; byl jedním z prvních zaměstnanců Permské univerzity a učitelů katedry histologie. Spolu s dalšími učiteli byl během ústupu Kolčaka evakuován na Tomskou univerzitu (1919–1920).\n\nV letech 1924 až 1935 vyučoval na Institutu výzkumu mozku a Vojenské lékařské akademii v Leningradu (jako docent na katedře cytologie a histologie). Oblast jeho vědeckého zájmu v této době zahrnovala studium nervového systému členovců. Od roku 1925 začal studovat paleontologii, o kterou se zajímal už od mládí.\n\nOd roku 1939 přednášel na Moskevské státní univerzitě. V roce 1939 se stal řádným členem Moskevské společnosti přírodovědců. Od roku 1943 byl vedoucím oddělení paleontologie na geologické fakultě Moskevské univerzity. V letech 1945–1966 působil jako ředitel Paleontologického ústavu Akademie věd SSSR .\n\nJe pohřben na Novoděvičím hřbitově. V roce 1966 bylo na jeho počest pojmenováno moskevské paleontologické muzeum.\n\nPočátek jeho vědecké činnosti byl věnován komparativní morfologii nervového systému zvířat. Později začal studovat evoluční vývoj mozku na materiálech fosilních savců. Pak přešel zcela k paleontologickým studiím. V roce 1928 objevil v Pavlodaru naleziště pozůstatků neogenní fauny jménem «Husí přelet». \n"}
{"id": "1500482", "url": "https://cs.wikipedia.org/wiki?curid=1500482", "title": "Seznam zemětřesení v roce 2018", "text": "Seznam zemětřesení v roce 2018\n\nToto je seznam zemětřesení v roce 2018. Zahrnuta jsou zde pouze zemětřesení o síle 6,0 nebo výše. Pokud mají slabší zemětřesení za následek velké škody nebo ztráty na životech, tak jsou zde taktéž zahrnuta. Všechny termíny jsou uvedeny podle UTC času. Maximální míry podpory jsou uvedeny na Mercalliho stupnici intenzity a pochází z USGS ShakeMap dat. \n\n"}
{"id": "1500489", "url": "https://cs.wikipedia.org/wiki?curid=1500489", "title": "Ángel Nieto", "text": "Ángel Nieto\n\nÁngel Nieto Roldán (25. ledna 1947, Zamora – 3. srpna 2017, Ibiza) byl španělský motocyklový jezdec a třináctinásobný mistr světa v závodech silničních motocyklů. Třináct mistrovských titulů je druhý nejvyšší počet v historii Grand Prix (za Giacomo Agostinim). Nietových devadesát vyhraných závodů na Grand Prix ho pak řadí na třetí místo historické tabulky, za Agostiniho a Valentina Rossiho. Šest titulů mistra světa získal v kubatuře 50 cc (1969, 1970, 1972, 1975, 1976, 1977) a sedm titulů ve 125 cc (1971, 1972, 1979, 1981, 1982, 1983, 1984). Jezdil za stáje Derbi, Morbidelli, Kreidler, Bultaco, Minarelli a Garelli. V roce 2002 byl uveden do síně slávy MotoGP. Zemřel na následky nehody na čtyřkolce. V roce 2017 tým Aspar změnil svůj název na Ángel Nieto Team, k poctě zesnulé legendy. Jeho syn Pablo Nieto a synovec Fonsi Nieto byli rovněž závodními motocyklovými jezdci.\n"}
{"id": "1500501", "url": "https://cs.wikipedia.org/wiki?curid=1500501", "title": "Hudáček", "text": "Hudáček\n\nPříjmení Hudáček má více nositelů:\n\n"}
{"id": "1500502", "url": "https://cs.wikipedia.org/wiki?curid=1500502", "title": "Great Kei River", "text": "Great Kei River\n\nGreat Kei River (\"Velká řeka Kei\") je řeka v Jihoafrické republice. Vzniká nedaleko Cathcartu v provincii Východní Kapsko soutokem zdrojnic Black Kei a White Kei. Vlévá se estuárem do Indického oceánu nedaleko letoviska Kei Mouth. Od pramene k ústí měří 520 km a je devátou nejdelší řekou v JAR. Povodí má rozlohu 20 566 km².\n\nŘeka vytváří četné meandry, protéká subtropickým ekoregionem Albany thickets a v jejím ústí rostou mangrovy. Významný je rybolov. Na White Kei byla v roce 1972 postavena přehrada Xonxa, využívaná hlavně k zavlažování. U města Butterworth vede podél řeky dálnice N2, Great Kei River Pass je známý jako úsek častých nehod. \n\nV období apartheidu byly podle polohy „před řekou“ a „za řekou“ (směrem od Kapského Města) pojmenovány bantustany Ciskei a Transkei. \n"}
{"id": "1500503", "url": "https://cs.wikipedia.org/wiki?curid=1500503", "title": "Italské fotbalové mistrovství 1921/22", "text": "Italské fotbalové mistrovství 1921/22\n\nSoutěžní ročník Prima Categoria 1921/22 byl 21. ročník nejvyšší italské fotbalové ligy a 15. ročník nově založené Prima Categoria se konal od 2. října 1921 – 28. května 1922. Hrálo souběžně s šampionátem který se jmenoval Prima Divisione konaný druhou federací CCI (Confederazione Calcistica Italiana).\n\nBěhem léta roku 1921 vznikl spor mezi Fotbalovou federací (FIGC) s většími týmy uvnitř ligy. Týmy požádaly o snížení počtu účastníků v Prima Categoria. Vittorio Pozzo vypracoval plán pro vyhovění požadavkům týmů, avšak po hlasování nebyl plán přijat protože menší kluby se obávaly, že by zmizely, kdyby bylo takové snížení zavedeno.\n\nToto vedlo k vytvoření nové italské fotbalové federace, CCI (Confederazione Calcistica Italiana), to organizovalo šampionát souběžný s FIGC šampionátem.\n\nToto oddělení však trvalo pouze jednu sezónu a následující léto přijalo FIGC snížení účastníků ligy.\n\n\n\n\n\n\n\n\n\n\n\n"}
{"id": "1500506", "url": "https://cs.wikipedia.org/wiki?curid=1500506", "title": "Volby do Evropského parlamentu v Nizozemsku 2019", "text": "Volby do Evropského parlamentu v Nizozemsku 2019\n\nVolby do Evropského parlamentu 2019 se v Nizozemsku uskutečnily ve čtvrtek 23. května v rámci celoevropských voleb do Evropského parlamentu. Nově zvolený Evropský parlament bude mít v 9. volebním období (2019–2024) celkem 751 křesel, Nizozemsko v něm bude mít stejně jako doposud 26 zástupců.\n\n\n"}
{"id": "1500508", "url": "https://cs.wikipedia.org/wiki?curid=1500508", "title": "Nejproduktivnější hráč National League A", "text": "Nejproduktivnější hráč National League A\n\nNejproduktivnější hráč National League A je ocenění ve švýcarské hokejové lize National League A. Cenu se uděluje hráči s nejvíce nasbíranými body po základní části.\n"}
{"id": "1500511", "url": "https://cs.wikipedia.org/wiki?curid=1500511", "title": "Seznam krakovských knížat", "text": "Seznam krakovských knížat\n\nToto je seznam krakovských knížat vládnoucích v Krakovském knížectví od roku 1138 až do jeho začlenění do Polského království, nově vzniklého roku 1320.\n\nSjednocení rozdělených území do jednoho Polského státu v roce 1320\nPozor! Data jsou v mnoha případech pouze orientační. Zahrnuta jsou ta knížectví, jimž vládla konkrétní knížata. Byli ponecháni Václav II. a Václav III. z rodu Přemyslovců, aby nedocházelo k chronologickým mezerám. Stejně tak příslušnost některých území každého z Piastovců může být diskutabilní.\n\n\n<refernces />\n\n"}
{"id": "1500518", "url": "https://cs.wikipedia.org/wiki?curid=1500518", "title": "Nejlepší střelec National League A", "text": "Nejlepší střelec National League A\n\nNejlepší střelec National League A je ocenění ve švýcarské hokejové lize National League A. Cena se uděluje hráči s největším počtem vstřelených branek po základní části.\n"}
{"id": "1500523", "url": "https://cs.wikipedia.org/wiki?curid=1500523", "title": "František Kunz", "text": "František Kunz\n\nFrantišek Kunz (něm. Franz Kunz; 30. dubna 1896 Jablonné nad Orlicí – 27. ledna 1993 Kadaň) byl český římskokatolický kněz sudetoněmeckého původu, který působil v Litoměřické diecézi.\n\nNarodil se v německy mluvící rodině v Jablonném nad Orlicí. Jeho otec pracoval na dráze. Dne 1. září 1918 byl v Litoměřicích biskupem Josefem Grossem vysvěcen na kněze. Působil v Mikulovicích u Vernéřova, Jablonném (Jablonci) nad Nisou a od roku 1936 ve farnosti Boč nad Ohří. Po roce 1945 kdy došlo k poválečnému odsunu Němců z Československa se rozhodl zůstat ve své farnosti a neodejít do zahraničí. Znamenalo to však přijmout osud kněze, který v komunistickém režimu bude nutně pronásledován. Toto riziko podstoupil, i když patřil ke stovce kněží, kteří zůstali v Litoměřické diecézi v tehdejším Československu. Dalších kolem sedmi stovek německy mluvících kněží Litoměřické diecéze se rozhodlo následovat svá odsunovaná farní společenství. Kunz však s nimi neztratil kontakt ani v době komunistické totality a přijíždělo za ním mnoho lidí z tehdejší západní Evropy. Nutně byl tedy sledován Státní bezpečností a vyžadovalo to i určité formy spolužití s režimem. Později byl jmenován arciděkanem. V roce 1985 patřil spolu s Josefem Kunzem a Arno Linkem mezi poslední tři žijící kněze, které ordinoval biskup Josef Gross. Poslední dvě léta života prožil u sester dominikánek v Kadani. Zemřel po delší nemoci 27. ledna 1993 ve věku 96 let. Poslední rozloučení s ním se konalo 3. února 1993 v klášterním kostele Svaté rodiny v Kadani.\n"}
{"id": "1500525", "url": "https://cs.wikipedia.org/wiki?curid=1500525", "title": "Sergej Ivanovič Migaj", "text": "Sergej Ivanovič Migaj\n\nSergej Ivanovič Migaj (rusky Сергей Иванович Мигай; 30. května 1888, Mogilev – 8. prosince 1959, Moskva) byl ruský operní pěvec (baryton).\n\nSe zpěvem začal na gymnáziu, kde zpíval ve sboru. V roce 1911 absolvoval hudební školu v Oděse, byl studentem Julie Reiderové. Byl sólista Velkého divadla v letech 1911-1924 a Leningradského divadla opery a baletu v letech 1924-1927. Od roku 1927 měl kombinovaná vystoupení v obou městech. V období 1925–35 hostoval v Charkově, Kyjevě, Oděse, Kazani, Sverdlovsku, Baku a Tbilisi. Od roku 1941 působil jako sólista všesvazového rozhlasového sboru. V roce 1948 začal vyučovat na Moskevské státní konzervatoři. Mezi jeho žáky patřil Jurij Antonovič Mazurok.\n"}
{"id": "1500543", "url": "https://cs.wikipedia.org/wiki?curid=1500543", "title": "Nejlepší nahrávač National League A", "text": "Nejlepší nahrávač National League A\n\nNejlepší nahrávač National League A je ocenění ve švýcarské hokejové lize National League A. Cena se uděluje hráči s největším počtem asistencí po základní části.\n"}
{"id": "1500545", "url": "https://cs.wikipedia.org/wiki?curid=1500545", "title": "Campofranco (rod)", "text": "Campofranco (rod)\n\nCampofranco byl italský šlechtický rod užívající příjmení a predikát Lucchesi Palli. Jeho zakladatelem byl Andreas Palli de Lucchisio připomínaný v polovině 11. století na Sicílii. Postupem doby byl rod několikrát povýšen do baronského stavu a v 17. století získal sicilsko-španělský knížecí (1625) a vévodský (1699) titul.\n\nCarlo hrabě Lucchesi Palli, kníže di Campofranco, vévoda della Grazia, (1868–1951) se oženil s Henriettou, princeznou Salm-Salmovou (* 1875), která roku 1932 po své bezdětné tetě Anně Gustavě, rozené von Bornemann (1853–1932), vdově po hraběti Františku Lützowovi (1849–1916), známém historikovi, diplomatovi a čestném předsedovi českého olympijského výboru, zdědila panství Žampach. Knížata Campofranco vlastnila Žampach až do roku 1945, kdy jim byl zabaven zdejším Národním výborem. Henrietta však tento krok považovala za protiprávní a o svůj majetek bojovala až do roku 1948, kdy byl velkostatek zabrán definitivně. Její syn Alfred pobýval v Československu až do dubna 1950. Snažil se urovnat některé majetkové záležitosti a později odjel za rodiči do Florencie. \n\n\n"}
{"id": "1500553", "url": "https://cs.wikipedia.org/wiki?curid=1500553", "title": "Nejtrestanější hráč National League A", "text": "Nejtrestanější hráč National League A\n\nNejtrestanější hráč National League A je ocenění ve švýcarské hokejové lize National League A. Cena se uděluje hráči s největším počtem trestných minut po základní části.\n"}
{"id": "1500554", "url": "https://cs.wikipedia.org/wiki?curid=1500554", "title": "Zlatá ladička", "text": "Zlatá ladička\n\nZlatá ladička (ve francouzském originále Diapason d'Or) je ocenění v oblasti především vážné hudby udělované významným francouzským odborným časopisem \"Diapason\" (v překladu „ladička“). Magazín každý měsíc recenzuje 150 nahrávek s klasickou hudbou, z nich 6 měsíčně získá ocenění \"Diapason d'Or\". Z oceněných projektů pak porota jednou za rok vybírá ty nejlepší, jež na slavnostním ceremoniálu obdrží výroční cenu Diapason d'Or de l'année (Zlatá ladička roku). Unikátní objevy dostávají ocenění \"Diapason Découverte\" (Objev Diapasonu).\n\nZ nahrávek českých vydavatelství či interpretů v historii získal ocenění např. Supraphon za nahrávku symfonie Bohuslava Martinů s Českou filharmonií a Václavem Neumannem (1979). Nahrávka sonát Jana Dismase Zelenky s Collegiem 1704 získala ocenění v roce 2017. V roce 2018 byl Supraphon oceněn za nahrávku kvintetů Antonína Dvořáka op. 81 a 97 s Haasovým kvartetem a Borisem Giltburgem (2018) či Madrigaly Bohuslava Martinů s komorním sborem Martinů Voices a sbormistrem Lukášem Vasilkem. Cenu Objev Diapasonu získala v roce 2019 nahrávka jednoaktové opery \"Čím lidé žijí\" (\"What Men Live By\") a První symfonie Bohuslava Martinů s Českou filharmonií a Jiřím Bělohlávkem a Zlatou ladičku obdržela i nahrávka písní Bohuslava Martinů s Martinou Jankovou, Tomášem Králem a Ivo Kahánkem.\n\n"}
{"id": "1500557", "url": "https://cs.wikipedia.org/wiki?curid=1500557", "title": "Turistická značená trasa 1215", "text": "Turistická značená trasa 1215\n\nTuristická trasa má svůj počátek u nádraží v Čimelicích, kde navazuje na stejně značenou trasu 1214 přicházející sem z Orlíku nad Vltavou. Zároveň je zde výchozí žlutě značená Alšova stezka do Mirotic. Trasa vede nejprve na Čimelické náměstí, kde se opět křižuje s Alšovou stezkou přicházející sem alternativním směrem. Trasa 1215 nabírá jihovýchodní směr a sestupuje podél Čimelického potoka do místní části Větrov, kde překonává řeku Skalici. Podél ní pokračuje po polní cestě dále k jihovýchodu k Valnému rybníku, kde vystoupá mezi pole, kde se napojuje na asfaltovou komunikaci spojující Vrábsko se Smetanovou Lhotou. Po ní sestupuje opět ke Skalici na rozcestí se zde výchozí žlutě značenou trasou 6309 k loveckému zámečku Karlov. Trasa 1215 pokračuje loukami podél Skalice do osady Podelhota a poté po polní cestě přes návrší do Varvažova, resp. jeho místní části \"U Mostu\". Zde se nachází rozcestí se zde výchozí místní žlutě značenou trasou 9162 vedoucí do centra Varvažova alternativní trasou lesním masívem jižně od obce. Trasa 1215 stoupá silnicí východním směrem tamtéž, prochází rozcestím s koncem trasy 9162 a pokračuje do Varvažovských Pasek. Za nimi opouští silnici a po lesní cestě klesá na hranu zátoky Orlické přehrady, kde končí na rozcestí s červeně značenou trasou 0109 z Orlíku nad Vltavou do Písku a naučnou stezkou Orlík - Zvíkovské Podhradí. \n\n"}
{"id": "1500558", "url": "https://cs.wikipedia.org/wiki?curid=1500558", "title": "Bonin", "text": "Bonin\n\nBonin (Bovin) nebo Boonem (de Bonin / van Boonen) byla patricijská rodina, založená a sídlící především v Bruggách, kde od 12. do konce 15. století hrála důležitou politickou a společenskou roli.\n\nJméno napsané jako \"Bonin\" je latinské hláskování toho, co by se v současné nizozemštině psalo jako \"Van Boonen\" (Boonenský). Ve starém nizozemském skloňování se psalo jako “Boonem” a ve francouzštině jako “de Bonin”. Až do pozdní poloviny 19. století, kdy se začal klást důraz na přesný pravopis, se rodina v historických nizozemských spisech objevuje i jako “Bonyn” nebo “Boonyn” kde se z “i” stane \"y\". S tečkami nebo bez teček \"ÿ - ij\". A “n” je často nahrazeno “v”, takže vznikají tvary jako “Bovin” nebo “Bovyn” a “Bovijn”. Abychom pochopili rozdíly v pravopisu jednoho a téhož jména, je důležité vědět, že v moderní nizozemštině se jména neskloňují, na rozdíl od latiny, češtiny a v menší míře také němčiny.\n\nKniha J. Gaillarda \"Bruges et le Franc ou Leur magistrature et leur noblesse, avec des données historiques et généalogiques sur chaque famille\" (sv. 6, str. 298-299) výslovně uvádí, že \"Bonin\" se psal také \"Bovin\".\nPřesná zmínka je:\n\"La famille BONIN que Meyerus, et d'après lui parfois quelques autres écrivains, nomme BOVIN et qualifie de potens admodum familia, est une des plus anciennes maisons de Flandre...\" Překlad: \"Rodina BONINů, kterou Meyer a po něm i další autoři nazývají BOVIN a označují jako velmi mocnou, patřila k nejstarším ve Flandrech.\"\n\nV knize \"Annales sive historiae rerum Belgicarum\" z roku 1580 se místo \"v\" ve jméně Bovin psalo také \"u\". Píše se tam o míru mezi rodinami Bovin a Gruuthuyse, který v roce 1377 iniciovala Markéta Bavorská, matka Filipa III..\n\nJeden z prvních Boninů listinně doložených je Egidius Bonin, který se stal roku 1286 děkanem proboštství Sint-Donaas v Bruggách. Takže rodina již dosáhla prosperity a vlivu. Počátkem 14. století dala postavit jeden z nejvýznamnějších domů, dům se sedmi věžemi na ulici Hoogstraat. Během třináctého, čtrnáctého a patnáctého století byla rodina v městské radě silně zastoupena. Někteří se stali radou nebo pokladníkem, mnozí Boninové patřili k lodní škole: Jan Bonin (1257), Pierre Bonin (1276), Jan Bonin (1291), Gauthier Bonin (1312), Lambert Bonin (13 ..), Pierre Bonin (1329), Geldolf Bonin (1331), Jan Bonin (1366 a 1379), Jacob Bonin (1384, 1385 a 1403), Thomas Bonin (1405, 1427 a 1430), Jacob Bonin (1431, 1433), Tideman Bonin (1435) a Jacob Bonin (1446). 1455 a 1457).\nLambert Bonyn (Bovyn) jako vůdce \"Oost Vrye\" (východního frank, nebo svobodný) se zúčastnil bitvy bitvy u Casselu v roce 1328.\n\nNěkteří vyšplhali výš a stali se starostou členů rady. V letech 1367, 1369, 1371, 1375, 1377 a 1378 tuto pozici zastával jeden nebo dva po sobě jdoucí Jan Bonins a znovu v roce 1417 a 1420 Thomas Bonin.\n\nNakonec tam byli také Bonins, kteří dosáhli vrcholu jako starosta \"aldermanu\". Jednalo se o dva nebo snad dokonce o tři Jana Boninsa v letech 1364, 1368, 1370, 1372 a 1392.\n\nV níže uvedené knize J. Gaillarda je také zmíněno sedm větví rodiny a jejich erb. Zástupci se zúčastnili mnoha akcí ve vysoké společnosti té doby, o kterém jsou úkoly písemné oznámení. jako jsou například hry klání společnosti \"Bílého medvěda\" v Bruggách atd.\n\nJediný pokus o genealogii pro rodinu Bonin byl dělán Corneille Gailliard a Jonkheer (panoš) Theophile Augustin Casetta v sedmnáctém století (1689). Tato genealogie nebyla publikována a lidé ji mají jen částečné znalosti, protože jiní z ní citovali.\n\nNejrozsáhlejší genealogie je poněkud zmatená práce Jean-Jacques Gailliard, kdo mohl citovat z rukopisu, který byl v majetku Barona de Peelaert-van-Hoonacker z Brugg v pozdní 19. století.\n\nNíže uvedené zdroje jsou knihy v původním jazyce. Neexistují žádné české překlady. Konzultace zdrojů vyžaduje základní znalosti nizozemštiny, francouzštiny a latiny.\n\n"}
{"id": "1500571", "url": "https://cs.wikipedia.org/wiki?curid=1500571", "title": "Prezidentské volby v Lotyšsku 2019", "text": "Prezidentské volby v Lotyšsku 2019\n\nPrezidentské volby v Lotyšsku 2019 se uskutečnily ve středu 29. května. Novým prezidentem Lotyšské republiky byl zvolen Egils Levits. Úřadu se oficiálně ujal 8. července 2019. \n\nPrezident Lotyšské republiky je volen v nepřímé volbě všemi 100 členy lotyšského jednokomorového parlamentu Saeima v současném 13. volebním období (2018–2022). Jedno funkční období lotyšského prezidenta trvá 4 roky, přičemž jeden prezident může být zvolen na maximálně dvě po sobě jdoucí období.\n\nCelkem bylo odevzdáno 95 hlasů, z toho 2 neplatné. \n\n\n"}
{"id": "1500573", "url": "https://cs.wikipedia.org/wiki?curid=1500573", "title": "Pavel Prorok", "text": "Pavel Prorok\n\nPavel Prorok (* 17. května 1963) je bývalý český hokejový útočník. Jeho bratrem je hokejista Ivo Prorok.\nV československé lize hrál za TJ Vítkovice a Dukla Trenčín. V roce 1981 získal s Vítkovicemi československý mistrovský titul. Dále hrál i za SK Karviná a TŽ Třinec. Reprezentoval Československo na Mistrovství světa juniorů v ledním hokeji 1982, kde tým skončil na 2. místě.\n\n"}
{"id": "1500579", "url": "https://cs.wikipedia.org/wiki?curid=1500579", "title": "Egils Levits", "text": "Egils Levits\n\nEgils Levits (* 30. červen 1955 Riga) je lotyšský právník, politik, politolog, soudce a vědec. Od roku 2004 je členem Evropského soudního dvora. Kandidoval na post prezidenta Lotyšské republiky při volbách v roce 2007, 2011, 2015 a 2019, přičemž při posledních byl zvolen prezidentem Lotyšska.\n\nNarodil se roku 1955 v hlavním městě tehdejší Lotyšské SSR do rodiny protisovětského disidenta židovského původu Jonasse Levitse a Ingeborgy Levita, která byla německého původu. Studia započal na 2. střední škole v Rize (\"Rīgas 2. vidusskolas\"), kde ale setrval pouze do roku 1972, kdy celá jeho rodina emigrovala do západního Německa.\n\nZ důvodu zlepšení mezinárodních vztahů Sovětského svazu se zeměmi Západu bylo počátkem 70. letech 20. století části lotyšských židovských rodin povoleno vystěhovat se do Izraele. Levitsova rodina opustila SSSR, ale usadila se u příbuzných jeho německé matky ve Spolkové republice Německo, kde Egils Levits v roce 1973 odmaturoval na Lotyšském gymnáziu v Münsteru (\"Minsteres latviešu ģimnāzija\"). Roku 1982 vystudoval práva a v roce 1986 politologii na Univerzitě v Hamburku. Poté pracoval v letech 1984 až 1986 jako výzkumný pracovník na Univerzitě v Kielu, později v Německo-východoevropském výzkumném ústavu v Göttingenu.\n\nByl aktivním členem Lotyšské lidové fronty (\"Latvijas Tautas fronte\") a Občanského kongresu i signatářem \"Deklarace o obnovení nezávislosti Lotyšské republiky\" ze dne 4. května 1990. Pracoval jako poradce lotyšského parlamentu pro otázky mezinárodního práva, ústavního práva a legislativní reformy. Mezi lety 1992 až 1993 působil jako lotyšský velvyslanec v Německu a Švýcarsku, v období od roku 1993 do 1994 byl velvyslancem v Maďarsku, Rakousku a Švýcarsku. V 5. volebním období lotyšského parlamentu Saeima byl zvolen poslancem za stranu Lotyšská cesta (\"Latvijas Ceļš\"). V roce 1995 zvolen soudcem Evropského soudu pro lidská práva, znovu zvolen v roce 1998 a 2001. Roku 2004 byl jmenován soudcem Soudního dvora Evropské unie a v roce 2018 byl do této funkce jmenován opětovně.\n\nV roce 2007 byl veřejně navržen na funkci prezidenta Lotyšska, ale tuto kandidaturu nakonec sám odmítl, jelikož pro sebe neviděl dostatečnou podporu v rozložení politických sil v tehdejším parlamentu.\n\nV roce 2015 byl parlamentní stranou Nacionální aliance (\"Nacionālā apvienība\") opět navržen na post prezidenta. Dostal se do čtvrtého kola volby, kdy byl zvolen jeho protikandidát Raimonds Vējonis.\n\nDne 15. května 2019 byl koaliční vládou, kterou vede Arturs Krišjānis Kariņš, navržen jako vhodný kandidát na prezidentskou funkci. V parlamentní volbě, která se konala 29. května 2019, byl poměrem 61 hlasů PRO a 32 hlasů PROTI zvolen novým prezidentem Lotyšské republiky. Svého předchůdce Raimondse Vējonise oficiálně nahradil 8. července 2019.\n\nJe autorem preambule ústavy Lotyšské republiky a dále více než sta vědeckých publikací o politologii a právních otázkách, například o lotyšském státním právu, správním právu, lidských právech, reformě soudnictví a demokracii.\n\n\n"}
{"id": "1500582", "url": "https://cs.wikipedia.org/wiki?curid=1500582", "title": "Josef Kunz (kněz)", "text": "Josef Kunz (kněz)\n\nR.D. Josef Kunz (7. října 1901 Ústí nad Labem-Střekov – 9. listopadu 1985 Senohraby) byl český římskokatolický kněz sudetoněmeckého původu, který působil v Litoměřické diecézi.\n\nNa kněze byl vysvěcen Josefem Grossem 29. června 1924 v Litoměřicích. Jako kaplan působil v Tisé a Trmicích. Poté byl kaplanem v Kamenickém Šenově, kde se od 1. ledna 1936 stal farářem. Po roce 1945 kdy došlo k poválečnému odsunu Němců z Československa se rozhodl zůstat ve své farnosti a neodejít do zahraničí. Znamenalo to však přijmout osud kněze, který v komunistickém režimu bude nutně pronásledován. Toto riziko podstoupil, i když patřil ke stovce kněží, kteří zůstali v Litoměřické diecézi v tehdejším Československu. Dalších kolem sedmi stovek německy mluvících kněží diecéze litoměřické se rozhodlo následovat svá odsunovaná farní společenství. Kunz však s nimi neztratil kontakt ani v době komunistické totality a přijíždělo za ním mnoho lidí z tehdejší západní Evropy. Nutně byl tedy sledován Státní bezpečností a vyžadovalo to i určité formy spolužití s režimem. V roce 1985 patřil spolu s Františkem Kunzem a Arno Linkem mezi poslední tři žijící kněze, které ordinoval biskup Josef Gross. V roce 1967 odešel do důchodu do Kytlic, kde spravoval tamější farnost. Poslední dva roky života prožíval nemocen v Charitním domově v Senohrabech v péči sester sv. Františka. Zemřel zaopatřen svátostmi 9. listopadu 1985 v Senohrabech. Zádušní mše se konala 15. listopadu 1985 ve farním kostele v Kamenickém Šenově a poté byly jeho ostatky uloženy do kněžského hrobu na místním hřbitově.\n"}
{"id": "1500596", "url": "https://cs.wikipedia.org/wiki?curid=1500596", "title": "Martin Boonzaayer", "text": "Martin Boonzaayer\n\nMartin David Boonzaayer (* 1. listopadu 1972) je bývalý americký těžký atlet – zápasník, vzpěrač, kulturista nizozemského původu.\n\nJako většina amerických judistů začínal zápasit na škole v hodinách tělesné výchovy v americkém tradičním (školském) zápase. Po ukončení střední školy Kalamazoo Christian High nastoupil na univerzitu Western Michigan, kde se dostal do kontaktu s bývalým americkým reprezentantem v judu Stevem Cohenem. Během studií však preferoval kariéru kulturisty, kdy se několikrát umístil na stupních vítězů (Michigan Natural Bodybuilding, Muscle Mania World Championships, Mr. America apod.). V americké judistické reprezentaci se pohyboval od roku 1997 v těžké váze nad 100 kg. V roce 2000 a 2004 startoval na olympijských hrách v s bilancí 1 výhra 2 porážky. Sportovní kariéru ukončil v roce 2005. \n\nŽije ve Phoenixu, kde pracuje ve stavebnictví a realit. Ve volném čase předává zkušenosti mladým judistům v klubu Southwest Judo Academy.\n\n\n"}
{"id": "1500605", "url": "https://cs.wikipedia.org/wiki?curid=1500605", "title": "Rallye Dakar 2020", "text": "Rallye Dakar 2020\n\nRallye Dakar je každoroční závod off-road vozidel a motocyklů. Soutěž je organizována A.S.O. – Amaury Sport Organisation. Závodu se mohou zúčastňovat závodníci jak z řad profesionálů, tak i z řad amatérů. V roce 2020 se Rallye Dakar jede v Saúdské Arábii.\n\nDakar 2020 začal v neděli 5. a skončí v pátek 17. ledna. Dakar se jede přes Saúdskou Arábii.\n\nPo dlouhé době se tak Dakar opět vrací blíže k Africe. \n\nStart proběhl ve městě Jeddah.\n\nRest day proběhne ve městě Ryiadh.\n\nZávod bude ukončen ve městě Al Qiddiya.\n\n"}
{"id": "1500609", "url": "https://cs.wikipedia.org/wiki?curid=1500609", "title": "Volby do Evropského parlamentu v Rakousku 2019", "text": "Volby do Evropského parlamentu v Rakousku 2019\n\nVolby do Evropského parlamentu 2019 se v Rakousku uskutečnily v neděli 26. května v rámci celoevropských voleb do Evropského parlamentu. Nově zvolený Evropský parlament bude mít v 9. volebním období (2019–2024) celkem 751 křesel, Rakousko v něm bude mít 18 zástupců.\n\n"}
{"id": "1500612", "url": "https://cs.wikipedia.org/wiki?curid=1500612", "title": "Josef Kunz", "text": "Josef Kunz\n\nJméno Josef Kunz se může vztahovat k následujícím osobnostem:\n\n"}
{"id": "1500614", "url": "https://cs.wikipedia.org/wiki?curid=1500614", "title": "Jazyky Česka", "text": "Jazyky Česka\n\nV Česku je úředním jazykem čeština a používá ji většina obyvatel, ale na území Česka žije mnoho lidí, kteří používají i jiné jazyky.\n\nČeština je úředním jazykem Česka a ovládá ji drtivá většina lidí v Česku žijících. Čeština v Česku má mnoho podob (spisovná čeština, obecná čeština) a samozřejmě také několik nářečí, která se tradičně dělí na česká a moravská. Jedná se o indoevropský jazyk, patří mezi slovanské jazyky, do podskupiny západoslovanských jazyků, spolu s lužickou srbštinou, polštinou a slovenštinou.\n\n\nMoravština je označení češtiny používané na Moravě, tedy moravská nářečí (východomoravská nářečí, středomoravská nářečí, lašská nářečí). K příležitosti sčítání lidu v roce 2011 však vydal Český statistický úřad prohlášení, že bude moravský jazyk sčítán jako plnohodnotný údaj s vlastním číselným kódem odděleně od jazyka českého. Při tomto sčítání lidu v roce 2011 uvedlo moravštinu jako mateřský jazyk 108 469 respondentů. Z tohoto počtu byla moravština pro 62 908 osob jediným mateřským jazykem, zbylých 45 561 osob považovalo za svůj mateřský jazyk jak moravštinu, tak češtinu.\n\nJako moravština se někdy označuje snaha o vytvoření jednotného moravského jazyka.\n\nPo naszymu (těšínské nářečí) je jazyk, který se někdy řadí mezi polštinu a někdy mezi češtinu (slezská nářečí), byl také ovlivněn němčinou a slovenštinou, je to tedy v podstatě smíšený jazyk. Používá se v české i polské části Těšínska.\n\nSlovensky mluví převážně Slovenská menšina v Česku (tvoří asi 1,89% populace Česka). Vzhledem k tomu, že čeština a slovenština jsou navzájem srozumitelné jazyky, je slovenština de facto také úředním jazykem Česka (Například správní řád (zákon č. 500/2004 Sb.) stanoví: „V řízení se jedná a písemnosti se vyhotovují v českém jazyce. Účastníci řízení mohou jednat a písemnosti mohou být předkládány i v jazyce slovenském“ (§ 16, odstavec 1)).\n\nVýchodomoravská nářečí češtiny jsou bližší slovenštině, kopničářské nářečí používané v Moravských Kopanicích je často považována za slovenštinu (nebo za přechod mezi češtinou a slovenštinou).\n\nPolsky se tradičně mluví především v okresech Karviná a Frýdek-Místek, v některých oblastech jsou dokonce dvojjazyčné názvy obcí.\n\nSlezština se někdy uvádí jako nářečí polštiny a používá se především v Polsku, ale některá nářečí polštiny v Česku jsou též nazývána slezštinou.\n\nPřed druhou světovou válkou žilo na území Česka mnoho Němců, převážně na území Sudet. V první československé republice žilo asi 30% Němců (dokonce více než Slováků). Po druhé světové válce byla většina Němců vysídlena, ale několik potomků nevysídlených Němců stále v Česku žije a mluví německy, především v oblasti Krušných hor, v Ústeckém kraji (hlavně okres Chomutov) a Karlovarském kraji (hlavně okres Sokolov).\n\nSlezská němčina je nyní již téměř vymřelá varianta němčiny, kterou se mluvilo (a dodnes mluví) v části Slezska, která patřila Německu (v Česku například Hlučínsko, Broumovsko nebo Frýdlantsko).\n\nJednalo se o specifický dialekt němčiny používaný v Praze.\nDle zákona č. 500/2004 Sb., správní řád, v § 16 (\"Jednací jazyk\") mohou příslušníci tzv. tradičních menšin jednat ve svém jazyce. Mezi uznané jazyky tradičních menšin patří kromě již zmiňované slovenštiny, němčiny a polštiny ještě tyto:\n\n\nV minulosti se na území Česka mluvilo mnoho dalšími jazyky, před příchodem Slovanů se tam mluvilo různými keltskými jazyky a germánskými jazyky národů Markomanů a Kvádů. Slované co přišli do Česka mluvili praslovansky. Za zmínku stojí též jazyky Židů (jidiš a lešon kenaan, neboli židovská čeština), česká romština, chorvatština, kterou hovořili Moravští Chorvati (většina z nich byla odsunuta, hovořili také burgenlandskou chorvatštinou), jazyk československý (jednotné označení češtiny a slovenštiny za první republiky) nebo staroslověnština, liturgický jazyk, používaný v období Velké Moravy.\n"}
{"id": "1500618", "url": "https://cs.wikipedia.org/wiki?curid=1500618", "title": "Josef Kunz (politik)", "text": "Josef Kunz (politik)\n\nJosef Kunz (* 1. června 1945 Grosswangen) je švýcarský politik (SVP).\n\nPo povinné školní docházce se Kunz se stal zemědělcem. Brzy převzal od svého otce farmu, která je ve vlastnictví rodiny již od 16. století.\n\nV parlamentních volbách v roce 1995 byl Kunz zvolen do švýcarské Národní rady, do které patřil do roku 2011. Zde byl členem \"komise pro životní prostředí, územní plánování a energetiku\" (UREK, 1999-2007), později \"finanční komise a komise pro vědu, vzdělávání a kulturu\".\n\n20. března 2009 převzal jako nástupce národního poradce Yvette Estermannové kancelář předsedy strany SVP Lucern.\n\nZnámý se stal také díky roli v dokumentárním filmu \"Mais im Bundeshuus\".\n\n"}
{"id": "1500619", "url": "https://cs.wikipedia.org/wiki?curid=1500619", "title": "Nancy Hustonová", "text": "Nancy Hustonová\n\nNancy Louise Hustonová (* 16. září 1953, Calgary) je kanadská spisovatelka a esejistka, která píše především ve francouzštině a překládá své práce do angličtiny.\n\nNancy Hustonová se narodila v Calgary v Kanadě, kde žila do patnácti let, než se s otcem přestěhovala do amerického státu New Hampshire. Matka rodinu opustila, když bylo Nancy šest. Tato zkušenost ji později inspirovala při psaní knihy \"La Virevolte\" (1994). \n\nVysokoškolské studium začala Hustonová na Sarah Lawrence College v New Yorku. Při studiu se jí naskytla možnost ročního studijního pobytu v Paříži. Zde také v roce 1973 získala magisterský titul na École des hautes études en sciences sociales. Diplomovou práci na téma nadávek psala pod vedením francouzského filozofa a sémiotika Rolanda Barthese. \n\nHustonová se vdala za bulharsko-francouzského filozofa Tzvetana Todorova, s nímž má dvě děti. V současné době žijí odděleně. Hustonová je ve vztahu se švýcarským malířem Guy Obersonem.\n\nHustonová se začala věnovat psaní při pobytu ve Francii, kdy jí začaly vycházet články v novinách. Svou prvotinu, \"Les Variations Goldberg\", napsala v roce 1981 a byla za ni nominována na francouzskou literární cenu Prix Contrepoint. \n\nOd roku 1980 Hustonová publikovala přes 45 knih, včetně divadelních her a dětských knih. Primárně píše ve francouzštině, avšak některé z vlastních publikací si také sama překládala. Jedinou výjimkou byla kniha \"Plainsong\" (1993), kterou napsala v angličtině a až poté přeložila do francouzštiny. Vydavatele našla až s francouzskou verzí. \n\nZa svou kariéru byla nominována na mnoho literárních cen. Kromě románů a esejí se věnuje i dětské literatuře a psaní scénářů. Píšectaké literaturu faktu. \n\nV roce 2005 získala Hustonová nejvyšší civilní vyznamenání Kanady, Řád Kanady, který je udělován za mimořádné zásluhy pro Kanaďany. Od té doby se může titulovat jako Důstojnice Řádu Kanady. O rok později získala francouzské literární ocenění Prix Femina za knihu Rodová znamení. \n\nHustonová čestný doktorát na Univerzitě v Liège a na Ottawské univerzitě.\n\n\n\n"}
{"id": "1500620", "url": "https://cs.wikipedia.org/wiki?curid=1500620", "title": "Džamaladdin Alijev", "text": "Džamaladdin Alijev\n\nDžamaladdin Alijev (Djamaldin Aliev) (* 1. února 1984 Karačajevsk) je bývalý ruský zápasník – judista a sambista, který od roku 2005 reprezentoval Spojené státy.\n\nVyrůstal v Čerkesku, kde začal s judem/sambem ve věku 13 let. V 15 letech se s rodiči přestěhoval do Spojených států do Denveru a v roce 2005 obdržel americké občanství. Od stejného roku se dostal do americké judistické reprezentace ve váze do 100 kg. V roce 2008 skončil třetí na americké olympijské kvalifikaci a na olympijských hrách v Pekingu nestartoval. Od roku 2010 se s novými pravidly juda v americké reprezentaci neprosazoval. Žije střídavě v Denveru a v Moskvě.\n\n\n"}
{"id": "1500623", "url": "https://cs.wikipedia.org/wiki?curid=1500623", "title": "Kaposszekcső", "text": "Kaposszekcső\n\nKaposszekcső (vyslovováno [kapošsekčé], ) je velká vesnice v Maďarsku v župě Tolna, spadající pod okres Dombóvár. Nachází se asi 4 km jihozápadně od Dombóváru. V roce 2015 zde žilo 1 512 obyvatel. Dle údajů z roku 2011 tvoří 87,2 % obyvatelstva Maďaři, 7,6 % Němci, 1,3 % Romové a 0,3 % Rumuni.\n\nSousedními vesnicemi jsou Csikóstőttős, Jágónak, Kapospula a Vásárosdombó, sousedním městem Dombóvár.\n"}
{"id": "1500635", "url": "https://cs.wikipedia.org/wiki?curid=1500635", "title": "Vitalij Georgijevič Smagin", "text": "Vitalij Georgijevič Smagin\n\nVitalij Georgijevič Smagin (rusky Виталий Георгиевич Смагин; 14. července 1937, Bratcevo – 9. prosince 2015, Irkutsk) byl ruský malíř–monumentalista, čestný občan města Irkutsk.\n\nV roce 1965 absolvoval Irkutskou uměleckou školu. V roce 1971 vystudoval Leningradskou vysokou školu průmyslového umění. V letech 1982–1986 byl předsedou Irkutské oblastní unie umělců.\n\nJe autorem projektu památníku \"Věčný plamen\" a památníku na Lisichinském hřbitově v Irkutsku, stejně jako pamětního hřbitova obětí represí v Pivovariche.\n\nÚčastnil se výstav v SSSR, Afghánistánu, Německu, Mongolsku, USA, Francii a Japonsku. Jeho obrazy jsou v Ruském muzeu (Petrohrad), v galerii Pila (Polsko), v muzeích Barnaulu, Irkutsku, Kemerovu, Krasnojarsku, Novokuzněcku a také v soukromých sbírkách. Věnoval se také pedagogické činnosti.\n\nV roce 2018 byla na jeho domě odhalena pamětní deska.\n"}
{"id": "1500636", "url": "https://cs.wikipedia.org/wiki?curid=1500636", "title": "French Open 2019", "text": "French Open 2019\n\nFrench Open 2019 byl 118. ročník druhého tenisového grandslamu sezóny, konaný od 26. května do 9. června 2019. Představoval jediný major hraný na antukovém povrchu, probíhající na otevřených dvorcích Stade Roland-Garros v 16. městském obvodu francouzské metropole Paříži.\n\nTurnaj organizovaly Mezinárodní tenisová federace a francouzský tenisový svaz Fédération Française de tennis. Řadil se do profesionálního okruhu mužů ATP Tour a žen WTA Tour. Vítězové, vyjma smíšené čtyřhry, si do žebříčků připśali dva tisíce bodů.\n\nPoté, co Australian Open a Wimbledon zavedly tiebreak do závěrečných setů dvouher po vzoru US Open, zůstal French Open posledním grandslamem s potřebou rozdílu dvou her rozhodující sady k výhře. V roce 2019 také představoval poslední major s dvanácti kvalifikantkami postupujícími do ženské dvouhry namísto obvyklých šestnácti.\n\nObhájci singlových titulů byli španělská světová dvojka Rafael Nadal a mezi ženami třetí hráčka žebříčku Simona Halepová z Rumunska, kterou ve čtvrtfinále vyřadila Amanda Anisimovová.\n\n118. ročník se odehrával na osmihektarovém areálu Stade Roland-Garros v Paříži. Premiérový ročník se na tomto místě uskutečnil v roce 1928.\n\nTenisté bojovali o tituly v soutěžích mužských a ženských dvouher i čtyřher, smíšené čtyřhry, dvouhry a čtyřhry juniorů a juniorek do 18 let v kategorii Grade A (2.–8. června), a také dvouhry a čtyřhry vozíčkářů v rámci okruhu handikapovaných UNIQLO Tour, turnaje zařazeného do kategorie Grand Slamu (6.–8. června). Součástí byly také deblový turnaj ženských legend a legend mužů do a nad 45 let.\n\nV areálu s dvaceti třemi antukovými dvorci, který procházel rozsáhlou rekonstrukcí, se závěrečná kola odehrála na třech hlavních stadionech. Kapacita centrálního dvorce Courtu Philippa Chatriera byla navýšena na 15 tisíc diváků. Aréna byla opatřena kovovou konstrukcí s montovanou zatahovací střechou, která měla být funkční od roku 2020. Druhým největším dvorcem byl Court Suzanne Lenglen pro přibližně 10 tisíc návštěvníků. V březnu 2019 byla otevřena třetí hlavní aréna, Court Simonne Mathieu, na pozemcích Jardin des serres d'Auteuil pro 5 tisíc diváků. Název získala po francouzské šampionce Roland Garros a člence hnutí odporu ve druhé světové válce Simonne Mathieuové. Dokončení úprav zaznamenala část areálu Fonds des Princes, se vznikem šesti nových kurtů, čtyř soutěžních (10, 11, 12 a 13) a dvou tréninkových (15 a 16). Court 1 pro 3 900 návštěvníků byl po dohrání ročníku 2019 určen ke zbourání.\n\nDruhou sezónu platilo pravidlo 25vteřinového limitu na rozehrání výměny, s odpočtem času na světelné tabuli kurtu. Všechna utkání, včetně kvalifačních zápasů, byla vysílána živě, což znamenalo přenos více než 830 duelů.\n\nMužskou dvouhru vyhrál potřetí v řadě Španěl Rafael Nadal, který si z Roland Garros odvezl dvanáctý titul. Překonal tak historický grandslamový rekord ve dvouhře, který držel s Australankou Margaret Courtovou, jíž se podařilo vyhrát jeden grandslam jedenáctkrát. Celkově osmnáctý grandslamový triumf znamenal ztrátu dvou trofejí na prvního Federera. Devátým obhájeným titulem na French Open se stal nejúspěšnějším hráčem open éry v počtu obhájených trofejí z jediného majoru a ve 33 letech a 6 dnech věku také třetím nejstarším šampionem pařížské otevřené éry. Z turnaje odjížděl s celkovou pařížskou bilancí zápasů 93–2 a setů 278–27. \n\nV ženské dvouhře získala první grandslamovou trofej 23letá Australanka Ashleigh Bartyová, která se posunula na 2. místo žebříčku WTA.\n\nMužská čtyřhra přinesla vítězství německé dvojici Kevin Krawietz a Andreas Mies, jejíž členové startovali teprve na druhém grandslamu. V otevřené éře French Open zvítězili, po Jimu Grabbovi a Patricku McEnroeovi z roku 1989, jako druhý pár již při své debutové účasti. Po Michaelu Stichovi a Philippu Petzschnerovi se stali třetím a čtvrtým německým tenistou, který ovládl mužskou grandslamovou čtyřhru. \nŽenská čtyřhra skončila výhrou maďarsko-francouzského páru Tímea Babosová a Kristina Mladenovicová, které si připsaly druhý grandslamový titul po triumfu na Australian Open 2018. Mladenovicová se na deblovém žebříčku stala novou světovou jedničkou a Babosová se posunula na druhou příčku.\n\nSmíšenou čtyřhru ovládl druhý rok v řadě tchajwansko-chorvatský pár Latisha Chan a Ivan Dodig. Stali se tak první dvojicí v open éře French Open, jíž se podařilo trofej obhájit. Oba si připsali druhou grandslamovou trofej z mixu a třetí celkově.\n\n\"Statistiky grandslamu\".\n\n\nCelkový rozpočet French Open 2019 byl proti předešlému ročníku navýšen o více než tři miliony eur a dosáhl částky 42 661 000 eur, což představuje nárůst o 8 % proti roku 2018. Vítězové mužské a ženské dvouhry obdrželi 2 300 000 eur, tedy meziročně o sto tisíc eur více.\n\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\n\"Úplné složení odstoupivších a hráčů, kteří je nahradili v mužské dvouhře.\"\n\n\"Úplné složení odstoupivších a hráček, které je nahradily v ženské dvouhře.\"\n\nNásledující tenisté obdrželi divokou kartu do hlavních soutěží.\n\nDivoké karty pro zástupce australského a amerického tenisu v singlových soutěžích byly přiděleny v rámci reciproční dohody tří ze čtyř tenisových svazů pořádajících Grand Slam – Tennis Australia, United States Tennis Association (USTA) a Fédération Française de tennis (FFT). Australská federace je udělila Alexeji Popyrinovi a Priscille Honové. Americký svaz zvolil Tommyho Paula a Lauren Davisovou. O divokou kartu do kvalifikace dvouhry žádala finalistka z roku 2015 Lucie Šafářová. Po zamítnutí žádosti tak profesionální kariéru uzavřela v ženské čtyřhře.\n\n\nPřed singlovými soutěžemi probíhal kvalifikační turnaj mezi 20. a 24. květnem 2019 v pařížském areálu Stade Roland-Garros, z něhož postoupilo dvacet jedna mužů a patnáct žen.\n\nNásledující tenisté nastoupili do hlavních soutěží pod žebříčkovou ochranou.\n"}
{"id": "1500641", "url": "https://cs.wikipedia.org/wiki?curid=1500641", "title": "Španělský vzdělávací systém", "text": "Španělský vzdělávací systém\n\nŠpanělský vzdělávací systém (španělsky \"el sistema educativo nacional de España\") je decentralizovaný. Kompetence jsou rozděleny mezi státní ústřední správu a orgány autonomních oblastí. Ústřední správa vzdělání vykonává vládní moc ve vzdělávací politice a upravuje základní prvky systému pro regionální školské úřady, které je nadále rozvíjejí různými předpisy. Regionální školské úřady mají výkonnou a správní pravomoc v řízení vzdělávacího systému na svém území. Školy samotné potom mají pedagogickou, organizační a manažerskou samostatnost. Školství je financováno z veřejného rozpočtu ze 75 %, 25 % škol je soukromých. Z celkového počtu 4968 škol je 53,2 % církevních.\n\nŠpanělský vzdělávací systém je založen na režimu obecného a speciálního vzdělání (LOGSE). Povinná školní docházka je zde o 6 do 16 let pro všechny osoby, které žijí na území Španělska. Do obecného vzdělání spadá školství předškolní, primární, sekundární, vyšší odborné a univerzitní. Do speciálního vzdělání následně spadá vzdělání umělecké, celoživotní, jazykové a vyrovnávací. Zmíněné sekundární školství se dále dělí na povinné sekundární školství, Bachillerato a střední odborné vzdělání.\n\nJedná se o první zařazení občana do vzdělávacího systému.Týká se dětí do 6 let. Tento stupeň vzdělání není povinný a je rozdělen do dvou etap. První je do tří let věku dítěte a druhá do šesti let. Vzhledem k tomu, že docházka není povinná dává tento stupeň vzdělání alespoň značný základ do sociálního života, na rozdíl od domácího vzdělání a tím ukazuje svoji důležitost.\n\nJde o první úroveň vzdělávání povinného. Navštěvují jej tedy všichni občané Španělska ve věku 6 až 12 let. Toto vzdělání je rozděleno do tří cyklů po dvou letech.\n\n\nČlení se na 4 kurzy po jednom roce, pro studenty ve věku 12-16 let. Toto vzdělávání zahrnuje dva roky rozšířené obecné výuky dle (LOGSE) a následuje etapa dle výběru a preferencí studenta. Při úspěšném splnění všech předmětů získá student titul dokazující dokončení sekundárního školství - Graduado en Educación Segundaria, na základě kterého se může již dobrovolně přihlásit na Bachillerato nebo na střední odborné vzdělání. Povinné sekundární školství je základem odborného vzdělání, není ale přípravou pro výkon jedné určité profese, předpokládá se tedy následující studium.  Pro studenty, kteří nesplní všechny předměty a neukončí titulem Graduado en Edu. Segundaria jsou připraveny programy sociálních garancí, tak aby se mohli zapojit do aktivního života, případně jim bylo umožněno středí odborné vzdělání.\n\n\nJedná se o následný stupeň sekundárního vzdělání trvající 2 roky a to od 16 do 18 let věku studenta. Studenti, kteří získají pozitivní hodnocení ze všech předmětů studovaného oboru, obdrží titul Bachiller, díky kterému poté mohou pokračovat k vyššímu odbornému vzdělání nebo vzdělání na univerzitách. Tento stupeň byl navržen přímo pro studenty, kteří mají zájem o studium na univerzitách.\n\n\nOdborná příprava pro výkon povolání zahrnující také praxi v podnicích. Pro případ, že student po povinném sekundárním vzdělání již nechce pokračovat ve studiu Bachillerato, poslouží právě střední odborné vzdělání. Pro přijetí je zapotřebí titul Graduado en Educación Segundaria. Při úspěšném dokončení se předpokládá věk 18 let a student obdrží titul Técnico daného oboru.\n\nPro studium na vyšších odborných školách je podmínkou titul Bachiller. Při nástupu zájemce prokáže na základě testu znalostí úroveň vzdělání. Studium je dvouleté, zakončené titulem Técnico superior v daném oboru, běžně jej studenti dokončují ve věku 20 let.\n\nJedná se o následné vzdělávání s podmínkou již získaného titulu Bachiller. Dle podmínek evropského univerzitního vzdělání byly od roku 2010 redukovány univerzitní tituly ve Španělsku na titul Grado, pro jehož získání zájemci studují v délce 3 až 4 roky, jedná se o titul srovnatelný s naším titulem bakalář. Následně titul Máster, pro jehož získání musí být zájemce již držitelem titulu Grado a čeká ho další studium v délce 1 až 2 let. Jako poslední titul je Doctorado, pro jehož získání je třeba již vlastnit titul Máster a studovat další 1 až 2 roky.\n\nJedná se o rozšíření možnosti vzdělávání v oblasti umění, jazyků atd., je závislé na vládě. Slouží k rozšíření služeb umožňujících uspokojování potřeb populace.\n\n\nV oboru vzdělávání tance a hudby se dělí do tří úrovní, na základní, střední a pokročilou. Základní úroveň se týká studentů od 8 do 12 let, kteří prokážou způsobilost a cit pro hudbu a získají certifikát. Střední úroveň je již obstarána zkouškou a titulem Bachiller a pokročilá úroveň má stejnou úroveň jako univerzitní vzdělání. V oboru dramatických umění se jedná pouze o vyšší odborné vzdělání ukončené titulem Superior de Arte Dramático. U oboru sochařství a designu se jedná o střední odborné a vyšší odborné vzdělání, nastupující tedy musí mít titul Graduado povinného sekundárního školství. V oboru restaurátorství se jedná o univerzitní studium.\n\n\nCeloživotní vzdělávání je jedna z nejmodernějších součástí vzdělávacího systému, která napomáhá gramotnosti a absenci studování v dospělém věku, napomáhá rozvoji osobnosti a porozumění sobě samotnému. Využívá se především pro osobní a profesní rozvoj. Nabízí také dálkovou a denní formu studia.\n\n\nJsou provozovány oficiálními jazykovými školami, pro nástup do studia je nutné mít titul Graduado povinného sekundárního školství, úspěšné dokončení je stvrzeno certifikátem.\n\n\nVyrovnávací a speciální školy jsou školy pro studenty se speciálními potřebami na individuální pedagogický přístup, pro studenty s poruchami a nemocemi, které nějakým způsobem ovlivňují přirozený rozvoj.\n"}
{"id": "1500643", "url": "https://cs.wikipedia.org/wiki?curid=1500643", "title": "Ortodoxní synagoga", "text": "Ortodoxní synagoga\n\nOrtodoxní synagoga, tedy synagoga užívaná ortodoxními Židy, může být:\n\n\n\n\n\n\n\n"}
{"id": "1500644", "url": "https://cs.wikipedia.org/wiki?curid=1500644", "title": "Kostel svatého Brikcí (Dobev)", "text": "Kostel svatého Brikcí (Dobev)\n\nKostel svatého Brikcí, pocházející z období gotiky, se nachází v jihočeské obci jménem Dobev.\n\nPrvní zprávy o obci se datují k roku 1318. V této době obec vlastnil Albera z Dobeve, k jehož majetku patřila i původně zde stojící tvrz, která sloužila jako šlechtické sídlo. Dnes zde po samotné tvrzi zbyla už jen část hradební zdi a přistavěná panská stodola. \n\nKostelík sv. Brikcí byl vystavěn až v pozdním 14. století, původně jako vlastnická kaple ke tvrzi. Za stavbou stojí pravděpodobně jeden ze tří synů Albera z Dobeve. Rod Dobevských vymřel v 16. století, obec koupil Jindřich ze Švamberka a připojil ji ke Kestřanům.\n\nRoku 1881 byl kostel opraven Janem Adamem ze Schwarzenberka do podoby, kterou můžeme vidět dnes. \n\nDále byl kostel opravován v roce 1965, 1977 a v letech 2005 – 2007.\n\nKostel je menší orientovaná, jednolodní stavba s pětibokým presbytářem. Na celé stavbě lze pozorovat unikátní ukázku čistě zpracované kamenické práce.\n\nVchod se nachází na jižní straně kostela. Vstupní portál je profilovaný ze dvou postupně ustupujících žlábků zakončený lomeným obloukem. V tympanonu se nacházejí pozůstatky nedokončeného reliéfu, který má pravděpodobně zobrazovat Krista na Kříži s Pannou Marií a svatým Janem. V rozích vstupního otvoru se nacházejí na konzolách dvě hlavy andělů. Po obou stranách, nad portálem, jsou v různých výškových úrovních dvě zapuštěná okna. Napravo se nachází dvoudílné gotické okno zakončené půlkruhovým obloukem, složené ze dvou takzvaných jeptišek (tvar ohraničení vitráží). Nalevo je pouze jednoduché okno zakončené jeptiškou a vytvarované do lomeného oblouku, které není původní, ale bylo později doděláno.\n\nNa západním průčelí, v zadní části kostela, se nachází ještě jedny dřevěné dveře, které se dnes už tolik nevyužívají.\n\nCelý presbytář je zakončen třemi stranami osmiúhelníku a v jeho prostoru se nachází tři okna. Všechna tři dvoudílná okna jsou zakončená lomeným obloukem, ohraničená profilovaným ostěním a vyzdobená rozdílnými plamínkovými kružbami. Dvě ze tří oken jsou až na profilaci kružeb identická, třetí z nich je o něco širší. \n\nProstor presbytáře je podepřen vnějším opěrným systémem, konkrétně opěráky se stříškami. Zdivo je ukončeno profilovanou korunní římsou.\n\nSoučástí kostela je také malá hranolovitá věžička, která má na každé straně vždy dvě okna nad sebou. Horní okno je vždy užší než dolní a obě jsou zakončena půlkruhovým obloukem. Uvnitř věže jsou nad sebou zavěšené dva zvony. Starší z nich pochází z roku 1510, obsahuje nápis gotickou minuskulí a ornamentální ozdobu. Druhý zvon je mladší - z roku 1693 a je ozdoben reliéfem Panny Marie s děťátkem a Kristem na kříži.\n\nKostel je dominantou obce, avšak i přesto jde o drobnou stavbu, kterou lze snadno přehlédnout. Stavba se nachází přímo v centru obce hned vedle hlavní silnice. Je obklopen hřbitovem zakončeným zdí, ve které můžeme najít malou výklenkovou kapli se sochou sv. Jana Nepomuckého z roku 1851.\n\nObdélná hlavní loď je rozdělena pomocí vložené dřevěné tribuny, která byla pravděpodobně vybudována roku 1756, na dvě výškové úrovně. Pod tribunou je několik řad dřevěných lavic pro návštěvníky kostela. V zadní části kostela je situováno úzké schodiště stoupající na již zmiňovanou tribunu, kde se nachází novogotické varhany z roku 1885 z dílny varhanáře Johanna Fischpera ze Sušice. \n\nHlavní loď není klenuta, ale zastřešena dřevěným stropem, který byl roku 1756 vyzdoben pestrou dekorací. Dochovaly se lidové malby s patrnými vegetabilní motivy, převážně květinami a mušlemi. \n\nHlavní loď je od presbytáře oddělena mohutným triumfálním, hruškovcovitě profilovaným, lomeným obloukem.\n\nProstor presbytáře je o něco užší než hlavní loď kostela a skládá se ze dvou částí: západní (přední) části, takzvaného traveé, a východní části.\n\nV západní části presbytáře je prostor zaklenut pomocí jednoho pole křížové klenby, jejíž žebra se sbíhají do svorníku, na kterém je vyobrazena dvojitá pětilistá růže. Žebra jsou usazena na konzolách ve tvaru maskaronů, jež jsou doplněny o florální ornamenty (listy).\n\nZávěr presbytáře je zaklenut paprsčitou klenbou a na svorníku je vytesán kázající Kristus. Žebra jsou zde ukončena konzolami s vegetabilním motivem. \n\nNa severní straně presbytáře se nachází pozdně gotické sanktuárium. Sanktuárium sloužilo k uchování svátosti oltářní a je z obou stran vyzdobené gotickými fiálami. Ve spodní části je vyzdobeno silnou větví vinné révy s plody, pod níž jsou na rozích vytesané hlavy andělů.  Uprostřed se nachází Kristova hlava se svatozáří v kříži. V horní části mezi vrcholy fiál se původně vyskytoval rovnoramenný štít, avšak byl uražen a na jeho místě je dnes reliéf zobrazující Pannu Marii s korunou.\n\nProstoru presbytáře dominuje hlavní barokní oltář z doby kolem roku 1700, který zdobí obraz sv. Brikcí s atributy biskupské berly a nemluvnětem. Horní část oltáře je vyzdobena menším obrazem sedící sv. Anny s Ježíškem a klečící postavou (pravděpodobně sv. Dominikem, zakladatelem dominikánského řádu). \n\nNa stěnách hlavní lodi je vyvěšeno 14 postupně seřazených obrazů zachycujících Křížovou cestu, události spojené s ukřižováním Ježíše Krista.\n\nKostel nese jméno biskupa z Tours, který zemřel roku 444. Brikcius byl žák a nástupce sv. Martina, který se o něj staral a vychovával ho, ačkoliv chování mladého Brikcia nebylo příliš vhodné a svaté. Byl obviněn z nemorálního života a z otcovství nemanželského dítěte. Podle legendy měl svou nevinu u soudu dokazovat za pomoci zázraků. Během soudu dítě, jehož otcem měl údajně být, promluvilo o jeho nevině a svou nevinnost chtěl dokázat i tím, že ve svém obleku nesl žhavé uhlíky na hrob svého učitele, sv. Martina, aniž by se na jeho plášti objevily stopy po popálení. I přes tyto důkazy byl vyhnán, odjel na 7 let do Říma a poté se vrátil. Následně s pokorou a moudrostí působil v Tours až do své smrti.\n"}
{"id": "1500651", "url": "https://cs.wikipedia.org/wiki?curid=1500651", "title": "Alma Guillermoprietová", "text": "Alma Guillermoprietová\n\nAlma Guillermoprietová (27. května 1949, Mexico City) je mexická novinářka a spisovatelka zaměřující se na Latinskou Ameriku. Psala pro britský a americký tisk. Píše ve španělštině a angličtině. \n\nAlma Guillermoprietová se narodila v Mexico City v Mexiku. Zde se také začala zajímat o tanec a byla součástí Mexického národního baletu. Dospívání strávila v New Yorku, kam se přestěhovala s matkou. Pokračovala zde ve studiu moderního tance, kterým se jedenáct let živila. Tancem a studiem samby na škole v Rio de Janeiru byla inspirována i její první kniha \"Samba\" (1990). \n\nNovinařině se začala věnovat v polovině 70. let, kdy psala o Sandinistické revoluci v Nikaragui pro The Guardian, a později pro Washington Post. V lednu 1982 přinesla spolu s novinářem The New York Times Raymondem Bonnerem jako první zprávy o masakru ve vesnici El Mozote, ve které rukou elitní jednotky salvadorské armády zemřelo v prosince 1981 až 900 vesničanů. Masakr přežilo jen pár osob. Tehdejší vláda Ronalda Reagana příběh odsoudila jako propagandu, pod vlivem důkazů však musela masakr přiznat. \n\nV roce 1985 získala Guillermoprietová novinářské stipendium Alicie Pattersonové, díky kterému mohla dělat výzkum a psát o proměnách venkovského života pod správou Evropského hospodářského společenství. \n\nOd devadesátých let pracuje Guillermoprietová jako nezávislá novinářka, její texty vychází v The New Yorker nebo The New York Review of Books. Píše o latinskoamerické kultuře, politice a občanských válkách. \n\nGuillermoprietová začala na žádost Gabriela Garcíy Márqueze vést žurnalistické workshopy v institutu Fundación para un Nuevo Periodismo Iberoamericano, který Márquez v Kolumbii založil na podporu žurnalistiky. Od té doby pořádá workshopy pro mladé novináře na celém kontinentu. \n\nV roce 2004 Guillermoprietová publikovala memoár \"La Habana en un espejo (Dancing with Cuba - Tanec s Kubou)\" z doby, kterou strávila na Kubě jako čerstvě dvacetiletá studentka taneční školy. V této knize se po dlouhé době psaní v angličtině vrátila ke španělštině. Než kniha vyšla, byly její části publikovány v americkém magazínu \"The New Yorker\". \n\nOd roku 2008 vyučuje na fakultě Centra latinskoamerických studií na univerzitě v Chicagu. \n\n\n"}
{"id": "1500654", "url": "https://cs.wikipedia.org/wiki?curid=1500654", "title": "Leistungssportbeschluss", "text": "Leistungssportbeschluss\n\nLeistungssportbeschluss, celým názvem \"Grundlinie der Entwicklung des Leistungssports in der DDR bis 1980\", bylo usnesení politbyra Sjednocené socialistické strany Německa, přijaté 8. dubna 1969, které se týkalo rozvoje vrcholového sportu. Účelem byla propagace Německé demokratické republiky ve světě prostřednictvím sportovních úspěchů, konkrétně byl stanoven cíl být na Letních olympijských hrách 1972 v západoněmeckém Mnichově úspěšnější než domácí výprava. To se podařilo: NDR získala na olympiádě dvacet zlatých medailí a NSR třináct zlatých.\n\nSport byl v NDR provozován centrálně pod vedením organizace Deutscher Turn- und Sportbund, jejímž předsedou byl Manfred Ewald. Došlo k rozsáhlé výstavbě moderních sportovišť, talentovaní sportovci se od dětství připravovali ve specializovaných sportovních školách pod vedením špičkových trenérů, součástí programu byl i státem řízený doping. Snaha o co nejlepší umístění v olympijském pořadí národů vedla k soustředění úsilí na ty disciplíny, v nichž lze získat co nejvíce medailí, zatímco neolympijské sporty a většina kolektivních sportů zůstaly bez státní podpory a většinou se přestaly na mezinárodní úrovni provozovat.\n\natletika, box, cyklistika, fotbal, gymnastika, házená, jachting, jezdectví, judo, kanoistika, plavání, skoky do vody, sportovní střelba, sportovní šerm, veslování, volejbal, vzpírání, zápas\n\nběh na lyžích, biatlon, jízda na saních, krasobruslení, rychlobruslení\n\nalpské lyžování, basketbal, lední hokej, moderní pětiboj, motoristický sport, pozemní hokej, stolní tenis, šachy, tenis, vodní pólo\n"}
{"id": "1500656", "url": "https://cs.wikipedia.org/wiki?curid=1500656", "title": "Tuna (pes)", "text": "Tuna (pes)\n\nTuna, také Tooney, Wormy, Phteven nebo Štefan, je pes, kříženec čivavy a jezevčíka, známý hlavně jako internetová celebrita a internetový mem, proslavil se hlavně díky svému vzhledu. Jeho původní majitel ho opustil poblíž San Diega v Kalifornii. Byl přijat na farmářský trh, kde ho adoptovala Courtney Dasher. Poté, co pro něj v roce 2012 vytvořila stránku na Instagramu, byla na webových stránkách společnosti zveřejněna jeho fotografie, což vedlo k zvýšení počtu sledujících. Dasher využila Tunyho jako celebritu na získávání více peněz pro skupiny, které se zabývají záchranou opuštěných zvířat. Kniha fotografií Tunyho vyšla v roce 2015 pod názvem \"Tuna Melts My Heart: The Underdog With The Overbite.\"\n\nTuna byl v prosinci roku 2010 nalezen poblíž silnice u San Diega v Kalifornii. Původní majitel je neznámý. Kvůli opuštění utrpěl emocionální trauma, které vedlo ke zvyku plazit se po břiše. Jeho zachránce mu z tohoto důvodu říkal „Wormy“ v překladu „Červí“.\n\nVe čtyřech měsících byl převezen na farmářský trh, kde ho viděla Courtney Dasher, která si ho ihned oblíbila a adoptovala ho. Rozhodla se změnit jeho jméno z „Wormy“ na „Mr. Burns“ kvůli jeho podobě s postavou „pana Burnse“ z amerického kresleného seriálu Simpsonovi. Zpočátku měla v úmyslu si psa nechat jen chvíli, dokud nenajde nový domov, ale po týdnu se rozhodla ponechat si ho na stálo. Zanedlouho byl pojmenován „Tooney“, z čehož nakonec vzniklo jméno „Tuna“ (v češtině „Tuňák“).\n\nTunyho internetová kariéra začala v roce 2012 založením jeho instagramové stránky. Courtney neměla tušení, že se Tuna promění v celebritu, ale po uveřejnění fotografie na titulní stránce společnosti se výrazně zvýšil zájem o tuto společnost a její sledovanost. Na Instagramu ho nyní (2019) sleduje přes 2.1 milionů lidí z celého světa. Největší komunity jsou v USA, hned potom ve Spojeném království a Švédsku. Dasher jeho popularitu využila k podpoře práce záchranných skupin pro zvířata.\n\nProslavil se také jako internetový mem pod jménem „Phteven“ (jméno Steven s ph na začátku), které vzniklo na sociální síti Reddit jako odpověď na příběh jistého uživatele, který v McDonald's vysvětloval obsluze, že se jmenuje Stephen s „ph“ a ta mu na lístek s objednávkou napsala „Phteven“.\n\nDíky svému úspěchu se stal internetovou celebritou, v roce 2015 měl na Instagramu 1.3 milionu fanoušků a byl pozván na událost včetně slavnostní večeře pro \"Pre fall 2015 Choo Hound capsule\" kolekci do Londýna.\n\nDasher byla na podzim roku 2014 oslovena vydavatelem z USA, který ji dal možnost svobodného výběru žánru knihy o Tunovi. Rozhodla se pro vytvoření knihy o každodenním životě Tunyho s využitím podobných fotografií, které zveřejnila na Instagramu a knihu pojmenovala \"Tuna Melts My Heart: The Underdog With The Overbite (Tuna taví mé srdce: The Underdog With The Overbite)\". Ve Spojených státech amerických bylo uspořádáno knižní turné, které se uskutečnilo během března 2015 s událostmi konanými ve prospěch místních záchranných společností, jako je například Zvířecí záchranná liga Boston nebo PAWS Chicago.\n\nKniha byla následně vydána 4. června 2015 ve Velké Británii. Dasher a Tuna převzali 3. června 2015 na jeden den instagramový účet anglického magazínu \"Marie Claire\" a také se objevili v televizním pořadu \"This Morning.\"\n\nV Česku a na Slovensku se Tuna (zde přezdívaný jako Štefan, či „Ftefan“) proslavil jako psí herec v reklamách na Kofolu, které byly vysílány v televizním vysílání od května 2015 do srpna 2016. Celkem bylo natočenu 20 různých reklam v délce od 15 do 24 sekund.\n"}
{"id": "1500665", "url": "https://cs.wikipedia.org/wiki?curid=1500665", "title": "Keglevičův kříž", "text": "Keglevičův kříž\n\nKeglevičův kříž (též uváděn jako Keglewiczův či Keglewichův) se nachází na vrcholu žulového ostrohu nad levým břehem řeky Teplé na konci ulice Stará louka v jihozápadní části města Karlovy Vary.\n\nNení známo, kdy byl na skále postaven první kříž, dá se však předpokládat období středověku, kdy katolická církev stavěla kříže jako symboly křesťanství. Na starých rytinách Karlových Varů je kříž zobrazován v 17. století. Na protější straně řeky Teplé stával, na dnes již neexistující \"Jánské skále,\" též kříž, a oba tyto vrcholy nad řekou tvořily pomyslný přírodní vstup do města.\n\nZ městské kroniky je známo, že v roce 1795 nechalo město Karlovy Vary vztyčit nový velký dřevěný kříž na náklady maďarského hraběte Sigmunda Keglewicze z Buzinu, velkoprobošta z Granu (Ostřihom), který se v Karlových Varech léčil a kříž nechal postavit jako výraz díků za své uzdravení.\n\nV průběhu času byl kříž průběžně obnovován. Jeho okolí na vrcholu ostrohu bylo v 19. století upraveno a byla zde zpřístupněna vyhlídková plošina. Kolem kříže vedla \"Promenádní cesta\" směrem do dnešní ulice Pod Jelením skokem.\n\nPo roce 1975 byl kříž ze skály odstraněn, údajně z důvodu rekonstrukce, zpět však osazen již nebyl. Dle jiné verze měl být ukraden. Další z možných vysvětlení říká, že byl odstraněn na pokyn místního komunistického funkcionáře.\n\nV roce 1990 byl kříž podle historických předloh obnoven a znovu osazen na skálu, a to díky iniciativě skupiny karlovarských výtvarníků. Roku 2008 byl restaurován firmou \"Art Kodiak\" s.r.o. ve spolupráci s akademickými sochaři Marcelou Hronou a Jiřím Fialou.\n\nJde o velký dřevěný kříž s jetelovým zakončením ramen. Na přední straně je na plechu zavěšena malovaná postava Ukřižovaného Ježíše Krista a tabulka s nápisem „\"INRI\"“ (lat. \"Iesus Nazarenus Rex Iudaeorum\", česky \"Ježíš Nazaretský, král židovský\"). \n\nUmístěn je na vrcholu žulového ostrohu zvaného \"Tschierl-Felsen\" (německý název, snad keltského původu) nad levým břehem řeky Teplé za domem \"Drei Schwalben\" (Tři vlaštovky) na konci ulice Stará louka v těsné blízkosti Grandhotelu Pupp.\n\nNa počátku 19. století, při jednom ze svých pobytů v lázních, si do svého skicáře namaloval skálu s Keglewičovým křížem Johann Wolfgang von Goethe, velký německý básník a také vášnivý mineralog a geolog.\n\n"}
{"id": "1500670", "url": "https://cs.wikipedia.org/wiki?curid=1500670", "title": "Podlesí (Pošumaví)", "text": "Podlesí (Pošumaví)\n\nPodlesí je označení pro část Šumavy a Pošumaví, která se rozkládá v šumavském podhůří v oblasti vymezené přibližně toky řek Otavy a Volyňky. \n\nJejí jihozápadní hranice byla vymezena přechodem z podhorských do horských partií a hranicí původního českého a německého osídlení. Hraniční obcí tak byly Stachy a Zdíkov, ve vnitrozemí naopak Podlesí pozvolně přechází do Prácheňska. Kromě zmíněných obcí tvořily jeho součást obce Čestice, Nezdice na Šumavě, Soběšice, Strašín a Vacov.\n\nOblast byla charakteristická nízkou zemědělskou produktivitou a drsnějším klimatem (většina leží v nadmořských výškách od 600 do 1000 m n. m.), její obyvatelstvo tak bylo poměrně chudé. Od poloviny 19. století do poloviny 20. století bylo charakteristickým způsobem obživy světáctví – světáci na jaře vyráželi pracovat „do světa“ – typicky do Rakouska či do Německa, výjimkou však nebyla ani vzdálenější místa. Kromě dělnických profesí se místní obyvatelé často živili i jako hudebníci.\n\nMezi obyvateli Podlesí vynikalo obyvatelstvo Stach, která si po dlouhá léta zachovalo větší svobodu (jakožto Králováci) a mluvilo taktéž odlišným nářečím.\n\nPodlesí konce 19. století, jeho kulturu, nářečí, zvyklosti i příběhy zaznamenal spisovatel Karel Klostermann.\n\n\n"}
{"id": "1500677", "url": "https://cs.wikipedia.org/wiki?curid=1500677", "title": "Kocsola", "text": "Kocsola\n\nKocsola (vyslovováno [kočola], ) je velká vesnice v Maďarsku v župě Tolna, spadající pod okres Dombóvár. Nachází se asi 13 km severovýchodně od Dombóváru. V roce 2015 zde žilo 1 287 obyvatel. Dle údajů z roku 2011 tvoří 89,3 % obyvatelstva Maďaři, 18,4 % Romové, 7,2 % Němci a 0,3 % Rumuni.\n\nSousedními vesnicemi jsou Dalmand, Döbrököz, Nagykónyi a Szakcs, sousedním městem Dombóvár.\n"}
{"id": "1500680", "url": "https://cs.wikipedia.org/wiki?curid=1500680", "title": "ANO, vytrollíme europarlament", "text": "ANO, vytrollíme europarlament\n\nANO, vytrollíme europarlament (zkratka \"EU TROLL\") je české recesistické politické hnutí, jež vzniklo před volbami do Evropského parlamentu 2019. Předsedou je taxikář, aktivista a komunální politik Jiří Kyjovský.\n\nPředsedou hnutí je Jiří Kyjovský, spolumajitel Taxi Otnice a zastupitel v Brně-Židenicích za volební subjekt „Šimičáci s podporou Brno+“, který v evropských volbách kandidoval na třetím místě kandidátky. Kyjovský byl v minulosti členem ČSSD. V komunálních volbách roku 2014 kandidoval v Židenicích jako nestraník za hnutí ANO 2011, uspěl a v letech 2014–2016 zde působil jako předseda majetkové komise, než byl odvolán. Podle lokálního konkurenčního politika Petra Kunce Kyjovský marně usiloval o členství v ANO i v dalších politických subjektech.. V roce 2018 založil a stal se předsedou Hnutí Šimičáci, za něž v podzimních komunálních volbách kandidoval jako lídr kandidátky na židenického starostu, zatímco tehdejší místostarosta a zastupitelka založili stejnojmenný občanský spolek. O několik let dříve Kyjovský založil také spolek SAZE, v němž také figuroval jako předseda a který úzce spolupracoval se spolkem Slušní lidé. Prezentoval se také ve spojitosti s židenickým projektem Veřejná zahrada založeným roku 2017. Dne 24. června 2019 se konalo volební shromáždění hnutí, kde předseda Kyjovský obhájil svůj mandát předsedy. Prvním místopředsedou hnutí byl zvolen Antonín Capoušek, který vedl kampaň hnutí. Dalším členem předsednictva byl zvolen Tomáš Sus, který za hnutí také kandidoval ve volbách do EP 2019.\n\nHnutí pojalo svou politickou kampaň před volbami v květnu 2019 v humoristickém duchu. Mezi priority kampaně patřilo zavedení „kryploměny pitkojt,“ což je záměrná zkomolenina kryptoměny bitcoin, dotace na okurkový salát, „šimering“, dále hnutí proklamovaně chtělo kromě druhé kvality potraviny zavést také třetí kvalitu pro Maďarsko a Slovensko, plánovalo auta na dřevoplyn, nechtělo do EU přijímat žádné další státy a chtělo, aby Unii opustily všechny ostatní členské státy. Kvůli brexitu chtělo kolem Anglie postavit zeď, aby zabránilo migrujícím Angličanům ve vstupu na území Unie.\nDalším bodem z programu je, že minimální mzda by měla být každý rok zvyšována na trojnásobek průměrné mzdy. V programu je též prosazení zrušení \"Účtenkovky\" a místo ní zavedení soutěže \"Kolotoč\". V oblasti ekologie hnutí požaduje zavedení emisních povolenek na čočku a fazole. Hnutí např. též prosazovalo návrat pořadu \"Rande\" se Slávkem Bourou a Markétou Mayerovou.\n\nHnutí se zúčastnilo voleb do Evropského parlamentu. Lídryní kandidátky byla youtuberka Lucie Schejbalová vystupující pod pseudonymem Sejroška. Kandidáti zaujali média neobvyklými uvedenými „povoláními“: lídryně měla uvedena povolání „youtuberka Sejroška – Šimering expert“, dále byli v médiích zmiňováni například kryptobaron, kouzelník či imitátor Václava Havla.\n\nVe studentských volbách pořádaných společností Člověk v tísni před skutečným volbami skončilo hnutí na třetím místě, připsalo si více než 10 % hlasů.\n\nZástupci hnutí ANO 2011 se před volbami obávali názvu \"ANO, vytrollíme europarlament\" kvůli tomu, že by se mohly názvy obou hnutí voličům plést dohromady. ANO 2011 se tak obrátilo na Ministerstvo vnitra ČR, jež ale problém v podobných názvech nevidělo. Z výsledků voleb za jednotlivé okresy bylo patrné, že úspěch EU TROLL kopíroval v jednotlivých regionech úspěch ANO. Po volbách hnutí ANO 2011 podalo stížnost k ministerstvu vnitra kvůli podezření, že někteří voliči byli podobným názvem uvedeni v omyl.\n\nVe volbách do Evropského parlamentu získalo hnutí 37 046 hlasů, tedy 1,56 %. Nezískalo tak žádný mandát, ale překročilo hranici nutnou pro státní příspěvek, který čítal korun. Předseda hnutí pro média uvedl, že příspěvek bude použit „na financování hnutí a tučného platu všech partajních funkcionářů“. Hnutí však nesplnilo některé zákonné povinnosti, např. nedodalo výroční zprávu a nezveřejnilo tři dny před začátkem voleb seznam dárců, kteří finančně či bezúplatným plněním přispěli na kampaň, podobně jako řada dalších volebních subjektů. Lucie Schejbalová v pořadu České televize \"Události, komentáře\" 3. června 2019 uvedla, že státní příspěvek chtějí použít na pokuty za nesplnění zákonných povinností a na další rozvoj hnutí.\n\n"}
{"id": "1500682", "url": "https://cs.wikipedia.org/wiki?curid=1500682", "title": "Červená obálka", "text": "Červená obálka\n\nČervená obálka (znaky zjednodušené: 红包, tradiční: 紅包, pchin-jin: hóngbāo, český přepis: chung-pao) je tradiční čínský dárek, prostřednictvím něhož se darují peníze, a to především na Čínský nový rok. Svou oblibu mají ale i během jiných příležitostí, jako jsou například svatby, narozeniny či jiné významné dny. \n\nJasný historický původ červených obálek není znám. Forma červených obálek v takové podobě, v jaké se využívají dnes, se pravděpodobně datuje do dynastie Čching (1644–1911). Svůj původ ale podle některých mají už v dobách dynastie Chan (206 př. n. l.-220 n. l.). Tehdy se ale nejednalo o klasické obálky s penězi. Byly to drobné kovové mince se čtyřhranným otvorem, které se navlékaly na červený provázek a tvořily tak amulet, který měl sloužit k ochraně před démony způsobující nemoci. Na Čínský nový rok se zase darovaly peníze k zahánění zlých vlivů.\n\nObsahem červených obálek je vždy peněžní hodnota, která se odvíjí od vztahu k obdarovanému. Pokud se jedná o vlastní rodiče, darovaná částka se pohybuje v rozmezí ¥500-2000. U blízkých přátel a dětí příbuzných je tato hodnota ¥50-200, vlastní děti se obvykle radují z částky okolo ¥100 a děti známých se obdarovávají částkou 10 nebo 20 jüanů. Tento druh dárku se také ale prosadil jako forma odměn pro zaměstnance. Tam se obvyklá peněžní hodnota pohybuje v rozmezí ¥100-1000.\n\nVelmi oblíbené je při určování částky v obálkách řídit se čínským symbolismem. Proto je poměrně časté dávat do obálek hodnotu dělitelnou osmi (bā 八), (¥8, 80, 800), jelikož se jedná o číslo, které přináší štěstí. Další oblíbenou variantou je hodnota peněz čítající ¥520, a to zejména dne 20. května, kdy se v Číně slaví den podobný Valentýnu v evropských zemích. Jednotlivé číslice 5, 2 a 0 (Wǔ 五, èr 二, líng 零), ze kterých se hodnota skládá, se svojí výslovností podobají výslovnosti (Wǒ ài nǐ 我爱你), v českém překladu „miluji tě”.\n\nNa opačné straně stojí číslo čtyři (sì四), jehož výslovnost se podobá slovu smrt (sǐ 死). Až na tuto výjimku je ale vždy jinak lepší darovat částku sudou oproti liché.\n\nVhodné je navíc dávat bankovky nové, čisté a nezpřehýbané. Špinavé a opotřebované bankovky působí na obdarovaného urážlivě.\n\nČervená barva má v Číně dlouhodobou tradici. Už od pradávna je považovaná za barvu života, bohatství a štěstí. Slovo červený (hóng 红) se navíc vyslovuje stejně jako (hóng  宏), což znamená velkolepost, vznešenost a skvělost. Není spojována jen s červenými obálkami, ale velmi populární jsou také i například celosvětově známé červené lampiony.\n\nUž během dynastií Chan (206 př. n. l.-220 n. l.) a Čou (1045–256 př. n. l.) hodnostáři nosili červený úřední oděv. Božstva byla zase vyobrazována v právě zmíněných barevně bohatých řasených róbách. Další velký význam této barvy přišel s počátkem 20. století, kdy se jejím používáním výtvarníci snažili podpořit revoluční změny, které vedly k rozpadu říše Čching. Také hrála významnou roli při růstu národního uvědomění, kdy červená barva dávala vzpomenout na velmi slavné období dějin Číny.\n\nČervené barvě byla přikládána i magická moc. Čtrnáctý den osmého lunárního kalendáře byl významným dnem, kdy byla dětem malována rudá tečka na čelo, zatímco ženy si stejnou rudou tečku malovaly na tváře. V případě dětí měla tečka zajistit ochranu před nemocemi. U žen to mělo smysl jiný, ty si ji nechávaly malovat na tvář jako znaménko krásy.\n\nV roce 2014 spustil nejoblíbenější čínský online komunikační prostředek Wechat možnost zasílání červených obálek prostřednictvím zpráv. Dle statistických informací během jednoho dne na Čínský nový rok (přesněji 15. února 2018) využilo tuto službu 668 milionů uživatelů aplikace. Další významnou aplikací, jejímž prostřednictvím se červené obálky dají elektronicky zasílat, je aplikace Alipay.\n"}
{"id": "1500683", "url": "https://cs.wikipedia.org/wiki?curid=1500683", "title": "Jason Morris", "text": "Jason Morris\n\nJason Newth Morris (* 3. února 1967 Schenectady) je bývalý americký zápasník – judista a grappler, stříbrný olympijský medailista z roku 1992.\n\nVyrůstal na předměstí Schenectady v Scotii. S judem začínal v 8 letech, jeho osobním trenérem byl Jim Hrbek. Protože judo není součástí tělovýchovy na amerických středních školách, věnoval se aktivně i americkému tradičnímu (školnímu) zápasu. V americké mužské judistické reprezentaci se pohyboval od roku 1985 v polostřední váze do 78 kg. V roce 1988 se kvalifikoval na olympijské hry v Soulu, kde prohrál ve druhém kole na praporky (hantei) se sovětským Čečencem Baširem Varajevem.\n\nV roce 1992 se kvalifikoval na olympijské hry v Barceloně. Ve čtvrtfinále zvládl takticky na body (juko) zápas s Nizozemcem Anthonie Wurthem a v semifinále poslal překvapení turnaje Švéda Larse Adolfssona uči-matou na ippon. Ve finále nastoupil proti Japonci Hidehiko Jošidovi. Od úvodu bránil v hlubokém předklonu soupeřovy výpady a čekal na kontrachvat. Ve třetí minutě finále ho Jošida hodil uči-matou na ippon a získal stříbrnou olympijskou medaili.\n\nV roce 1996 se kvalifikoval na své třetí olympijské hry v Atlantě. Před domácím publikem však na svůj Barcelonský úspěch nenavázal, prohrál ve druhém kole na wazari s Irakli Uznadzem z Turecka. Vzápětí ukončil sportovní kariéru. Na předměstí Schenectady v Glenville otevřel judistické tréninkové centrum, ve kterém vyrostla řada osobností amerického juda (např. Travis Stevens). V roce 2000 se ještě připravil na americkou olympijskou kvalifikaci na olympijské hry v Sydney a vítězstvím nominaci vybojoval. V Sydney však dojem z Atlanty nenapravil, prohrál v úvodním kole minimálním bodovým rozdílem na koku (pasivita) s Australanem Danielem Kellym.\n\n\n"}
{"id": "1500684", "url": "https://cs.wikipedia.org/wiki?curid=1500684", "title": "François Jullien", "text": "François Jullien\n\nFrançois Jullien (* 2. června 1951, Embrun, Francie) je francouzský filozof, helénista a sinolog. Je jednou z nejdůležitějších postav současné francouzské filozofie. Věnuje se také překladům čínské beletrie. \n\nFrançois Jullien vystudoval v roce 1974 na jedné z nejprestižnějších francouzských vysokých škol École Normale Supérieure, která vychovává budoucí středoškolské a vysokoškolské profesory. Získal titul \"agrégation\", který ho opravňuje k učitelství na vysokých školách. \n\nMezi lety 1975 a 1977 studoval čínský jazyk a čínské myšlení na Pekingské univerzitě a Šanghajské univerzitě. Poté strávil ještě rok v Japonsku, aby získal odstup od evropské filozofie. Po návratu získal doktorát (\"doctorat de troisième\"n a francouzské univerzitě v roce 1978 a druhý výzkumný doktorát v oboru dálnovýchodních studií (\"doktorat d'État\") v roce 1983.\n\nOd té doby Jullien pracoval ve vzdělávacích institucích v Hongkongu (1978–1981), v Tokiu (1985–1987), předseda Sdružení Française d'Etudes Chinoises (1988–1990) a ve francouzské Univerzity v Paříži VII (1990–2000). \n\nV současné době je vedoucím katedry jinakosti na Fondation Maison des Sciences de l'Homme v Paříži. \n\nJullien přeložil dvě knihy oblíbeného čínského autora Lu Süna. \n\nAby mohl Jullien zkoumat základní principy evropské a řecké filozofie, rozhodl se na ni podívat pohledem jiné filozofie. Vybral si čínské myšlení a s tím neokonfucianismus a čínskou estetiku. \n\nFrançois Jullien zkoumá odchylky (écart) mezi evropským a čínským myšlením, spíše než že by oba systémy porovnával. Pokouší se myšlenkový systém reflektovat (doslova odrážet) z pohledu jiného myšlenkového systému. Ve své práci se nezabývá pouze filozofií, ale souborem myšlenek, které definují evropský systém myšlení. Zkoumá různé disciplíny jako etika, estetika nebo strategie. \n\nCílem této „dekonstrukce“ je odhalit pohřbené předsudky v obou kulturách a také objasnit nepředvídatelnost (\"l'impensé\") v našem myšlení. \n\n\nJullien je recipient ceny ženevské ceny Rousseau Prize of the City of Geneva, bývalé francouzské akademické ceny Académie Française a Ceny Hannah Arendtové za politické myšlení. \n\nJullienova práce vyvolala kritiku u některých sinologů. Nejhlasitějším z nich je švýcarský sinolog Jean-François Billeter, který kritice Julliena věnoval celou knihu \"Contre François Jullien\" z roku 2006. Odsuzuje ho za kulturní relativismus. \n\nJullien na kritiku reaguje jako na vykonstruovanou, Jean-François Billeter ji dle jeho názoru vytvořil jen proto, aby mohl proti sinologovi vystoupit. \n"}
{"id": "1500687", "url": "https://cs.wikipedia.org/wiki?curid=1500687", "title": "Lyska hřebenatá", "text": "Lyska hřebenatá\n\nLyska hřebenatá (\"Fulica cristata\") je druh lysky z čeledi chřástalovitých.\n\nVyskytuje se především v jižní a východní Africe, ale i na severu Maroka a na Pyrenejském poloostrově. Žije u sladkovodních jezer a rybníků. Staví si hnízdo z mrtvých rákosů u okraje vody nebo častěji na vodě, do kterého snese asi 8 vajec (při dobrých podmínkách i více). Ovšem vzhledem k velice agresivnímu chování, které projevují dospělé lysky vůči svým mláďatům, se jen málo mláďat dožije dospělosti.\n\nLyska hřebenatá je stejně jako lyska černá kromě bílého čelního štítku po celém těle černá. Je velká 38 až 45 cm, má rozpětí křídel 75 až 85 cm a váží 585 až 1085 g, je tedy nepatrně větší než lyska černá, která je velká 37 až 42 cm, má rozpětí křídel asi 70 cm, ale zato je lehčí, protože lyska černá dosahuje hmotnosti 0,6 až 1,2 kg. Jelikož je často ve vodě, má stejně jako lyska černá běháky opatřeny kožními lemy. Mláďata jsou celkově bledší, mají bělavou hruď a chybí jim čelní štítek; černé zbarvení získá lyska během prvních třech až čtyřech měsíců, ale trvá přibližně rok, než se plně vyvine bílý čelní štítek.\n\nJe velice obtížné odlišit lysku hřebenatou od běžnější lysky černé. Nad štítkem má lyska hřebenatá dva drobné červené hrbolky, které však z velké vzdálenosti nejsou příliš viditelné a jsou přítomny pouze ve svatebním šatě. Mezi další téměř nerozpoznatelné rozdíly patří například, že lyska hřebenatá nemá úhel mezi zobákem a čelním štítkem špičatý, ale zaokrouhlený, a peří lysky hřebenaté má téměř nerozpoznatelný šedomodrý nádech. Během letu je u lysky černé vidět úzký bílý lem, ten však u lysky hřebenaté chybí.\n\nLyska hřebenatá je všežravcem. Živí se především vodními rostlinami (jako např. rdestem), pro které se běžně potápí. Loví však i menší vodní živočichy a nepohrdne ani vejci jiných vodních ptáků.\n\nChování lysky hřebenaté je v podstatě stejné jako chování lysky černé. Je mnohem méně plachá než většina chřástalovitých. Když není vyrušena, může se chovat agresivně k jakýmkoliv vetřelcům, dokonce i k mnohem větším ptákům, jako je např. husice nilská, pokud se její agresivitě nebrání. Může být spatřena, jak plave, nebo jak se v blízkosti vody prochází. Během doby páření a odchovu mláďat je velice agresivním a teritoriálním druhem. Během páření je velice hlučná.\n\nLyska hřebenatá není příliš ochotná létat, a než vzlétne, tak běží po vodní hladině a mohutně plácá křídly. To dělá také, když se potřebuje rychle přemístit, např. kvůli úniku před predátorem. Během plavání svoji hlavu sklání, a pomocí malého skoku se krátce potápí.\n\n"}
{"id": "1500692", "url": "https://cs.wikipedia.org/wiki?curid=1500692", "title": "Patrizia Cavalli", "text": "Patrizia Cavalli\n\nPatrizia Cavalli (* 17. dubna 1947 Todi) je italská básnířka. Je autorkou sedmi básnických sbírek.\n\nPatrizia Cavalli psala svou diplomovou práci věnovanou estetice hudby. Přeložila dramata od Molièra a Williama Shakespeara.\n\nTémata, která se opakují v díle Cavalliové, je ženství a tradičně ženské profese, jako je péče o domácnost a o děti, pletení a vztahy s muži. \n\nJejí básnická sbírka z roku 2007 \"My Poems Won’t Change The World (Moje poezie nezmění svět)\" se stala oblíbenou mezi americkými básníky, kteří ji pro její srozumitelný jazyk začali překládat. Byli mezi nimi Mark Strand, Jorie Grahamová, Jonathan Galassi, Rosanna Warrenová, Geoffrey Brock, J. D. McClatchy, David Shapiro. Poté se o její dílo začalo zajímat také anglicky mluvící publikum. U italského publika je oblíbená a její veřejná čtení bývají vyprodána.\n\nNapsala text k písni \"Al cuore fa bene far le scale\" italské zpěvačky Diany Tejery.\n\nZa své básně byla oceněna italskou literární cenou Premio Viareggio v roce 1999.\n\n\n"}
{"id": "1500694", "url": "https://cs.wikipedia.org/wiki?curid=1500694", "title": "Mister Czech Republic", "text": "Mister Czech Republic\n\nMister Czech Republic je soutěž krásy pro muže, obdoba Miss Czech Republic, kterou jejíž první kolo v roce 2019 uspořádala Taťána Makarenko, která působí i jako ředitelka a držitelka licencí. Vítěz pojede reprezentovat na světovou soutěž Mister World. \n\n\n"}
{"id": "1500704", "url": "https://cs.wikipedia.org/wiki?curid=1500704", "title": "Miss Globe International 2008", "text": "Miss Globe International 2008\n\nMiss Globe International 2008 je 5. ročník mezinárodní soutěže krásy Miss Globe International. Tohoto ročníku se zúčastnilo 56 dívek z celého světa. \n\nSlavnostní večer se konal v Palace of Sports \"Asllan Rusi\" v albánské Tiraně. \n\n"}
{"id": "1500707", "url": "https://cs.wikipedia.org/wiki?curid=1500707", "title": "Poproč (okres Rimavská Sobota)", "text": "Poproč (okres Rimavská Sobota)\n\nPoproč (, ) je obec na Slovensku v okrese Rimavská Sobota. První písemná zmínka o obci pochází z roku 1413. Je nejmenší obcí v Banskobystrickém kraji. Žije zde obyvatel. Rozloha obce činí 4,03 km².\n"}
{"id": "1500715", "url": "https://cs.wikipedia.org/wiki?curid=1500715", "title": "Strunjanské soliny", "text": "Strunjanské soliny\n\nSoliny Strunjan nebo též Strunjanské soliny (slovinsky Strunjanske soline) se nacházejí na jaderském pobřeží Slovinska ve Strunjanském zálivu. Jsou součástí chráněné krajinné oblasti Strunjan (slovinsky \"Krajinski park Strunjan\"). Jedná se o nejsevernější soliny ve Středomoří.\n\nPředpokládá se, že již v dobách starověkého Říma se na Istrii získávala sůl odpařováním mořské vody. Sůl byla strategicky důležitá, byl to nejdůležitější konzervant. První písemná zmínka o Strunjanských solinách pochází z roku 804, kdy se u vesnice \"Rižana\" sešel historický \"Rižanský sněm\", ze kterého se dochoval zápis. Z roku 1274 je znám \"Piranský status\", ve kterém byly Strunjanské soliny poprvé zapsány, a byly zde právně určeny výrobní, prodejní a cenové podmínky. V období 15. až 17. století byly Strunjanské soliny spolu se Sečoveljskými nejdůležitějšími solnými pánvemi Benátské republiky. Obě tyto solné pánve ukončily činnost v roce 1967.\n\nPodstatou fungování solného pole je využití přílivu a odlivu. Při přílivu mořské vody se sůl uvolňuje do bazénů a při odlivu vody zpět do moře sůl zůstává na speciální podlaze bazénů, odkud je poté sbírána.\n\nVe Strunjanských solinách se pracovalo tzv. \"rodinnou metodou\", která byla vyvinuta již ve středověku. Byla pro ni charakteristická nejen účast samotného solináře, ale i rodinných příslušníků. Pobyt rodiny na místě po celé léto byl základem, solinář a jeho rodina se starali o celkový proces těžení soli v jednotlivých bazénech. Proces zahrnoval získávání mořské vody do odpařovácích bazénů, řízení propustí vody do krystalizačních bazénu a následně sběr soli a její ukládání v solinářském domě. Solináři museli mít dobré znalosti o přírodě, umět monitorovat stav počasí a podle toho řídit práce. Nemalou důležitost měl i přenos znalostí z generace na generaci.\n\nPracovníky Strunjanských solin bývali obyvatelé Piranu nebo okolních menších vsí. Pracovní sezona začínala v den sv. Juraje (sv. Jiří) 23. dubna, kdy se solináři s rodinami přestěhovali do solin. Zde rodiny zůstávaly do konce prací, většinou do svátku sv. Jerneje (sv. Bartoloměj) 24. srpna. V ten den byla sezona zakončena v kostele mší svatou, která byla každoročním poděkováním za dobrý výtěžek soli. Po mši svaté se rodiny solinářů vracely do svých domovů. Ve zbývajících měsících chladné poloviny roku se prováděla údržba, obnova a přípravné práce.\n\nNa území solin se zachovaly tři solinářské domky, které byly vyhlášeny jako chráněné památky. Dva z domků byly postaveny na počátku 20. století. Třetí domek pochází ze 17. nebo 18. století a je příkladem typické architektury v solných pánvích, kde přízemí domku sloužilo pro uskladnění soli a patro obýval solinář s rodinou.\n\nVe třetím tisíciletí obě solné pánve opět zahájily výrobu. Důvody byly nejen etnografické a turistické, ale především začal být kladen větší důraz na ochranu přírody. Je zde vytvořen unikátní solný ekosystém, ve kterém se daří vzácným rostlinám i živočichům.\n\nV současné době je nejrozšířenější způsob těžby mořské soli tzv. \"stonskou metodou\". Tato technologie předpokládá předpřípravu roztoku soli. V důsledku toho, že je již připraven „zahuštěný“ roztok soli, nejsou již nutné odpařovací bazény, ale pouze krystalizační nádrže. Mořská voda ve vyšší oblasti plní při přílivu odpařovací bazény, kde se průtok vody reguluje ručně pomocí dřevěných bran. Před přečerpáváním koncentrovaného roztoku soli k dalšímu použití v krystalizační nádrži se musí odpařit 90 % původní mořské vody. Přírodní odpařování nasyceného roztoku vede ke krystalizaci přírodní mořské soli, která je pak sbírána tradičními dřevěnými nástroji a manuálně shromažďována do tvaru pyramidek. Sůl je pak ručně nakládána na vozy a dopravována do skladů.\n\n\n"}
{"id": "1500730", "url": "https://cs.wikipedia.org/wiki?curid=1500730", "title": "První divize 1921/22", "text": "První divize 1921/22\n\nSoutěžní ročník Prima Divisione 1921/22 byl 21. ročník nejvyšší italské fotbalové ligy a 1. ročník nově založené Prima Divisione se konal od 2. října 1921 – 18. června 1922. Zúčastnilo se jí celkem 58 klubů. Hrálo souběžně se šampionátem které se jmenovalo Prima Categoria konaný italskou federací FIGC.\n\nBěhem léta roku 1921 vznikl spor mezi Fotbalovou federací (FIGC) s většími kluby uvnitř ligy. Kluby požádaly o snížení počtu účastníků v Prima Categoria. Vittorio Pozzo vypracoval plán pro vyhovění požadavkům klubů, avšak po hlasování nebyl plán přijat protože menší kluby se obávaly, že by zmizely, kdyby bylo takové snížení zavedeno.\n\nToto vedlo k vytvoření nové italské fotbalové federace, CCI (Confederazione Calcistica Italiana). Ta založila soutěž s názvem Prima Divisione.\n\nToto oddělení však trvalo pouze jednu sezónu a následující léto roku 1922 přijalo FIGC snížení účastníků ligy a liga se přejmenovala na Prima Divisione.\n\nŠampionát byl rozdělen na dvě skupiny. Na skupinu Lega Nord (severní část Itálie) a na skupinu Lega Sud (jižní část Itálie)\n\n\n\n\n\n\n\n\n\n\n\n\n\n"}
{"id": "1500732", "url": "https://cs.wikipedia.org/wiki?curid=1500732", "title": "Nejvyšší úspěšnost zákroků National League A", "text": "Nejvyšší úspěšnost zákroků National League A\n\nNejvyšší úspěšnost zákroků National League A je ocenění ve švýcarské hokejové lize National League A. Cena se uděluje hráči s nejlepší % úspěšnosti zákroků po základní části.\n"}
{"id": "1500740", "url": "https://cs.wikipedia.org/wiki?curid=1500740", "title": "Zastupitelský klub Pirátů v ZHMP (2018)", "text": "Zastupitelský klub Pirátů v ZHMP (2018)\n\nZastupitelský klub Pirátů v ZHMP má Česká pirátská strana po obecních volbách v říjnu 2018 13 mandátů v pětašedesátičlenném pražském zastupitelstvu.\n\nJiž v den ukončení voleb ustanovili Piráti svůj zastupitelský klub, jehož předsedou se stal Adam Zábranský a místopředsedy Michaela Krausová, dosavadní zastupitel Viktor Mahrik a Vít Šimral. V lednu 2019 nahradila ve funkci předsedkyně zastupitelského klubu Adama Zábranského Michaela Krausová, která zasedá v pražském zastupitelstvu již druhé volební období.\n\nKvůli proklamovanému boji proti kumulaci funkcí rezignovali na svůj zastupitelský mandát na jednání zastupitelstva 25. dubna 2019 Daniel Mazur a Tibor Vansa, kteří součsně vykonávali uvolněné funkce v jiných městských částech. V pražském zastupitelstvu je nahradili Martin Arden a Ladislav Kos ml.\n\nJména jsou platná k 24. květnu 2019\n\n\n"}
{"id": "1500744", "url": "https://cs.wikipedia.org/wiki?curid=1500744", "title": "Robert Leighton (duchovní)", "text": "Robert Leighton (duchovní)\n\nRobert Leighton (1611, asi Londýn – 25. června 1684, Londýn) byl duchovní Skotské církve a vysokoškolský pedagog. Působil jako biskup Dunblane a arcibiskup Glasgowa. Byl rovněž principálem (rektorem) Edinburské univerzity.\n\nJeho knižní pozůstalost se stala základem Leightonovy knihovny (\"Bibliotheca Leightoniana\"), která se stala roku 1734 jednou z prvních veřejných knihoven ve Skotsku.\n"}
{"id": "1500746", "url": "https://cs.wikipedia.org/wiki?curid=1500746", "title": "Paní Wang (Wan-li)", "text": "Paní Wang (Wan-li)\n\nPaní Wang (; 27. února 1565 – 18. října 1611), posmrtným jménem císařovna Siao-ťing (), byla jedna z konkubín Wan-liho, císaře čínské říše Ming, a matka císaře Tchaj-čchanga. \n\nPaní Wang se narodila roku 1565. Od roku 1578 byla služebnou (, \"kung-žen\") v domácnosti císařovny vdovy Li, matky Wan-liho, císaře čínské říše Ming. Koncem roku 1581 císaře při jedné z jeho návštěv matky mladá služebná zaujala a záhy s panovníkem otěhotněla. Wan-li nechtěl s dítětem nic mít, ale matka ho přiměla k uznání otcovství s pomocí záznamů o jeho návštěvách a zařídila její povýšení mezi panovníkovy konkubíny s titulem \"kung-fej\" (, „uctivá dáma“). V srpnu 1582 se paní Wang narodil syn Ču Čchang-luo, císařův první. Roku 1584 Wan-limu porodila dceru Ču Süan-jüan. Wan-liho zájem o paní Wang rychle upadl s tím, jak si jeho trvalou oblibu a důvěru získala jiná konkubína, paní Čeng, která mu roku 1586 také dala syna, Ču Čchang-süna.\n\nPaní Wang žila v Zakázaném městě v ústraní a izolaci, opomíjená císařem. Její syn, přestože císařův nejstarší, dlouho nebyl jmenován následníkem trůnu, protože Wan-li a paní Čeng preferovali Ču Čchang-süna, zatímco úředníci ve vládě i císařova matka prosazovali jmenování Ču Čchang-luoa. Následníkem se Ču Čchang-luo stal po dlouhotrvajících sporech a diskuzích až roku 1601. Ještě o pět let později, roku 1606 po narození prvního Ču Čchang-luova syna (pozdějšího císaře Tchien-čchiho), obdržela paní Wang titul císařská urozená dáma (\"chuang-kuej-fej\"), jak bylo přiměřené pro matku následníka.\n\nZemřela roku 1611. Pohřbena byla na hoře Tchien-šou. Její syn nastoupil na trůn roku 1620, zemřel však po měsíci panování. Její vnuk Tchien-čchi ji po nástupu vlády udělil posmrtné jméno císařovna Siao-ťing (, \"Siao-ťing chuang-chou\") a znovu pohřbil ve Wan-liho mauzoleu Ting-ling v areálu císařských hrobek dynastie Ming u Pekingu.\n"}
{"id": "1500757", "url": "https://cs.wikipedia.org/wiki?curid=1500757", "title": "První divize 1922/23", "text": "První divize 1922/23\n\nSoutěžní ročník Prima Divisione 1922/23 byl 23. ročník nejvyšší italské fotbalové ligy. Soutěž začala 8. října 1922 a skončila 15. července 1923. Účastnilo se jí celkem 56 klubů. Kluby byli rozděleny na dvě skupiny. Na skupinu Lega Nord (severní část Itálie 36 klubů) a na skupinu Lega Sud (jižní část Itálie 20 klubů).\n\nPo ročním sporu dvou fotbalových federací (FIGC a CCI), které rozdělili fotbalovou Itálii na šampionáty Prima Categoria a Prima Divisione se obě federace rozhodli se spojit.\n\nVznikl šampionát 56 klubů, který byl rozdělen na Lega Nord (severní část Itálie) a na Lega Sud (jižní část Itálie). Vítězové svých částí Itálie se utkali o mistrovský titul.\n\n\n\n\n\n\n\n\n\n\n\n\n"}
{"id": "1500767", "url": "https://cs.wikipedia.org/wiki?curid=1500767", "title": "Avenue George-V", "text": "Avenue George-V\n\nAvenue George-V je ulice v Paříži. Nachází se v 8. obvodu. Ulice byla pojmenována po anglickém králi Jiřím V. Avenue se řadí k prestižním pařížským adresám, nachází se zde řada butiků luxusních značek, restaurací a hotelů. V ulici mají svá velvyslanectví Čína a Španělsko. \"Avenue George-V\" tvoří západní stranu tzv. zlatého trojúhelníku.\n\nUlice vede od \"Place de l'Alma\" a končí u \"Avenue des Champs-Élysées\". Ulice je orientována od jihu na sever.\n\n\n"}
{"id": "1500771", "url": "https://cs.wikipedia.org/wiki?curid=1500771", "title": "Taylor Takata", "text": "Taylor Takata\n\nTaylor Sunao Takata ’00 (* 6. dubna 1982 Honolulu) je bývalý americký zápasník – judista a grappler.\n\nS judem začínal v 10 letech ve Wahiawa v klubu Shobukan. Na střední škole 'Iolani v Honolulu kombinoval judo s americkým tradičním zápasem. Na judo se specializoval během studií na San José State University. V americké judistické reprezentaci se pohyboval od roku 2001 v superlehké váze do 60 kg. S přibývajícími lety však začal mít problémy se shazováním váhy, které se umocnily úmrtím jeho mladší sestry při dopravní nehodě v roce 2003. Do olympijského roku 2004 šel ve vyšší pololehké váze do 66 kg, ve které v americké olympijské kvalifikaci neuspěl. Na olympijskou premiéru si musel počkat do roku 2008. Na olympijské hry v Pekingu šel s čistě defenzivní taktikou a v prvních dvou kolech vyřadil na body dva silné Evropany. Ve čtvrtfinále su mu však pasivní styl boje nevyplatil proti Kubánci Yordanisi Arencibiovi, se kterým prohrál po dvou napomenutích za pasivitu na juko. Sportovní kariéru ukončil s novými pravidly juda v roce 2010.\n\n\n"}
{"id": "1500772", "url": "https://cs.wikipedia.org/wiki?curid=1500772", "title": "Rue Beaubourg", "text": "Rue Beaubourg\n\nRue Beaubourg je ulice v Paříži v historické čtvrti Marais. Nachází se na hranici mezi 3. a 4. obvodem.\n\nUlice vede od jihu na sever. Začíná u křižovatky s \"Rue Simon-le-Franc\", kde navazuje na \"Rue du Renard\", a končí na křižovatce s \"Rue de Turbigo\", Rue Bailly a \"Rue Réaumur\".\n\nUlice vznikla z hlavní silnice předměstí, které se nazývalo Beau-Bourg. Na počátku 11. století vznikla na tomto místě malá osada, která rychle rostla. Do poloviny 12. století tak vznikla poměrně rozsáhlá obec, která byla pojmenována Beau-Bourg. Při výstavbě městských hradeb Filipem II. Augustem v letech 1190–1210 bylo předměstí integrováno do Paříže.\n\nČást ulice, která se nacházela v Paříži, se nazývala \"Rue de la Poterne\", poté \"Rue de la Fausse-Poterne\" podle městské brány. Část, která ležela mimo Paříž, se nazývala \"Rue Oultre-la-Poterne-Nicolas-Hydron\". Obě části byly spojeny v roce 1851 pod názvem \"Rue Beaubourg\". Ministerská vyhláška z 9. října 1797 stanovila nejmenší šířku ulice na 8 metrů. Na základě královského nařízení byla později její šířka zvětšena na 10 metrů. V 19. století se nacházela v bývalém 7. obvodu, byla ulice 282 metrů dlouhá. Začínala na křižovatce s \"Rue Maubué\" a \"Rue Simon-le-Franc\" a skončila na křižovatce s \"Rue du Grenier-Saint-Lazare\" a \"Rue Michel-le-Comte\".\n\nDnešní \"Rue Beaubourg\" vznikla spojením několika ulic dle vyhlášky z 11. března 1851:\n\n\n"}
{"id": "1500774", "url": "https://cs.wikipedia.org/wiki?curid=1500774", "title": "Jaroslav Vlk", "text": "Jaroslav Vlk\n\nJaroslav Vlk (* 13. března 1955) je bývalý český hokejový útočník. \n\nV československé lize hrál za TJ Vítkovice. V roce 1981 s Vítkovicemi získal mistrovský titul. Za reprezentaci Československa nastoupil v sezóně 1980/1981 v 8 utkáních a dal 1 gól. Dále hrál i za Partizan Bělehrad, TJ Spišská Nová Ves a HC Frýdek-Místek. Reprezentoval Československo na mistrovství Evropy juniorů do 19 let v roce 1973, kde tým skončil na 3. místě a mistrovství Evropy juniorů do 19 let v roce 1974, kde tým skončil na 4. místě.\n\n"}
{"id": "1500776", "url": "https://cs.wikipedia.org/wiki?curid=1500776", "title": "Brandan Greczkowski", "text": "Brandan Greczkowski\n\nBrandan Allan Greczkowski (* 18. července 1977) je bývalý americký zápasník.\n\nVyrůstal v Colorado Springs. Během školské docházky se v rámci tělesné výchovy věnoval americkému tradičnímu zápasu. Na střední škole Palmer High patřil k nejlepším středoškolským zápasníkům ve státě Colorado. V 18 letech si ho na jednom z turnajů všiml judistický trenér olympijského tréninkového centra (OTC Colorado Springs) Edd Liddie a nabídl mu místo ve svém týmu. Reálná možnost startu na domácích olympijských hrách Atlantě v roce 1996 ho přiměla s nabídkou souhlasit. V americké olympijské kvalifikaci však neuspěl na úkor Cliffa Sunady. Na olympijský start si musel počkat čtyři roky na olympijské hry v Sydney. Do Sydney přijel výborně připraven a v úvodním kole vyřadil na ippon strhem makikomi favorizovaného Belgičana Cédrica Taymanse. V dalším kole již nestačil na Japonce Tadahira Nomuru a v opravách vybojoval dělené 7. místo. Na tento úspěch v dalších letech nenavázal a v roce 2005 ukončil sportovní kariéru.\n\n\n"}
{"id": "1500782", "url": "https://cs.wikipedia.org/wiki?curid=1500782", "title": "Hráč roku (National League A)", "text": "Hráč roku (National League A)\n\nHráč roku je trofej ve Švýcarsku, která je každý rok udělována nejlepšímu hráči v Nationalliga A (nejvyšší švýcarská liga ledního hokeje). \n"}
{"id": "1500787", "url": "https://cs.wikipedia.org/wiki?curid=1500787", "title": "Vít Šimral", "text": "Vít Šimral\n\nVít Šimral (* 9. července 1986 Roudnice nad Labem) je český politik, politolog, sociolog a ekonom, člen Rady hlavního města Prahy s gescí školství, sportu a podpory podnikání. Angažuje se v oblasti boje s korupcí. Je členem Mensy ČR, Amnesty International, českého skauta či Českého bězeckého klubu.\n\nNarodil se v roce 1986 v Roudnici nad Labem. Vystudoval politologii a historii na Masarykově univerzitě v Brně, historickou sociologii na Univerzitě Karlově v Praze, právo na University of Leicester a politickou ekonomii na IMT Institute for Advanced Studies Lucca. Postdoktorské studijní pobyty absolvoval na univerzitách v Lublani a ve Vídni. Je jednatelem a společníkem společnosti InvEast, jež provozuje management consulting ve střední Evropě.\n\nPůsobí na Univerzitě Hradec Králové, kde se věnuje otázkám financování politické soutěže a propojení byznysu s politikou.\n\nV roce 2017 působil v zastupitelském klubu Pirátů v hl. m. Prahy jako tzv. „stínový zastupitel“. Ve volbách do zastupitelstvem obcí v říjnu 2018 byl zvolen zastupitelem hl. m. Prahy. Následně byl zvolen na ustavujícím zasedání pražského zastupitelstva dne 15. listopadu 2018 jako člen Rady hl. m. Prahy. Pod jeho působnost spadá problematika školství, sportu a podpory podnikání.\n\n"}
{"id": "1500791", "url": "https://cs.wikipedia.org/wiki?curid=1500791", "title": "Šefkija Behmen", "text": "Šefkija Behmen\n\nŠefkija Behmen (1892 Stolac, Bosna a Hercegovina – 14. července 1974 Jajce, Socialistická federativní republika Jugoslávie) byl bosenskohercegovský politik bosňáckého původu.\n\nV rodném městě dokončil mekteb, muslimskou základní školu. Gymnázium navštěvoval v Mostaru. Právnickou fakultu absolvoval v Budapešti, doktorský titul získal pravděpodobně v Záhřebu.\n\nPo vzniku Království Srbů, Chorvatů a Slovinců se intenzivně angažoval v politice. Byl členem Jugoslávské muslimské organizace (JMO) od jejího vzniku na začátku roku 1919. Na kandidátce JMO byl roku 1923 zvolen poslancem bělehradského parlamentu. Mandát obhájil i ve volebním klání roku 1925 a 1927. Kratší čas zastupoval JMO ve vládě Ljubomira Davidoviće (27. července–6. listopadu 1924), kde vedl rezor sociální politiky a současně byl zástupcem ministra národního zdraví. Po zavedení královské diktatury a zrušení parlamentarismu (1929) se stáhl do ústraní. Jistá čas působil jako podnikový advokát v Bělehradě. Po vstupu bývalých představitelů JMO do vlády roku 1935 se stal ministrem bez portfeje. Tento post zastával ve dvou vládách Milana Stojadinoviće, načež byl po roztržce se stranickým šéfem Mehmedem Spahou odvolán (14. 5. 1938) a jeho místo zaujal Džafer Kulenović. Před následujícími parlamentními volbami roku 1938 přesto získal podporu strany, formálně existující v rámci Jugoslávského radikálního společenství, na místní úrovni a získal mandát za obvod Jajce.\n\nRoku 1937 krátce vedl tiskový orgán JMO, list \"Pravda\" (Spravedlnost), který dosud redigoval jeho bratr Mahmud.\n\nPo německé invazi do Jugoslávie roku 1941 a jejím rozpadu se politicky neangažoval. Roku 1945 mu nový komunistický režim zabavil veškerý majetek.\n\nBehmen zemřel 14. července 1974 v Jajce. Jeho tělesné ostatky byly převezeny do Sarajeva a 17. července uloženy na hřbitově Bare.\n\nJeho bratr Mahmud (1895–1937) byl taktéž právník a politik Jugoslávské muslimské organizace.\n"}
{"id": "1500794", "url": "https://cs.wikipedia.org/wiki?curid=1500794", "title": "Paní Čeng", "text": "Paní Čeng\n\nPaní Wang (; 27. února 1565 – 18. října 1611), posmrtným jménem císařovna Siao-ťing (), byla jedna z konkubín Wan-liho, císaře čínské říše Ming, a matka císaře Tchaj-čchanga. \n\nPaní Čeng se narodila kolem roku 1568, pocházela z okresu Ta-sing z jihu sousedícího s Pekingem. Pocházela z bohaté rodiny, byla vzdělaná a roku 1581 ji vybrali mezi devět konkubín (\"ťiou-pchin\") o které byl rozšířen harém Wan-liho, mladého císaře čínské říše Ming. Záhy po svém příchodu upoutala Wan-liho pozornost a rychle postupovala v hodnostech, roku 1582 byla povýšena na konkubínu \"šu-pchin\" (), po porodu dcery roku 1583 na „ctnostnou dámu“ (, \"te-fej\") a roku 1584 na urozenou dámu (, \"kuej-fej\"). Po porodu syna (císařova třetího) Ču Čchang-süna roku 1586 byla jmenována „císařskou urozenou dámou“ (, \"chuang kuej-fej\"), což ji stavělo jen o stupeň níže než císařovnu Wang. Celkem měla šest dětí. \n\nPečovala o císaře a ten její péči oceňoval a rád pobýval v její společnosti. Nebyla považována za výjimečně krásnou, ale vynikala inteligencí, vzděláním a silnou vůlí. Nebyla ustrašená jako jiné dívky, ale vtipná a nebála se mu hlasitě ozvat, pokud se jí něco nelíbilo. \n\nVěnovala se kaligrafii, její písmo bylo popisováno jako krásné a elegantní, obdivované nejen ve své době, ale i později; ještě čchingský vzdělanec Li E (, 1692–1752) věnoval její kaligrafii čtyři obdivné básně.\n\nPřání její a císaře jmenovat jejich syna Ču Čchang-süna následníkem namísto nejstaršího syna Ču Čchang-luoa způsobilo politickou krizi, takzvaný spor o základ státu. Rozhodnou opozici ministrů a úředníků císař nebyl schopen překonat, rozhodnutí proto odkládal téměř dvě desetiletí až do roku 1601, kdy Ču Čchang-luoa konečně jmenoval následníkem.\n\nByla podezřívána že stojí za incidentem „muže s holí“ roku 1615 (u paláce následníka byl zadržen muž s holí, nacházející se tam z nejasných důvodů, snad šlo o pokus o zabití Ču Čchang-luoa), nicméně vše zůstalo pouze v rovině fám. Na smrtelné posteli roku 1620 císař nařídil, aby byla – již po smrti císařovny Wang – jmenována novou císařovnou, ale ministři nesplnili jeho přání. Jeho syn a následník onemocněl pouze několik dní po nástupu na trůn, a zemřel po měsíci vlády. Povaha jeho nemoci není známa, ale eunuch spojený s paní Čang mu měl jako lék podat piluky, které mu způsobily průjem a tak uškodily. Paní Čeng opět byla podezřelá a terčem pomluv, opět aniž by je kritici doložili něčím konkrétním.\n\nZemřela roku 1630, pohřbena byla na hoře Jing-čchüan západně od Pekingu.\n\nRoku 1644, po smrti císaře Čchung-čena, byl v Nankingu novým mingským císařem prohlášen Ču Čchang-sünův syn Ču Jou-sung. Vládl pouze rok na jihu Číny, sever byl pod kontrolou protimingských povstalců a dobýván vojsky mandžuské říše Čching. Ču Jou-sung paní Čeng, jakožto své babičce, roku 1644 udělil titul „velká císařovna vdova Siao-ning“ (, \"Siao-ning tchaj-chuang tchaj-chou\")\n\nSynové:\n\nDcery:\n"}
{"id": "1500799", "url": "https://cs.wikipedia.org/wiki?curid=1500799", "title": "Husein Alić", "text": "Husein Alić\n\nHusein (ev. Husejn) Alić (1892 Kulen Vakuf?, Bosna a Hercegovina – 26. dubna 1962 Banja Luka, Federativní lidová republika Jugoslávie) byl bosenskohercegovský politik a pedagog bosňáckého původu.\n\nV Banja Luce absolvoval gymnázium, nato pokračoval ve studiu na Filozofické fakultě Univerzity v Záhřebu. Po vzniku Království Srbů, Chorvatů a Slovinců byl politicky aktivní v Jugoslávské muslimské organizaci (JMO), dominantním politickém hnutí bosenskohercegovských muslimů. Za tuto stranu byl roku 1920 zvolen do ústavodárného shromáždění v Bělehradě a nato byl poslancem národního shromáždění (mandát získal roku 1923, 1925 a 1927). Po zavedení královské diktatury roku 1929 odešel z politiky a působil jako profesor matematiky ve Střední technické škole, nato byl ředitelem první reálného chlapeckého gymnázia v Sarajevu.\n\nRoku 1923 se podílel na vzniku muslimského podpůrného spolku \"Narodna uzdanica\" (Lidová opora) a dlouhá léta byl činný v jeho vedení.\n\nPo německé invazi do Jugoslávie roku 1941 a jejím rozpadu podpořil vznik fašistického Nezávislého státá Chorvatsko. Roku 1943 byl jmenován velkým županem Velké župy Sana-Luka se sídlem v Banja Luce. Během jednoho ze spojeneckých bombardování města zahynula jeho manželka a tři dcery. Následně se vzdal postu župana a stáhl se do ústraní. Po ustavení komunistické moci v zemi byl zatčen, ale po krátce době propuštěn bez jakéhokoli trestu.\n\nHusein Alić se oženil se Zejre, dcerou tešanjského obchodníka a politika Zija-bega Đonlagiće.\n"}
{"id": "1500802", "url": "https://cs.wikipedia.org/wiki?curid=1500802", "title": "Bogdan Konopka", "text": "Bogdan Konopka\n\nBogdan Konopka (23. července 1953 Dynów – 19. května 2019) byl polský fotograf a umělecký kritik, který začal fotografovat v polovině 70. let. Narodil se v polském Dynówu a v roce 1989 se přestěhoval do Francie. V roce 1998 mu byla udělena Grand Prix de la Ville de Vevey v rámci Evropské fotografické soutěže. Získal celou řadu stipendií například Pro Helvetia (Švýcarsko 1993), od města Paříž (1994), od Francouzského velvyslanectví v Pekingu (2005), od Francouzského kulturního institutu v Rumunsku a Bělorusku (v letech 2000 a 2004). Je autorem slavné výstavy \"Paris en gris\" (Š\"edá Paříž\", 2000) v Polském institutu v Paříži a \"Invisible City\" (2003) v Centre Pompidou. Bogdan Konopka nejraději pracoval s velkoformátovou fotografickou kamerou. \n\nPodle zdroje.\n\nPodle zdroje.\n"}
{"id": "1500803", "url": "https://cs.wikipedia.org/wiki?curid=1500803", "title": "Lední hokej na Zimních olympijských hrách 2022", "text": "Lední hokej na Zimních olympijských hrách 2022\n\nHokejový turnaj v rámci XXIV. olympijských her se uskuteční v roce 2022 v Pekingu.\n\nMužského turnaje se bez kvalifikace zúčastní i domácí výběr. Herní systém počítá s třemi čtyřčlennými skupinami. Nasazení do skupin bude podle žebříčku IIHF po MS 2020.\n\n\nO zbylá tři místa ve skupinách se bude hrát čtyřstupňová kvalifikace, kterou bude hrát 36 zemí.\n\n\n\n\nŽenského turnaje se zúčastní deset týmů. O nasazení se rozhodne na Mistrovství světa 2020 v Kanadě.\n"}
{"id": "1500811", "url": "https://cs.wikipedia.org/wiki?curid=1500811", "title": "Y̱", "text": "Y̱\n\nY̱ (minuskule y̱) je speciální znak latinky, zřídka používaný. Nazývá se Y s vodorovnou čárkou dole. Y̱ se používá pouze v přepisu arabštiny v systému Common Locale Data Repository (\"CLDR\"), kde označuje písmeno ى.\nV Unicode mají písmena Y̱ a y̱ tyto kódy: \n\n-Y̱ U+0059 a U+0331\n\n-y̱ U+0079 a U+0331\n"}
{"id": "1500812", "url": "https://cs.wikipedia.org/wiki?curid=1500812", "title": "Rue Caron", "text": "Rue Caron\n\nRue Caron je ulice v Paříži v historické čtvrti Marais. Nachází se ve 4. obvodu.\n\nUlice vede od jihu na sever. Začíná u křižovatky s \"Rue Saint-Antoine\" a končí na křižovatce s \"Rue de Jarente\".\n\nUlice byla vytyčena v roce 1784 v prostoru kláštera Sainte-Catherine-du-Val-des-Écoliers, zbořeného v letech 1773–1777. V roce 1877 získala svůj současný název. Louis Caron, po kterém nese ulice své jméno, dohlížel na královské stavby Ludvíka XVI.\n\n"}
{"id": "1500815", "url": "https://cs.wikipedia.org/wiki?curid=1500815", "title": "Juškozero", "text": "Juškozero\n\nOndozero ( ) je jezero v Kalevalském rajonu Karelské republiky v Rusku. Má rozlohu 7,2 km². Leží v systému jezer Kujto. Na břehu je stejnojmenná vesnice.\n\nJe považováno za mělké, ačkoli v něm existují hluboké deprese. Většina pobřeží je písčitá. Z ryb se tu vyskytuje plotice, síh malý, okoun říční, štika obecná, jelec jesen, mník jednovousý a cejn velký.\n\nNa jezeře se dochovaly dřevěno–kamenné konstrukce, dříve používané k plavení dřeva do jezera Horní Kujto.\n"}
{"id": "1500817", "url": "https://cs.wikipedia.org/wiki?curid=1500817", "title": "Rue Barbette", "text": "Rue Barbette\n\nRue Barbette je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue Elzévir\" a končí na křižovatce s \"Rue Vieille-du-Temple\".\n\nUlice byla otevřena v roce 1563 (či 1564) na pozemcích, které se rozkládaly mezi ulicemi \"Rue Vieille-du-Temple\", \"Rue des Francs-Bourgeois\", \"Rue Payenne\" a \"Rue du Parc-Royal\". Pozemky patřily k paláci Barbette, který postavil Étienne Barbette na počátku 14. století mimo městské hradby Filipa II. Augusta. Étienne Barbette byl prévôt des marchands, po kterém byla ulice následně pojmenována. Nejprve se nazývala Rue Neuve-Barbette.\n\n\n"}
{"id": "1500818", "url": "https://cs.wikipedia.org/wiki?curid=1500818", "title": "Hrymajliv", "text": "Hrymajliv\n\nHrymajliv (ukrajinsky Гримайлів; rusky Гримайлов, [\"Grimajlov\"]; polsky Grzymałów; v jidiš רימאלאוו, [\"Rimalov\"]) je – podle ukrajinské terminologie – sídlo městského typu v okrese (rajónu) Husiatyn v Ternopilské oblasti na západní Ukrajině. \n\nHrymajliv byl založen roku 1595 a v roce 1956 získal status města. \n\nMěstem protéká řeka Hnyla. \n\nK 1. lednu 2013 byl počet obyvatel 1 947. \n\nMěsto bylo obsazeno Němci během druhé světové války, mezi lety 1941–1944. Roku 1931 byla jeho populace přibližně 4 074, a asi 1 494 z bylo nich židovského původu. \n\nDne 5. července 1941 bylo zastřeleno a hozeno do jezera kolem 450 Židů. Dále pak bylo 12. října 1941 posláno do tábora Skalat asi 1 700 Židů a 21. října 1941 bylo zavražděno dalších 1  300 Židů. 25. listopadu 1941 bylo okolo 300 Židů z tábora Hrymajliv posláno do jiných táborů, jako jsou Lubochok, Kamenka, Velyki Borky a další, kde byli nejspíše popraveni. Zbývajících 305 Židů bylo převezeno do ghetta Skalat, kde byli zastřeleni v dubnu 1942. Celkově bylo při popravách v Hrymajlivě zastřeleno asi 2 530 lidí.\n\nVe městě se nachází závod na zpracování konzerv „ZAT“ (Hrimaylovské konzervárny).\n\n\n\n"}
{"id": "1500819", "url": "https://cs.wikipedia.org/wiki?curid=1500819", "title": "Mistr Deutsche Eishockey Liga", "text": "Mistr Deutsche Eishockey Liga\n\nToto je seznam mistrů německé DEL ligy.\n"}
{"id": "1500824", "url": "https://cs.wikipedia.org/wiki?curid=1500824", "title": "Útok v Lyonu (2019)", "text": "Útok v Lyonu (2019)\n\nK útoku ve francouzském městě Lyon došlo 24. května 2019 okolo 17:30 SELČ na ulici Victora Huga. Při explozi podomácku vyrobené výbušniny bylo zraněno třináct lidí. Útok je vyšetřován jako teroristický čin a zabývá se jím protiteroristický odbor pařížské prokuratury. Z útoku je podezřelý čtyřiadvacetiletý Alžířan Muhammad Hišám M.\n\nPodle svědků citovaných listem Le Figaro zanechal neznámý muž před jednou z místních pekáren balíček a odešel. Asi deset minut poté předmět explodoval. Policejní zdroj uvedl, že bomba obsahovala hřebíky a šrouby.\n\nDo Lyonu po útoku vyrazil ministr vnitra Christophe Castaner, který krátce po útoku nařídil policejním prefekturám posílit ostrahu veřejných míst a velkých sportovních, kulturních či náboženských akcí.\n\nPravděpodobným pachatelem je Alžířan Muhammad Hišám M., který byl zadržen tři dny po útoku. U soudu se přiznal, že jednal ve jménu Islámského státu. I když šlo o radikála, policii nebyl znám.\n\nV souvislosti s útokem zadržela francouzská policie ještě další tři lidi- rodiče útočníka (kteří byli později propuštěni) a jeho bratra.\n"}
{"id": "1500826", "url": "https://cs.wikipedia.org/wiki?curid=1500826", "title": "Točenská rokle", "text": "Točenská rokle\n\nTočenská rokle se nachází na jižním okraji Prahy a rozděluje obec Točná na dvě poloviny. Protéká jí Točenský potok, který je pravostranným přítokem Břežanského potoka a své vody sbírá v polích východně od vsi Točná. Točenská rokle začíná u hráze Točenského rybníka na návsi (dříve hasičské nádrže) a končí při ústí Točenského potoka do potoka Břežanského u trampské osady Na Place. Rokle má asi 1,4 km na délku s převýšení 94 m a šířku od 96 m s převýšením 5-15 metrů v obci (226 m od hráze rybníka) až po šířku asi 311 m s převýšením 68-90 m u svého vyústění nad osadou Na Place (100 m od Břežanského potoka). V nejhlubší části je převýšení stěn rokle 120 m a největší šířka činí 389 m.\n\nV jihozápadní části k rokli přiléhá prostor bývalého keltského oppida Závist, respektive jeho části nacházející se na vrchu Šance. Tento prostor je nejméně prozkoumanou částí tohoto významného archeologického naleziště a je chráněn jako národní kulturní památka.\n\nTočenský potok tvoří v celé své délce hranici mezi geomorfologickým celkem Brdská vrchovina a Pražskou plošinou. Severozápadní polovina rokle tak leží v Brdských Hřebenech, zatímco jihovýchodní polovina náleží k Říčanské plošině.\n\nSvahy rokle jsou převážně pokryty smíšenými lesy. Prakticky celé území rokle je chráněno jako součást přírodní rezervace Šance a tvoří významnou část celé rezervace. Zároveň je díky svému vyústění do Břežanského údolí zahrnuta do stejnojmenné evropsky významné lokality v rámci sítě Natura 2000. Prioritním chráněným druhem je motýl přástevník kostivalový (\"Callimorpha quadripunctaria\").\n\nPřestože se jedná o přírodní chráněné území (a to vlastně rovnou dvakrát - přírodní rezervace i evropsky významná lokalita), není stav rokle příliš utěšený. Fakt, že leží částečně uprostřed vsi, se v minulosti projevil na několika místech černými skládkami a dosud není lokalita vyčištěna, i když se její stav v posledních letech zlepšil.\n\n\n\n"}
{"id": "1500832", "url": "https://cs.wikipedia.org/wiki?curid=1500832", "title": "Žanalyk Nijazovič Abdrachmanov", "text": "Žanalyk Nijazovič Abdrachmanov\n\nŽanalyk Nijazovič Abdrachmanov (rusky Жаналык Ниязович Абдрахманов; 7. listopadu 1935, Kentogaj – 22. března 2004, Almaty) byl kazašský lékař.\n\nPo dokončení střední školy nastoupil na pedagogickou i lékařskou školu, pedagogickou však opustil po prvním ročníku. V roce 1959 absolvoval Státní lékařskou školu v Almaty. V letech 1959–1964 působil jako lékař v nemocnici v Karmakšinském rajonu. V letech 1964-1975 působil jako vedoucí vědecký pracovník a poté jako vedoucí oddělení klinické radiologie na Kazašském výzkumném ústavu onkologie a radiologie. Od roku 1975 byl docentem a pak vedoucím katedry lékařské fakulty. Od roku 1990 byl ředitelem Kazašského výzkumného ústavu onkologie a radiologie.\n\nVe výzkumu se zaměřil na léčbu rakoviny laserovou metodou, na užívání léků proti negativním účinkům radiace a adaptaci organismu na radiaci.\n"}
{"id": "1500843", "url": "https://cs.wikipedia.org/wiki?curid=1500843", "title": "Circuito Cittadino dell'EUR", "text": "Circuito Cittadino dell'EUR\n\nOkruh Circuito cittadino dell'EUR je dočasným městským okruhem ve čtvrti EUR, v Římě v Itálii. V současnosti se používá pro závody šampionátu Formule E, první závod se zde jel v dubnu 2018.\n\nTrať má délku 2,86 kilometrů a skládá se z 21 zatáček. Začíná na Via Cristoforo Colombo a končí u Marconiho obelisku. Trať míjí také kongresové centrum Rome Convention Center a Palazzo dei Congressi. \n"}
{"id": "1500851", "url": "https://cs.wikipedia.org/wiki?curid=1500851", "title": "Rue Beautreillis", "text": "Rue Beautreillis\n\nRue Beautreillis je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Rue des Lions-Saint-Paul\" a končí na křižovatce s \"Rue Saint-Antoine\".\n\nNázev ulice je poprvé zmiňován v roce 1555. Je pojmenována podle paláce Beautreillis, který vznikl na místě královského paláce Saint-Pol. Název samotného paláce Beautreillis vzniklo ze slov \"beau treillis\" od vinice, která se nacházela v zahradě paláce jako treillage. Na základě ministerské vyhlášky ze dne 6. září 1836 byla délka ulice zvýšena z 188 m na 231 m připojením \"Rue Gérard-Beauquet\" (původně \"Rue du Pistolet\").\n\n\n"}
{"id": "1500852", "url": "https://cs.wikipedia.org/wiki?curid=1500852", "title": "Hubert Hurkacz", "text": "Hubert Hurkacz\n\nHubert Hurkacz (* 11. února 1997 Vratislav) je polský profesionální tenista. Ve své dosavadní kariéře na okruhu ATP World Tour vyhrál jeden singlový turnaj. Na challengerech ATP a okruhu Futures získal pět titulů ve dvouhře a tři ve čtyřhře. \n\nNa žebříčku ATP byl ve dvouhře nejvýše klasifikován v říjnu 2019 na 33. místě a ve čtyřhře pak v listopadu téhož roku na 253. místě. Trénuje ho Craig Boynton.\n\nV juniorském tenise odešel poražen se Slovákem Alexem Molčanovem z finále čtyřhry Australian Open 2015, když nestačili na australskou dvojici Jake Delaney a Marc Polmans. \n\nV polském daviscupovém týmu debutoval v roce 2016 prvním kolem Světové skupiny proti Argentině, v němž prohrál s Leonardem Mayerem a porazil Renza Oliva. Pozdější šampioni Argentinci zvítězili 3:2 na zápasy. Do listopadu 2019 v soutěži nastoupil k šesti mezistátním utkáním s bilancí 4–8 ve dvouhře a 0–0 ve čtyřhře.\n\nV rámci hlavních soutěží událostí okruhu Futures debutoval v červnu 2014, když na turnaji ve vratislavské Ślęze postoupil z kvalifikace. V úvodním kole dvouhry podlehl krajanu Janovi Zieliňskému. O rok později na turnaji vybojoval první trofej po finálové výhře nad Čechem Robinem Staňkem. Premiérový titul na challengerech si odvezl z Poznań Open, kde v červnu 2018 přehrál ve finále japonského hráče Tara Daniela. Druhý a třetí turnajový triumf přidal na brestském challengeru 2018 a v Canbeře 2019. V prvním případě zdolal v boji o titul Litevce Ričardase Berankise a ve druhém Bělorusa Ilju Ivašku. \n\nVe dvouhře okruhu ATP World Tour debutoval na dubnovém Gazprom Hungarian Open 2018 v Budapešti. Z pozice kvalifikanta vypadl v úvodním kole dvouhry s italským kvalifikantem Lorenzem Sonegem. V rámci série ATP Masters odehrál první utkání na Western & Southern Open 2018 v Cincinnati, kde prošel kvalifikačním sítem. V prvním kole singlové soutěže jej vyřadil Maďar Márton Fucsovics až v tiebreaku závěrečné sady. Do prvního čtvrtfinále se probojoval na BNP Paribas Open 2019 v Indian Wells po vítězství nad kanadským tenistou Denisem Shapovalovem, než jej zastavila světová čtyřka Roger Federer. Hráče elitní světové desítky premiérově porazil ve druhém kole Dubai Tennis Championships 2019, kde na jeho raketě dohrál šestý muž světa Kei Nišikori. V téže fázi Miami Open 2019 vyřadil světovou čtyřku Dominica Thiema.\n\nV roce 2018 si zajistil účast na závěrečné události pro nejvýše postavené hráče do 21 let, Next Generation ATP Finals v Milánu, na němž nepostoupil ze základní skupiny.\n\nDebut v hlavní soutěži nejvyšší grandslamové kategorie zaznamenal v mužském singlu French Open 2018 po zvládnuté tříkolové kvalifikaci. V úvodním kole vyřadil Američana Tennyse Sandgrena. Jednalo se o jeho vůbec první vyhraný zápas na túře ATP. Následně však nenašel recept na Chorvata Marina Čiliće.\n\nPremiérovou trofej v rámci túry ATP si odvezl ze srpnového Winston-Salem Open 2019, kde ve finále zdolal francouzskou turnajovou jedničku Benoîta Paireho po třísetovém průběhu. Stal se tak prvním polským vítězem dvouhry v této úrovni profesionálního tenisu od Wojciecha Fibaka a jeho triumfu v Chicagu 1982 na tehdejším okruhu WCT. \n\n"}
{"id": "1500855", "url": "https://cs.wikipedia.org/wiki?curid=1500855", "title": "Kongové", "text": "Kongové\n\nKongové (také \"Bakongo\" nebo \"Esikongo\") je bantuské etnikum žijící na atlantickém pobřeží střední Afriky. Jejich počet se odhaduje na deset milionů a jsou rozděleni mezi Konžskou republiku, Demokratickou republiku Kongo a Angolu. Mají vlastní jazyk konžštinu (kikongo), rozdělený do mnoha dialektů, ale hovoří také portugalsky, francouzsky a ngalsky.\n\nPrvní bantuské kmeny přišly do oblasti kolem dolního toku řeky Kongo od severu v prvním tisíciletí našeho letopočtu. Ve čtrnáctém století vytvořily Konžské království, které patřilo k nejvyspělejším státům tehdejší Afriky. Kongové patřili k domorodým skupinám, které byly nejvíce postiženy obchodem s otroky. V 18. století zde vznikla křesťanská sekta zvaná antonianismus. V roce 1885 rozdělila Berlínská konference území Kongů na francouzskou, belgickou a portugalskou část. Ve 20. století vzniklo mesianistické náboženské hnutí kimbanguismus s protikoloniálním programem, na něž navázala nacionalistická organizace ABAKO. Kongové také vytvořili ozbrojené hnutí Národní fronta pro osvobození Angoly (FNLA), které bojovalo proti portugalským kolonizátorům a pak proti komunistické vládě Agostinha Neta, po ukončení občanské války v Angole se transformovalo na politickou stranu. Kongové tvoří většinu obyvatel v enklávě Cabinda bohaté na ropu, která usiluje o nezávislost na Angole.\n\nKongové se živí převážně lovem, rybolovem a zemědělstvím (pěstuje se maniok, kukuřice, banánovník, batáty, kávovník a palma olejná). V moderní době mnozí z nich odcházejí do měst a živí se obchodem. Jsou známí svými dřevořezbami, především votivními figurami nkisi. Původní náboženství, založené na víře ve stvořitele Nzambi a Mpungu, bylo pod vlivem evropských misionářů převážně vytlačeno křesťanstvím. Kongové jsou tradičně rozděleni na dvanáct matrilineárních klanů, zvaných kânda. Existuje projekt na sjednocení všech příslušníků etnika do jednoho státu, nazvaného Musikongo.\n"}
{"id": "1500856", "url": "https://cs.wikipedia.org/wiki?curid=1500856", "title": "Paláce a parky v Postupimi a Berlíně", "text": "Paláce a parky v Postupimi a Berlíně\n\nPaláce a parky v Postupimi a Berlíně je název jedné z německých památek světového kulturního dědictví UNESCO. Jak název vypovídá, jedná se o skupinu paláců a dalších staveb v parkovém prostředí na pomezí měst Postupim a Berlín na březích řeky Havoly a jejích jezer. Na rozloze více než 2000 ha se nachází desítky budov vystavěných na příkaz pruských a braniborských vládců mezi roky 1730 a 1916. Na vzniku paláců, zahrad a parků se podíleli významní architekti a zahradníci, např. G. W. von Knobelsdorff (1699-1753), C. von Gontard (1731-1791), C. G. Langhans (1732-1808), K. F. Schinkel (1781-1841) či P. J. Lenné (1789-1866). Vznikl zde jedinečný umělecký celek mezinárodního významu zahrnující práce sochařů, malířů, řemeslníků, zahradníků a dalších umělců.\n\nPamátka sestává z šesti hlavních parků.\n"}
{"id": "1500857", "url": "https://cs.wikipedia.org/wiki?curid=1500857", "title": "Pedro Martínez (tenista)", "text": "Pedro Martínez (tenista)\n\nPedro Martínez Portero (* 26. dubna 1997 Alzira, Valencie) je španělský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do června 2019 devět titulů ve dvouhře a devatenáct ve čtyřhře. \n\nNa žebříčku ATP byl ve dvouhře nejvýše klasifikován v květnu 2019 na 134. místě a ve čtyřhře pak v listopadu 2018 na 151. místě. Připravuje se v centru GR Tennis.\n\nVe španělském daviscupovém týmu neodehrál do listopadu 2019 žádné utkání. V roce 2013 se stal členem družstva, které vyhrálo juniorský Davis Cup.\n\nV rámci hlavních soutěží událostí okruhu Futures debutoval v červenci 2012, když na turnaji ve španělské Denie nastoupil s Venezuelanem Davidem Soutem do čtyřhry. V úvodním kole podlehli španělskému páru Ojeda Lara a Vivancio-Guzmán. Premiérový titul na challengerech si odvezl z Båstadu, kde v červenci 2018 přehrál ve finále francouzského hráče Corentina Mouteta. \n\nVe dvouhře okruhu ATP World Tour debutoval na dubnovém Grand Prix Hassan II 2018 v Marrákeši. Z pozice kvalifikanta vypadl v úvodním kole dvouhry s Portugalcem João Sousou.\n\nDebut v hlavní soutěži nejvyšší grandslamové kategorie zaznamenal v mužském singlu French Open 2019 po zvládnuté tříkolové kvalifikaci. Ve třech předchozích kvalifikačních soutěžích na grandslamu neuspěl. Do prvního kola pařížské dvouhry mu los původně přidělil Američana Sama Querreyho. Po jeho odstoupení podlehl šťastnému poraženému kvalifikantu Henrimu Laaksonenovi ze Švýcarska.\n\n"}
{"id": "1500860", "url": "https://cs.wikipedia.org/wiki?curid=1500860", "title": "Pedro Martínez", "text": "Pedro Martínez\n\nJméno a příjmení Pedro Martínez nosí více osobností:\n\n"}
{"id": "1500875", "url": "https://cs.wikipedia.org/wiki?curid=1500875", "title": "Rue Béranger", "text": "Rue Béranger\n\nRue Béranger je ulice v Paříži v historické čtvrti Marais. Nachází se ve 3. obvodu.\n\nUlice vede od \"Place Olympe-de-Gouges\" a končí na křižovatce s \"Rue du Temple\" poblíž \"Place de la République\".\n\nOtevření ulice proběhlo na základě městské vyhlášky z 23. listopadu 1694. Při svém vzniku byla pojmenována \"Rue Vendôme\" na počest Philippa de Vendôme (1655–1727), velkopřevora maltézského řádu, který sídlil v nedalekém maison du Temple. Současné jméno nese ulice od roku 1864. Pierre-Jean de Béranger, po kterém nese jméno, byl francouzský básník.\n\n\n"}
{"id": "1500878", "url": "https://cs.wikipedia.org/wiki?curid=1500878", "title": "Arkadij Maximovič Abaza", "text": "Arkadij Maximovič Abaza\n\nArkadij Maximovič Abaza (rusky Аркадий Максимович Абаза; 11. srpna 1843, Sverdlikovo – 16. ledna 1915, Kursk) byl ruský hudební skladatel a klavírista.\n\nPocházel z rodu moldavských šlechticů. Vystudoval hudební akademii Ruské hudební společnosti v Charkově, poté Petrohradskou konzervatoř v klavírní třídě Alexandra Dreyschocka a ve vokální třídě Camilla Everarda. V Německu se zdokonalil u Hanse von Bülowa.\n\nV roce 1877 založil hudební školu v Sumy a učil tam do roku 1881. Od roku 1881 až do konce svého života měl na starosti hudební kurzy v městě Kursk, kde studovali budoucí houslisté Michail Gavrilovič Erdenko, Konstantin Michajlovič Dumčev, pěvkyně Naděžda Vasiljevna Plevickaja a skladatel Nikolaj Andrejevič Roslavec.\n\nPo své smrti byl Arkadij Abaza pohřben v Kursku na Chersonském hřbitově.\nSložil více než dvacet hudebních romancí a přes třicet skladeb pro klavír.\n"}
{"id": "1500879", "url": "https://cs.wikipedia.org/wiki?curid=1500879", "title": "Ato Hand", "text": "Ato Hand\n\nAto Yero Hand (* 30. června 1975 Tallahassee) je bývalý americký zápasník – judista.\n\nS judem začínal v 12 letech v rodném Tallahassee v klubu Leon County pod vedením svého otce Freda. Na střední škole Lincoln High se věnoval amerického tradičnímu zápasu a americkému fotbalu. Po skončení střední školy se však rozhodl věnovat judu přesunem do olympijského tréninkového centra v Colorado Springs. V americké mužské reprezentaci se pohyboval od roku 1995. V roce 1996 neuspěl v americké olympijské kvalifikaci pro start na domácích olympijských hrách v Atlantě. Uspěl až na další americké olympijské kvalifikaci na olympijské hry v Sydney v roce 2000. Po dobrém nalosování se probojoval do čtvrtfinále, kde prohrál na ippon technikou harai-makikomi s Francouzem Stéphanem Traineau. Sportovní kariéru ukončil v roce 2004 potom co se nedostal do amerického olympijské týmu pro olympijské hry v Athénách na úkor Rhadi Fergusona.\n\n\n"}
{"id": "1500882", "url": "https://cs.wikipedia.org/wiki?curid=1500882", "title": "Passage Vendôme", "text": "Passage Vendôme\n\nPassage Vendôme je pasáž v Paříži. Nachází se ve 3. obvodu.\n\nPasáž vede od ulice \"Rue Béranger\" a končí na \"Place de la République\". Je orientována z jihovýchodu na severozápad.\n\nPasáž byla otevřena v roce 1827 a nahradila starší \"Passage du Jeu-de-Paume\". Byla pojmenována na počest Philippa de Vendôme (1655–1727), velkopřevora maltézského řádu, který sídlil v nedalekém maison du Temple.\n\nPasáž se nacházela na části areálu zbořeného kláštera Filles-du-Sauveur. Pasáž Vendôme původně spojovala \"Boulevard du Temple\" a Carreau du Temple. Nacházela se tak na ideálním místě mezi divadly na bulváru a tržnicí. Přesto došlo k jejímu úpadku a jen několik let po svém uvedení do provozu byla opuštěna. V roce 1869 došlo k jejímu zkrácení o čtyři metry z důvodu rozšíření \"Place de la République\", odstranění její fasády na bulváru a části její prosklené střechy. Od 13. dubna 1987 je pasáž zapsána na seznamu historických památek. Na konci roku 2005 proběhla částečná rekonstrukce: restaurováno bylo zasklení, římsy, malby a výkladní skříně.\n\n"}
{"id": "1500884", "url": "https://cs.wikipedia.org/wiki?curid=1500884", "title": "Brefotrofium", "text": "Brefotrofium\n\nBrefotrofium (z řeč. \"bréfos\" – nemluvně, dítě), též \"špitál neviňátek\", \"nalezinec\" je církevní útulek, který v minulosti sloužil pro odložené novorozence a nemluvňata. \n\nBrefotrofia existovala již ve starověku, ale zřejmě první specializované brefotrofium pochází až z období renesance, které vzniklo ve Florencii jako \"Špitál neviňátek\". U zrodu brefotrofií stál bohatý bankéř Francesco Datini, který věnoval částku postačující k realizaci tohoto díla. Projekt stavby tohoto ústavu byl svěřen Filippovi Brunelleschimu, nejdůležitějšímu architektovi dané doby, který je také autorem kupole florentské katedrály.\n\nMatky, odkládající děti ve florentském špitále, spolu s nimi častokrát zanechávaly polovinu rozlomené mince. Druhou polovinu uchovaly, aby tak mohly poznat své dítě, až nastanou lepší časy.\n\n"}
{"id": "1500887", "url": "https://cs.wikipedia.org/wiki?curid=1500887", "title": "Kápo (koncentrační tábor)", "text": "Kápo (koncentrační tábor)\n\nKápo byl v nacistickém koncentračním táboře dozorce určený z řad vězňů. Původ názvu není jasný, snad pochází z italského \"capo\" (hlava), které může znamenat i šéfa, mistra nebo dílovedoucího.\n\nMnozí vězeňští funkcionáři byli vybíráni z řad německých kriminálních vězňů. Tito funkcionáři byli známí svojí brutalitou vůči ostatním vězňům. Brutalita byla tolerována SS a byla nedílnou součástí táborového systému.\n\nVězeňští funkcionáři byli ušetřeni fyzického týrání a tvrdé práce, pokud plnili své povinnosti ke spokojenosti SS. Měli také jisté výsady jako civilní oděv, přednostní stravu, soukromý pokoj a plnou moc komandovat, bít a dokonce i zabít vězně.\n\nVězeňská samospráva minimalizovala náklady tím, že umožňovala táborům fungovat s méně zaměstnanci SS. Systém byl navržen tak, aby se oběť stala pachatelem. Kápové vystupovali proti svým spoluvězňům, aby si zachovali přízeň dozorců SS. Kdyby byli zbaveni funkce, vrátili by se do postavení obyčejných vězňů a byli by podřízeni jiným kápům.\n"}
{"id": "1500888", "url": "https://cs.wikipedia.org/wiki?curid=1500888", "title": "Dánská hokejová reprezentace do 18 let", "text": "Dánská hokejová reprezentace do 18 let\n\nDánská hokejová reprezentace do 18 let je výběrem nejlepších dánských hráčů ledního hokeje v této věkové kategorii. Od roku 1999 se účastní mistrovství světa do 18 let. Tým je řízen Dánským svazem ledního hokeje, který je členem Mezinárodní hokejové federace.\n\n"}
{"id": "1500891", "url": "https://cs.wikipedia.org/wiki?curid=1500891", "title": "Kazašská hokejová reprezentace do 18 let", "text": "Kazašská hokejová reprezentace do 18 let\n\nKazašská hokejová reprezentace do 18 let je výběrem nejlepších kazašských hráčů ledního hokeje v této věkové kategorii. Od roku 1999 se účastní mistrovství světa do 18 let. Tým je řízen Kazašským svazem ledního hokeje, který je členem Mezinárodní hokejové federace\n\n"}
{"id": "1500892", "url": "https://cs.wikipedia.org/wiki?curid=1500892", "title": "Norská hokejová reprezentace do 18 let", "text": "Norská hokejová reprezentace do 18 let\n\nNorská hokejová reprezentace do 18 let je výběrem nejlepších norských hráčů ledního hokeje v této věkové kategorii. Od roku 1999 se účastní mistrovství světa do 18 let. Tým je řízen Norským svazem ledního hokeje, který je členem Mezinárodní hokejové federace\n\n"}
{"id": "1500893", "url": "https://cs.wikipedia.org/wiki?curid=1500893", "title": "Rhadi Ferguson", "text": "Rhadi Ferguson\n\nRhadi Bullard Ferguson (* 3. dubna 1975 Portland) je bývalý americký těžký atlet – zápasník, grappler, fotbalista (am.), vzpěrač.\n\nNarodil se do sportovní rodiny. Jeho otec Rufus hrál školskou ligu NCAA amerického fotbalu a v roce 1973 byl draftován jako 404. profesionální soutěží NFL. Narodil se v Portlandu v Oregonu v době, kdy jeho otec hrál za místní tým Thunder a od narození byl s rodiči na cestách po Spojených státech za prací. O dětství měl blízko k úpolovým sportům. Na střední škole Richard Montgomery High na předměstí Washingtonu hrál americký fotbal a zápasil v tradičním (školním) zápasnickém stylu. S vysokoškolským týmem Bison amerického fotbalu univerzity Howard ve Washingtonu vyhrál v roce 1993 a 1996 soutěž Black college FNC. \n\nJudu se začal systematicky věnovat po promoci na Howard University v roce 1997, tzv. splnit se sen startovat na olympijských hrách. Americká těžká váha v judu není od osmdesátých let dvacátého století v nejlepší kondici a šanci prosadit se v reprezentaci má prakticky kdokoliv. V roce 1999 se dostal do olympijského tréninkového centra v Colorado Springs. V roce 2000 však napoprvé v americké olympijské kvalifikaci na olympijské hry v Sydney neuspěl. \n\nOd roku 2001 pracoval jako kondiční trenér a k vrcholové přípravě se vrátil opět s blížícím se olympijským rokem. V roce 2004 napodruhé uspěl v americké olympijské kvalifikaci a startoval na olympijských hrách v Athénách. Svým divacky atraktivním, ale velmi neortodoxním (nejudistickým) projevem připomínajícím grappling se skládkami z amerického fotbalu prohrál ve druhém kole na body s favorizovaným Jihokorejcem Čang Song-hoem. Po splnění olympijského snu se aktivně judu od roku 2005 nevěnoval.\n\nV roce 2010 Mezinárodní judistická federace přistoupila k razantním změnám pravidel, která podobný styl zápasení jaký předváděl Rhadi Ferguson omezila, tj. přinutila judisty více využívat soupeřovu horní část judogi k provádění chvatů. Naprotá většina klasických (Kódókanem schválených) judistických chvatů vychází z úchopu za horní část judogi (límec, rukav).\n\n\n"}
{"id": "1500896", "url": "https://cs.wikipedia.org/wiki?curid=1500896", "title": "Richard Baratta Dragono", "text": "Richard Baratta Dragono\n\nRichard Baratta Dragono (případně také Richard Karl Baratta Dragono, 7. března 1867 Poltár – 12. března 1946 Třebíč) byl český poslanec Moravského zemského sněmu, úředník, velkostatkář a advokát.\n\nNarodil se v Poltáru u Lučence, jeho otcem byl velkostatkář Alois Baratta Dragono a matkou byla Aloisie z Mirbachu. V roce 1883 získal dědictvím velkostatek Budišov. Vystudoval ve Vídni právnickou fakultu a získal titul doktora práv. Roku 1895 si vzal Karolínu, dceru Karla Viléma III. Haugwitze. V roce 1899 byl zvolen do Moravského zemského sněmu, kde působil až do jeho rozpuštění v roce 1914. V roce 1902 se pak stal předsedou lihovarnického spolku na Moravě a následně byl zvolen do zemského výboru, kde působil v referátu zemědělství a mezi lety 1904 a 1906 se věnoval rozvoji zemědělských škol. V roce 1909 se pak stal opět zvoleným členem zemského výboru, kde se v rámci silničního, vodního a zelezničního referátu mezi lety 1909 a 1919 věnoval rozvoji dopravy. Mezi lety 1910 a 1912 byl také místopředsedou Zemědělské rady markrabství moravského v Brně. \n\nPo roce 1918 se vzdal politických funkcí a až do roku 1945 se věnoval správě budišovského statku. Postupně zakoupil dvůr ve Valdíkově, zřídil lihovar v Náramči a postavil sýpky. V Budišově se za jeho správy pěstovalo a množilo ozimé žito, pěstoval také pšenici, ječmen, oves či brambory. V roce 1938 se stal řádným členem Československé akademie zemědělské.\n\nRichard Baratta Dragono žil až do roku 1945 na zámku Budišov, jehož byl rod Baratta-Dragono majitelem od roku 1813. S manželkou Karolínou měl celkem 5 dětí, Eugenii (1895), Karla (1897), Richarda (1901), Ference (1902) a Heinricha (1907). \n\nZemřel v březnu roku 1946 ve sběrném táboře v Třebíči, u venkovní zdi kostela sv. Gotharda v Budišově se nachází pomník Richarda Baratta Dragono. Jeho manželka zemřela v roce 1956 v Linci, její ostatky pak byly převezeny do Budišova, kde byly uloženy.\n\n"}
{"id": "1500910", "url": "https://cs.wikipedia.org/wiki?curid=1500910", "title": "Nikolaos Gyzis", "text": "Nikolaos Gyzis\n\nNikolaos Gyzis ( Νικόλαος Γύζης, 1. března 1842 Tinos – 4. ledna 1901 Mnichov) byl řecký malíř. Absolvoval Athénskou školu krásných umění a v roce 1865 dostal stipendium ke studiu na Akademii výtvarných umění v Mnichově, kde byl jeho učitelem Hermann Anschütz. Školu dokončil v roce 1871, pak se pohyboval mezi Řeckem a Mnichovem, kde od roku 1882 učil na Akademii a roku 1888 byl jmenován řádným profesorem. Byl představitelem akademického realismu, jeho obrazy spojují precizní kresbu s temperamentním využitím barvy. Věnoval se především žánrové malbě, zpracovával však také náměty z řecké historie nebo náboženské alegorie. Jeho obraz znázorňující tajnou výuku řečtiny v dobách turecké okupace byl vyobrazen na rubu dvěstědrachmové bankovky. Je po něm také pojmenována athénská čtvrť Gyzi.\n\n"}
{"id": "1500912", "url": "https://cs.wikipedia.org/wiki?curid=1500912", "title": "Čubovka", "text": "Čubovka\n\nČubovka ( ) je vesnice v Rusku v Samarské oblasti.\n\nObec byla založena v roce 1732 při stavbě Novozakamské obranné linie (tatarský val). Původní jméno obce bylo \"Fedorovskoje\" podle seržanta S. Fedorova. Obec měla ještě jedno jméno – \"Horní Padovka\" – podle místní řeky Padovky.\n\nPrvní kostel byl postaven v roce 1769 a vysvěcen ve jménu ochrany Matky Boží. V letech 2009-2010 byl přestavěn na kamenný. V roce 1928 byly venkovské statky sloučeny do kolchozu „Cesta ke komunismu“. Během války (1941−1945) odešlo do boje 400 obyvatel obcí Syrejka a Čubovka a 122 z nich se nevrátilo. V roce 1985 byl v obci postaven památník obránců vlasti. V padesátých létech se začal v obci vyvíjet ropný průmysl. S růstem produkce ropy byly postaveny nové domy a nemocnice.\nMístním rodákem je herec Gennadij Juchtin.\n"}
{"id": "1500916", "url": "https://cs.wikipedia.org/wiki?curid=1500916", "title": "Nejproduktivnější hráč na ZOH", "text": "Nejproduktivnější hráč na ZOH\n\nNejproduktivnější hráč ZOH je udělované ocenění pro nejproduktivnější hráč ZOH v kanadském bodování.\n"}
{"id": "1500917", "url": "https://cs.wikipedia.org/wiki?curid=1500917", "title": "Žena beze stínu", "text": "Žena beze stínu\n\nŽena beze stínu (německy \"Frau ohne Schatten\") Op. 65, je opera Richarda Strausse na libreto Hugo von Hofmannsthal, kterou vytvořil v letech 1910 - 1917. Premiéra proběhla 10. října 1919 ve Vídeňské státní opeře. O několik dní později proběhla premiéra v Semperově opeře v Drážďanech. Opera byla přijata rezervovaně, údajně kvůli komplikovanému a symbolickému libretu.\n\nCísař na lovu pronásleduje bílou gazelu. Poté, co ji zasáhne šípem, gazela se promění v krásnou dívku. Je to zakletá dcera krále duchů Keikobada (jméno je převzato od perského mytologického krále Kai Kobada) a smrtelné ženy. Císař se do ní zamiluje a pojme ji za manželku. Ztratí ale během lovu svého sokola. Císařovna se ale nestala zcela lidskou bytostí, nevrhá stín a nemůže mít děti.\n\nPřichází posel z říše stínů a sděluje chůvě, že pokud císařovna do tří dnů nezíská stín, bude se muset vrátit do říše duchů a císař zkamení. Nic netušící císař se vypravuje na lov a chce nalézt svého ztraceného sokola. Císařovna spolu s chůvou se vypravují k lidem. Přicházejí do rodiny chudého barvíře Baraka. Od jeho manželky se snaží koupit její stín a tím i její plodnost. Ozývají se hlasy barvířštiných dosud nenarozených dětí, ale obě ženy nakonec uzavřou obchodní smlouvu.\n\nPremiéra opery proběhla 10. října 1919 ve Vídeňské státní opeře pod taktovkou Franze Schalka a v režii Hanse Breuera. Roli císařovny zpívala zpěvačka českého původu Maria Jeritza.\n\nTéhož roku uvedla dílo Semperova opera v Drážďanech, dirigentem byl Fritz Reiner.\n\nRoli barvířky často zpívala česká sopranistka Ludmila Dvořáková.\n\n\n\n"}
{"id": "1500918", "url": "https://cs.wikipedia.org/wiki?curid=1500918", "title": "Nokia 701", "text": "Nokia 701\n"}
{"id": "1500922", "url": "https://cs.wikipedia.org/wiki?curid=1500922", "title": "Nejlepší střelec na ZOH", "text": "Nejlepší střelec na ZOH\n\nNejlepší střelci ZOH je udělované ocenění pro nejlepšího střelce ZOH.\n"}
{"id": "1500926", "url": "https://cs.wikipedia.org/wiki?curid=1500926", "title": "Prognostická hodnota", "text": "Prognostická hodnota\n\nPrognostická hodnota (Predictive value = PV) je pojem používaný v populační epidemiologii. Stanovuje pravděpodobnost výsledku testu. Vychází z bayesovské statistiky.\n\nThomas Bayes byl kněz. Byl přesvědčen, že náhody mají svou zákonitost. Dokazoval to třeba na hodu mincí. Než hodil poprvé, měl šanci 1:1, že padne hlava. Tuto pravděpodobnost dodnes nazýváme pravděpodobnost před testem nebo primární pravděpodobnost (prior probability). Po hodu se primární pravděpodobnost pro následující hod změnila. Zákonitost převedl do vzorečku. Zavedl i pojem převrácení omylu čili opačná pravděpodobnostní otázka. Pokud například padla hlava šest krát za sebou, je více pravděpodobné, že mince není vyvážená. Dodnes používají epidemiologové opačnou pravděpodobnostní otázku jako důkaz chybného testování populace: Jak je pravděpodobné, že nám vyjde určitý počet testů negativně, když specificita je pod 100%? Máme-li samé negativní výsledky, sami sebe usvědčíme, že od počátku testujeme chybně. Výsledky nelze uznat, jsou zmatečné.\n\nNejjednodušeji se dá Bayes theorem vyjádřit takto: \"Sekundární pravděpodobnost je dána primární pravděpodobností lomeno normalizační konstanta.\"\n\nJeho teorie pravděpodobnosti byla zveřejněna až posmrtně (po roce 1761).\n\nBayes Theorem porovnává dvě na sobě nezávislé události (A,B). Znaménkem mínus označujeme, že se pozorovaná událost nestala. Znaménko plus zpravidla nepíšeme, znamená, že se událost stala, hypotéza platí. \n\nHypotéza A: Mám paratuberkulózu\n\nHypotéza B: Test je pozitivní\n\nP(A) a P(B) jsou pravděpodobnosti, že sledujeme události A a B bez toho, aby měla jedna na druhou vliv.\n\nP(A) je pravděpodobnost, že kdokoli v populaci má paratuberkulózu – ta je dána skutečnou prevalencí nemoci v populaci (P).<br>\nP(-A) je pravděpodobnost, že nikdo v populaci nemá paratuberkulózu – to stanoví kontrolní program a stvrzuje každoročně certifikační program.<br>\n\nP(A/B) je podmíněná pravděpodobnost. Udává, jak je pravděpodobná událost A pokud je událost B pozitivní. (Jak je pravděpodobné, že mám paratuberkulózu, pokud vyjde test pozitivní.) P(A/B) je sekundární pravděpodobnost, epidemiologové ji říkají prognostická hodnota (PV). \n\nP (B/A) je pravděpodobnost že uvidíme událost B, pokud je A pozitivní. (Jak je pravděpodobné, že test vyjde pozitivní u nemocného jedince. Což udává senzitivita testu (Sn).\n\nP (B/-A) je pravděpodobnost, že uvidíme událost B, pokud je A negativní. (jak je pravděpodobné, že test vyjde pozitivní u zdravého jedince. Což udává specificita testu (Sp).<br>\nBayesianova rovnice se dá napsat v tomto tvaru:<br>\n\nEpidemiologové dosadili do pravděpodobnostní rovnice místo abstraktních hypotéz konkrétní údaje: senzitivitu testu, specificitu testu a prevalenci. \n\nPV+ (neboli PPV = Positive Predictive Value) pozitivní prognostická hodnota udává, s jakou pravděpodobností je jedinec nemocný, když vyjde test pozitivně.\n\nPV- (neboli NPV = Negative Predictive Value\")\" negativní prognostická hodnota udává, s jakou pravděpodobností je jedinec skutečně zdravý, když test vyšel negativně.\nformula_2\n\nformula_3\nVýpočet prognostické hodnoty je základ pro vytvoření kontrolního programu.\n\nPraktické použití ukazuje následující příklad.\n\n\"V roce 1992 se u testování PTB skotu v USA používaly dva odlišné údaje. NJWG (National Johne’s Working Group) doporučila používat tuto validitu testů: ELISA IDEXX Sp= 97% , Sn=25%. Výrobce udával ELISA IDEXX: Sp=98% a Sn=60%. Rozdíl je dán metodikou určování. Výrobce provádí sérologické testy u zvířat, kde je kultivačně prokázán výskyt PTB. NJWG obě hodnoty přepočítává na skutečný výskyt infekce ve stádě, dle 40% senzitivity kultivace trusu (sp=100%, sn=40%).\"\n\nPozitivní prognostická hodnota (PPV) a negativní prognostická hodnota (NPV) u testů na PTB.\n\nHodnoty PPV ukazují, že pokud je vysoká prevalence PTB ve stádě, jsou testy s nízkou validitou postačující (PPV=95%). Jinými slovy drtivá většina pozitivních zvířat je skutečně pozitivní a je třeba se jich zbavit. Pokud bychom pozitivní opět testovali (verifikovali stejným testem), pak by většina negativních testů byla falešných, chybně by nemocné označila za zdravé.  Ozdravování by se díky tomu prodloužilo o mnoho let. \n\nPokud však stádo ozdravíme, jsou výsledky prováděné nadále stejným testem zcela neprůkazné (PPV=15-16%). Jinými slovy drtivá většina pozitivních testů je falešně pozitivní, chybně nám označí populaci za zamořenou. Pokud budeme pozitivní opět testovat, pak správně odhalíme falešně pozitivní. V závěru ozdravování, když prevalence paratuberkulózy ve stádě klesne pod 5%, je nutné testy verifikovat, jinak ozdravování nikdy neskončíme. Kdy budeme stádo považovat za \"ozdravené\" záleží jen a pouze na metodice certifikace. Stáda v jednom státu \"ozdravená\" se v jiném státu považují za \"nakažená\". Objektivně je u paratuberkulózy nutno testovat stádo s negativním výsledkem minimálně 6 let, protože tak dlouhá je inkubační doba nemoci.\n\nObecně se v certifikačním programu (zdravé stádo) pozitivní výsledky sérologického vyšetření verifikují kultivací trusu. Jinými slovy se u stejného jedince udělá druhý test se 100% specificitou. Často se používá série testů, kdy se jedinec, který vyšel pozitivně, testuje mnoha dalšími testy s jednoznačným závěrem – negativní. Jednoznačná verifikace pozitivních je ve stádech s certifikátem nutností, jinak by stádo přišlo o garanci nulového výskytu nemoci.\n\nPři ozdravování (nemocné stádo) se verifikace neprovádí, podstatně by se tím prodloužilo ozdravování. Respektive se konec ozdravování a počátek certifikace metodicky shodují.\n\nŠance onemocnění (odds) je pouze jiné vyjádření pravděpodobnosti. Šance = pravděpodobnost / (1-pravděpodobnost). Šance onemocnění se zpravidla používá v subjektivní epidemiologii (bayesianova epidemiologie), kdy se hodnotí výsledek testů pro jedince. Základní ukazatel je Věrohodnostní poměr (Likelihood Ratios = LR).\n\n- kauzalita (epidemiologie)\n\n- bias (epidemiologie)\n\n- kohortové studie\n\n- studie případů\n\n- LR nomogram\n\n- Interval spolehlivosti (epidemiologie)\n\n- paratuberkulóza\n\n- respirační syndrom skotu\n\n- Vzorkování populace (epidemiologie)\n\n- Prevalence\n\n- Chí-kvadrát test\n\n- Epidemiologická studie\n"}
{"id": "1500928", "url": "https://cs.wikipedia.org/wiki?curid=1500928", "title": "Nejlepší nahrávač na ZOH", "text": "Nejlepší nahrávač na ZOH\n\nNejlepší nahrávač ZOH je udělované ocenění pro hráče s největším počtem asistencí na ZOH.\n"}
{"id": "1500929", "url": "https://cs.wikipedia.org/wiki?curid=1500929", "title": "AnnMaria Burnsová", "text": "AnnMaria Burnsová\n\nAnnMaria Burnsová (roz. Waddellová, provd. Rouseyová, provd. De Marsová) (* 15. srpna 1958 Scottova l. z.) je bývalá americká zápasnice – judistka.\n\nS judem začínala ve 12 letech v Altonu v místním klubu YMCA. V americké ženské judistické reprezentaci se pohybovala od počátku osmesátých let dvacátého století. V roce 1982 přerušila sportovní kariéru z důvodu mateřství. V roce 1983 se do reprezentace vrátila a zvítězila na panamerických hrách v Caracasu. V roce 1984 získala první titul mistra světa pro americké judo v rakouské Vídni. Následně se však podruhé vdala a v roce 1985 se jí narodila druhá dcera. V roce 1987 se jí narodila třetí dcera Ronda, pozdější průkopnice ženských komerčních ultimátních zápasů (MMA). K aktivní sportovní kariéře se po třetím mateřství nevrátila.\n\nMá čtyry dcery – Marii Margaretu (*1982), Jennifer (*1985), Rondu (*1987) a Julii (*1997)\n\n\n"}
{"id": "1500930", "url": "https://cs.wikipedia.org/wiki?curid=1500930", "title": "Nejtrestanější hráč na ZOH", "text": "Nejtrestanější hráč na ZOH\n\nNejtrestanější hráč ZOH je udělované ocenění pro hráče s největším počtem trestných minut na ZOH.\n"}
{"id": "1500932", "url": "https://cs.wikipedia.org/wiki?curid=1500932", "title": "Nejlepší statistika +/- na ZOH", "text": "Nejlepší statistika +/- na ZOH\n\nNejlepší statistika +/- na ZOH je udělované ocenění pro hráče s nejlepším hodnocením +/- na ZOH.\n"}
{"id": "1500934", "url": "https://cs.wikipedia.org/wiki?curid=1500934", "title": "Nejvyšší úspěšnost zákroků na ZOH", "text": "Nejvyšší úspěšnost zákroků na ZOH\n\nNejvyšší úspěšnost zákroků na ZOH je udělované ocenění pro brankáře s největší % úspěšností zákroků na ZOH.\n"}
{"id": "1500935", "url": "https://cs.wikipedia.org/wiki?curid=1500935", "title": "Iluzionista (film, 2006)", "text": "Iluzionista (film, 2006)\n\nIluzionista (anglicky The Illusionist) je americký koprodukční film režiséra Neila Burgera z roku 2006. Scénář vychází z povídky \"Eisenheim the Illusionist\" amerického spisovatele Stevena Millhausera.\n\nFilm se natáčel v českých lokalitách: zámek Konopiště, zámek Dobříš, Tábor – Divadlo Oskara Nedbala , Český Krumlov, Pec pod Sněžkou, Praha – Divadlo na Vinohradech, Café Imperial, Schebkův palác, Hradčanské náměstí.\n\nDěj filmu se odehrává na přelomu 19. a 20. století v Rakousku-Uhersku. Hlavním hrdinou je iluzionista Eisenheim, který svým uměním okouzlí obyvatele Vídně. V mládí poznal krásnou ženu Sofii, která se v průběhu let stala snoubenkou následníka trůnu prince Leopolda. Oba navštíví Eisenheimovo představení. Další den je však Sofie nalezena mrtvá.\n\nPříběh volně zpracovává i motiv sebevraždy reálné postavy – korunního prince Rudolfa.\n\n"}
{"id": "1500936", "url": "https://cs.wikipedia.org/wiki?curid=1500936", "title": "Stolník", "text": "Stolník\n\nStolník, též c. k. (respektive c. a k.) stolník (něm. \"Truchsess\") je označení čestného dvorského úřadu v habsburské monarchii a Rakousku (Rakousko-Uhersku).\n\nStolníci tvořili původně spolu s kraječi (\"Vorschneider\") a číšníky (\"Mundschenke\") takzvaný vnější dvůr (\"äußere Hofstaat\"). V 19. století ale nebyli kraječi již jmenováni, protože k porcování masa nedocházelo v jídelně, ale v kuchyni, a také hodnost číšníků se v této době už neudělovala.\n\nPokud byl uchazeč o hodnost \"truchsase\" úředníkem, musel mít nejméně hodnost císařského (královského) rady nebo dvorního (ministerského) sekretáře. Pokud vykonával jiné povolání (tedy stál mimo státní službu), musel mít odpovídající sociální postavení. Za udělení titulu se platila kamerální taxa 157 zlatých, 50 krejcarů a expediční taxa 31 zlatých dukátů, které přebíral úřad nejvyššího hofmistra. Tyto poplatky musely být uhrazeny ještě před složením stolnické přísahy. U dvora náleželo stolníkům místo za c. (a) k. komořími.\n\nŠlo o jediný dvorský úřad podunajské monarchie, který nevyžadoval původ od urozených předků a jejž mohl získat i nově nobilitovaný jedinec. \n\n"}
{"id": "1500937", "url": "https://cs.wikipedia.org/wiki?curid=1500937", "title": "Palácová dáma", "text": "Palácová dáma\n\nPalácová dáma (něm. \"Palastdame\") je označení čestného úřadu dvorní dámy v habsburské monarchii a Rakousku (Rakousko-Uhersku) určeného výlučně pro šlechtičny.\n\nTitul byl udílen jen vdaným ženám nebo vdovám. Stejně jako v případě stolníků se u palácových dam nepožadoval původ ze staré šlechty, ale pouze držba šlechtického titulu. Vnitřně však byl tento titul přísně hierarchizován, což zajišťovalo dominantní postavení členkám starých šlechtických rodů. Hodnost umožňovala nositelce přístup ke dvoru, pokud jej samozřejmě neměla již dříve. Podle dvorského řádu stála na špici palácových dam vrchní hofmistryně císařovny, nebo – v případě, že ještě nebyla jmenována nebo se nemohla příslušné slavnosti zúčastnit – touto funkcí pověřená palácová dáma. Po ní následovaly manželky a následně vdovy po hlavách panujících knížecích rodů, další místa náležela manželkám a vdovám ostatních členů těchto knížecích rodů a na konci stály manželky a vdovy členů nepanujících knížecích rodů. Další skupinu tvořily manželky a vdovy tajných radů a následně komořích. Rozhodující pro pořadí těchto palácových dam bylo datum jmenování jejich manžela do příslušného úřadu. Na posledním místě pak stály všechny ostatní dámy seřazené podle data jmenování a rozdělené na vdané ženy a vdovy. Právě v této skupině se nacházel nejvyšší počet žen z novošlechtických rodin. \n\n"}
{"id": "1500960", "url": "https://cs.wikipedia.org/wiki?curid=1500960", "title": "Miluška Havlůjová", "text": "Miluška Havlůjová\n\nMilena (Miluška) Havlůjová, rozená Pomplová (* 13. května 1929 Dušníky u Rudné) je odbojářka, politická vězeňkyně a v letech 1989–1998 starostka obce Rudná u Prahy.\n\nJejí otec Jaroslav byl majitelem pily a za druhé světové války spolupracoval s odbojáři. Během války ukrýval v okolí Rožmitálu někdy i více než padesát lidí, kterým hrozilo pronásledování režimem.Společně s Arnoštem Schwarzenbergem z Tochovic, který vlastnil poblíž panství, stavěli v lesích uprchlické bunkry. Gestapo ho však objevilo a vypsalo na něj odměnu 10 000 marek. Naštěstí byl včas varován a stihl se ukrýt, tudíž ho gestapo nenašlo. To bohužel neplatilo pro matku Milušky Havlůjové, která byla až do roku 1945 vězněna v Terezíně. \n\nRodinná pila byla zestátněna a Miluška nesměla vystudovat vysokou školu. Otec Jaroslav byl zatčen a na základě absurdních důkazů 23. prosince 1948 odsouzen na rok nucených prací. \n\nMiluška Havlůjová začala pracovat jako manekýna v podniku Textilní tvorba v Praze. V roce 1950 se vdala a o rok později se jí narodil syn Tomáš. Roku 1953 byla i se synem zatčena členy StB, kteří ji odvezli na výslech do Bartolomějské ulice. Pro malého syna Tomáše to byl tak děsivý zážitek, že mu to způsobilo doživotní trauma.\n\nMiluška Havlůjová byla odsouzena 27. listopadu 1953, za \"pokus o přečin pobuřování proti republice“ a byla uvězněna pět let ve věznici v obci Svatý Jan pod Skálou, jež sloužila převážně jako nemocnice pro vězně s vážnými chorobami. Nakazila se zde tuberkulózou a dlouhé roky se pak musela léčit. Vztah se synem Tomášem se z důvodu její nepřítomnosti zhoršil a dlouho trvalo, než se znovu obnovil. \n\nMiluška Havlůjová byla propuštěna 1. března 1955 na amnestii prezidenta Antonína Zápotockého. Její otec opustil vězení až v roce 1960, přičemž v roce 1965 zemřel.\n\nPo pádu komunistického režimu se Miluška Havlůjová stala v roce 1992 starostkou obce Rudná u Prahy a tento úřad zastávala až do roku 1998. \n\n"}
{"id": "1500963", "url": "https://cs.wikipedia.org/wiki?curid=1500963", "title": "Semjon Vasiljevič Barkov", "text": "Semjon Vasiljevič Barkov\n\nSemjon Vasiljevič Barkov ( Семён Васильевич Барков, 14. února 1870 Moskva – ?) byl ruský architekt, syn moskevského architekta Vasilije Vasiljeviče Barkova.\nV letech 1881–1891 studoval na reálce, pak na Carské akademii umění a v roce 1899 přešel na Moskevskou školu malby, sochařství a architektury. V roce 1900 získal titul z architektury. Byl členem Moskevské architektonické společnosti od roku 1906. V letech 1907–1919 měl na starosti výukové kurzy. V roce 1926 vyučoval na Moskevské technické škole. Další jeho osud není znám.\n\n"}
{"id": "1500964", "url": "https://cs.wikipedia.org/wiki?curid=1500964", "title": "Lední hokej na Zimních olympijských hrách 2022 – kvalifikace muži", "text": "Lední hokej na Zimních olympijských hrách 2022 – kvalifikace muži\n\nKvalifikace na olympijský turnaj v ledním hokeji mužů 2022 rozhodne o účastnících olympijského turnaje. Čína jako hostitel měla účast zajištěnou předem (o tom, že nemusí hrát kvalifikaci, se rozhodlo až na kongresu IIHF 24. května 2019 v Bratislavě), 8 týmů bylo nasazeno přímo do hlavní fáze olympijského turnaje. O zbylá 3 místa zajišťující účast na finálovém turnaji se utká celkem 36 zemí.\n\n^Bratislava a Košice byly místem konání MS 2019, tedy události, ve které bylo rozhodnuto o nasazení, resp. přímém postupu na OH.\n\nAby se země přímo kvalifikovala na olympijský turnaj bez nutnosti hrát kvalifikaci, musela se v žebříčku IIHF vydaném po MS 2019 umístit mezi nejlepšími 8 týmy. Poslední mistrovství mělo bodovou váhu 100%, zatímco každý předchozí rok měl hodnotu o 25% nižší.\n\nNásledující žebříček je aktuální ke dni skončení MS 2019.\n\nPrvní kvalifikační kolo se hrálo od 7. až do 10. listopadu 2019 ve dvou skupinách po čtyřech týmech systémem každý s každým. Turnaje se odehráli v Kockelscheueru v Lucembursku a v San-ja v Číně. Vítězové turnajů postoupili do druhého kvalifikačního kola, podle jejich postavení v žebříčku IIHF.\n\nTato skupina se odehrála od 8. do 10. listopadu 2019 v Kockelscheueru v Lucembursku, zúčastnily se jí čtyři týmy: , , , . \n\nVítěz skupiny Kyrgyzstán postoupil do skupiny K, která se hrála v Brasově v Rumunsku.\n\nTato skupina se odehrála od 7. do 10. listopadu 2019 v San-ja v Číně, zúčastnily se jí čtyři týmy: , , a . \n\nVítěz skupiny Tchaj-wan postoupil do skupiny L, která se hrála ve španělské Barceloně.\n\nDruhé kvalifikační kolo se hrálo mezi 12. prosincem 2019 a 8. lednem 2020 ve 3 skupinách po 4 týmech systémem každý s každým. Turnaje se odehrají v rumunském Brasově, španělské Barceloně a chorvatském Sisaku.\n\nVítězové postoupí do třetího kvalifikačního kola a budou nasazeni jako kvalifikanti na 7., 8. a 9. místě dle umístění v žebříčku IIHF.\n\nTéto skupiny se zúčastnily tyto týmy: Rumunsko (pořadatel), Island, Izrael a hůře postavený vítězný tým první kvalifikace - . Skupina se odehrála mezi 12. a 15. prosincem 2019.\n\nTéto skupiny se zúčastnily tyto týmy: Nizozemsko, Španělsko (pořadatel), Mexiko a lépe postavený vítězný tým první kvalifikace - .\n\nSkupina se měla odehrát mezi 13. a 15. prosincem 2019. Kvůli nezpůsobilému ledu byl dne 15. prosince 2019 zápas mezi Španělskem a Nizozemskem po první třetině přerušen. Později bylo rozhodnuto o tom, že se zápas uskuteční 8. ledna 2020.\n\nTéto skupiny se zúčastnily tyto týmy: Chorvatsko (pořadatel), Srbsko, Bulharsko a Turecko. Skupina se odehrála mezi 13. a 15. prosincem 2019.\n\nTřetí kvalifikační kolo se odehrálo mezi 6. a 9. únorem 2020 ve 3 skupinách po 4 týmech systémem každý s každým. Turnaje se odehrají v slovinské Jesenici, kazašském Nur-Sultanu a britském Nottinghamu.\n\nVítězové postoupili do čtvrtého kvalifikačního kola a byli nasazeni jako kvalifikanti na 4., 5. a 6. místě dle umístění v žebříčku IIHF.\n\nTéto skupiny se zúčastní Slovinsko (pořadatel), Japonsko, Litva a nejhůře postavený vítězný tým druhé kvalifikace - Chorvatsko. Skupina se odehrála mezi 6. a 9. únorem 2020.\n\nTéto skupiny se zúčastní Kazachstán (pořadatel), Polsko, Ukrajina a druhý nejlépe postavený vítězný tým druhé kvalifikace - Nizozemsko. Skupina se odehrála mezi 6. a 9. únorem 2020.\n\nTéto skupiny se zúčastní Velká Británie (pořadatel), Maďarsko, Estonsko a nejlépe postavený vítězný tým druhé kvalifikace - Rumunsko. Skupina se odehrála mezi 6. a 9. únorem 2020.\n\nTřetí kvalifikační kolo se bude hrát 27. až 30. srpna 2020 ve 3 skupinách po 4 týmech systémem každý s každým. Právo pořádat kvalifikační turnaj získaly státy na 9., 10. a 11. místě žebříčku IIHF; turnaje se tak odehrají na Slovensku , v lotyšské Rize a v Norsku.\n\nVítězové postoupí na hokejový turnaj na zimních olympijských hrách 2022 v Číně a budou nasazeni jako kvalifikanti na 1., 2. a 3. místě dle umístění v žebříčku IIHF.\n\nTéto skupiny se zúčastní Slovensko (pořadatel), Bělorusko, Rakousko a nejhůře postavený vítězný tým třetí kvalifikace - Polsko.\n\nTéto skupiny se zúčastní Lotyšsko (pořadatel), Francie, Itálie a druhý nejlépe postavený vítězný tým třetí kvalifikace - Maďarsko.\n\nTéto skupiny se zúčastní Norsko (pořadatel), Dánsko, Jižní Korea a nejlépe postavený vítězný tým třetí kvalifikace - Slovinsko.\n"}
{"id": "1500966", "url": "https://cs.wikipedia.org/wiki?curid=1500966", "title": "Rue de Béarn", "text": "Rue de Béarn\n\nRue de Béarn je ulice v Paříži v historické čtvrti Marais. Nachází se ve 3. obvodu. Ulice byla pojmenována na počest francouzského krále Jindřicha IV., zakladatele sousedícího \"Place Royale\", který se narodil v Pau, tedy hlavním městě vikomství Béarn.\n\nUlice vede od \"Place des Vosges\" a končí na křižovatce s \"Rue Saint-Gilles\". Ulice je orientována od jihu na sever.\n\nUlice vznikla v roce 1607 mezi \"Place des Vosges\" a \"Rue des Minimes\". Byla vytyčena na pozemcích Louise Gallucio z L'Hospital, pána z Vitry. Tyto pozemky byly původně součástí zahrad paláce Tournelles. Proto se nová ulice nejprve nazývala \"Rue du Parc-Royal\" nebo \"Rue du Parc-des-Tournelles\", případně \"Rue du Pavillon-du-Roi\". Od roku 1650 se nazývala \"Rue de la Chaussée-des-Minimes\" s odkazem na klášter Minimes. V roce 1792 byla přejmenována na \"Rue des Federès\", poté na \"Rue Nationale\". Po Francouzské revoluce jí bylo vráceno jméno \"Rue de la Chaussee-des-Minimes\". Ulice byla v roce 1805 prodloužena až k Rue Saint-Gilles na místě bývalého kláštera Minimes. V roce 1867 ulice získala své současné označení.\n\n\n"}
{"id": "1500968", "url": "https://cs.wikipedia.org/wiki?curid=1500968", "title": "Rue de Beauce", "text": "Rue de Beauce\n\nRue de Beauce je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue Pastourelle\" a končí na křižovatce s \"Rue de Bretagne\". Ulice vede od jihu, kde nazuje na \"Ruelle Sourdis\", směrem na sever.\n\nTato ulice je jednou z těch, které byly otevřeny v letech 1626–1630 při nové parcelaci pozemků a rozšíření čtvrti. Nese jméno bývalé francouzské provincie Beauce. Francouzský král Jindřich IV. plánoval vybudovat ve čtvrti Marais rozsáhlé náměstí \"Place de France\", z jehož realizace po králově smrti sešlo. Na tomto náměstí mělo končit osm ulic a každá měla nést jméno jedné významné provincie. Název ulice je tak pozůstatkem tohoto nerealizovaného plánu.\n\n"}
{"id": "1500976", "url": "https://cs.wikipedia.org/wiki?curid=1500976", "title": "Place de France", "text": "Place de France\n\nPlace de France byl projekt francouzského krále Jindřicha IV. na rozsáhlé náměstí v Paříži. Náměstí mělo vzniknout ve čtvrti Marais v dnešním 3. obvodu, nikdy však nebylo realizováno.\n\nJindřich IV., který založil \"Place des Vosges\", byl prvním velkým urbanistou Paříže. Za jeho vlády bylo otevřeno šedesát osm nových ulic. V roce 1610 plánoval založit monumentální \"Place de France\". Náměstí bylo navrženo inženýry Jacquesem Aleaume a Claudem Chastillonem, pod vedením vévody ze Sully.\n\nNáměstí mělo být půlkruhové a opírat se vodorovnou hranou o městské hradby Karla V. V hradbách měla vzniknout nová brána mezi Porte Saint-Antoine a Porte du Temple v prostoru dnešního \"Bulváru du Temple\".\n\nNa náměstí mělo směřovat osm ulic, které měly nést jména hlavních francouzských provincií: Pikardie, Dauphiné, Provence, Languedoc, Guyenne, Poitou, Bretaň a Burgundsko. Tyto ulice by se sbíhaly na náměstí, oddělené při jejich ústí sedmi identickými pavilony, s arkádami v přízemí a s lucernou a věžemi na střechách. Tyto ulice měly být propojeny dalšími ulicemi tvořícími dva oblouky a nesoucími názvy méně významných provincií:\n\nNáhlá smrt Jindřicha IV. však přerušila realizaci tohoto nákladného projektu. Kolem roku 1626 po rozparcelování severní části Marais vznikla zcela nová čtvrť. Projekt Place de France je známý především díky kresbám architekta Clauda Chastillona (1559/1560–1616).\n\nZ tohoto zrušeného projektu se dochovalo osm názvů ulic: \"Rue de Poitou\", \"Rue de Saintonge\", \"Rue de Bretagne\", \"Rue de Picardie\", \"Rue du Forez\", \"Rue du Perche\", \"Rue de Beauce\" a \"Rue de Normandie\".\n"}
{"id": "1500981", "url": "https://cs.wikipedia.org/wiki?curid=1500981", "title": "Kontorhausviertel", "text": "Kontorhausviertel\n\nKontorhausviertel je název části Hamburku v jihovýchodní části centra města. Pojmenování dostala podle řady velkých administrativních budov, v němčině \"Kontorhäuser\". Kontorhausviertel je vymezen ulicemi Steinstraße, Meßberg, Klosterwall a Brandstwiete.\n\nKontorhaus je německý výraz pro čistě kancelářskou budovu obchodních společností (zabývajících se především zámořským obchodem). Vznikaly mezi roky 1886 a 1938 v severoněmeckých přístavních městech, především právě v Hamburku. Vznik tohoto druhu budov byl podpořen v Hamburku souběžnou výstavbou Speicherstadtu (Skladištního města) v blízkosti centra města, který poskytoval velké plochy skladovacích prostor. Pro tyto budovy je typická skeletová nosná konstrukce z železobetonu či oceli, která umožňovala variabilitu dělení vnitřních prostor. Vnější fasáda sestává z neomítaného zdiva z černých cihel a bohatého prosklení ve stylu expresionismu. Budovy jsou většinou pěti až sedmi-patrové a mají vnitřní nádvoří. Novátorským řešením v době vzniku těchto budov bylo použití ústředního topení, vnitrobudovního poštovního systému, výtahů Páternoster či centralizované hygienické zázemí.\n\nNejvýraznějšími budovami Kontorhausviertel jsou \"Chilehaus\", \"Sprinkenhof\", \"Messberghof\", \"Miramarhaus\", \"Montanhof\", \"Hubertushaus\", \"Helmut-Schmidt-Haus\" a další. Kontorhausviertel společně se Speicherstadtem byl v roce 2015 zapsán na seznam světového kulturního dědictví UNESCO.\n"}
{"id": "1500982", "url": "https://cs.wikipedia.org/wiki?curid=1500982", "title": "1. FC Polešovice", "text": "1. FC Polešovice\n\n1. FC Polešovice je fotbalový klub z Polešovic na Uherskohradišťsku, který byl založen v roce 1931. Od sezony 2017/18 nastupuje v Okresním přeboru Uherskohradišťska (8. nejvyšší soutěž).\n\nNejvětším úspěchem klubu je účast ve třech ročnících Divize D (1997–2000).\n\nSvoje domácí zápasy hraje na stadionu Na Loučkách.\n\nZdroj: \n\nV roce 1931 byl studenty založen \"Sportovní klub Polešovice\", který provozoval hlavně kopanou. Prvním předsedou klubu se stal obvodní lékař MUDr. Karel Procházka. První oficiální utkání se hrálo v Ostrožské Nové Vsi, kde Polešovice prohrály 0:5. V roce 1934 klub zanikl a dělníci založili \"Dělnický sportovní klub Polešovice\", který převzal většinu rekvizit po původním SK.\n\nČinnost Sportovního klubu Polešovice byla obnovena studenty roku 1942 a předsedou se stal poštovní úředník Antonín Míša. Téhož roku bylo na polešovických loukách sehráno propagační utkání s Moravským Pískem, v němž za domácí nastoupil i bývalý věhlasný brankář František Plánička, jehož přítomnost přilákala přes 3 500 diváků ze širokého okolí. Ke konci druhé světové války nastupoval za Polešovice pozdější prvoligový fotbalista František Drga.\n\nPo únoru 1948 došlo ke změně názvu na Sokol Polešovice a od roku 1963 klub nesl název Družstevník Polešovice. Dne 1. listopadu 1993 byla svolána valná hromada a došlo k zatím poslední změně názvu na 1. FC Polešovice. Polešovické A-mužstvo trénoval mj. bývalý prvoligový fotbalista Vratislav Chaloupka.\n\nOd roku 2016 je předsedou klubu Tomáš Bartošík.\n\nPrvní hřiště bylo na obecních loukách – na pastvisku, kde se pásal dobytek. Od roku 1943 se na obecním pozemku začalo budovat nové hřiště \"Na loučkách\", které bylo dokončeno v roce 1945. Hlavním iniciátorem výstavby byl v pořadí třetí předseda klubu, obvodní lékař MUDr. František Lipner. Druhé hřiště bylo otevřeno roku 1948. Začátkem 70. let se začalo s rekonstrukcí hrací plochy a jejího okolí. Hřiště bylo znovu otevřeno v červnu 1975 zápasem s divizním mužstvem JTT Veselí nad Moravou (porážka 1:3). V 80. letech byla mj. zastřešena tribuna a vybudováno tréninkové hřiště (110×60 metrů). Stadion Na Loučkách má rozměry hrací plochy 101×60 metrů a krytou tribunu pro 100 diváků.\n\nPoznámky:\n\n"}
{"id": "1500983", "url": "https://cs.wikipedia.org/wiki?curid=1500983", "title": "Ernest Žabkay", "text": "Ernest Žabkay\n\nErnest Žabkay (17. září 1910 Žilina – 3. června 1996 tamtéž) byl slovenský právník. Působil jako advokát a známým se stal především díky obhajobě bývalého prezidenta Slovenského státu Jozefa Tisa během soudního procesu před Národním soudem v Bratislavě.\n\nNarodil se v Žilině v konzervativní katolické rodině. Studoval na římskokatolické lidové škole, později státní reálce v Žilině. V roce 1933 ukončil studium práv na Právnické fakultě Univerzity Komenského v Bratislavě. Zde vstoupil do Spolku socialistických akademiků, který sdružoval vysokoškolské studenty podporující politiku komunistické strany. V rámci tohoto spolku začal pracovat i pro komunistický měsíčník DAV. Po ukončení studia se vrátil do Žiliny, kde začal pracovat jako advokátní koncipient. V Žilině se začal angažovat ve Spolku slovenských akademiků, který taktéž sdružoval levicově smýšlející studenty. Na konci roku 1938 po uplynutí pětileté koncipientské praxe začal pracovat jako advokát. Během existence Slovenského státu zastupoval u soudů lidi, kteří byli určitým způsobem poškozováni a perzekuováni vládnoucím režimem, včetně Židů v majetkových a jiných věcech. Po vypuknutí Slovenského národního povstání se přihlásil jako dobrovolník k partyzánskému oddílu v Kuneradu, kde však byl pro špatný zdravotní stav odmítnut. Po potlačení povstání se ukrýval na více místech, aby se vyhnul převozu do tábora v Ilavě. Po osvobození Slovenska vstoupil do komunistické strany. V srpnu 1945 mohl znovu vykonávat advokátní praxi. Současně byl zapsán do seznamu obhájců, kteří byli oprávněni zastupovat obžalované před Národním soudem a okresními lidovými soudy, které se měly zabývat zločiny režimu z období Slovenského státu. Z důvodu, že u soudů obhajoval bývalé členy HSLS, byl na konci roku 1945 vyloučen z komunistické strany.\n\nDne 22. května 1946 podepsaly sestry a bratr Jozefa Tisa zmocnění na jeho zastupování ve prospěch JUDr. Žabkaye. Toto následně podepsal i sám Jozef Tiso. JUDr. Žabkay se tak stal zvoleným obhájcem obžalovaného Tisa v řízení před Národním soudem. Bývalého prezidenta v řízení zastupoval spolu s JUDr. Martinem Grečem. Proces začal 2. prosince 1946 a odsuzující rozsudek byl vynesen 15. dubna 1947. Tiso byl odsouzen k smrti a oběšen v časných ranních hodinách 18. dubna 1947 na dvoře Justičního paláce v Bratislavě. V roce 1947 obhajoval JUDr. Žabkay před Národním soudem i Eugena Filkorna, katolického kněze a bývalého poslance slovenského sněmu.\n\nPo skončení procesu s Tisem se JUDr. Žabkay vrátil do Žiliny, kde dále pracoval jako advokát. Od začátku roku 1948 musel JUDr. Žabkay čelit několika pokusům o vyloučení z organizací, kterých byl členem. V roce 1950 byl vyloučen z advokátní komory. Následně musel začít pracovat jako dělník. Ze zdravotních důvodů byl ještě v průběhu roku 1950 přeřazen na administrativní práci do Košic. V roce 1951 byl ze zdravotních důvodů přeřazen do Martina a potom do Žiliny, kde znovu pracoval jako dělník. V roce 1952 byl v rámci tzv. Akce B určený na vystěhování ze svého bytu, což se mu však podařilo zvrátit. Od roku 1954 začal pracovat jako podnikový právník v ČSAD Žilina, pak v ČSAD Martin. Jako podnikový právník pracoval až do důchodu. Zemřel 3. června 1996 v Žilině.\n\n"}
{"id": "1500984", "url": "https://cs.wikipedia.org/wiki?curid=1500984", "title": "Wu Pchej-fu", "text": "Wu Pchej-fu\n\nWu Pchej-fu, Wu Peifu (zjednodušené znaky: 吴佩孚, tradiční znaky: 吳佩孚, pchin-jin: Wú Pèifú) (22. dubna 1874, Pcheng-laj – 4. prosince 1939, Peking) byl severní militarista a velitel č'-lijské kliky.\n\nWu Pchej-fu se narodil ve městě Pcheng-laj, nacházející se v provincii Šan-tung, do chudé rodiny živnostníka. Jeho otec, Wu Kche-čeng, vlastnil malý krámek, který byl pro rodinu jediným finančním příjmem. Ve svých čtrnácti letech se Wu měl oženit v předem domluveném sňatku, ale k samotné svatbě nedošlo z důvodu smrti dívky. V tom samém roce zemřel i jeho otec, což poznamenalo už tak špatnou finanční situaci rodiny. Od té doby se o něj a jeho bratra Wu Wen-fua starala matka sama. V následujících letech Wu Pchej-fu získal klasické vzdělání, při kterém se seznámil se základními myšlenkami konfuciánstvím.\n\nV roce 1898 se rozhodl započít vojenskou kariéru a zapsal se na Kchaj-pchingskou vojenskou přípravnou školu, nicméně jeho studium bylo přerušeno Boxerským povstáním. V září roku 1901 politik a vojenský velitel Jüan Š’-kchaj, též někdy přezdívaný „otec militaristů“, dostal císařským ediktem příkaz vybudovat novou armádu (budoucí Pej-jangská armáda). V rámci toho Kchaj-pchingskou vojenskou přípravnou školu reorganizoval v novou Pao-ting vojenskou akademii. Wu Pchej-fu tuto akademii v roce 1903 absolvoval a poté byl rekrutován jako důstojník do Pej-jangské armády. Během rusko-japonské války sloužil jako zpravodajský důstojník pro japonskou armádu.\n\nPo smrti Jüan Š’-kchaje v červnu roku 1916 došlo k rozštěpení Pej-jangské armády. To ve výsledku znamenalo kolaps centrální vlády v Pekingu a začátek éry severních militaristů. Jednotliví generálové pomocí svých armád kontrolovali jednu či více provincií a začali vést boje mezi sebou navzájem. Už od počátku tohoto období se rostlo napětí mezi dvěma klikami. Jednalo se o Č'-lijskou kliku, jejíž zakladatelem byl Feng Kuo-čang, a An-chuejskou kliku se zakladatelem Tuan Čchi-žuejem. Formálním prezidentem Čínské republiky v této době byl Li Jüan-chung, následovaný Feng Kuo-čanem, pravá moc ale sídlila díky velké vojenské podpoře v rukou Tuan Čchi-žueje.\nWu Pchej-fu byl jedním z vysoko postavených vojenských velitelů č'-lijské kliky. V roce 1918 byl povýšen na velitele 3. divize a získal prestižní ocenění fu-wej ťiang-ťün, v překladu generál vzbuzující úctu. Poté měl Wu na základě požadavků Tuan Čchi-žueje dobýt jižní provincie a připojit je k severnímu území ovládaném militaristy. Wu ale tento požadavek odmítl a nakonec podepsal 15. června 1918 mírovou dohodu s jižními provinciemi Číny. Postupně tak začala vznikat aliance zaměřená proti an-chuejské klice.\n\nV roce 1920 naplno vypukl konflikt mezi an-chuejskou a č'-lijskou klikou. Wu Pchej-fu se svými jednotkami obklíčil Peking ze severní strany, zatímco ostatní jednotky postupovaly z jižní strany. Samotné boje trvaly pouhých deset dní a 23. července roku 1920 Tuan Čchi-žuej abdikoval na veškeré své funkce. Po tomto úspěšném tažení č'-lijská klika začala ovládat pekingskou vládu. Z Wu Pchej-fa, nyní už jednoho z vůdčích členů kliky, se postupně začal stávat jeden z nejvlivnějších lidí v severní Číně. V srpnu stejného roku publikoval v novinách svůj plán na vybudování občanského shromáždění, které by se podílelo na formování státu. Tímto krokem si postupně získával popularitu mezi občany země, jeho plán ale nikdy nebyl realizován.\n\nBěhem dubna roku 1922 došlo na vojenský konflikt mezi klikou Č'-li a Feng-tchien, jejíž vůdcem byl Čang Cuo-lin. V sérii válečných střetů, které probíhaly od dubna do června roku 1922, se Wu Pchej-fovi podařilo obhájit své pozice v Pekingu a zatlačit soupeřící armádu zpět na její základnu.   \n\nWu Pchej-fu začal připravovat kampaň na sjednocení celé Číny, ale napjaté vztahy s vojenskými spolupracovníky, způsobené jeho přísným postojem, a kruté potlačování dělnické stávky na železnici vedoucí Pekingu do Chan-kchou, postupně oslabily jeho popularitu a moc. Během druhého konfliktu mezi klikami Č'-li a Feng-tchien, trvajícím od září do listopadu roku 1924, utrpěl Wu Pchej-fu porážku. Došlo k oslabení č'-lijské kliky a politickému úpadku Wua, který se stáhl na pohraniční území mezi Chu-nanem a Chu-pejem. K definitivní porážce jeho vojska došlo v roce 1927 při severním pochodu, který organizovala Kuomintangská strana.\n\nPo porážce při severního pochodu žil Wu Pchej-fu v Pekingu, do politiky se už ale nezapojoval. Během této doby byl několikrát kontaktován japonskou armádou, aby se vrátil z odpočinku a stal se součástí loutkové vlády v Mandžusku. Takový návrh byl pro něj ale nepřijatelný, a až do své smrti v roce 1939 tvrdohlavě odmítal jakoukoliv spolupráci s Japonskem.\n"}
{"id": "1500985", "url": "https://cs.wikipedia.org/wiki?curid=1500985", "title": "Městské lázně Mšeno", "text": "Městské lázně Mšeno\n\nMěstské lázně Mšeno je rekreační stavba s koupalištěm, která se nachází severozápadně od centra Mšena v okrese Mělník.\n\nBudova lázní s dvěma křídly byla postavena v roce 1932 ve slohu art deco a byla slavnostně otevřena 19. června. Ačkoliv se styl blíží ke stylu některého z Kotěrových žáků (Františku Jandovi, Čeňku Vořechovi či Jindřichu Freiwaldovi), architekt budovy není znám. Objekt je památkově chráněn, zejména pro svou originálně pojatou architekturu s převažujícími dřevěnými detaily, zakomponovanou do zalesněného skalnatého okolí. Stavba se inspirovala v dnes již neexistujících Klánovických lázních.\n\nÚstředním objektem je přízemní, horizontálně pojatá, 53 m dlouhá budova lázní, která leží na severní straně areálu. V budově se nacházejí šatny, restaurace a sociální zařízení. Bazén o délce 50 metrů, který u vstupu doplňují dvě věžovité fontány ve stylu art-deco, je napájen vodou ze skalního pramene \"Stříbrník\", takže voda v bazénu je poměrně chladná. Kolem bazénu je rozmístěno 18 laviček zhotovených z kovu a dřeva a v západní části areálu se nachází čtvercové brouzdaliště pro děti. Původní parková úprava byla nahrazena výsadbou novými stromky, které zachovaly charakter parkové úpravy. V roce 2017 bylo obnoveno oplocení objektu.\n\nPro návštěvníky je areál lázní otevřen od června do srpna, v areálu se konají občasné kulturní akce.\n\n\n"}
{"id": "1500992", "url": "https://cs.wikipedia.org/wiki?curid=1500992", "title": "Nikki Kubesová", "text": "Nikki Kubesová\n\nNicole Renee Kubesová (Kubešová) (* 22. srpna 1986 Fort Worth) je bývalá americká zápasnice – judistka českého původu.\n\nNarodila se do rodiny původem z Česka. Její prarodiče patřili koncem 19. století k zakladatelům města New Prague ve státě Minnesota. S judem začínala v 7 letech v rodném Fort Worth. V roce 2004 vyhrála v 17 letech americkou olympijskou kvalifikaci v polotěžké váze do 78 kg a startovala na olympijských hrách v Athénách, kde prohrála ve druhém kole na ippon technikou de-aši-harai s Francouzkou Céline Lebrunovou.\n\nV roce 2006 si v květnu na panamerickém mistrovství v Buenos Aires přetrhala vazy v koleni a podstoupila plastiku. V roce 2008 s reprezentačními kolegyněmi nezískala panamerickou kvótu pro start na olympijských hrách v Pekingu v polotěžké váze a vzápětí ukončila sportovní kariéru. Pracuje je policistka.\n\n\n"}
{"id": "1500997", "url": "https://cs.wikipedia.org/wiki?curid=1500997", "title": "Jen Si-šan", "text": "Jen Si-šan\n\nJen Si-šan (Yan Xishan) (zjednodušené znaky:阎锡山, tradiční znaky: 閻錫山, pchin-jin: Yán Xíshān) (8. listopadu 1883 — 22. července 1960) byl čínský vojenský generál, který byl členem vlády Čínské republiky. V letech 1911 až 1949 byl neomezený vládce provincie Šan-si.\n\nJen Si-šan se narodil ve vesnici Che-pien nedaleko provinčního města Tchaj-jüan, kde se mu dostalo i klasické vzdělání ve vesnické škole. Jeho otec byl bankéřem. Bankéři a obchodníci byli i ostatní členové jeho rodiny už po několik generací, proto i on byl veden k tomuto povolání a zaučoval se v otcově bance. Ta ale v důsledku hospodářské krize zkrachovala a tak byl donucen opustit domov. Přihlásil se na bezplatnou školu, kterou podporovala vláda v Tchaj-jüanu. Jeho studia dále pokračovala na vojenské škole v Japonsku s podporou vládního stipendia, kterou dokončil v roce 1909. V této době už začal směřovat do politiky. V roce 1905 se připojil k revoluční odbojové Čínské alianci, která byla založena v Tokiu a jejímž politickým vůdcem byl Sunjatsen. Tato aliance byla první formou budoucí politické strany Kuomintang a kladla si za cíl osvobodit Čínu, což znamenalo zbavit se dynastie Čching a nastolit v Číně republiku. Poté, co se v roce 1909 vrátil domů, stal se plukovníkem nové armády v Šan-si.\n\nPo smrti Jüan Š’-kchaje v roce 1916 došlo k oslabení centrální vlády v Pekingu. Následující době, která byla ukončena až Severním pochodem probíhajícím v letech 1927–1928, se přezdívá éra severních militaristů. Do této doby pracoval jako guvernér, ale v roce 1917 ss stal neomezeným vládcem provincie Šan-si. V roce 1919, kdy zaznamenala jeho armáda porážku v provincii Chu-nan, si uvědomil, že nemůže konkurovat ostatním militaristům vojenskou silou. Na základě toho se rozhodl více než na válčení s ostatními generály zaměřit se na modernizaci a rozvoj své provincie. Reformy, které aplikoval, mu zajistily uznání a Šan-si zase pověst “modelové provincie”. Aby zajistil prosperitu jím ovládanému území, spolčoval se s ostatními militaristy tak, aby skončil vždy na vítězné straně. V roce 1920 se připojil ke společenství organizovaném Wu Pchej-fu proti an-chuejské klice, ačkoliv byl předtím jejím spojencem. Tento způsob balancování mezi ostatními militaristy mu zajistilo poměrně mírumilovné období pro provincii Šan-si. Při severním pochodu v roce 1927 se jeho jednotky připojily k jednotkám Národní revoluční armády (NRA), čímž se stal velitelem revolučních vojsk na severu. O rok později jeho jednotky už okupovaly Peking a dopomohly tak Čankajškovi a NRA dosáhnout vítězství a ukončení doby vlády severních militaristů. Toto spojenectví s Kuomintangem ale netrvalo dlouho, protože ještě v tomtéž roce se připojil k Feng jü-siangovi a společně vedli neúspěšnou válku proti Čankajškovi. V roce 1930 utekl do Mandžuska.\n\nJeho vyhoštění nemělo dlouhé trvání. Už v roce 1931, po Mandžuském incidentu, se vrátil se svolením Čankajška zpět do Šan-si. V té době započal desetiletý rozvojový plán ekonomických reforem. Středobodem tohoto plánu byla výstavba železnice, která měla vést v rámci provincie Šan-si z Ta-tchungu do Pchu-čou. Její úspěšná výstavba probíhala v letech 1933–1935. V období do počátku druhé čínsko-japonské války byla situace v Šan-si nestálá. Obával se, že ho Čankajšek bude ochoten obětovat Japoncům v rámci jeho smířlivé politiky a navíc se musel zabývat konflikty s Komunistickou stranou Číny. Ta v roce 1936 překročila Žlutou řeku a vstoupila do jeho provincie, kterou využila pro své zásobování. Poté, co se komunistická vojska nakonec stáhla, vybudoval opevnění podél Žluté řeky pro ochranu provincie a popravil stovky lidí podezřelých ze spolupráce s komunisty.\n\nV témže roce dosáhl velkého úspěchu a popularity, když jeho jednotky odrazily útok armády knížete Demčigdonrova z vnitřního Mongolska, která byla podporována a vyzbrojena Japonci. Navíc tím dokázal, že japonské jednotky jsou porazitelné. Od roku 1937, kdy se naplno rozhořel konflikt druhé čínsko-japonské války, se aktivně účastnil bojů proti Japoncům. Jedna z nejznámějších bitev proběhla v horském průsmyku Pching-sing-kuan v roce 1937, kde Japonci utržili drtivou porážku. Jeho úspěchy během tohoto období ocenil i Mao Ce-tung, nehledě na to jaké spory mezi sebou měli.\n\nV roce 1945 Japonsko kapitulovalo a tím byla ukončena jak druhá světová válka, tak i druhá čínsko-japonská válka. Když byla hrozba vnějšího nepřítele zažehnána, znovu se rozhořel spor mezi komunistickou stranu, vedenou Mao Ce-tungem, a nacionalistickou stranou, vedenou Čankajškem. V této občanské válce sehrál důležitou roli, protože byl na straně nacionalistů a stále měl pod kontrolou provincii Šan-si. V roce 1948 se podařilo komunistickým vojskům dobýt hlavní město provincie Šan-si, Tchaj-jüan a tak musel uprchnout na jih Číny. Nakonec po prohrané občanské válce v roce 1949 odjel s ostatními uprchlíky na Tchaj-wan, kde až do své smrti zastával několik politických funkcí. Zemřel v roce 1960 ve svých 77 letech.\n"}
{"id": "1500999", "url": "https://cs.wikipedia.org/wiki?curid=1500999", "title": "Kurd (Maďarsko)", "text": "Kurd (Maďarsko)\n\nKurd je velká vesnice v Maďarsku v župě Tolna, spadající pod okres Dombóvár. Nachází se asi 12 km severovýchodně od Dombóváru. V roce 2015 zde žilo 1 139 obyvatel. Dle údajů z roku 2011 tvoří 87,2 % obyvatelstva Maďaři, 10,3 % Romové, 7 % Němci, 0,7 % Rumuni, 0,2 % Chorvati a 0,2 % Arméni.\n\nVesnicí prochází řeka Kapos. Sousedními vesnicemi jsou Csibrák, Döbrököz, Gyulaj, Lengyel a Mekényes.\n"}
{"id": "1501001", "url": "https://cs.wikipedia.org/wiki?curid=1501001", "title": "Ľubomír Fogaš", "text": "Ľubomír Fogaš\n\nĽubomír Fogaš (* 12. prosince 1950 Podolie) je slovenský právník a vysokoškolský pedagog. Byl poslancem Národní rady Slovenské republiky a místopředsedou slovenské vlády pro legislativu. Je spoluautorem Ústavy Slovenské republiky.\n\nNarodil se v obci Podolie v okrese Nové Mesto nad Váhom. V roce 1974 úspěšně absolvoval právo na Právnické fakultě Univerzity Komenského v Bratislavě. O rok později získal po provedení rigorózní zkoušky titul doktor práv (JUDr.). Současně začal pracovat na Katedře občanského práva Právnické fakulty Univerzity Komenského jako asistent (později odborný asistent a nakonec vedoucí katedry). V roce 1981 získal titul kandidát věd (CSc.). V roce 1985 habilitoval na docenta v oboru občanské právo. V roce 2004 se stal tzv. mimořádným profesorem. Byl také členem vědecké rady Právnické fakulty Univerzity Komenského.\n\nJe členem Slovenské advokátní komory. Byl členem komise SNR pro přípravu Ústavy Slovenské republiky a členem komise pro přípravu Listiny základních práv a svobod. Je považován za jednoho ze spoluautorů slovenské ústavy. Působil také v redakcích několika odborných časopisů. Byl viceprezidentem Parlamentního shromáždění Rady Evropy. Působil také jako předseda rozhodčího soudu Slovenské obchodní a průmyslové komory.\n\nPo ukončení vysoké školy vstoupil do KSČ. Následně byl členem Strany demokratické levice. V roce 1990 byl zvolen poslancem Slovenské národní rady. V roce 1992 byl zvolen poslancem Národní rady Slovenské republiky. Zvolený byl také v obdobích 1994-1998 a 1998-2002. V roce 1998 se stal místopředsedou vlády Slovenské republiky pro legislativu a předsedou Legislativní rady vlády.\n\n\n"}
{"id": "1501002", "url": "https://cs.wikipedia.org/wiki?curid=1501002", "title": "Lápafő", "text": "Lápafő\n\nLápafő (vyslovováno [lápafé]) je malá vesnice v Maďarsku v župě Tolna, spadající pod okres Dombóvár. Nachází se asi 17 km severozápadně od Dombóváru. V roce 2015 zde žilo 162 obyvatel. Dle údajů z roku 2011 tvoří 91,7 % obyvatelstva Maďaři, 5,4 % Němci, 1,2 % Rumuni a 0,6 % Romové.\n\nSousedními vesnicemi jsou Gadács, Nak, Somogyszil, Szakcs a Várong.\n"}
{"id": "1501004", "url": "https://cs.wikipedia.org/wiki?curid=1501004", "title": "Battersea Park Circuit", "text": "Battersea Park Circuit\n\nOkruh Battersea Park Circuit, známý též jako Městský okruh v Battersea Parku (\"anglicky: Battersea Park Street Circuit\") byl prvním dočasným městským okruhem ve Londýně, hlavním městě Spojeného království. Rozkládal se v parku Battersea a hostil celkem čtyři závody šampionátu Formule E v rámci dvou ePrix Londýna, a to konkrétně v červnu 2015 a červenci 2016.\n\nPo protestech lokálních komunit, které zakládaly svou argumentaci na faktu, že park byl zařazen mezi chráněné zóny, oznámilo vedení Formule E v červnu 2016, že se na tomto okruhu už závody konat nebudou.\n\nPro další závody v Londýně se připravuje nová trať v ExCeL aréně.\n\nTrať měla 2,922 kilometrů a skládala se ze 17 zatáček. Navrhl ji britský architekt Simon Gibbons.\n\nSamotná trať byla kritizována kvůli malé šířce a mnoha hrbolům, Jérôme d'Ambrosio na svém voze zlomil zavěšení kola. Po změnách na poslední chvíli, které byly provedeny v první zatáčce okruhu, byl první závod na okruhu odstartován za safety carem.\n"}
{"id": "1501005", "url": "https://cs.wikipedia.org/wiki?curid=1501005", "title": "Twice", "text": "Twice\n\nTwice (korejsky: 트와이스; japonsky: トゥワイス) je jihokorejská dívčí skupina utvořená společností JYP Entertainment přes reality show Sixteen, která se vysílala v roce 2015. Skupina se skládá z devíti členek: Nayeon, Jeongyeon, Momo, Sana, Jihyo, Mina, Dahyun, Chaeyoung a Tzuyu a debutovala v říjnu 2015 s EP \"The Story Begins\".\n\n\nV anketě společnosti Gallup provedené v roce 2018 se pět členů Twice umístilo mezi 20 nejoblíbenějšími idoly v Jižní Koreji: Nayeon (6. příčka), Tzuyu (12.), Jeongyeon a Sana (nerozhodně na 17.) a Momo (20.). V anketě z roku 2017 se Dahyun umístila na 17. příčce, Nayeon na 6., Tzuyu na 9. a Jeongyeon na 12.\n\n"}
{"id": "1501006", "url": "https://cs.wikipedia.org/wiki?curid=1501006", "title": "Chilehaus", "text": "Chilehaus\n\nChilehaus je desetipodlažní kancelářská budova v německém Hamburku. Nachází se ve čtvrti Kontorhausviertel. Jedná se o výjimečný příklad architektury cihelného expresionismu 20. let 20. století. Byla navržena německým architektem Fritzem Högerem a vystavěna mezi roky 1922 a 1924. Objednatelem byl rejdařský magnát Henry B. Sloman, který dosáhl bohatství při obchodování s chilským ledkem. Využitelná kancelářská plocha je 25 200 m². V současné době je majetkem německé realitní společnosti Union Investment Real Estate AG. \n\nV roce 2015 byl Chilehaus a další budovy v Kontorhausviertel, společně s nedalekým Speicherstadtem, zapsán na seznam světového kulturního dědictví UNESCO. \n\n"}
{"id": "1501007", "url": "https://cs.wikipedia.org/wiki?curid=1501007", "title": "EPrix Monaka 2019", "text": "EPrix Monaka 2019\n\nePrix Monaka 2019 (formálně nazývána 2019 Monaco ePrix) se konala dne 11. května 2019 a byla devátým závodem sezóny 2018/19 šampionátu Formule E. Zároveň byla tato ePrix třetí ePrix Monaka v historii. Závody se jely na zkrácené verzi okruhu Circuit de Monaco v Monte Carlu, hlavním městě Monaka.\n\nZ pole position startoval Jean-Éric Vergne z týmu Techeetah-DS, přestože nezajel nejrychlejší čas. Ten naměřila časomíra Oliveru Rowlandovi z týmu e.dams Nissan a získal za něj body do pořadí jezdců, ale z předchozí ePrix Paříže měl Rowland penalizaci za způsobení kolize, a tak startoval až třetí. \n\nZávod na 51 kol vyhrál Vergne, na druhém místě v závodě dojel Rowland a na třetím Felipe Massa z týmu Venturi Grand Prix. Nejrychlejší kolo závodu zajel Pascal Wehrlein z týmu Mahindra.\n\nZdroj: \n"}
{"id": "1501010", "url": "https://cs.wikipedia.org/wiki?curid=1501010", "title": "Port Royal (Jamajka)", "text": "Port Royal (Jamajka)\n\nPort Royal byl sídlem britské koloniální vlády na Jamajce a hlavní rybářskou a obchodní základnou na ostrově během druhé poloviny 17. století. Založen byl Brity v roce 1655 na písečném poloostrově na okraji Kingstonské zátoky. Před Brity oblast kolonizovali Španělé.\n\nPo jisté období byl také útočištěm velkého množství pirátů, korzárů a bukanýrů, kteří se souhlasem Britů útočili na španělské a francouzské lodě v karibském regionu. 7. června 1692 byl téměř kompletně zničen zemětřesením, které vyvolalo vlnu tsunami a způsobilo masivní sesuv písečného terénu. Při této přírodní katastrofě se ocitly přibližně dvě třetiny města pod vodní hladinou. Po této události získalo na významu město Kingston, kam se přesunula obchodní činnost.\n"}
{"id": "1501011", "url": "https://cs.wikipedia.org/wiki?curid=1501011", "title": "Christianofobie", "text": "Christianofobie\n\nChristianofobie je termínem, označujícím nenávist namířenou proti křesťanství, symbolům křesťanství, proti kostelům; projevuje se též násilím, či diskriminací křesťanů. Vychází z náboženských nebo ideologických důvodů. Příkladem christianofobie je pronásledování křesťanů především vyznavači islámu, či ze strany některých totalitních režimů.\n\nItalský katolický sociolog Massim Introvigne při své přednášce v Radě Evropy ve Štrasburku 25. ledna 2011 prohlásil, že přibližně 3/4 osob na světě pronásledovaných pro náboženství jsou křesťané.\n\nKatolický teolog Gudrun Kugler rozšiřuje tento pojem na „iracionální strach nebo nenávist proti křesťanům a také křesťanství obecně“. Význam tohoto slova by podle něj měl také zahrnovat antikřesťanské předsudky, které se projevují postupnou marginalizaci lidí vyznávajících křesťanství.\n\n"}
{"id": "1501012", "url": "https://cs.wikipedia.org/wiki?curid=1501012", "title": "Humpál", "text": "Humpál\n\nPříjmení Humpál, přechýleně Humpálová, nosí více osobností:\n\n\n"}
{"id": "1501013", "url": "https://cs.wikipedia.org/wiki?curid=1501013", "title": "Kajmanské ostrovy na Letních olympijských hrách 2008", "text": "Kajmanské ostrovy na Letních olympijských hrách 2008\n\nKajmanské ostrovy se účastnily Letních olympijských her 2008 a zastupovali je 4 sportovci ve 2 sportech (3 muži a 1 žena). Vlajkonošem výpravy byl běžec Ronald Forbes. Nejmladším z týmu byl Brett Fraser, kterému bylo v době konání her téměř 19 let. Nejstarší z týmu byla Cydonie Mothersille, které bylo v době konání her 30 let. Nikomu z výpravy se během her nepodařilo získat medaili.\n\nV atletice Kajmanské ostrovy reprezentoval bývalý atlet Floridské mezinárodní univerzity (: \"Florida International University\") Ronald Forbes, který závodil v běhu na 110 m překážek, a bývalá atletka Clemson University Cydonie Mothersille, která závodila v běhu na 200 m.\n\nRonald Forbes startoval na svých prvních olympijských hrách. Do závodu nastoupil 17. srpna a v rozběhu skončil na 5. místě s časem 13,56 sekundy. Tento výkon mu zajistil postup do čtvrtfinále, které se konalo 19. srpna. Opět skončil pátý s časem 13,72 sekundy. Tento výkon na postup do semifinále nestačil, a obsadil tak celkově 26. místo.\n\n30letá Cydonie Mothersille v Pekingu startovala již na svých čtvrtých olympijských hrách. Do závodu nastoupila 18. srpna a v rozběhu skončila s časem 22,76 sekundy na 3. místě. Tento výkon jí zajistil postup do čtvrtfinále, které se konalo 19. srpna. Tentokrát skončila na čtvrtém místě (s časem 22,83 sekundy) a i tento horší výsledek v porovnání s rozběhem jí stačil na postup do semifinále, které se konalo 20. srpna. V semifinále vybojovala 4. místo s časem 22,61 sekundy, čímž zaběhla svůj nejlepší výkon sezony. Ten jí zajistil účast ve finále, kde zaběhla čas 22,68 sekundy a celkově skončila na 8. místě.\n\nV plavání Kajmanské ostrovy reprezentovali bratři Brett a Shaune Fraserovi. Brett Fraser závodil pouze na 200 m znak a šlo o jeho první olympijský start. Vstoupil do závodu 13. srpna a dosáhl času 2:01,17, který na postup do dalšího kola nestačil. Celkově se umístil na 29. místě z 42 závodníků.\n\n20letý Shaune Fraser v Pekingu startoval na svých druhých olympijských hrách a závodil ve třech různých plaveckých disciplínách. Poprvé vstoupil do soutěže 10. srpna během rozplaveb v závodu na 200 m volným způsobem. Ve své rozplavbě skončil na pátém místě s časem 1:48,60, který na postup do dalšího kola nestačil. Celkově se v této disciplíně umístil na 26. místě z 58 plavců. Do druhého závodu na 100 m volným způsobem nastoupil 12. srpna a během rozplavby se mimo jiné postavil i českému plavci Martinu Vernerovi. Zaplaval čas 49,56 sekundy a ve své rozplavbě se tak umístil na čtvrtém místě. Tento výkon na postup nestačil a celkově se tak umístil na 36. místě z 64 plavců. Do posledního závodu na 100 m motýlkem nastoupil 14. srpna a v rozplavbách dosáhl času 54,08 sekundy, který nestačil na postup do dalšího kola. Celkově se v této disciplíně umístil na 51. místě z 66 plavců.\n\n"}
{"id": "1501015", "url": "https://cs.wikipedia.org/wiki?curid=1501015", "title": "Jan Jiří Kristián z Lobkowicz", "text": "Jan Jiří Kristián z Lobkowicz\n\nJan Jiří Kristián z Lobkowicz, německy \"Johann Georg Christian von Lobkowitz\" (10. srpna 1686 Praha – 4. října 1755 Vídeň) byl rakouský vojevůdce a český šlechtic z rodu Lobkoviců. Jako voják se od mládí zúčastnil dynastických válek první poloviny 18. století, zastával velitelské posty v různých zemích habsburské monarchie, nakonec dosáhl hodnosti polního maršála a stal se rytířem Řádu zlatého rouna. Jako mladší syn knížete původně užíval titul prince, nakonec získal knížecí titul a stal se zakladatelem mělnické větve Lobkoviců (panství Mělník přešlo do majetku rodu až v následující generaci).\n\nNarodil se v Praze jako pátý syn knížete Ferdinanda Augusta z Lobkovic (1655–1715) a jeho druhé manželky, bádenské markraběnky Marie Anny (1655–1701). Absolvoval kavalírskou cestu, během níž užíval jméno hrabě ze Sternsteinu (podle bavorského, které rodině patřilo), doložený je jeho pobyt v Římě v roce 1700, kde se setkal se svými staršími bratry. Od mládí pak sloužil v armádě, nejprve se pod velením svého bratrance Ludvíka Bádenského zúčastnil války o španělské dědictví, kdy bojoval v Německu a Nizozemí. Později se pod velením Evžena Savojského zúčastnil tažení proti Turkům a po bitvě u Bělehradu, v níž padl jeho starší bratr Josef Antonín, dosáhl hodnosti plukovníka (1717). Po skončení tureckých válek se v Praze oženil a další léta pak trávil střídavě v Čechách a v Itálii, v roce 1723 obdržel hodnost generálmajora a od roku 1729 byl vrchním velitelem v Neapoli. V hodnosti polního podmaršála (1733) vynikl na Sicílii v bojích proti Španělsku. Jako generál jezdectva byl pak velitelem v Lombardii a v letech 1737–1741 v Sedmihradsku, kde opět bojoval s Turky. Mezitím v roce 1739 obdržel Řád zlatého rouna. \n\nNa počátku války o rakouské dědictví byl povýšen do hodnosti polního maršála a byl povolán do Čech, kde měl za úkol vypudit francouzsko-bavorské vojsko. Obléhal Prahu a na přelomu let 1742–1743 se mu podařilo ukončit francouzskou okupaci Českého království, mimo jiné tím umožnil korunovaci Marie Terezie za českou královnu v roce 1743. Poté byl znovu povolán do Itálie a v letech 1743–1745 byl generálním guvernérem v Lombardii. Nakonec se vrátil do Čech a svou kariéru završil jako vrchní velitel v Praze (1746–1751). \n\nChristoph Willibald Gluck mu jako svému mecenáši věnoval opery La Sofonisba (1744), Ippolito (1745) a Pasticcio (1743). Skladatel také Lobkovice doprovázel v roce 1745 na jeho cestě do Londýna. V Itálii dostal darem černého otroka Angela Solimana, který ho jako jeho dvořan doprovázel do konce života, když před tím zachránil Lobkovicovi v bitvě život. \n\nV roce 1718 se v Praze oženil s hraběnkou Marií Karolínou z Valdštejna (1702–1780), dcerou významného diplomata Karla Arnošta z Valdštejna (1661–1713). Měli spolu deset dětí, z nichž tři synové zemřeli v dětství. Další synové Karel Adam (1719–1760), Filip Josef (1732–1760) a Leopold (1734–1759) sloužili v armádě a zemřeli za sedmileté války. Pokračovatelem rodu byl kníže Josef Maria z Lobkovic (1724–1802), který dosáhl hodnosti polního maršála, byl vyslancem v Rusku, ale zemřel bez mužského potomstva. Faktickým zakladatelem mělnické větve byl jeho mladší bratr kníže August Antonín z Lobkovic (1729–1803), vyslanec ve Španělsku a nejvyšší maršálek Českého království, který sňatkem s Marií Josefou Černínovou získal panství Mělník se sídelním zámkem v Hoříně. \n\nJiří Kristián byl po vymření bílinské větve rodu předurčen jako dědic severočeských panství Jezeří a Nové Sedlo. Po tragickém úmrtí Oldřicha Felixe z Lobkovic (1650-1722), posledního člena bílinské větve, skutečně tento majetek převzal, ale vzápětí uzavřel dohodu se svým starším bratrem, knížetem Filipem Hyacintem, a panství mu předal. Pro Jiřího Kristiána a jeho potomstvo bylo zřízeno peněžní svěřenství. Ve svém vídeňském paláci soustředil sbírku zbraní získaných darem, ale také formou válečné kořisti.\n\n\n"}
{"id": "1501019", "url": "https://cs.wikipedia.org/wiki?curid=1501019", "title": "Lloyd Harris", "text": "Lloyd Harris\n\nLloyd Harris (* 24. února 1997 Kapské Město) je jihoafrický profesionální tenista. Ve své dosavadní kariéře na okruhu ATP Tour nevyhrál žádný turnaj. Na challengerech ATP a okruhu Futures získal do října 2019 šestnáct titulů ve dvouhře a šest ve čtyřhře. \n\nNa žebříčku ATP byl ve dvouhře nejvýše klasifikován v červenci 2019 na 82. místě a ve čtyřhře pak v březnu téhož roku na 203. místě. Trénuje ho .\n\nV jihoafrickém daviscupovém týmu debutoval v roce 2016 prvním kolem 2. skupiny zóny Evropy a Afriky proti Lucembursku, v němž vyhrál obě dvouhry. Jihoafričané zvítězili 5:0 na zápasy. Do června 2019 v soutěži nastoupil k sedmi mezistátním utkáním s bilancí 9–4 ve dvouhře a 0–0 ve čtyřhře.\n\nV rámci hlavních soutěží událostí okruhu Futures debutoval v červnu 2014, když na turnaj v jihoafrickém Sun City obdržel divokou kartu. Ve druhém kole podlehl Švédu Jacobu Adaktussonovi. Premiérový singlový titul na challengerech si odvezl během srpna 2018 z kentuckého Lexingtonu, kde ve finále přehrál Itala Stefana Napolitana. Již v dubnu 2018 vyhrál s Bělorusem Aleksandrem Burym čtyřhru na challengeru v čínském An-ningu. Průnik mezi sto nejlepších tenistů zaznamenal 4. února 2019, když mu na žebříčku ATP patřila 100. příčka. \n\nNa okruhu ATP World Tour, nepočítaje Davis Cup 2016, debutoval na zářijovém Shenzhen Open 2017 v Šen-čenu. Jako postoupivší kvalifikant vypadl v úvodním kole dvouhry s pátým nasazeným Ukrajincem a finalistou turnaje Alexandrem Dolgopolovem. Premiérový kariérní vyhraný zápas v této úrovni dosáhl přesně o rok později na Chengdu Open 2018 po vyřazení francouzské turnajové pětky Gaëla Monfilse. Následně nestačil na australského kvalifikanta Bernarda Tomica. V rámci série ATP Masters odehrál první utkání na Miami Open 2019, když do hlavní soutěže prošel až jako šťastný poražený kvalifikant. Po volném losu jej vyřadil Nizozemec Robin Haase.\n\nDebut v hlavní soutěži nejvyšší grandslamové kategorie zaznamenal v mužském singlu US Open 2018 po zvládnuté tříkolové kvalifikaci, v níž neztratil ani jeden set. V úvodním kole dvouhry však nenašel recept na Francouze Gillese Simona. Na French Open 2019 vyhrál první grandslamový zápas po pětisetové bitvě s Lukášem Rosolem. Následně jej vyřadil třináctý nasazený Chorvat Borna Ćorić.\n\n"}
{"id": "1501021", "url": "https://cs.wikipedia.org/wiki?curid=1501021", "title": "Zehut", "text": "Zehut\n\nZehut (hebrejsky זֶהוּת dosl. \"identita\") je libertariánská politická strana v Izraeli, založená v roce 2015 Moše Feiglinem. Program strany se zaměřuje na individuální svobody včetně svobody ekonomické a uplatňování plné izraelské suverenity na Západním břehu.Zehut navíc učinila legalizaci konopí podmínkou pro vstup do vládní koalice po volbách v Knessetu v roce 2019.\n\nPočátky strany Zehut sahají až k hnutí Zo Arcejnu, které organizovalo protesty proti dohodám z Osla a postupně se transformovalo v hnutí Manhigut Jehudit (\"Židovské vedení\") v rámci strany Likud. Moše Feiglin se od roku 1995 profiloval jako kandidát na předsedu vlády. Ve volbách na předsednictví Likudu získal 23 % hlasů v roce 2007 i v roce 2012. Ve volbách v roce 2013 byl Feiglin zvolen do 19. Knessetu a působil jako jeho místopředseda.\n\nV primárkách před volbami v roce 2015 Benjamin Netanjahu podnikl aktivní kroky k zablokování Feiglinova postupu ve straně, mimo jiné byli vykázáni pozorovatelé Manhigut Jehudit ze sčítání hlasů, což bezprostředně vedlo Manhigut Jehudit k odchodu ze strany Likud. V březnu 2015 byla oficiálně registrována strana Zehut.\n\nPrvní konference strany Zehut, která se konala v roce 2017 v Hangáru 11 v Tel Avivu, měla více než 2000 účastníků.\n\nIdan Mor, prominentní stand-up komik a aktivista legalizace konopí známý pod pseudonymem Gadi Wilcherski vstoupil do strany Zehut v prosinci 2018, a od té doby se aktivně účastnil její propagace.\n\nPřed rokem 2019 nebyla Zehut zařazována do průzkumů veřejného mínění, ačkoli interní průzkum veřejného mínění z dubna 2017 ukázal, že strana by mohla vyhrát až 12 křesel v Knessetu, pokud by si voliči byli jisti, že překročí hranici 3,25 %. Až do 11. března 2019 nebyla Zehut zařazována do průzkumů. Od té doby všechny průzkumy prováděné různými organizacemi ukázaly, že Zehut překročí práh volitelnosti a dosáhne 4–8 křesel.\n\nV červenci 2018 Zehut oznámila, že bude mít první otevřené primárky v historii Izraele. Konaly se dne 29. ledna 2019 v hlasovacích místnostech i na internetu. V primárkách volilo 10767 voličů. Otevřené primárky určovaly pořadí kandidátů, kteří obsadili prvních 15 míst ve vnitřních primárkách v září 2017. Každou desítku kandidátů zakončoval kandidát Zehut International, zastupující židovskou diasporu.\n\nKoncem března 2019 velký průzkum provedený Národní unií studentů zjistil, že mezi izraelskými vysokoškolskými studenty byla strana Zehut druhá nejoblíbenější (po Modré a bílé).\n\nFeiglin uvedl, že nepreferuje ani premiéra Benjamina Netanjahua, ani jeho hlavního volebního soupeře Bennyho Gantze.\n\nKromě podmínky legalizace konopí chtěla Zehut v příští vládě získat ministerstvo financí a ministerstvo školství. Feiglin také prohlásil, že se nepřipojí k vládě, která je ochotna předávat Zemi izraelskou.\n\nVe volbách Zehut získala 2,74 % hlasů a nepřekročila tak práh volitelnosti 3,25 %. Strana nicméně pokračuje v činnosti a má značnou podporu především mezi mladými voliči.\n\nVolební program strany Zehut se skládá z následujících bodů:\n\n\nV prvních otevřených primárkách bylo zvoleno následující pořadí kandidátů do Knessetu:\n\n\n"}
{"id": "1501022", "url": "https://cs.wikipedia.org/wiki?curid=1501022", "title": "EPrix Berlína 2019", "text": "EPrix Berlína 2019\n\nePrix Berlína 2019 (formálně nazývána 2019 BMW i Berlin ePrix Presented By CBMM Niobium) se konala dne 25. května 2019 a byla desátým závodem sezóny 2018/19 šampionátu Formule E. Zároveň byla tato ePrix pátou ePrix Berlína v historii. Závody se jely na okruhu Tempelhof Airport Street Circuit v Berlíně, hlavním městě Německa.\n\nZávod na 37 kol vyhrál Lucas di Grassi z týmu |Audi, který zajel i nejrychlejší kolo závodu. Na druhém místě v závodě dojel jezdec týmu e.dams Nissan Sébastien Buemi, startující z pole position, a na třetím Jean-Éric Vergne z týmu Techeetah-DS. \n\nZdroj: \n"}
{"id": "1501023", "url": "https://cs.wikipedia.org/wiki?curid=1501023", "title": "Klášter paulánů na Place Royale", "text": "Klášter paulánů na Place Royale\n\nKlášter paulánů na Place Royale (fr. \"Couvent des Minimes de la place Royale\") je zaniklý klášter řádu Nejmenších bratří sv. Františka z Pauly v Paříži. Nacházel se v severní části Place Royale, nynější Place des Vosges, ve 3. obvodu. Během Velké francouzské revoluce byl klášter zrušen a posléze zbořen. Dochovaly se pouze pozůstatky fasády klášterního kostela na domě č. 12 v \"Rue des Minimes\" a \"Rue de Béarn\", které jsou chráněny jako historická památka.\n\nPrvní klášter paulánů byl u Paříže ve vsi Nigeon založen již v roce 1493. V letech 1585–1588 pak vznikl další v Bois de Vincennes. Přímo v hlavním městě se však podařilo zřídit klášter až v 17. století. Dne 19. července 1610 mniši zakoupili část zahrad bývalého paláce Tournelles. Základní kámen kláštera byl položen 18. září 1611 a mniši získali podporu mnoha donátorů (včetně Marie Medicejské). Stavba kostela byla téměř dokončena v roce 1629. Jeho fasáda byla realizována po roce 1657 pod vedením Françoise Mansarta. Práce dokončil architekt Peter Thevenot v letech 1672–1677.\n\nKlášter byl v roce 1790 zrušen. V roce 1798 byl klášterní kostel zbořen a klášterní budovy přeměněny na četnická kasárna. Původní budovy byly zbořeny v roce 1911 a na jejich místě byla postavena nová kasárna.\n\nFronton portálu byl ozdoben tympanonem, ve kterém byl zobrazen papež Sixtus IV. vysílající svatého Františka z Pauly, zakladatele řádu, do Francie.\n\nKlášterní kostel byl jednolodní bazilikální s jedním vchodem a 12 bočními kaplemi, po šesti na každé straně.\n\nHlavní oltář kostela byl zdoben kanelurovými sloupy z mramoru z Dinanu, které v roce 1618 daroval Charles de la Vieuville, markýz de Verneuil. Oltářní obraz představoval kopii obrazu Daniela da Volterra \"Snímání z kříže\", jehož originál se nachází v Trinità dei Monti v Římě.\n\nPo pravé straně od oltáře se nacházely kaple sv. Františka z Pauly, kaple sv. Michaela a sv. Saturnina, kaple sv. Františka Saleského, kaple Notre-Dame-du-Bon-Secours, kaple sv. Jana z Boha, kaple sv. Markéty.\n\nPo levé straně se nacházely kaple sv. Mikuláše, kaple sv. Karla Boromejského, kaple sv. Josefa, kaple s oltářem svaté Rodiny a sv. Františka z Pauly, kaple rodiny de Castille, kaple rodiny de Verthamon.\n\n"}
{"id": "1501024", "url": "https://cs.wikipedia.org/wiki?curid=1501024", "title": "Továrna Technoplyn (Hlubočepy)", "text": "Továrna Technoplyn (Hlubočepy)\n\nTovárna Technoplyn v Hlubočepích je zaniklý průmyslový areál v Praze 5 v ulici Hlubočepská, u bývalého nádraží Praha-Hlubočepy ve východní části Přírodní rezervace Prokopské údolí. \n\nRoku 1898 založili výrobci šumivých limonád akciovou společnost \"„Český průmysl pro výrobu a zužitkování kyseliny uhličité v Praze“\". Výrobu zahájili v květnu 1899 v Hlubočepích u Prahy v továrně, kterou vedl Karel Tichý. Areál se rozkládal na severní části pozemku firmy Barta & Tichý a od jižní části pozemku firmy, kde stála vápenka, byl oddělen kolejištěm trati z Prahy do Rudné a železniční stanicí Hlubočepy. Roku 1910 se zde jako první v českých zemích začal vyrábět kyslík zkapalňováním vzduchu na strojích značky Linde.\n\nRoku 1948 byla továrna znárodněna a společně se sousedním Hydroxygenem začleněna do národního podniku Technoplyn.\n\nProvoz byl ukončen v polovině 90. let 20. století. Nevyužívané stavby začaly chátrat a Ministerstvo kultury odmítlo návrh na jejich památkovou ochranu. Roku 2013 byly všechny budovy kromě bývalého Hydroxygenu zbořeny a na jejich místě je stavěn uzavřený areál vila domů. \n\n\n"}
{"id": "1501025", "url": "https://cs.wikipedia.org/wiki?curid=1501025", "title": "Nak", "text": "Nak\n\nNak je vesnice v Maďarsku v župě Tolna, spadající pod okres Dombóvár. Nachází se asi 11 km severozápadně od Dombóváru a asi 140 km jihozápadně od Budapešti. V roce 2015 zde žilo 594 obyvatel. Dle údajů z roku 2011 tvoří 80,1 % obyvatelstva Maďaři, 7 % Romové, 2,2 % Němci a 0,2 % Rumuni.\n\nSousedními vesnicemi jsou Attala, Gölle, Kapospula a Lápafő.\n"}
{"id": "1501029", "url": "https://cs.wikipedia.org/wiki?curid=1501029", "title": "Česko proti soupeřům v play off na MS v ledním hokeji", "text": "Česko proti soupeřům v play off na MS v ledním hokeji\n\nNásledující tabulky obsahují seznam zápasů v play off v jednotlivých ročnících mistrovství světa v ledním hokeji proti Česku.\n"}
{"id": "1501030", "url": "https://cs.wikipedia.org/wiki?curid=1501030", "title": "Valentin Alexandrovič Kamenskij", "text": "Valentin Alexandrovič Kamenskij\n\nValentin Alexandrovič Kamenskij ( Валентин Александрович Каменский; 29. září 1907, Tula – 20. listopadu 1975, Leningrad) byl ruský architekt.\nV roce 1931 absolvoval Leningradský institut průmyslového inženýrství. Pak zde v letech 1931–1939 vyučoval a od roku 1941 přednášel na Leningradském stavebním institutu. Profesuru dokončil v roce 1959. V letech 1951 až 1971 působil jako hlavní architekt Leningradu. Zvláštní pozornost Kamenského byla věnována historickému centru města. V článku \"Tvůrčí úkoly architektů Leningradu\", publikovaného v časopise \"Architektura Leningradu\" č. 1 ročník 1945, napsal: „Po obdržení práva stavět v ulicích velkoměsta musíte být velmi opatrní ke všemu, co má architektonickou a historickou hodnotu.“ V rozporu s tím však vydal v roce 1961 příkaz zničit kostel na Senném náměstí, který v té době už měl status katedrály. Kostel byl kulturní památkou pozdního baroka. 1. února 1961 byl odstřelen a na jeho místě byl postaven vestibul stanice Náměstí míru, který navrhl Kamenskij.\n\nKamenskij byl pohřben v Petrohradě na Litěratorskich mostkach. Jeho syn Nikolaj Valentinovič Kamenskij byl také architekt.\n\nByl jedním z autorů návrhu územního plánu rozvoje Leningradu na období 1963–1990, podílel se na návrhu Velkého říjnového koncertního sálu v Petrohradě, památníku hrdinných obránců Leningradu a vítězném oblouku v Avtově.\n"}
{"id": "1501036", "url": "https://cs.wikipedia.org/wiki?curid=1501036", "title": "Liga mistrů UEFA 2019/20", "text": "Liga mistrů UEFA 2019/20\n\nSezóna Ligy mistrů UEFA 2019/20 je 65. ročníkem nejprestižnější evropské klubové fotbalové soutěže a 28. od zavedení nového formátu a přejmenování z Poháru mistrů evropských zemí (PMEZ) na Ligu mistrů UEFA.\n\nObhájcem vítězství je Liverpool. Finále se odehraje na Atatürkově olympijském stadionu v Istanbulu, v největším městě Turecka. Vítěz Ligy mistrů UEFA 2019/20 se kvalifikuje do Superpoháru UEFA 2020, kde bude hrát proti vítězi Evropské ligy UEFA 2019/20 a zároveň se kvalifikuje na Mistrovství světa klubů 2020 v Kataru. Vítěz také bude automaticky nasazen do skupinové fáze Ligy mistrů UEFA 2020/21, ale pokud by se již kvalifikoval ze své domácí ligy, místo ve skupinové fázi bude předáno mistrům Nizozemska (vítěz Eredivisie 2019/20), 11. asociace v žebříčku pro příští ročník.\n\nPoprvé v historii bude použit systém VAR již od 4. předkola.\n\nCelkem 79 týmů z 54 členských zemí UEFA (výjimkou je Lichtenštejnsko, které nemá žádnou vlastní ligovou soutěž) se účastní Ligy mistrů UEFA 2019/20. Každá země měla přidělený počet míst podle koeficientů UEFA:\n\n\nÚčastnická místa pro Ligu mistrů UEFA 2019/20 byla rozdělěna podle koeficientu UEFA, do kterého byly započteny výsledky klubů dané země v evropských pohárových soutěžích od sezóny 2013/14 do sezóny 2017/18 včetně.\n\nZměny do základního rozdělení počtu týmů v jednotlivých kolech jsou závislé na tom, zda se vítěz předchozího ročníku Ligy mistrů UEFA a vítěz předchozího ročníků Evropské ligy UEFA kvalifikují do hlavní soutěže ze svých domácích lig. Vítěz Ligy mistrů UEFA 2018/19 Liverpool i vítěz Evropské ligy UEFA 2018/19 Chelsea se z anglické Premier League kvalifikovali a jejich místa tak byla přerozdělena mezi další asociace:\n\nTýmy kvalifikované do Ligy mistrů UEFA 2019/20 seřazeny podle kol do kterých vstoupily. V závorkách ligové pozice z předchozí sezóny (LM: vítěz Ligy mistrů UEFA, EL: vítěz Evropské ligy UEFA).\nTermíny pro odehrání jednotlivých kol a jejich losování jsou uvedeny níže. Pokud není uvedeno jinak, los probíhá vždy v Nyonu, ve Švýcarsku, v sídle UEFA.\n\nV 0. předkole byly vítězové z asociací na 52.-55. místě rozděleny na nasazené a nenasazené dle koeficientu UEFA. Poté byly nalosovány do jednozápasového semifinále a finále a vítěz finále postoupil do 1. předkola. Všechny poražené týmy se přesunuly do 2. předkola Evropské ligy UEFA 2019/20. Los proběhl 11. června 2019 a určilo se při něm obsazení semifinále a administrativní domácí týmy. Zápasy semifinále se odehrály 25. června, finále pak 28. června, všechny na stadionu Fadil Vokrri Stadium v Prištině, hlavním městě Kosova.\n\n\n|}\n\nV 1. předkole byly vítězové z asociací na 20.-51. místě (kromě Lichtenštejnska) a vítěz 0. předkola rozděleny na nasazené a nenasazené dle koeficientu UEFA. Poté byly nalosovány do dvojzápasu hraného systémem doma-venku. Vítězové postoupili do 2. předkola a poražené týmy se přesunuly do 2. předkola Evropské ligy UEFA 2019/20, přičemž poražený tým z jednoho vylosovaného souboje (Sarajevo - Celtic) postoupil přímo do 3. předkola Evropské ligy UEFA 2019/20. Los proběhl 18. června 2019, první zápasy se odehrály 9. a 10. července, odvety pak 16. a 17. července.\n\nVe 2. předkole byly týmy rozděleny do mistrovské a nemistrovské části a v obou částech poté ještě na nasazené a nenasazené dle koeficientu UEFA. Mistrovské části se zúčastnili vítězové z asociací na 16.-19. místě a vítězové 1. předkola a nemistrovské části se zúčastnili týmy z druhého místa asociací na 12.-15. místě. Týmy z obou částí byly poté nalosovány do dvojzápasu hraného systémem doma-venku. Vítězové postoupili do 3. předkola a poražené týmy se přesunuly do 3. předkola Evropské ligy UEFA 2019/20. Los proběhl 19. června 2019, první zápasy se odehrály 23. a 24. července, odvety pak 30. a 31. července.\n\n\n\nVe 3. předkole byly týmy rozděleny do mistrovské a nemistrovské části a v obou částech poté ještě na nasazené a nenasazené dle koeficientu UEFA. Mistrovské části se zúčastnili vítězové z asociací na 14.-15. místě a vítězové mistrovské části 2. předkola a nemistrovské části se zúčastnili týmy z druhého místa asociací na 7.-11. místě, tým ze třetího místa asociace na 6. místě a vítězové nemistrovské části 2. předkola. Týmy z obou částí byly poté nalosovány do dvojzápasu hraného systémem doma-venku. Vítězové postoupili do 4. předkola a poražené týmy z mistrovské části se přesunuly do 4. předkola Evropské ligy UEFA 2019/20 a poražené týmy z nemistrovské části se přesunuly do skupinové fáze Evropské ligy UEFA 2019/20. Los proběhl 22. července 2019, první zápasy se odehrály 6. a 7. srpna, odvety pak 13. srpna.\n\n\n\nVe 4. předkole byly týmy rozděleny do mistrovské a nemistrovské části a v obou částech poté ještě na nasazené a nenasazené dle koeficientu UEFA. Mistrovské části se zúčastnili vítězové z asociací na 12.-13. místě a vítězové mistrovské části 3. předkola a nemistrovské části se zúčastnili vítězové nemistrovské části 3. předkola. Týmy z obou částí byly poté nalosovány do dvojzápasu hraného systémem doma-venku. Vítězové postoupili do skupinové fáze Ligy mistrů UEFA 2019/20 a poražené týmy se přesunuly do skupinové fáze Evropské ligy UEFA 2019/20. Los proběhl 5. srpna 2019, první zápasy se odehrály 20. a 21. srpna, odvety pak 27. a 28. srpna.\n\n\n\nSkupinovou fázi Ligy mistrů UEFA 2019/20 hraje 32 týmů. Vítězové z asociací na 1.-11. místě, týmy z druhých míst asociací na 1.-6. místě, týmy ze třetích míst asociací na 1.-5. místě, týmy ze čtvrtých míst asociací na 1.-4. místě, 4 vítězové mistrovské části kvalifikace a 2 vítězové nemistrovské části kvalifikace.\n\nLos proběhl 29. srpna 2019 v Monaku. 32 týmů bylo nalosováno do 8 skupin po 4 týmech, přičemž v jedné skupině nemohlo být více klubů ze stejné země. Pro losování byly týmy rozděleny do 4 výkonnostních košů: v koši 1 byly vítězové předešlého ročníku Ligy mistrů UEFA a Evropské ligy UEFA a vítězové z asociací na 1.-6. místě, v koších 2,3 a 4 pak byly ostatní týmy seřazeny dle koeficientu UEFA.\n\nV každé skupině se týmy utkají každý s každým systémem doma-venku. Vítězové skupin a týmy na 2. místech postupují do osmifinále Ligy mistrů UEFA 2019/20 a týmy na 3. místech postupují do play-off Evropské ligy UEFA 2019/20. První zápasy se odehrají 17. a 18. září, poslední zápasy pak 10. a 11. prosince.\n\n\n\nVe vyřazovací fázi jsou týmy nalosovány do dvojzápasů hraných systémem doma-venku, kromě finále hraného pouze na jeden zápas. Do osmifinále jsou proti sobě nalosováni vítězové skupin a týmy z 2. míst, přičemž se proti sobě nemohou utkat týmy ze stejné skupiny nebo stejné země. Od čtvrtfinále již tato pravidla neplatí a mohou tak proti sobě hrát jakákoliv mužstva. Vyřazovací fáze začíná losem 16. prosince 2019 a zápasy se odehrají od 18. února 2020 do 30. května 2020.\n\n"}
{"id": "1501037", "url": "https://cs.wikipedia.org/wiki?curid=1501037", "title": "Analýza kořenových příčin", "text": "Analýza kořenových příčin\n\nAnalýza kořenových příčin zvaná též analýza hlavní příčiny, RCA, RC analýza (z anglického Root Cause Analysis) je systematický proces identifikace základní příčiny (příčin) problému nebo události a nalezení přístupu pro adekvátní reakci. RCA je založena na přesvědčení, že efektivní řízení vyžaduje více než jen \"hašení ohně\" pro problémy tak jak přicházejí, ale že je lépe najít způsob, jak problémům předcházet. \n\nPři RC analýze se tedy identifikují faktory přispívající ke konkrétní události, která je předmětem zájmu (významné události). Analýza RCA je zaměřena spíše na pochopení příčin selhání než na bezprostředně zřejmé symptomy událostí. Cílem analýzy RCA je odhalit kořenové příčiny poruch a chyb tak, aby se snížil jejich budoucí výskyt nebo dopad. Analýza hlavní příčiny (kořenových příčin) je popsána v technických normách IEC a ČSN.\n\nSlovo \"root\" nebo kořen označuje hloubku, základ, fundament, podstatu, prvotnost a podobně. Root cause je tedy prvotní, nejzákladnější nebo nejhlubší příčina daného chování, obvykle nějaké chyby. Myšlenka spočívá v tom, že chybu můžeme vidět pouze podle jejích zjevných znaků. Tyto znaky mohou být rozprostřené přes více systémů, mnohostranné a spletité, ale příčina, která k nim vede, je často mnohem jednodušší. Například projekty mohou selhat kvůli nerealistickému očekávání. \n\nTermín \"hlavní příčina\" je v odborných časopisech doložen již od roku 1905, tento způsob uvažování je však mnohem starší. V buddhismu jsou za základní příčinu utrpení považovány takzvané tři jedy. Tyto jedy jsou zobrazovány jako černé prase, had a kohout, představující nevědomou mysl, averzi nebo zášť a žádostivost nebo ulpívání (podrobnosti viz heslo Bhavačakra).\n\nFantin (2014) popisuje hlavní příčinu jako výsledek drill-down postupu při analýze RCA. Tento postup je nezbytný k identifikaci neúspěšného procesu, který se také označuje jako „MIN proces“ (zkratka MIN znamená, že proces chybí, není úplný nebo nebyl dodržen, anglicky Missing, Incomplete or Not followed).\n\nSmyslem RCA je identifikovat a zabránit opětovnému vzniku iniciační příčiny, která vedla k dané události. Primárním cílem je \n\nRCA pomáhá organizacím vyhnout se tendenci vybrat jeden faktor, aby dospěly k rychlému, ale obecně neúplnému řešení. Také pomáhá soustředit se na skutečné základní příčiny problému nebo události na rozdíl od doprovodných jevů. Většina RCA expertů se domnívá, že dosažení úplné prevence jedním zásahem není vždy možné a RCA je považován za kontinuální proces, který usiluje o trvalé zlepšení.\n\n\nKaždý incident může mít tyto typy prvotních příčin: \nPříklady událostí, kde se RCA používá k řešení problémů a preventivním opatřením, zahrnují:\nVelmi často bývá RCA součástí analýzy rizik nebo mapování rizika.\n\nRCA není nějaká striktní univerzální metodika pro všechny typy problémů. Chce postupovat systematicky a postihnout všechny faktory přispívající k problému nebo události. Toho nejúčinněji dosáhne zkušený analytik s velkou erudicí použitím standardizovaného postupu a zavedených analytických technik:\nSeznam není vyčerpávající, např. technická norma pro RCA od Mezinárodní elektrotechnické komise IEC má 150 stran.\n\n\n"}
{"id": "1501042", "url": "https://cs.wikipedia.org/wiki?curid=1501042", "title": "Zemětřesení v Peru 26. května 2019", "text": "Zemětřesení v Peru 26. května 2019\n\nK tektonickému zemětřesení v Peru 26. května 2018 došlo v 07:41:15 UTC, 02:41:15 místního času (09:41:15 našeho času) a magnitudo dosáhlo síly 8,0 stupňů Richterovy stupnice. Hypocentrum zemětřesení se nacházelo ve hloubce 122,8 km pod regionem Loreto zhruba 75 km jihovýchodně od města Lagunas.\n\nPeru se nachází v Ohnivém kruhu, který ve tvaru podkovy obepíná téměř celý Tichý oceán. V důsledku toho zde vzniká 90 % všech zemětřesení na planetě a vyskytuje se tu 75 % všech aktivních sopek. Peru spočívá na rozhraní dvou litosférických desek, které vytváří subdukci. Oceánská deska Nazca se rychlostí 51 mm za rok podsouvá pod kontinentální jihoamerickou a vznikající velké napětí se uvolňuje v podobě zemětřesení.\n\nOdborníci se domnívají, že zemětřesení je následkem toho slabšího, které oblast zasáhlo 1. března 2019.\n\nV minulosti Peru zasáhly ještě ničivější otřesy. Například 31. května 1970 zpustošilo zemi zemětřesení o síle 7,9 stupňů, jenž zahubilo 70 000 osob. Avšak to nejsilnější je zřejmě to z 13. srpna 1868, u něhož se magnitudo odhaduje na 8,5-9,0 stupňů. Vyvolalo tsunami vysokou až 16 metrů a celkem si katastrofa vyžádala více než 25 000 obětí.\n\n2 lidé zemřeli během sesuvu půdy a dalších 30 osob (15 v Peru a 15 v Ekvádoru) bylo zraněno.\n\nK události došlo na severu země blízko hranic s Brazílií a Ekvádorem. Otřesy způsobily závažné škody, sesuvy půdy a zkapalnění půdy, kvůli kterému 74 000 lidí bylo nuceno opustit své domovy. Prezident Peru prohlásil, že spolu s ministrem dopravy osobně vyhodnotí škody na komunikacích. Jiné pověřené osoby budou hodnotit škody na stavbách, včetně posuzování vlivu na nedalekou vodní nádrž.\n\nTaktéž sousední Ekvádor utrpěl určité škody včetně sesuvů. Mnoho lidí se evakuovalo do vyšších míst kvůli obavám, že po zemětřesení dorazí i vlna tsunami.\n\n"}
{"id": "1501046", "url": "https://cs.wikipedia.org/wiki?curid=1501046", "title": "Celita Schutzová", "text": "Celita Schutzová\n\nCelita Valerie Schutzová (* 17. února 1968 Houston) je bývalá americká zápasnice – judistka.\n\nVyrůstala v River Vale ve státě New Jersey. S judem začala v 6 letech v klubu Kokushi pod vedením Nagayasu Ogasawary. Ve 12 letech u ní byla diagnostikována Osgood-Schlatterova nemoc a po operaci pravé nohy jí nebyla doporučená vrcholová sportovní příprava. Po ukončení střední školy Pascack Valley High navíc nastoupila na Yaleovu univerzitu, která ve velkém nepodporovala ženské úpolové sporty. Během vysoškolských studií hrála fotbal a basketbal.\n\nK tréninku juda se vrátila po skončení vysokoškolských studií v roce 1991 při práci grafické designérky. V roce 1995 se začala připravovat na olympijskou sezonu 1996 s cílem vybojovat účast na domácích olympijských hrách v Atlantě. V dubnu vyhrála americkou olympijskou kvalifikaci v polostřední váze do 61 kg a zajistila si nominaci na olympijské hry. Premiéru pod olympijskými kruhy však nezvládla, vypadla v úvodním kole s Venezuelankou Xiomarou Griffithovou na ippon technikou harai-goši.\n\nV roce 1999 vybojovala pátým místem na mistrovství světa v Birminghamu přímou kvalifikaci na olympijské hry v Sydney. Do Sydney přijela výborně připravéná. Ve druhém kole vyřadila na body (wazari) úřadující mistryni světa Japonku Keiko Maedaovou, ve čtvrtfinále však neodhadla své silové možnosti při nástupu do o-goši proti Francouzce Séverine Vandenhendeová a kontrachvatem ura-naga se nechala strhnout na ippon. V opravném pavouku se do bojů o medaile neprobojovala a vzápětí ukončila sportovní kariéru.\n\nV roce 2003 se k přípravě vrátila a v roce 2004 uspěla napotřetí na americké olympijské kvalifikaci na olympijské hry v Athénách. Do Athén nepřijela v 36 letech v optimální formě a prohrála v úvodním kole po boji na zemi držením s Japonkou Masae Uenovou. Vzápětí ukončila sportovní kariéru. Věnuje se trenérské práci.\n\n\n"}
{"id": "1501055", "url": "https://cs.wikipedia.org/wiki?curid=1501055", "title": "Seznam kapitol mangy Zaslíbená Země Nezemě", "text": "Seznam kapitol mangy Zaslíbená Země Nezemě\n\nToto je seznam kapitol japonské mangy Zaslíbená Země Nezemě, kterou píše Kaiu Širai a kreslí Posuka Demizu. Od srpna 2016 vychází v časopise Šúkan Šónen Jump a dosud bylo ve formátu tankóbon vydáno šestnáct svazků.\nV Česku vydává mangu nakladatelství CREW. Dosud vydalo pět svazků. Šestý svazek má vyjít v únoru 2020.\n\nUvedené názvy dosud nevydaných svazků a jednotlivých kapitol jsou neoficiálními překlady původních názvů, jelikož vydavatel ještě neuvedl jejich oficiální české překlady.\n\n\n\n"}
{"id": "1501059", "url": "https://cs.wikipedia.org/wiki?curid=1501059", "title": "Tomešova", "text": "Tomešova\n\nTomešova je ulice v Brně, ve čtvrti Staré Brno. Ulice se nachází pod Žlutým kopcem nad Trýbovou a Úvozem, vychází na severu z ulice Tvrdého, postupuje mírně do kopce a stáčí se kolem Masarykova onkologického ústavu zpět na ulici Tvrdého, přes kterou navazuje na Roubalovu a Jiříkovského. V některých mapách je tato část ulice značena jako Roubalova. V zatáčce ulice pokračuje krátce směrem k zahrádkářské kolonii podél budovy bývalé Transfúzní stanice.\n\nUlice na svém spodním konci začíná křižovatkou s ulicí Tvrdého, naproti křižovatky stojí Ústav soudního lékařství Fakultní nemocnice u sv. Anny. Po levé straně ulice stojí tři domy za kterými pokračuje pouze parkoviště a garáže. Po pravé straně jsou dvě trojice domů, následně tři vily a jeden obytný dům. První trojice domů stojí v úrovni ulice, další budovy jsou výše položeny na kopci a od ulice odděleny souvislou zdí, ve které jsou místy garáže. Za zatáčkou ulice stojí po pravé straně dvě protáhlé budovy patřící k onkologickému ústavu a naproti garáže, na tento konec ulice navazuje pěšina procházející zahrádkářskou kolonií. V druhé části ulice dále přiléhá onkologický ústav s výjezdem a naproti ležící parkoviště. Z ulice se dá skrze stromový porost sejít po pěšině na ulici Trýbova, v zatáčce lze také přejít na malý palouk s lavičkami nebo po neudržované cestě podél zahrádek sejít k ulici Pivovarská a přilehlému palouku, který sloužil mezi lety 1971–1983 kynologickému klubu k výcviku psů.\n\nNa kopci, kde ulice vznikla, do 19. století nic nebylo, měly se zde v 18. století nacházet pouze „Švédské šance“. V dokumentech z roku 1714 je přibližně v polovině Tomešovy ulice zachycen pevnostní útvar čtyřcípé hvězdy.\n\nUlice byla od dnešní ulice Tvrdého vytyčena někdy kolem roku 1914 podél svahu jámy, ve které se nacházela cihelna s hliništěm a na jehož místě byla někdy po roce 1900 vytyčena dnešní ulice Trýbova. Dosud přes tuto oblast vedly od úvozu pouze cesty k vodojemům a vojenskému špitálu (\"K. K. Landwehr-Marodenhaus\", stavěno od r. 1913, později Bakešův chirurgický ústav). Podle mapy z doby protektorátu bylo snad v plánu ulici propojit s ulicí Vinařskou, mapa z roku 1948 zachycuje ideu propojit ulici Tomešovu s Trýbovou mezi sebou pomocí schodiště a spojit obě ulice s Pivovarskou. Z tohoto plánu, který měl upravit svah mezi ulicemi, zůstaly patrně pouze kamenná zeď a schody. Roku 2018 měla rada města v plánu umístit do ulice dočasné parkoviště kvůli budoucí opravě onkologického centra. V této oblasti by chtěla radnice umístit také parkovací dům.\n\nMěstskou radou bylo v dubnu 1929 zvoleno pojmenování ulice \"Zachgasse\" (Zachova) podle generála Františka Zacha. Mezi lety 1940 a 1945 byla ulice přejmenována na \"Urnberggasse\" (Urberská), podle německého pojmenování Kraví hory a Žlutého kopce. V roce 1946 získala ulice dnešní název podle Karla Tomeše, starosty Brna v letech 1925–1935, který měl v ulici svou vilu a za odboj byl nacisty vězněn a zabit v koncentračním táboře Dachau.\n\nVšechny domy byly až na poslední obytný dům postaveny do konce Druhé světové války. Obytný dům č. 10a–10b byl společně s budovami bývalého Transfúzního centra a zbytkem ulice zbudován během 60. let 20. století. Dům č. 1a byl postaven po roce 2000. Parkoviště u ústavu bylo vystavěno kolem roku 2007.\n\nCentrum bylo otevřeno roku 1958 a roku 2002 přemístěno do Jihlavské ulice. Budovy využívala lékařská fakulta, která tam měla dvě katedry a nacházelo se zde \"Informační centrum a Knihovna univerzitního kampusu\". Dlouhodobě jsou budovy nevyužívány, kraj však již od roku 2009 plánuje budovy přestavět na domov pro seniory a již roku 2010 si nechal vypracovat projekt, který provedl architekt Milan Obenaus. V roce 2017 byla provedena studie proveditelnosti, přičemž kvůli nedostatku peněz by dům se 156 lůžky pro seniory zařídil soukromník. V lednu 2019 kraj rozhodl o tomto záměru s tím, že do poloviny roku 2020 vybere investora.\n\nV budově asi z roku 1929 otevřel roku 1934 Ing. Erich Roučka dietetické sanatorium, kde léčil „choroby z chybné výměny látkové, zejména: otylost, dnu, ischias, reumatismus, cukrovku, mnohé choroby ledvin, jater, mnohé ochuravění kloubů, nervů, poruchy zažívacího ústrojí a mnohé jiné“.\n\nV budově provozoval mezi lety 1986 a 1989 architekt Josef Chloupek soukromou galerii \"Ateliér Tomešova 1\" pouze pro zvané, kde proběhlo celkem 21 výstav. Vystavovali zde své neoficiální umění autoři jako Dalibor Chatrný, Bohuslava Olešová, Alena Kučerová, Jiří Valoch, Mirka Slámová, Rostislav Čuřík, Kurt Gebauer, Klára Bočkayová, Jindřich Štreit, Vladimír Kordoš a Václav Jirásek. Roku 1992 spoluzakládal Chloupek \"Galerii Aspekt\" na Údolní.\n\nArchitekt Mojmír Kyselka si zde mezi lety 1932 a 1934 postavil vlastní dům s nájemním bytem v přízemí ve funkcionalistickém stylu.\n\nBrněnský starosta Karel Tomeš si nechal mezi lety 1927 a 1928 postavit v ulici vlastní třípodlažní vilu podle návrhu architekta Oskara Pořísky ve funkcionalistickém stylu. V roce 1953 byla vila zkonfiskována a její interiér rozdělen do několika bytů, v 90. letech byla vila navrácena dědicům. Roku 2005 byla na fasádu vily umístěna pamětní deska, a do chodníku před domem byl na památku Tomeše roku 2015 umístěn Stolpersteine.\n\nPo pravé straně vjezdu do Masarykova onkologického ústavu se nachází zeď, která je umělecky pojednána podle návrhu neznámého autora. Postavena byla nejspíše někdy mezi lety 1968 až 1972, kdy byly přistavovány nové budovy.\n"}
{"id": "1501067", "url": "https://cs.wikipedia.org/wiki?curid=1501067", "title": "Evropská liga UEFA 2019/20", "text": "Evropská liga UEFA 2019/20\n\nSezóna Evropské ligy UEFA 2019/20 je 49. ročníkem druhé nejprestižnější evropské klubové fotbalové soutěže a 11. od zavedení nového formátu a přejmenování z Poháru UEFA na Evropskou ligu UEFA.\n\nObhájcem vítězství je Chelsea, která se tak kvalifikovala do Ligy mistrů UEFA 2019/20 a nebude moci titul obhájit, pokud se ve skupinové fázi Ligy mistrů neumístí na třetím místě. Finále se odhraje na stadionu PGE Arena v polském Gdaňsku. Vítěz Evropské ligy UEFA 2019/20 se kvalifikuje do Superpoháru UEFA 2020, kde bude hrát proti vítězi Ligy mistrů UEFA 2019/20. Vítěz také bude automaticky nasazen do skupinové fáze Ligy mistrů UEFA 2020/21, ale pokud by se již kvalifikoval ze své domácí ligy, místo ve skupinové fázi bude předáno 3. týmu z Francie (Ligue 1 2019/20), 5. asociace v žebříčku pro příští ročník.\n\nCelkem 213 týmů z 55 členských zemí UEFA se účastní Evropské ligy UEFA 2019/20. Každá země měla přidělený počet míst podle koeficientů UEFA:\n\n\nÚčastnická místa pro Evropskou ligu UEFA 2019/20 byla rozdělěna podle koeficientu UEFA, do kterého byly započteny výsledky klubů dané země v evropských pohárových soutěžích od sezóny 2013/14 do sezóny 2017/18 včetně.\n\nPokud se vítězem domácího nebo ligového poháru stane tým, který se do pohárové Evropy již kvalifikoval umístěním v lize, místo vítěze poháru je přenecháno nejvyššímu umístěnému týmu v dané lize, který se do evropských poháru nekvalifikoval. Týmy kvalifikované do Evropské ligy, které se umístili v lize nad tímto týmem se posunují o pozici nahoru.\n\nTýmy kvalifikované do Evropské ligy UEFA 2019/20 seřazeny podle kol do kterých vstoupily. V závorkách důvod kvalifikace:\n\nPopisky v závorkách ukazují z jaké pozice se tým kvalifikoval do soutěže :\n\nTermíny pro odehrání jednotlivých kol a jejich losování jsou uvedeny níže. Pokud není uvedeno jinak, los probíhá vždy v Nyonu, ve Švýcarsku, v sídle UEFA.\n\nV 0. předkole byly týmy rozděleny na nasazené a nenasazené dle koeficientu UEFA. Poté byly nalosovány do dvojzápasu hraného systémem doma-venku, přičemž týmy ze stejné země nemohly být nalosovány proti sobě. Vítězové postoupili do 1. předkola a poražené týmy vypadly z evropských pohárů. Los proběhl 11. června 2019, první zápasy se odehrály 27. června a odvety 4. července.\n\nV 1. předkole byly týmy rozděleny na nasazené a nenasazené dle koeficientu UEFA. Poté byly nalosovány do dvojzápasu hraného systémem doma-venku, přičemž týmy ze stejné země nemohly být nalosovány proti sobě. Vítězové postoupili do 2. předkola a poražené týmy vypadly z evropských pohárů. Los proběhl 18. června 2019, první zápasy se odehrály 11. července a odvety 18. července.\n\nVe 2. předkole byly týmy rozděleny do mistrovské a nemistrovské části a v obou částech poté ještě na nasazené a nenasazené dle koeficientu UEFA. Týmy z obou částí byly poté nalosovány do dvojzápasu hraného systémem doma-venku, přičemž týmy ze stejné země nemohly být nalosovány proti sobě. Vítězové postoupili do 3. předkola a poražené týmy vypadly z evropských pohárů. Vzhledem k faktu, že mistrovské části se zúčastnil lichý počet týmů, jeden (předem vylosovaný) tým, v tomto případě Sarajevo, postoupil do 3. předkola bez boje. Los proběhl 19. června 2019, první zápasy se odehrály 25. července a odvety 1. srpna.\n\n\n\nVe 3. předkole byly týmy rozděleny do mistrovské a nemistrovské části a v obou částech poté ještě na nasazené a nenasazené dle koeficientu UEFA. Týmy z obou částí byly poté nalosovány do dvojzápasu hraného systémem doma-venku, přičemž týmy ze stejné země nemohly být nalosovány proti sobě. Vítězové postoupili do 4. předkola a poražené týmy vypadly z evropských pohárů. Los proběhl 22. července 2019, první zápasy se odehrály 8. srpna a odvety 15. srpna.\n\n\n\nVe 4. předkole byly týmy rozděleny do mistrovské a nemistrovské části a v obou částech poté ještě na nasazené a nenasazené dle koeficientu UEFA. Týmy z obou částí byly poté nalosovány do dvojzápasu hraného systémem doma-venku, přičemž týmy ze stejné země nemohly být nalosovány proti sobě. Vítězové postoupili do skupinové fáze Evropské ligy UEFA 2019/20 a poražené týmy vypadly z evropských pohárů. Los proběhl 5. srpna 2019, první zápasy se odehrály 22. srpna a odvety 29. srpna.\n\n\n\nSkupinovou fázi Evropské ligy UEFA 2019/20 hraje 48 týmů. Pohároví vítězové z asociací na 1.-12. místě, tým ze čtvrtého místa asociace na 5. místě, týmy z pátých míst asociací na 1.-4. místě, 8 vítězů mistrovské části kvalifikace, 13 vítězů nemistrovské části kvalifikace, 4 poražení z mistrovské části kvalifikace Ligy mistrů a 6 poražených z nemistrovské části kvalifikace Ligy mistrů.\n\nLos proběhl 30. srpna 2019 v Monaku. 48 týmů bylo nalosováno do 12 skupin po 4 týmech, přičemž v jedné skupině nemohlo být více klubů ze stejné země. Pro losování byly týmy rozděleny do 4 výkonnostních košů dle koeficientu UEFA.\n\nV každé skupině se týmy utkají každý s každým systémem doma-venku. Vítězové skupin a týmy na 2. místech postupují do play-off Evropské ligy UEFA 2019/20. První zápasy se odehrají 19. září, poslední zápasy pak 12. prosince.\n\nSkupinovou fázi Evropské ligy UEFA 2019/20 bude hrát 48 týmů. 12 vítězů skupin, 12 týmů z 2. míst a 8 týmů ze 3. míst základních skupin Ligy mistrů UEFA 2019/20. V play-off budou týmy rozděleny na nasazené a nenasazené. Nasazené týmy jsou 12 vítězů skupin a 4 nejlepší týmy ze 3. míst základních skupin Ligy mistrů. Týmy ze stejné skupiny nebo stejné země se nemohou utkat proti sobě. Od osmifinále již tato pravidla neplatí a mohou tak proti sobě hrát jakákoliv mužstva. \n\nVyřazovací fáze začíná losem 16. prosince 2019 a zápasy se odehrají od 18. února 2020 do 30. května 2020. Vyřazovací fáze začíná losem 16. prosince 2019 a zápasy se odehrají od 20. února 2020 do 27. května 2020.\n\n"}
{"id": "1501069", "url": "https://cs.wikipedia.org/wiki?curid=1501069", "title": "Fortuna:Národní liga 2019/20", "text": "Fortuna:Národní liga 2019/20\n\nSezóna 2019/20 je 27. ročníkem 2. nejvyšší české fotbalové soutěže. Začala v pátek 20. července 2019 a skončí v neděli 23. května 2020.\n\nZ  do této soutěže sestoupila FK Dukla Praha, naopak do 1. ligy postoupily SK Dynamo České Budějovice. Do MSFL 2019/20 sestoupil tým 1. SC Znojmo FK a do ČFL 2019/20 sestoupil tým FC MAS Táborsko. Postoupili vítěz ČFL 2018/19 FK Slavoj Vyšehrad a vítěz MSFL 2018/19 SK Líšeň.\n\n\nAktuální k 10.11.2019.\n\nPoznámky:\n\n \n\nPři shodném počtu bodů a skóre mohou být kluby umístěny na stejném místě v průběhu soutěže (zejména zpočátku), v závěru platí v případě rovnosti bodů a skóre dodatečná kritéria, která rozhodují o konečném pořadí.\nPoznámky:\n\nAktuální k 24.11.2019.\n\nAktuální k 10.11.2019.\n\n"}
{"id": "1501075", "url": "https://cs.wikipedia.org/wiki?curid=1501075", "title": "Chufuova bárka", "text": "Chufuova bárka\n\nChufuova bárka je loď ze starověkého Egypta, která je umístěna v Muzeu sluneční bárky. Loď byla téměř jistě postavena pro faraona Chufua (Cheopse), druhého faraona čtvrté dynastie starého Egypta. Loď je popisována jako \"mistrovské dřevěné dílo\", které by i nyní mohlo plout na jezeře nebo řece, avšak mohla být sestrojena pouze pro potřeby zemřelého v posmrtném životě, protože nebyla zřejmě určena pro plachtění (chybí lanoví) nebo pádlování (málo místa). Bárka je nejstarší, největší a nejzachovalejší nalezená neporušená starověká loď na světě.\n\nLoď na délku měří 43,6 m a na šířku 5,9 m. Byla objevena v květnu roku 1954 v obrovské neprodyšné schránce z vápencových bloků. Když jednu z nich 26. května 1954 otevřeli, nalezli loď rozloženou na 1 224 částí z cedrového dřeva.\nV druhé schránce byla další, ale ta dosud čeká na restaurování a sestavení.\n\nDne 26. května 2019 byla jako Google Doodle (Sváteční logo Google) použita Chufuova bárka při příležitosti 65. výročí objevení této bárky.\n"}
{"id": "1501083", "url": "https://cs.wikipedia.org/wiki?curid=1501083", "title": "Bella Swanová", "text": "Bella Swanová\n\nIsabella Marie \"Bella\" Swanová Cullenová je fiktivní postava románové ságy Stmívání. Ve filmovém provedení ztvárnila hlavní hrdinku herečka Kristen Stewartová.\n\nIsabella Marie Swanová se narodila 13. září 1987 manželům Renee a Charliemu Swanovým v malém městě Forks. Když bylo Belle 6 měsíců, její matka Charlieho opustila a přestěhovala se nejprve do Kalifornie a poté do Phoenixu v Arizoně. Od svých 9 let Bella vždy trávila jeden měsíc letních prázdnin se svým otcem ve Forksu, ale protože toto město nikdy neměla ráda, později od toho upustili a Charlie jezdil za ní do Phoenixu. Později se její matka seznámila s hráčem baseballu Philem, za kterého se i vdala. Phil rád cestuje, a tak se Bella rozhodla přestěhovat k otci, aby mohla její matka cestovat spolu s ním. Ve Forksu se Bella seznamuje se zvláštním spolužákem Edwardem Cullenem, o kterém zjistí, že je upír. Bella si neuvědomila, že čím blíže se k němu dostává, tím většímu riziku vystavovala sebe i své blízké. Jejich vzájemná přitažlivost byla příliš silná. Když se Bella stala cílem sadistického upíra Jamese, Edward ji zachránil. Bella chtěla být přeměněna na upírku, to ale Edward odmítal.\n"}
{"id": "1501091", "url": "https://cs.wikipedia.org/wiki?curid=1501091", "title": "Port Royal", "text": "Port Royal\n\nPort Royal [\"pór roajal\"] (franc., královský přístav) může znamenat:\n\n\n"}
{"id": "1501096", "url": "https://cs.wikipedia.org/wiki?curid=1501096", "title": "Anna Bohuslava Tomanová", "text": "Anna Bohuslava Tomanová\n\nAnna Bohuslava Tomanová (8. listopadu 1907 Pastviny – 29. března 1957 Dubenec) je považována za jedinou českou stigmatičku. Měla pověst jasnovidné a brala na sebe nemoci druhých. Byla členkou III. řádu sv. Dominika.\n\nVznikl spolek, který usiluje o šíření jejích činů a také usiluje o její blahoslavenství.\n\nNarodila se Bernardovi a Anně Tomanovým. Žili v čp. 128. Měla bratry Josefa (* 1910) a Bernarda (* 1917).\n\nPokřtěna byla dne 10. listopadu 1907 v Klášterci nad Orlicí.\n\nDo 4 let byla zdravé dítě. Poté vypukl v rodné vsi, v jejich sousedství, požár, při kterém si pochroumala páteř. Bratr Bernard měl problémy s chůzí, ona se modlila, aby mohla jeho nemoc vzít na sebe. Bernard byl zázračně druhý den uzdraven. Od té doby byla upoutána na lůžko – to jí bylo 13 let.\n\nByla negramotná.\n\nPrvní stigmata se jí objevila 9. června 1944, bylo to v den, kdy její bratr Bernard sloužil svou první mši svatou. Stigmata se pravidelně opakovala, obvykle první pátek v měsíci a také na Velký pátek.\n\nČasto se modlila růženec za své bližní, národ a kněze.\n\nJejím posledním duchovním vůdcem byl Antonín Stříž. Anna zemřela jako 50letá a je pohřbena na hřbitově při kostele Nejsvětější Trojice v Klášterci nad Orlicí.\n\n"}
{"id": "1501103", "url": "https://cs.wikipedia.org/wiki?curid=1501103", "title": "Český etymologický slovník", "text": "Český etymologický slovník\n\nČeský etymologický slovník je etymologický slovník češtiny sestavený lingvistou Jiřím Rejzkem a vydaný v roce 2001 (opakovaně pak 2012 a 2015). Obsahuje cca 11 000 základních hesel, přibližně 21 000 odvozených slov a téměř 64 000 odkazů na slova jiných jazyků. Slovník je koncipován pro použití širokou veřejností, vzhledem ke své obsáhlosti a erudici je také vhodným zdrojem pro odbornou jazykovou obec.\n\nSlovník obsahuje po předmluvě (s. 7–9) přehled jazyků (s. 9–20), kapitolu \"K jazykovým změnám\" (s. 21–31) na uvedení běžného čtenáře do problematiky přebírání slov a etymologických výkladů. Úvodní část je zakončena přehledem zkratek, vysvětlivek a značek spolu s vysvětlením některých lingvistických termínů (s. 32–37) a seznamem základní literatury (s. 38–39). Slovníková část (s. 43–752) obsahuje abecedně uspořádaná hesla (od „a“ po „zvyk“). U hesla je uvedena jeho původní podoba a původní význam, u původních českých slov i jejich podoby v dalších slovanských jazycích (hlavně v polštině, ruštině, chorvatštině, srbštině, a pokud je doložena, i v staroslověnštině). Dále je uvedena také rekonstruovaná praslovanská a protoindoevropská podoba.\n\nAutorem slovníku je Jiří Rejzek, odborným recenzentem Eva Havlová, odbornou jazykovou spolupráci poskytli Sáva Heřman, Helena Kurzová a Olga Schulzová. Grafickou úpravu a přípravu obálky provedl Marek Jodas. Slovník vydalo nakladatelství Leda, spol. s r. o. ve Voznici (odpovědná redaktorka: Svatava Matoušková) a vytiskla Těšínská tiskárna v Českém Těšíně. Leda slovník opětovně vydala v nezměněné podobě v roce 2012, v rozšířeném vydání pak v roce 2015.\n\n"}
{"id": "1501107", "url": "https://cs.wikipedia.org/wiki?curid=1501107", "title": "Lynar", "text": "Lynar\n\nLynar je říšský šlechtický a později knížecí rod italského původu.\n\nSeveroitalské rodině původem z Toskánska bylo roku 1564 potvrzen hraběcío titul (de Linari). V roce 1568 přijala německou podobu jména (zu Lynar), 1801 získala část bezprostředního říšského hrabství Limpurg-Gaildorf (do roku 1802), a v roce 1806 získala český inkolát v panském stavu. Rakouský knížecí titul se stal dědičným pro prvorozeného syna s predikátem Hochgebohren, v roce 1861 získala pruský predikát Fürstliche Gnaden, pak pruský predikát Durchlaucht, roku 1917 se připojilo jméno a erb vymřelého rodu hrabat Redernů (kníže zu Lynar, hrabě von Redern).\n\nPodle některých zpráv žili příslušníci tohoto rodu v severoitalské Bologni již v polovině 12. století. Někdy tehdy údajně získali bezprostřední hrabství Linari ležící nedaleko Faenzy, podle kterého se začali psát. Historické prameny ale mluví jinak. Prvním doloženým předkem tak je až hrabě Migliore di Linari, syn hraběte Guida di Mutiliana, připomínaný roku 1347. Podle výzkumů financovaných rodem Lynar pocházel rod hrabat Mutiliana od potomků durynského rytíře Wida (připomínán 933) a jeho manželky neznámého jména, která byla nemanželskou dcerou saského vévody Otty Osvíceného (tím i sestrou německého krále Jindřicha I. Ptáčníka). Potvrdit nebo vyvrátil tuto teorii však pro nedostatek materiálu nelze. \n\nRoku 1360 se stal rodový hrad v Linari obětí bratrovražedných bojů italských měst. Byl obležen florentským vojskem, dobyt a zničen. Příslušníci rodu se v polovině 15. století vzdali hraběcího titulu a po svém společném předkovi Battistovi Guerrino di Linari začali užívat nového jména Guerrino (Guerrini). \n\nKe starému jménu se vrátil až v polovině 16. století Rocco Guerrino (1525–1596), zřejmě nejznámější osobnost rodu. Roku 1564 obdržel od toskánského vévody Cosimy Medicejského list, který potvrzoval jeho původ a nárok na hraběcí titul. Tehdy sloužil ve vojsku francouzského krále a jeho staronové jméno znělo Rocco di Linari. Později působil na francouzském dvoře, když se ale stal protestantem, přestoupil do služeb falckého kurfiřta. Tehdy si také poněmčil své jméno na hrabě Rochus zu Lynar (1568). Rochus patřil mezi přední vojenské odborníky své doby, proslavil se zvláště reformami dělostřelectva a vylepšeními vojenských staveb. Roku 1570 přešel z falckých do saských služeb a nakonec se usadil v Braniborsku (1578), kde se zasloužil mj. o pozdvižení zdejšího hospodářství. \n\nMěl jediného syna Johanna Casimira (+ před 1621). Oženil se Elisabethou von Diestelmaier, která roku 1621 zakoupila pro jejich syna Johanna Sigmunda (+1665) hornolužická panství Glinick a Lübbenau, jež se nadlouho stalo hlavním sídlem rodu. \n\nV polovině 18. století rozdělili dva synové hraběte Rocha Friedricha (1708–1781) rod do dvou linií. Starší (hraběcí) zvanou Lübbenau založil Christian Ernst (+1784), mladší (knížecí) řečená Drehna pochází od Morize (+1807). \n\nHrabě Arnošt Mořic roku 1806 koupil české panství Brandýs nad Orlicí a vytvořil z něho – a svých hornolužických statků Drehna a Vetschau – rodový majorát. V letech 1801–1802 také krátce držel bezprostřední říšské hrabství Limpurg-Gaildorf a roku 1806 byl povýšen do rakouského knížecího stavu dědičného pro prvorozeného syna (protože je povyšovací listina datována až dnem 27. února 1807, bývá někdy uváděno toto datum). Držba brandýského panství byla pro rod Lynarů pouhou epizodou. Již roku 1817 byl zdejší velkostatek prodán, později (1831) jej sice rod získal zpět, ale jen proto, aby ho záhy postoupil Waldstein-Wartenbergům. \n\nHlavní lynarské majetky ležely v Prusku, resp. v Horní Lužici. Počátkem 20. století se ale Lynarové usadili i v Pruském Slezsku a to díky Ernstu Georgovi, pátému knížeti zu Lynar (1875–1834), který se roku 1917 oženil s hraběnkou Viktorií von Redern (1889–1981), poslední příslušnicí starého slezského rodu. Díky sňatku se stal majitelem fideikomisního redernovského panství Görlsdorf v Dolním Slezsku a již několik dní před svatbou obdržel od císaře Viléma II. svolení ke spojení jmen a znaků obou rodů, a to nejvyšším rozhodnutím ze 24. listopadu 1917 a diplomem ze 13. 4. 1918. \n\nDědicem Ernsta Georga se stal jeho starší syn Ernst Wilhelm (*1924), zatím poslední hlava rodu. Během jarní ofenzívy sovětské armády roku 1945 byly jeho slezské statky zpustošeny a zámek Görlsdorf byl vypálen a zničen. Kníže, který po válce přišel o většinu majetku, se roku 1956 oženil s Igrid Bretzkeovou (*1924) a později se i se třemi dcerami usadil v západním Berlíně. Jelikož nemá mužské potomky, je dědicem titulu je tak jeho mladší bratr hrabě Alexander (*1928), bývalý ředitel letecké společnosti Lufthansa, resp. jeho syn Sebastian (*1981).\n\n"}
{"id": "1501109", "url": "https://cs.wikipedia.org/wiki?curid=1501109", "title": "Rue de Braque", "text": "Rue de Braque\n\nRue de Braque je ulice v Paříži v historické čtvrti Marais. Nachází se ve 3. obvodu. Ulice se nazývá podle rodiny de Braque, která v této ulici žila ve 14. století. Arnoul de Braque zde nechal roku 1348 vybudovat kapli se špitálem a Germain de Braque byl pařížský konšel v roce 1447.\n\nUlice vede od křižovatky s \"Rue des Archives\" a končí na křižovatce s \"Rue du Temple\".\n\nUlice byla otevřena templáři na konci 13. století jako součást nového pařížského předměstí Ville-Neuve du Temple, které templáři založili mezi městskými hradbami Filipa II. Augusta a templářskou komendou. V roce 1182 byly v ulici umístěny dva masné krámy, takže ulice nesla původně název řeznická: \"Rue des Boucheries du Temple\", \"Rue des Boucheries\", \"Rue aux Bouchers du Temple\", \"Rue des Bouchers\" a \"Rue des Boucheries de Braque\". Dalším názvem bylo \"Rue de la Chapelle de Braque\" podle kaple rodiny de Braque, která v ulici bydlela od 14. století. Kaple byla zbořena v 17. století.\n\n\n"}
{"id": "1501110", "url": "https://cs.wikipedia.org/wiki?curid=1501110", "title": "Osorno", "text": "Osorno\n\nOsorno je město a obec v jižním Chile, jedná se hlavní město stejnojmenné provincie v regionu Los Lagos. Obývá jej obyvatel.\n\nMěsto se nachází v nadmořské výšce 39 m n. m a panuje zde mírné oceánské klima.\n\nMěsto bylo poprvé založeno jako španělská kolonie v roce 1558, v roce 1598 bylo po mapučském povstání zničeno. Znovu obnoveno bylo v roce 1793, nicméně za velký ekonomický rozkvět mohou němečtí a rakousko-uherští osadníci, kteří do této oblasti přišli v 19. století. V té době se rozvinul zejména chov skotu a dodnes patří Osorno i s okolní provincií k hlavním chilským střediskům produkce mléka a hovězího masa.\n\nMěsto je propojeno s ostatními chilskými regiony dálnicí \"Panamericana Sur\" (silnice číslo 5), dálková autobusová doprava směřuje do měst Valdivia, Temuco, La Union, Puerto Varas, Puerto Montt a hlavního města Santiago de Chile. Místní doprava je obstarávána mikrobusy a kolektivním taxi \"(colectivos)\".\n\n"}
{"id": "1501112", "url": "https://cs.wikipedia.org/wiki?curid=1501112", "title": "Vaskulární endotelový růstový faktor", "text": "Vaskulární endotelový růstový faktor\n\nVaskulární endotelový růstový faktor (\"ang.\" vascular endothelial growth factor = VEGF) někdy označován také jako VEGF-A je homodimerický glykoprotein o molekulové hmotnosti 45 kDa. Tento cytokin patří do rodiny růstových faktorů odvozených z destiček (\"platelet derived growth factor\" = PDGF) strukturně příbuzných mitogenů. Díky postranslačním úpravám vznikají sestřihem alespoň čtyři hlavní izoformy – délka těchto izoforem je 121, 165, 189 a 206 aminokyselin. Převládající forma VEGF je zastoupena 165 AK dlouhým proteinem.\n\nDelší formy VEGF jsou základní a vážou se na izolovaný heparin nebo heparinové proteoglykany umístěné na buněčném povrchu a v extracelulárním matrix. Jednotlivé formy mají různou vazebnou afinitu.\n\nVEGF je klíčový mediátor v angiogenezi. Angiogeneze je proces vzniku a formování nových krevních cév. Za normálních podmínek u zdravého jedince angiogeneze nastává v embryonálním vývoji nebo v dospělosti u reparačních procesů při hojení zranění. Významnou roli má při vzniku nádorového onemocnění, kde bývá jeho regulace značně zvýšená. Podílí se na vzniku nových cév, které vznikající nádor zásobují, vyživují ho a umožňují jeho dostatečné okysličení. \n\nZvýšená produkce VEGF nastává i v případě hypoxie (nedostatek kyslíku), kdy dochází ke stimulaci transkripce pomocí transkripčních faktorů (př. faktor indukující hypoxii = \"hypoxia inducible faktor\", HIF) a snahy zabezpečit dostatečné krevní zásobení organismu.\n\nVEGF se váže na dva homologní receptory a to VEGF receptor – 1 (Flt-1) a VEGF receptor – 2 (KDR nebo Flk-1), kteří jsou oba exprimováni na povrchu endoteliálních buněk. Tyto receptory patří mezi transmembránové tyrosin kinázové receptory.\n"}
{"id": "1501120", "url": "https://cs.wikipedia.org/wiki?curid=1501120", "title": "Osorno (rozcestník)", "text": "Osorno (rozcestník)\n\nOsorno může označovat:\n"}
{"id": "1501145", "url": "https://cs.wikipedia.org/wiki?curid=1501145", "title": "Liliko Ogasawaraová", "text": "Liliko Ogasawaraová\n\nLiliko Ogasawaraová (* 21. května 1972) je bývalá americká zápasnice – judistka a grapplerka.\n\nS judem začínala v útlém dětství pod vedením svého japonského otce Nagayasu, který se v New Jersey usadil koncem šedesátých let dvacátého století. Na střední škole Pascack Valley High patřila k průkopnicím ženského zápasu. V americké ženské reprezentaci se pohybovala od svých 14 let. Do roku 1993 startovala převážně ve střední váze do 66 kg, ale do americké olympijské kvalifikace v roce 1992 šla v nižší polostřední váze do 61 kg. Ve finále prohrála s Lynn Roethkeovou a na olympijských hrách v Barceloně nestartovala. Od roku 1993 startovala pravidelně ve střední váze a zařadila se mezi přední světové judistky. V roce 1996 startovala na domácích olympijských hrách v Atlantě jako největší americká ženská naděje na medaili, ale nevyladila optimálně formu. V úvodním kole prohrála na body (yuko) s Nizozemkou Claudií Zwiersovou a v opravném pavouku vybojovala dělené 7. místo. Sportovní kariéru ukončila předčasně v roce 1998 z důvodu ztráty motivace (z rozhovorů, které podávala byl cítit syndrom vyhoření). \n\nPracuje jako terapeutka v oboru závislostí (alkohol, drogy apod.)\n\n\n"}
{"id": "1501153", "url": "https://cs.wikipedia.org/wiki?curid=1501153", "title": "Železniční policie", "text": "Železniční policie\n\nŽelezniční policie je jedna ze složek policie. Jejím posláním je ostraha železničních pozemků, drážních vozidel, drážního personálu a cestujících. Jednotlivé kompetence se liší stát od státu. V některých státech například železniční policie hlídá i ostatní dopravní infrastrukturu.\n\nPrvní ochranná složka na železnici na českém území byly sbory OSOŽ – Ozbrojené stráže ochrany železnic. Ty vznikly v roce 1935 kvůli vzrůstajícímu společenskému napětí a obavám z ohrožení československého státu (pravomoci byly následně vymezeny zákonem 86/1937 Sb.). Úkolem OSOŽ bylo „ochrana bezpečnosti provozu železnice bez přímého zásahu do výkonu služby provozních zaměstnanců, dále udržování pořádku v obvodu dráhy a ochrana majetku“, nepřebírala však pravomoci policie a četnictva.\n\nBěhem druhé světové války přešla pravomoc ostrahy železnice do rukou německé okupační správy. Po skončení války byla prvorepubliková ostraha železnice obnovena pod ministerstvem dopravy, souběžně také (spíše nesystematicky) prováděl ostrahu na železnici Sbor národní bezpečnosti (SNB). Pátrací služba železniční ostrahy byla zrušena při policejní reorganizaci v roce 1952. V roce 1953 začaly fungovat útvary Veřejné bezpečnosti na železnici (VBŽ). Rozkazem ministerstva vnitra však byla VBŽ v roce 1963 zrušena a rozmělněna do teritoriální hierarchie Veřejné bezpečnosti. Od roku 1964 byly zřizovány pod ministerstvem dopravy útvary Ozbrojené ochrany železnic (OOŽ), v roce 1974 byly reorganizovány na Sbor ozbrojené ochrany železnic (SOOŽ). SOOŽ existoval do roku 1992, kdy byla zřízena Federální železniční policie (FŽP), která fungovala necelý rok do rozpadu ČSFR. Od roku 1994 působila Železniční policie ČR jako Služba železniční policie. V roce 2006 byla organizačně sloučena s pořádkovou policií a od ledna 2009 jí byla podřízena.\n\nČeská železniční policie byla zrušena k 1. červenci 2012, i přes obavy, že tím dojde k zvýšení kriminality na železnici.\n\nMezi úkoly Oddělení železniční policie a doprovodu vlaků Policie ČR patřilo zejména: zajišťování veřejného pořádku na železnici, ochrana bezpečnosti osob a majetku v železniční dopravě, odhalování trestných činů a přestupků spáchaných v železniční dopravě, provádění doprovodu vlaků osobní i nákladní přepravy a pátrání po osobách a věcech.\n\nŽelezniční policie SR je ozbrojený bezpečnostní sbor SR, který v rozsahu stanoveném zákonem zabezpečuje ochranu železniční dopravy, veřejný pořádek, bezpečnost osob a majetku v obvodu železničních drah na celém území republiky. Činnost Železniční policie upravuje Zákon NR SR č. 57/1998 Sb. o železniční policii, ve znění pozdějších předpisů. Železniční policie je organizační složkou Ministerstva vnitra SR.\n\nŽelezniční policie při zajišťování ochrany železniční dopravy, veřejného pořádku, bezpečnosti osob a majetku spolupůsobí v obvodu železničních drah při ochraně života, zdraví a bezpečnosti osob a majetku, odhaluje trestné činy spáchané v obvodu železničních drah, zjišťuje jejich pachatele a v řízení o těchto trestných činech má postavení policejního orgánu, chrání bezpečnost a plynulost železniční dopravy, objekty a zařízení v obvodu železničních drah, podílí se na zjišťování a objasňování příčin ohrožení bezpečnosti a plynulosti železniční dopravy a spolupůsobí při výkonu státního dozoru na železničních dráhách, zajišťuje v obvodu železničních drah veřejný pořádek, a pokud byl porušen, činí opatření k jeho obnovení, dohlíží v obvodu železničních drah na bezpečnost silničního provozu, odhaluje přestupky spáchané v obvodu železničních drah, zjišťuje jejich pachatele, pátrá po hledaných osobách a po věcech, zejména po ztracených a odcizených zásilkách, po zbraních, střelivu, výbušninách a drogách. Železniční policie plní úkoly na úseku prevence v rozsahu uvedené působnosti.\n\n\n"}
{"id": "1501168", "url": "https://cs.wikipedia.org/wiki?curid=1501168", "title": "Seznam moderních pohanských svatyní", "text": "Seznam moderních pohanských svatyní\n\nTento článek obsahuje seznam svatostánků moderních pohanů a jiných budov či konstrukcí. Seznam je řazen abecedně dle zemí a měst.\n\n\n\n\n\n\n\n\n\n\n\n\n\n\n\n"}
{"id": "1501169", "url": "https://cs.wikipedia.org/wiki?curid=1501169", "title": "Kiribati na Letních olympijských hrách 2008", "text": "Kiribati na Letních olympijských hrách 2008\n\nKiribati se účastnilo Letních olympijských her 2008 a zastupovali ho 2 sportovci ve 2 sportech (2 muži). Jednalo se o teprve druhý start tohoto státu na letních olympijských hrách. Vlajkonošem výpravy během zahajovacího ceremoniálu byl vzpěrač David Katoatau. Vlajkonošem výpravy během zakončovacího ceremoniálu byl předseda Národního olympijského výboru Kiribati Birimaka Tekanene. Nejmladším z týmu byl Rabangaki Nawai, kterému v době konání her bylo 23 let. Nejstarší z týmu byl David Katoatau, kterému bylo v době konání her 24 let. Nikomu z výpravy se během her nepodařilo získat medaili.\n\nKiribati se o účast na letních olympijských hrách zajímalo již v 80. letech 20. století, ale Národní olympijský výbor byl založen až roku 2002 a až v roce 2003 uznán Mezinárodním olympijským výborem. Poprvé se tedy letních olympijský her země zúčastnila v roce 2004 v Athénách, kde se nikomu z reprezentantů nepodařilo získat medaili.\n\nPůvodně měli zemi v Pekingu reprezentovat tři sportovci, ale sprinterka Kaitinano Mwemweata musela odstoupit ze zdravotních důvodů a podrobit se léčbě tuberkulózy.\n\nV atletice zemi reprezentoval Rabangaki Nawai, který měl závodit v běhu na 100 a 200 m, ale do běhu na 200 m z blíže neupřesněných důvodů nenastoupil. V závodě na 100 m i přes nejrychlejší reakční čas na startu v závěru závodu ztratil a ve svém rozběhu skončil s časem 11,29 sekundy na posledním místě a do další části závodu nepostoupil.\nVe vzpírání Kiribati reprezentoval David Katoatau ve váhové kategorii mužů do 85 kg. Na olympijské hry se kvalifikoval díky divoké kartě. V závodě dosáhl dohromady 313 bodů, což ho zařadilo na 15. místo z 21 startujících vzpěračů (z nichž však 5 soutěž nedokončilo).\n\n"}
{"id": "1501186", "url": "https://cs.wikipedia.org/wiki?curid=1501186", "title": "Trampská osada Na Place", "text": "Trampská osada Na Place\n\nTrampská osada Na Place je jedna z trampských osad v České republice. \n\nOsada se nachází v romantickém Břežanském údolí v sousedství významného historického místa hradiště Lhota-Točná, oppidum Závist a nedaleko Hálkova pomníku. Dříve měla až 8 chat (původně stanů s podsadou), z nichž do dnešních dnů zůstala rovná polovina. \n\nPočátky této trampské osady nejsou přesně zachyceny ani podle osadní kroniky, lze jen konstatovat, že vznikla v období konce první republiky československé, druhé republiky a protektorátu. Podle kroniky byla lokace v Točenské rokli a Břežanském údolí a okolí (Károvské údolí, Závist) tak oblíbená, že se zde vzniklo více osad: „Nevím kdy, ale před léty sešli se chlapci v údolí Točenském v takovém počtu, že se rozdělili na více osad.“ Roku 1939 se osada Raků přestěhovala ke kantýně U Dvořáků kde si postavili 8 podsad a s ohledem na vývoj mezinárodní situace se překřtili na Sirotky. Zmiňovaná kantýna byla bouda, ve které prodával zedník Karel Dvořák z Točné pivo, uzeniny a další občerstvení, neboť Břežanské údolí byla oblíbená turistická lokalita. V zimně 1939–1940 jezdili trampové do této kantýny, kterou si upravili, v následujícím roce si pak postavili vlastní chatu o rozměru 2,20 × 4,20 m pro 12 nocležníků. \n\nNedaleko osady Na Place stála další v místě dnešní minizoo Břežanské údolí. Kronika dokládá poměrně četnou sportovní aktivitu a soutěže v trampských turnajích. Například se v září 1940 konal 4. ročník závodního běhu Zbraslav – Dolní Břežany. V prosinci téhož roku se trampové z osady podíleli na Mikulášském kabaretu v točenském hostinci U Boháčků. V květnu 1941 si Na Place postavil Šerif osady Sirotků Franta Sekáč novou boudu a starou prodal. Záhy poté zápis z kroniky končí, chybí listy. Osada přežila do dnešních dnů v podobě 4 chatek.\n\n\n"}
{"id": "1501188", "url": "https://cs.wikipedia.org/wiki?curid=1501188", "title": "Colleen Rosensteelová", "text": "Colleen Rosensteelová\n\nColleen Rosensteelová (* 13. března 1967 Greensburg, Pensylvánie) je bývalá americká těžká atletka – diskařka, zápasnice, vzpěračka, basketbalistka.\n\nSportovat začala aktivně na střední škole Greensburg Central Catholic High. Hrála basketbal a jako atletka se věnoval hodům a vrhům. V hodu diskem reprezentovala v juniorském věku Spojené státy. Později na University of Florida v Gainesville studovala pedagogiku v oboru tělesná výchova a v rámci výuky začala i s úpolovými sporty (americký školní zápas, judo, sportovní šerm). S judem se seznámila v roce 1989 a brzy si jejího talentu (rozměrů) všimli zástupci olympijského tréninkové centra v Colorado Springs. V roce 1992 se účastnila americké olympijské kvalifikace v těžké váze nad 72 kg a vítězstvím vybojovala nominaci na olympijské hry v Barceloně. V Barceloně poprvé zažila tvrdou realitu světové úrovně ženského juda. \n\nV roce 1995 začala spolupracovat s bratry Cohenovými na předměstí Chicaga ve Vernon Hills. V roce 1996 startovala na domácích olympijských hrách v Atlantě, kde hned v úvodním kole podcenila mezinárodně neznámou Australanku Heidi Burnettovou a po minutě prohrála na ippon technikou ura-nage. Tento nezdar jí motivoval v další prípravě a na své třetí olympijské hry v Sydney v roce 2000 odjížděla výborně připravaná. Ve druhém kole vybodovala na yuko úřadující mistryni světa Polku Beatu Maksymowovou. Ve čtvrtfinále však prohrála na ippon držením s Japonkou Majumi Jamašitaovou a v opravném pavouku se do bojů o medaile neprobojovala. Vzápětí ukončila sportovní kariéru. Pracuje jako trenérka v UPMC Rooney Sports Complex v Pittsburghu.\n\n\n"}
{"id": "1501189", "url": "https://cs.wikipedia.org/wiki?curid=1501189", "title": "Kiribati na Letních olympijských hrách 2012", "text": "Kiribati na Letních olympijských hrách 2012\n\nKiribati se účastnilo Letních olympijských her 2012 a zastupovali ho 3 sportovci ve 2 sportech (2 muži a 1 žena). Jednalo se o třetí start tohoto státu na letních olympijských hrách. Vlajkonošem výpravy byl vzpěrač David Katoatau. Nejmladším z týmu byla Kaingaue David, které v době konání her bylo 17 let. Nejstarší z týmu byl David Katoatau, kterému bylo v době konání her 28 let. Nikomu z výpravy se během her nepodařilo získat medaili.\n\nKiribati se o účast na letních olympijských hrách zajímalo již v 80. letech 20. století, ale Národní olympijský výbor byl založen až roku 2002 a až v roce 2003 uznán Mezinárodním olympijským výborem. Poprvé se tedy letních olympijský her země zúčastnila v roce 2004 v Athénách, kde se nikomu z reprezentantů nepodařilo získat medaili.\n\nNooa Takooa startoval v závodě na 100 m a byl to jeho první start na olympijských hrách. V rozběhu zaběhl čas 11,53 sekundy, čímž si vylepšil svůj osobní rekord, ale stačilo to pouze na 7. místo a do dalších bojů nepostoupil. Celkově z 29 atletů obsadil 25. místo.\n\n17letá Kaingaue David se také účastnila svých prvních olympijských her a startovala v závodu na 100 m. V rozběhu zaběhla čas 13,61 sekundy, čímž vylepšila svůj osobní rekord, ale skončila poslední a do dalšího kola nepostoupila. Celkově z 33 atletek obsadila 29. místo. \nVe vzpírání Kiribati reprezentoval David Katoatau, pro něhož to byla již druhá účast na letních olympijských hrách. Na rozdíl od své první účasti, kdy mu start na hrách umožnila divoká karta, se tentokrát na hry do Londýna řádně kvalifikoval. Startoval v závodě mužů do 94 kg, ve kterém získal dohromady 325 bodů a obsadil 17. místo z 21 startujících vzpěračů (z nichž ale jeden závod nedokončil).\n\n"}
{"id": "1501193", "url": "https://cs.wikipedia.org/wiki?curid=1501193", "title": "Hugo Marom", "text": "Hugo Marom\n\nHugo Marom (původní jméno Meisl nebo též Maisl) (9. října 1928 v Brně – 7. ledna 2018 v Tel Avivu) byl izraelský válečný veterán a pilot, autor zlepšovacích patentů a podnikatel. V roce 1939 byl spolu se svým mladším bratrem Rudolfem Meislem odeslán z Prahy záchranným transportem sira Nicholase Wintona do Anglie. Po druhé světové válce prošel (v roce 1948) v Československu leteckým (pilotním) výcvikem a jako židovský dobrovolník se krátce účastnil bojů za nezávislost Státu Izrael. V Izraeli od konce 40. let dvacátého století již zůstal a zabýval se aktivitami souvisejícími s letectvím.\n\nHugo Marom se narodil 9. října 1928 v Brně do židovské rodiny jako \"Hugo Meisl\". Do Čech se zlatnická rodina Maiselů (nebo Meislů) dostala z Blízkého východu na pozvání české královské rodiny někdy kolem roku 968 a až do 18. století žili její členové v Praze. V 18. století se část rodiny přestěhovala do Brna a otevřeli si tam obchod. \n\nČlenové rodiny Meislů byli:\n\n\n\n\n\nHugo Marom vychodil obecnou školu v Brně (na dnešním náměstí 28. října) a pak začal navštěvovat reálné gymnázium.\n\nPřed vypuknutím druhé světové války matka Hugo Maroma uvažovala o vycestování do zahraničí, ale její manžel ani v roce 1938 nechtěl na tuto myšlenku přistoupit. V době příjezdu hitlerovských vojsk dne 15. března 1939 do Československa byl otec Hugo Maroma – Pavel Meisl právě povolán jako záložní voják na Podkarpatskou Rus. S vystěhováním do zahraničí souhlasil až po příjezdu Adolfa Hitlera do Brna (17. března 1939), ale to již bylo na odjezd celé rodiny pozdě a vycestovat mohly pouze děti. Dne 3. srpna 1939 byl odeslán desetiletý Hugo Meisl s mladším bratrem Rudym posledním Wintonovým kindertransportem z Prahy do Velké Británie \n\nTento transport zahrnoval asi 230 dětí. Po příjezdu do Anglie měl na každé dítě podle dohody čekat u vlaku (na Liverpool Street Station) opatrovník, který se předem zaručil, že bude o děti pečovat. Bratři Meislovi a Tomasoffovi se však svého opatrovníka nedočkali a z nádraží je „vysvobodil“ pozdě večer až místní taxikář, který všech pět dětí s jejich kufry naložil do vozu, zavezl na skromnou večeři (fish and chips) a nakonec ubytoval pár dní u sebe doma. Nakonec byla pětice českých chlapců po třech dnech provizoria přijata do ubytovny pro děti z německého kindertransportu na 71 Shootuphill v severním Londýně.\n\nBratři Meislovi se začali učit anglicky a chodit do základní anglické školy (navštěvovali školu Harben School ve Scott Cottage). Když začala německá bombardovací ofenzíva nad Londýnem, byli přesunuti k rodině Chanclers do Bedfordu (sem byla celá škola evakuována) a dále pokračovali ve školní docházce, která byla v té době v Anglii povinná do třinácti let věku školáků. Po ukončení školy neměl Hugo Marom finance na další pokračování ve studiu. Po dovršení třinácti let věku se proto začal učit ševcem u místního obuvníka.\nTaké se připravoval na přijetí na průmyslovku v Lutonu. Po devíti měsících složil úspěšně přijímací zkoušky na technickou školu North Weston Polytechnique, kam byl začátkem roku 1942 přijat a na níž zahájil svá středoškolská studia. Po absolvování prvního ročníku začal Hugo Marom současně prodělávat předvojenskou výchovu, střelbu z pušky a základy dalších vojenských dovedností. Na studiích mu bylo přiznáno stipendium a jeho tehdejší středoškolský učitel (rakouský architekt) představil Hugo Maroma na českém velvyslanectví. Spolu s bratrem Rudym byl Hugo Marom v roce 1943 přijat na exilovou Československou státní školu ve Walesu. Tady studovaly děti českých diplomatů a vojáků. Koncem téhož roku (1943) při této škole vznikla přípravka letectva a záhy při této škole začala fungovat i vojenská letecká jednotka. Tady se frekventanti učili teorii a navigaci. Ještě dříve než stačil Hugo Marom narukovat do československého exilového vojska, druhá světová válka skončila. Nicméně v této škole Hugo Marom získal hodnost kaprála a oba bratři Meislovi ve škole setrvali až do konce druhé světové války. Tak se stalo, že se Hugo Marom stal kadetem vojenské letecké jednotky při exilové Československé státní škole ve Walesu\n\nPo skončení druhé světové války v létě roku 1945 se Hugo Marom s bratrem (na palubě bombardérů B-24 Liberator) vrátili z Anglie zpět do Československa (do Prahy) a zamířil do Brna. Po příjezdu do města se dozvěděli, že oba jejich rodiče stejně jako většina rodiny (mimo sestřenici Renku) druhou světovou válku nepřežili a byli zavražděni nebo zahynuli v nacistických vyhlazovacích či koncentračních táborech. Také se v Brně setkal s rodinným přítelem Antonínem Sekalem. Ten s jeho otcem Pavlem Meislem sloužil v Užhorodě u dělostřelectva a měli společný letní byt v severní části Brna v Mokré Hoře. \"Antonín Sekal\" Hugo Maromovi prozradil, že poté, co byli jeho rodiče odvedeni do transportu do Terezína, Sekal naložil veškeré osobní věci (peníze, šperky, šaty a nábytek, jakož i všechny dokumenty) Meislovy rodiny na nákladní automobil a zakopal je na zahradě v Mokré Hoře.\n\nHugo Marom po návratu do Brna v roce 1947 dokončil střední školu, složil maturitu na gymnáziu a zahájil studium na brněnském Vysokém učení technickém. Koncem roku 1947 oslovil Hugo Maroma emisar podzemní židovské vojenské organizace Hagana s tím, že nový stát Izrael potřebuje minimálně stovku vycvičených a vysokoškolsky vzdělaných pilotů. Hugo Marom se přihlásil jako dobrovolník do rodící se izraelské armády. Na jaře roku 1948 dostal dopis, který jej povolal ke zdravotním zkouškám na pražském Ministerstu národní obrany (MNO), jimiž Hugo Marom prošel. Do pilotního výcviku v Olomouci se Hugo Marom dostal na začátku roku 1948 a v letech 1948 až 1949 zde absolvoval letecký výcvik určený pro izraelské letce. Pilotní výcvik zahrnoval jak teoretickou část, tak i praktická školení. Výcviku se účastnilo 22 dobrovolníků z Čech a 19 izraelských civilních pilotů. Hugo Marom dokončil olomouckou pilotní školu s excelentním prospěchem. Při návštěvě židovské pozemní brigády ve Velké Střelné (ještě během studia) poznal dívku Martu, s níž se záhy dne 30. listopadu 1948 v Košicích oženil (jejich společná cesta života skončila až v létě roku 2013 Martiným skonem).\n\nNa počátku roku 1949 (26. února 1949) odjel Hugo Marom do Izraele. Cestoval spolu s dalšími letci nejprve vlakem do Rumunska a následně pak lodí do Haify. Byl zařazen k letectvu, kde sloužil u 100. perutě na základně Tel Nof. Jednotka disponovala lehčími spojovacími a dopravními stroji Piper, RWD, Norseman a dalšími. Maromova hlavní činností byl operační letecký průzkum nad bojištěm. Jako pilot lehkého letadla se tak Hugo Marom krátce (na dva týdny) zapojil do války za nezávislost Izraele.\n\nPo skončení izraelsko-arabského konfliktu se většina pilotů začala přeškolovat na stíhače a zkušení dobrovolníci se začali vracet do Ameriky. Izraelské letectvo potřebovalo letecké instruktory a tak se stal Hugo Marom jedním z nich. Byl vyslán do instruktorské školy ve Velké Británii a v roce 1952 se v Izraeli stal leteckým instruktorem a velitelem pilotní školy v Kfar Sirkin (Kefar Sirkin). V roce 1953 byl pověřen sestavením (zformováním) 110. letky (perutě) nočních stíhačů a o rok později (1954) absolvoval kurs zkušebních pilotů a testoval letadla pro izraelskou armádu.\n\nV Londýně absolvoval Hugo Marom studium leteckého inženýrství a od roku 1959, kdy se vrátil zpět do Izraele, stál u zrodu vývojového střediska pro výrobu letadel Israeli Aircraft Industries (IAI), vedl jej a byl zodpovědný za dodávky leteckého materiálu pro izraelskou armádu. Po pětiletém působení v IAI, roce 1964, se Hugo Marom začal zajímat o projektování a stavbu letišť. V hodnosti podplukovníka odešel z armády do civilu a založil firmu na projektování, plánování a realizaci (stavbu) letišť. Odletěl na stáž do Francie (k architektu Vicariovi) a po návratu do Izraele se jeho firma začala rychle rozrůstat. Dnes se tato společnost podílí na stavbách mezinárodních letišť po celém světě. Tuto firmu vedl až do vysokého věku. Na řadě typů letadel nalétal více než 22 tisíc hodin a prakticky do konce života byl držitelem pilotního oprávnění.\n\nFakt, že v architektuře letišť se uskuteční asi jen deset procent původních projektů, přivedl Hugo Maroma zpět k rodinnému řemeslu – zlatnictví. V posledních letech života se Hugo Marom věnoval zlatnictví jako svému koníčku. Svoje výtvory: prsteny a jiné šperky ale neprodával, používal je jako dárky svým přátelům. Přesto dále působil jako letecký konzultant. V Izraeli žil v domě ve čtvrti Cahala v Tel Avivu. Jeho manželka Marta Marom, se kterou strávil společně 65 let, zemřela v létě roku 2013. (Hugo Marom měl s manželkou Martou dceru Evie Marom). Do konce života si Hugo Marom ponechal československé občanství. Zemřel 7. ledna 2018 ráno v Tel Avivu v rodinném kruhu ve věku 89 let.\n\n\n\n"}
{"id": "1501196", "url": "https://cs.wikipedia.org/wiki?curid=1501196", "title": "Rue de Franche-Comté", "text": "Rue de Franche-Comté\n\nRue de Franche-Comté je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue de Picardie\", \"Rue Dupetit-Thouars\" a \"Rue de la Corderie\" a končí na \"Place Olympe-de-Gouges\".\n\nUlice byla otevřena v roce 1882 v prostoru bývalého paláce Marcilly a v roce 1884 získala své jméno. Nese jméno bývalé francouzské provincie Franche-Comté. Francouzský král Jindřich IV. plánoval vybudovat ve čtvrti Marais rozsáhlé náměstí \"Place de France\", z jehož realizace po králově smrti sešlo. Na tomto náměstí mělo končit osm ulic a každá měla nést jméno jedné významné provincie. Název ulice je tak odkazem na tento nerealizovaný plán.\n\nV roce 2003 byla křižovatka mezi \"Rue de Turenne\", \"Rue Charlot\" a \"Rue de Franche-Comté\" byla přejmenována na \"Place Olympe-de-Gouges\". Dne 8. března 2007 vzniklo náměstí \"Place Nathalie-Lemel\" na druhém konci \"Rue de Franche-Comté\" mezi \"Rue de la Corderie\" a \"Rue Dupetit-Thouars\".\n\n"}
{"id": "1501199", "url": "https://cs.wikipedia.org/wiki?curid=1501199", "title": "Rue de Picardie", "text": "Rue de Picardie\n\nRue de Picardie je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue de Bretagne\" a končí na křižovatce s \"Rue de Franche-Comté\", \"Rue Dupetit-Thouars\" a \"Rue de la Corderie\". Vede od jihu na sever, severní část od \"Rue du Forez\" a \"Rue Perrée\" má dvojnásobnou šířku.\n\nUlice byla otevřena v roce 1626 na pozemcích náležejících k bývalému templářskému klášteru. Nejprve se nazývala \"Rue du Beaujolais\", poté v letech 1798–1814 \"Rue des Alpes\". Nese jméno bývalé francouzské provincie Pikardie. Francouzský král Jindřich IV. plánoval vybudovat ve čtvrti Marais rozsáhlé náměstí \"Place de France\", z jehož realizace po králově smrti sešlo. Na tomto náměstí mělo končit osm ulic a každá měla nést jméno jedné významné provincie. Tato ulice měla být pojmenována po provincii Beaujolais. Nakonec však byla pojmenována po Pikardii. \"Rue de Beaujolais\" už v té době existovala v 1. obvodu.\n\n\n"}
{"id": "1501201", "url": "https://cs.wikipedia.org/wiki?curid=1501201", "title": "Place Nathalie-Lemel", "text": "Place Nathalie-Lemel\n\nPlace Nathalie-Lemel je náměstí v Paříži ve 3. obvodu.\n\nNa trojúhelníkovitém náměstí se sbíhají ulice \"Rue Dupetit-Thouars\" a \"Rue de la Corderie\". V severní části náměstí se nachází Wallaceova fontána.\n\nNáměstí vzniklo z původní křižovatky městskou vyhláškou v únoru 2007 a bylo dne 8. března (Mezinárodní den žen) téhož roku pojmenováno po Nathalie Lemelové (1826–1921), anarchistce a revolucionářce, která se účastnila v roce 1871 bojů na barikádách za pařížské komuny.\n\n"}
{"id": "1501204", "url": "https://cs.wikipedia.org/wiki?curid=1501204", "title": "Kiribati na Letních olympijských hrách 2016", "text": "Kiribati na Letních olympijských hrách 2016\n\nKiribati se účastnilo Letních olympijských her 2016 a zastupovali ho 3 sportovci ve 2 sportech (2 muži a 1 žena). Jednalo se o čtvrtý start tohoto státu na letních olympijských hrách. Vlajkonošem výpravy byl vzpěrač David Katoatau. Nejmladším z týmu byla Karitaake Tewaaki, které bylo v době konání her 18 let. Nejstarší z týmu byl David Katoatau, kterému bylo v době konání her 32 let. Nikomu z výpravy se během her nepodařilo získat medaili.\n\nKiribati se o účast na letních olympijských hrách zajímalo již v 80. letech 20. století, ale Národní olympijský výbor byl založen až roku 2002 a až v roce 2003 uznán Mezinárodním olympijským výborem. Poprvé se tedy letních olympijský her země zúčastnila v roce 2004 v Athénách\n\nNikomu z reprezentantů této země se na předchozích olympijských hrách nepodařilo získat medaili. A tak se již potřetí v řadě stal vlajkonošem výpravy během zahajovacího ceremoniálu David Katoatau. Během závěrečného ceremoniálu však Kiribati svého vlajkonoše nemělo a této role se ujal jeden z olympijských dobrovolníků. I na těchto olympijských hrách země soutěžila ve svých dvou tradičních disciplínách, a to v atletice a ve vzpírání. \n\nKiribati obdrželo od IAAF možnost poslat na olympijské hry dva atlety (jednu ženu a jednoho muže). Díky tomuto způsobu kvalifikace pak oba běžci museli nastoupit již do rozběhů. Oba se shodli na nedostatku času k nácviku startu z bloků a také k nemožnosti dostatečného tréninku s ohledem na to, že stadion v hlavním městě Kiribati, \"Bairiki Stadium\", má písečný povrch a často je zatopený.\n\nPro 18letou Karitaake Tewaaki to byla první účast na olympijských hrách a startovala v závodu na 100 m. Ve svém rozběhu skončila na 8. místě a dosáhla času 14,70 sekundy. Tento výkon na postup do dalšího kola nestačil. \n\nI pro 21letého Johna Ruuka, který startoval v závodu na 100 m, šlo o první olympijský start. V rozběhu zaběhl čas 11,65 sekundy a ze 7 běžců skončil na 6. místě, kdy porazil angolského reprezentanta Hermenegilda Leiteho. Tento výkon však na postup také nestačil.\nNa základě výsledku hodnocení národů z Mistrovství Oceánie 2016, mohlo Kiribati na olympijské hry do Rio de Janeira kvalifikovat jednoho vzpěrače. Tím se na své již třetí hry kvalifikoval David Katoatau, který v té době trénoval v \"Oceania Weightlifting Institute\" v hlavním městě Nové Kaledonie, Noumée.\n\nNa olympijských hrách startoval ve váhové kategorii mužů do 105 kg a celkově získal 349 bodů. Tento výkon stačil na 14. místo ze 17 vzpěračů (tři ovšem závod nedokončili).\n\nDavid Katoatau zaplnil titulky novin svým tancem na pódiu po každém svém pokusu. Prohlásil, že se tancem snažil poukázat na klimatické změny, které se jeho národa přímo týkají, neboť Kiribati je ohroženo vzestupem mořské hladiny. O několik let dříve napsal s pomocí svého trenéra otevřený dopis, ve kterém žádal o pomoc. V tomto dopise Katoatau napsal: \"Prosím země celého světa, podívejte se na to, co se na Kiribati děje. Pravdou je, že nemáme vlastní zdroje na svou záchranu. Budeme první, kdo odejde.\"\n\n"}
{"id": "1501205", "url": "https://cs.wikipedia.org/wiki?curid=1501205", "title": "Třída PCE-842", "text": "Třída PCE-842\n\nTřída PCE-842 je třída eskortních hlídkových lodí námořnictva Spojených států z doby druhé světové války. Jedná se o hlídkový derivát minolovek třídy \"Admirable\" vyvinutý jako náhrada pobřežních stíhačů ponorek třídy \"PC-461\". Celkem bylo postaveno 68 plavidel. Část plavidel byla za druhé světové války upravena na záchranné lodě PCE(R), nebo velitelské lodě výsadkových operací PCE(C). Za války jich bylo 15 dodáno Velké Británii jako třída Kil. Další po válce získala námořnictva amerických spojenců. Část plavidel byla po vyřazení prodána do civilního sektoru.\n\nProtiponorková hlídková plavidla třídy \"PCE-842\" byla vyvinuta pro nasazení do druhé bitvy o Atlantik. Velká Británie roku 1941 v rámci programu Lend-Lease objednala celkem 108 kusů plavidel typu PCE. Po vstupu USA do války většinu plavidel převzalo americké námořnictvo, zatímco britské námořnictvo převzalo pouze prvních 15 kusů. Nakonec bylo 134 plavidel objednáno, ale později byla stavba 66 zrušena. Celkem tedy vzniklo 68 jednotek této třídy. Stavbu zajistily loděnice Pullman Standard Car v Chicagu (34 ks), Albina v Portlandu (20 ks) a Willamette Iron & Steel v Portlandu (14 ks).\n\nVýzbroj tvořil jeden dvojúčelový 76mm kanón, tři zdvojené 40mm kanóny Bofors, pět 20mm kanónů Oerlikon, jeden salvový vrhač hlubinných pum Hedgehog, dále čtyři vrhače a dvě skluzavky. Modifikované verze PCE(C) a PCE(R) nesly méně 20mm a 40mm kanónů. Detekci ponorek zajišťoval sonar. Pohonný systém tvoří dva diesely General Motors, o výkonu 2000 hp, roztáčející dva lodní šrouby. Nejvyšší rychlost dosahuje 15 uzlů. Dosah je 8500 námořních mil při rychlosti 12 uzlů.\n\n\n\n\n\n\n\n\n\n\n\n\n\n"}
{"id": "1501206", "url": "https://cs.wikipedia.org/wiki?curid=1501206", "title": "Třída Odin", "text": "Třída Odin\n\nTřída Odin byla třída pobřežních bitevních lodí německého císařského námořnictva. Jednalo se o vylepšenou verzi třídy \"Siegfried\". Celkem byly postaveny dvě jednotky této třídy. Ve službě byly v letech 1896–1917. Po vyřazení sloužily k pomocným účelům a nakonec byly přestavěny na nákladní lodě.\n\nCelkem byly v letech 1893–1896 postaveny dvě jednotky této třídy. Stavbu provedly císařské loděnice v Danzigu a Kielu.\n\nJednotky třídy \"Odin \":\nVýzbroj tvořily tři 238mm kanóny kanóny umístěné po jednom v barbetách, deset 88mm kanónů a tři 450mm torpédomety. Pohonný systém tvořilo osm kotlů a dva trojčinné parní stroje o výkonu 4650 hp (\"Ägir\" 5120 hp), pohánějící dva lodní šrouby. Nejvyšší rychlost dosahovala 14,4 uzlu (\"Ägir\" 15 uzlů). Dosah byl 2200 námořních mil při rychlosti 10 uzlů.\n\nV letech 1901–1904 byly obě jednotky přestavěny. Trup byl prodloužen a výkon motorů zvýšen. Rychlost dosáhla 15,5 uzlu. Dosah se zvětšil na 3000 námořních mil při rychlosti 10 uzlů.\n\n"}
{"id": "1501209", "url": "https://cs.wikipedia.org/wiki?curid=1501209", "title": "Rue Debelleyme", "text": "Rue Debelleyme\n\nRue Debelleyme je ulice v Paříži v historické čtvrti Marais. Nachází se ve 3. obvodu.\n\nUlice vede v půlkruhu od křižovatky s \"Rue de Turenne\" u domu č. 83 a končí na křižovatce se stejnou ulicí u domu č. 111. Tato neobvyklá trasa představuje přibližné umístění nerealizovaného projektu krále Jindřicha IV., kterým bylo půlkruhové náměstí \"Place de France\". Na tento projekt odkazují i sousední ulice, které nesou jména francouzských historických provincií jako \"Rue de Poitou\", \"Rue de Bretagne\", \"Rue du Perche\" aj.\n\nUlice vznikla na základě dekretu z 2. října 1865 spojením čtyř ulic (\"Rue de Périgueux\", \"Rue de Limoges\", \"Rue de l'Échaudé-au-Marais\", \"Rue Neuve-Saint-François\") pod názvem \"Rue Debelleyme\". Louis-Marie de Belleyme (1787–1862) byl policejní prefekt za Karla X.\n\n\n"}
{"id": "1501212", "url": "https://cs.wikipedia.org/wiki?curid=1501212", "title": "Mathieu van der Poel", "text": "Mathieu van der Poel\n\nMathieu van der Poel (* 19. ledna 1995, Kapellen, Belgie) je nizozemský cyklista. Je synem Adri van der Poela a vnukem Raymonda Poulidora.\n\nJe dvojnásobným juniorským mistrem světa v cyklokrosu (2012, 2013), juniorským mistrem světa v silničním závodě (2013), dvojnásobným mistrem světa v cyklokrosu (2015, 2019). Momentálně (2019) je to asi nejvšestrannější cyklista, V roce 2019 vyhrál silniční klasiky Amstel Gold Race a Brabantse Pijl, závody světového poháru v cyklokrosu i na horských kolech. K 26. 5. 2019 vede pořadí světového poháru v horských kolech.\n\n"}
{"id": "1501213", "url": "https://cs.wikipedia.org/wiki?curid=1501213", "title": "Rue de Saintonge", "text": "Rue de Saintonge\n\nRue de Saintonge je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue du Perche\" a končí na křižovatce s \"Boulevard du Temple\".\n\nUlice byla otevřena v roce 1626. Nazývala se \"Rue Touraine-au-Marais\" (mezi \"Rue du Perche\" a \"Rue de Poitou\"), \"Rue la Marche\" (mezi \"Rue de Poitou\" a \"Rue de Bretagne\") a \"Rue de Saintonge\" (mezi \"Rue de Bretagne\" a \"bulvárem Temple\"). V roce 1851 byly všechny tři části spojeny v jednu.\n\nNese jméno bývalé francouzské provincie Saintonge. Francouzský král Jindřich IV. plánoval vybudovat ve čtvrti Marais rozsáhlé náměstí \"Place de France\", z jehož realizace po králově smrti sešlo. Na tomto náměstí mělo končit osm ulic a každá měla nést jméno jedné významné provincie. Název ulice je tak odkazem na tento nerealizovaný plán.\n\n\n"}
{"id": "1501214", "url": "https://cs.wikipedia.org/wiki?curid=1501214", "title": "Rue de Normandie", "text": "Rue de Normandie\n\nRue de Normandie je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue Debelleyme\" a končí na křižovatce s \"Rue Charlot\".\n\nUlice byla otevřena roku 1696 k \"Rue de Périgueux\" (\"Rue Debelleyme\") a v roce 1701 prodloužena až k \"Rue Vieille-du-Temple\". Tato část ale byla v roce 1830 připojena k \"Rue de Turenne\".\n\nUlice nese jméno bývalé francouzské provincie Normandie. Francouzský král Jindřich IV. plánoval vybudovat ve čtvrti Marais rozsáhlé náměstí \"Place de France\", z jehož realizace po králově smrti sešlo. Na tomto náměstí mělo končit osm ulic a každá měla nést jméno jedné významné provincie. Název ulice je tak odkazem na tento nerealizovaný plán.\n\n"}
{"id": "1501215", "url": "https://cs.wikipedia.org/wiki?curid=1501215", "title": "French Open 2019 – ženská čtyřhra", "text": "French Open 2019 – ženská čtyřhra\n\nŽenská čtyřhra French Open 2019 probíhala na přelomu května a června 2018. Do deblové soutěže pařížského tenisového grandslamu hraného na antuce nastoupilo šedesát tři dvojic. Obhájcem titulu byl nejvýše nasazený pár Češek Barbora Krejčíková a Kateřina Siniaková, které v úvodním kole vyřadila ukrajinsko-americká dvojice Nadija Kičenoková a Abigail Spearsová.\n\nPrvní kolo bylo rozehráno 29. května 2019 a finále proběhlo v neděli 9. června na centrálním dvorci Philippa-Chatriera před závěrečným zápasem mužské dvouhry.\n\nKateřina Siniaková, Barbora Strýcová, Kristina Mladenovicová, Elise Mertensová, Demi Schuursová, Ashleigh Bartyová a Čang Šuaj vstoupily do turnaje jako soupeřky o post světové jedničky ve čtyřhře. Aby další hráčky ohrozily na čele figurující Siniakovou, musela Strýcová postoupit alespoň do čtvrtfinále, Mladenovicová do semifinále, Mertensová do finále a Schuursová s Bartyovou a Čangovou získat titul. Siniaková po skončení opustila čelo klasifikace, na němž strávla 33 týdnů. Světovou jedničkou se poprvé v kariéře stala Mladenovicová.\n\nDo posledního turnaje kariéry nastoupila dvojnásobná deblová šampionka Roland-Garros Lucie Šafářová. Americkou spoluhráčku Bethanii Mattekovou-Sandsovou v důsledku zranění kolena nahradila Dominika Cibulková. V předchozí kariéře odehrála po boku Slovenky jediný zápas na Sydney International 2013.\n\nVítězem se stal druhý nasazený maďarsko-francouzský pár Tímea Babosová a Kristina Mladenovicová, který ve finále zdolal čínskou dvojici Tuan Jing-jing a Čeng Saj-saj po dvousetovém průběhu 6–2 a 6–3. Obě 26leté šampionky si do žebříčku WTA připsaly 2 000 bodů, rozdělily si částku 580 000 eur\na získaly osmou společnou trofej. Na grandslamu již jako pár triumfovaly na Australian Open 2018. Z finále odešly poraženy ve Wimbledonu 2014 a na Australian Open 2019.\n\nBabosová vybojovala dvacátý první deblový titul na okruhu WTA Tour, z toho druhý grandslamový. Pro Mladenovicovou to bylo rovněž dvacáté první takové turnajové vítězství, z toho třetí granslamové. Roland-Garros ovládla již v roce 2016 s Caroline Garciaovou. Mladenovicová se na deblovém žebříčku stala novou světovou jedničkou a Babosová se posunula na druhou příčku.\n\n Barbora Krejčíková / Kateřina Siniaková \"(1. kolo)\"\n"}
