{"id": "1450340", "url": "https://cs.wikipedia.org/wiki?curid=1450340", "title": "Dějiny kartografie", "text": "Dějiny kartografie\n\nKartografie je obor, zabývající se tvorbou a analýzou mapových děl. Byla používána již v prehistorii lovci mamutů, kteří v jeskynních zakreslovali poznanou krajinu. První díla vznikala v Mezopotámii a byla důležitým faktorem pro kartografii, kterou známe dnes. Nejstarší dochovanou kartografickou památkou v Česku jsou rytiny na mamutím klu, nalezené v Pavlově v roce 1962. Nejznámější dochovanou památkou je mapa zakreslená na papyru, zachycující zlaté doly v Núbii, která je uložena v Turíně.\n\nPrvní dílo pocházelo z Mezopotámie a zobrazovalo mapu severu Mezopotámie se sousedícím Eufratem, Zagroskými horami a pohořím Libanon na západě. Mapa byla vyryta na hliněné desce a nalezena u města Gasur (u dnešního Kirkúku v Iráku). Dnes můžeme desku vidět v Semitském muzeu Harvardovy univerzity v USA. Další, asi stejně stará deska, byla nalezena v 19. století u někdejšího města Lagaše (také v Mezopotámii). Do desky byl vyrytý geometrický plán novosumerského chrámu, který drží postava knížete Gudey. Dnes můžeme desku najít ve sbírkách pařížského Louvru.\nV této době byla kritizována myšlenka, že Země je kulatá. První řecká mapa byla dílem milétského filozofa Anaximandrose (611 – 546 př. n. l.), který si Zemi představoval jako nízký válec. Dalším významným autorem map byl například Hekataios nebo Démokritos z Abdéry. Dikaiarchos z Messény (350 – 290 př. n. l.) zavedl pro určení zeměpisné plochy dvě osy, které se protínaly na Rhodu, kdežto Eratosthenés z Kyrény(275 – 195 př. n. l.) použil místo orientačního kříže osm rovnoběžek a sedm poledníků. Dílo Eratosthena z Kyrény se stalo základem starověké kartografie. Následovníkem Eratosthéna byl Kratés z Mallu, který kolem roku 150 př. n. l. sestrojil Pergamu první a asi jediný, ale nedochovaný starověký zemský glóbus. K nejstarším kartografickým zobrazením a dílům patří mimo jiné gnómonický průmět, kuželové zobrazení, které později použil Ptolemaios, nebo mapa světa ve válcovém zobrazení, kterou sestrojil Marinos z Tyru. Nejznámějším a největším geografem té doby byl Klaudios Ptolemaios (90 – 160 př. n. l.), který sepsal dílo Geógrafiké hyfégésis (zvaný Geografia). Dílo bylo složeno z osmi knih a zachovalo se pouze v řeckých opisech, ke kterým byly přiloženy mapy světa a jednotlivých území. Nejstarší zachované opisy jsou uloženy ve vatikánské knihovně a slouží jako podklady pro vědecké studie. Ptolemaiovo dílo uzavřelo rozvoj kartografie v Řecku.\nŘímské mapy byly spíše praktické, orientované na vojenský a administrativní význam. První Římskou mapou byla Agrippova mapa, která vznikla okolo roku 20 př. n. l. a byla vyobrazením celého světa. Podklad pro sestrojení této mapy byl materiál získaný při prozkoumávání světa (nařízeno Caesarem) a při měření silnic. Kopií Agrippova díla byla mapa, která vznikla ve 2. polovině 4. století. Původně byla tvořena 12 listy (poslední nebyl zachován) a byla namalována na pergamen. Mapa obsahovala kresby a popisy silnic římské říše. Dnes je mapa uložena v Rakouské národní knihovně ve Vídni. Památkou římské kartografie je i kapitolský plán Říma ze začátku 3. století n. l. Z Říma pochází i nejstarší dochovaný Glóbus s průměrem 65 cm, který znázorňuje nebeskou sféru. Jde o římské ztvárnění řecké mytologie.\nMapy se členily na čtyři skupiny\n\nPásmové mapy zobrazovaly Zemi tak, jak ji znázorňoval glóbus Kratéta z Mallu. Země byla rozdělena na 5-7 pásem. Beatovy mapy zobrazovaly Zemi rozdělenou do 10 oválných map se Svatou Zemí uprostřed. Kruhové mapy zobrazovaly Zemi jako kolo, které je obklopeno ze všech stran oceánem. Pevniny od sebe oddělovalo Středozemní moře a řeky Don a Nil, které vytvářely podobu písmena T. Proto se těmto mapách říkalo T mapy. Portolánové mapy zobrazovaly zejména mořské pobřeží a byly používány námořníky. K portolánovým mapám patří i mapy kompasové. Nejstarší portolánovou mapou je Pisánská mapa z roku 1300.\nV byzantské oblasti vystupovala syrská škola, který odmítala učení o kulovém tvaru Země. Stoupencem byl například Kosmas Indikopleustés, který přirovnával tvar Oikúmeny k obdelníkové desce. Z roku 560 pochází mozaiková mapa mádébská, která byla nalezena v Jordánsku. Arabové v 9. století přeložili Ptolemaia do syrštiny, z čehož pak čerpala islámská kartografie. Významným islámským představitelem byl Al-Chvárizmí, který napsal Knihu cest a zemí podle Ptolemaia. Arabské mapy bývaly především kruhové. Islámská kartografie se rozdělovala do tří období. Z prvního období byla Kniha cest a zemí od al-Chvárizmího, ze třetího období pochází pak mapa světa od Al-Idrísího, nejvýznamnější dílo arabské kartografie.\nKolem 15. století dochází ke znovuzrození antické kultury, vědy i kartografie. Ptolemaiovo dílo Geografia se dostalo do Itálie a stalo se senzací, kde se i začalo překládat do latiny. V tomto období začaly vznikat i další mapy, například mapa Skandinávie od dánského kartografa Claudia Claussona Swarta. Dále pak byla přepracována Ptolemaiova mapa z obdélníkové do lichoběžníkové sítě. S prvním tiskem se objevuje i tisknutí map. Tisk byl buď rytím do mědi nebo řezáním do dřeva. S rostoucím počtem vytisknutých map, rostlo také podezření, že Ptolemaiovy mapy neodpovídají znalostem tehdejšího světa.\nPrvní mapa, která zachycuje Nový svět, je dílem španělského navigátora z Kolumbovy vlajkové lodě, Juana de la Cosa a pochází z roku 1500. Další mapa pochází z roku 1513 a je dílem Piriho Reise. Zobrazuje Kolumbovy kresby. Nejstarší tištěnou mapou je pak dílo Giovanniho Contarini z roku 1506, která obsahuje již nové objevy.\n\nVýznamným kartografem té doby byl Martin Waldseemüller, jehož mapa obsahovala poprvé název Amerika. Mapa byla složena z 12 dřevořezů a byla přílohou k jeho jiným dílům, například glóbu. Dalším jeho dílem byla nautická mapa, nejstarší nautická tištěná mapa. Dalším kartografem byl například Johann Schönner (1477–1547), jehož glóby obsahovaly kresby hypotetického jižního pólu. Zpracování dalších map bylo silně ovlivněno Cusovou mapou. Ovlivněna byly mapy Erharda Etzlauba a Martina Waldseemüllera. Začaly vznikat atlasy s mapami různých kartografů. Nejvýznamnější tvůrci atlasů byly Battista Agnese a Antonio Lafreri. Bolšoj čertěž, první rukopisná mapa Ruska, byla nakreslena v polovině 16. století. Podle ní pak byla zpracována další mapa Ruska, tentokrát od amsterdamského kartografa Hessela Gerritze. Další mapou byla mapa Sibiře (Čertěž Sibiri). Mapa sloužila zejména pro kolonizaci Sibiře. Velkým ruským dílem byl atlas s 23 rukopisnými mapami (Čertěžnaja kniha Sibiri, r. 1699).\nKolem r. 1700 docházelo k dalším významným přerodům kartografie a toto období dostalo označení reformace kartografie. V tomto roce se zcela změnil přístup k pořizování materiálu a map, základem se stává zeměměřictví. Začalo se pracovat s triangulací, měřilo se zemské těleso i souřadnice. Docházelo k vojenským měřením a mapováním. Nizozemci ztratili vedoucí postavení v kartografii a získalo jej Francie. Významným kartografem byl Jean Picard, který vytvořil seznam míst se známými souřadnicemi. Tento materiál byl dále využíván, například Jean Dominique Cassinim pro mapu Francie. Cassini zobecnil určování zeměpisných délek pomocí zákrytů Jupiterových měsíců a po revidovaném vydání jeho efemerid. V roce 1676 mohla evropská města jeho metodou dobře určit svou zeměpisnou délku vztaženou nyní k základnímu poledníku procházející pařížskou observatoří.\nDalší mapu Evropy vydal Guillaume Delisle v roce 1725, na tuto mapu pak navázal největší kartograf 18. století Jean Baptiste Bourguignon d’Anville. Jean Baptiste uměl velmi podrobně zakreslit krajiny a zpracoval mapu Afriky se správnými obrysy. Vynikajícím dílem francouzské topografické kartografie a vzorem pro ostatní země se stala velká Carte géometrique de France. Mapa měla 184 listů a její vydání skončilo v roce 1815.\nV Rakousku bylo mimo vojenské mapování také významné dílo mapa Tyrol z roku 1760. Mapu sestavil kartograf Peter Anich spolu s Blasiusem Hueberem. První mapování pro vojenské účely probíhalo v letech 1763 – 1787. Zatím se nepoužila triangulace a spolu s mapou se pořídil i topografický popis. Druhé mapování, které probíhalo v letech 1807 – 1867, už bylo s triangulací a byly k dispozici 2 mapy – speciální s měřítkem 1 : 144 000 a generální s měřítkem 1: 288 000. Třetí vojenské mapování, probíhající v letech 1869 – 1887, obsahovalo topografický obsah, mapy speciální i mapy generální. Od roku 1817 bylo zahájeno katastrální mapování v měřítku 1 : 2 880. V Rusku byl hlavní kartograf Ivan K. Kirilov, který měl dozor nad všemi pracemi tykajících se map. Oproti Francouzům nebo Nizozemcům Kirilov uplatňoval názor, že mapy musí být hlavně rychle vyhotovené i na úkor kvality. Topografické mapování začalo v roce 1822 a produktem byla jednoverstová mapa (1 palec = 1 versta). V roce 1845 vznikla tříverstová mapa evropské části Ruska, mapa asijské části Ruska byla pouze stoverstová.\nV 19. století začala postupně vznikat soukromá kartografie. Vzniklo několik soukromých ústavů zaměřujících se na kartografii a topografii. V Německu to byl například Landes-Industrie-Comptoir, ve kterém vycházelo dílo Adama Christiana Gaspariho, Allgemeiner Hand–Atlas. Tento atlas obsahoval 60 map. V Německu vycházel i geografický časopis Allgemeine Geographische Ephemeriden.\nDalším významným ústavem byl ústav Justa Perthese nacházející se v Gotě a založený v roce 1785. Tento ústav nevydával pouze atlasy ale i mapy, nejvýznamnějším vydaným díle byl Hand Atlas od Adolfa Stielera.\nV Rakousku bylo významným nakladatelství, prodávající mapy i atlasy, nakladatelství Artaria. Belgičan Phillipe van der Maelen se v roce 1827 snažil vytvořit jednotnou mapu celého světa. Dílo mělo 6 svazků a vznikl z něj největší zeměpisný atlas.\n\nPrvní samostatná mapa Čech je mapa Klaudyánova. Mikuláš Klaudyán byl mladoboleslavský lékař. Mapa byla pravděpodobně tvořena pro cestovní účely, čemuž napovídá obrácená orientace. Další mapou Čech byla dílem Johanna Crigingera. Třetí mapu vytvořil v roce 1619 Pavel Aretin z Ehrenfeldu.\nNejstarší mapou Moravy byla dílem Pavla Fabriciuse a vyšla kolem roku 1569. Kopie mapy se objevily například v Orteliových Atlasech. Nejvýznamnějším a nejpopulárnějším mapou Moravy je mapa od Jana Amose Komenského. U nás vyšla v roce 1677, nicméně ve světě vycházela od roku 1627. Dalším moravskou mapou byla Müllerova mapa pocházející z roku 1712. Tato mapa je významná protože se stala základem pro všechny mapy Moravy a také základem pro vojenské mapování.\nNejstarší mapu Slezska vytvořil Martin Helwig v roce 1561. Kopie mapy vyšly například v Orteliově nebo Mercatorově atlase.\nNejvýznamnějším českým kartografem minulého století se stal Karel Kořistka, který se svou činností – měření nadmořských výšek, řešení problémů vrstevnic a i barevné výškopisné mapy – zapsal významně do světové kartografie.\n"}
{"id": "1450341", "url": "https://cs.wikipedia.org/wiki?curid=1450341", "title": "Kabaret Voltaire", "text": "Kabaret Voltaire\n\nKabaret Voltaire byl umělecký noční klub v Curychu, který během své krátké historie zásadně přispěl ke vzniku anarchistického uměleckého hnutí známého jako Dada. Založil jej Hugo Ball se svou přítelkyní Emmy Henningsovou jako kabaret pro umělecké a politické performance. Dalšími zakladateli byli Marcel Janco, Richard Huelsenbeck, Tristan Tzara, a Sophie Taeuber-Arpová s Jeanem Arpem. Klub, nacházející se v zadní části populární hospody Holländische Meierei zahájil svou činnost 5. února 1916 a fungoval do léta téhož roku.\n\nObnovený Cabaret Voltaire v původních prostorách zahájil provoz v roce 2004.\n\nBěhem první světové války bylo Švýcarsko neutrální zemí, a mezi uprchlíky přicházejícími do Curychu byli také umělci z celé Evropy. Ball a Hennings se sblížili s Ephraimem Janem, patronem podniku Holländische Meierei, adresou Spiegelgasse 1, který již v roce 1915 hostil první curyšský literární kabaret Pantagruel. Jan umělcům dovolil využít pro svá představení zadní místnost podniku. Tisková zpráva vydaná 2. února 1916 oznamující otevření klubu uvádí:\n\"Kabaret Voltaire. Pod tímto názvem se zformovala skupina mladých umělců a spisovatelů s cílem stát se centrem umělecké zábavy. Kabaret bude v zásadě provozován umělci, stálými hosty, kteří po každodenních setkáních provedou hudební nebo literární představení. Mladí curyšští umělci všech uměleckých směrů jsou zváni, aby se k nám připojili s nápady a podněty.\" \nKabaretní představení zahrnovala mluvené slovo, tanec a hudbu. Během těchto často hlučných a hrubých soaré umělci experimentovali s novými formami performancí jako zvuková poezie nebo simultánní básnické recitace. Předváděné umění, často zmatené a surové, zrcadlilo zničující chaos světové války zuřící všude kolem. Přinejmenším při jedné příležitosti publikum napadlo aktéry na jevišti. Ačkoliv se kabaret měl stát rodištěm dadaistického hnutí, účinkovali v něm umělci všech avantgardních směrů, včetně futuristy Marinettiho. Kabaret předváděl radikálně experimentující umělce, z nichž mnozí změnili tvář svých uměleckých disciplín; mezi nejvýznamnější patřili Vasilij Kandinskij, Paul Klee, Giorgio de Chirico, Sophie Taeuber-Arpová a Max Ernst.\n\nDne 28. července 1916 zde Hugo Ball přečetl Manifest Dada. V červnu také vydal stejnojmenný žurnál. Obsahoval díla umělců jako byl básník Guillaume Apollinaire a jeho obálku navrhl Hans Arp.\n\nKabaret Voltaire prakticky ukončil svou činnost v létě 1916. Zatímco dadaistické hnutí bylo teprve na svém počátku, do roku 1917 nadšení vytvořené kabaretem Voltaire vyprchalo a umělci se přesunuli do jiných curyšských podniků, jako byla Galerie Dada na Bahnhofstrasse 19 a po skončení války pak odešli do Paříže a Berlína.\n\nBudova která hostila kabaret Voltaire byla koncem 20. století neudržovaná a zchátralá. Na přelomu let 2001 a 2002, na protest vůči jejímu plánovanému uzavření a přeměně na lékárnu a kondominium, budovu ilegálně obsadila skupina umělců z prostředí umělecké skupiny Kroesus (Fondation Kroesus), označující se za neo-dadaisty. Tento čin prezentovali za signál nové generaci umělců, aby se spojili ke znovuzrození hnutí Dada.\n\nBěhem tří měsíců se zde konala řada performancí, večírků, večerů poezie a filmových nocí. Mezi účastníky patřili umělci Ingo Giezendanner, Lennie Lee, Leumund Cult, Mickry3, Xeno Volcano & Elektra Sturmschnell, Aiana Calugar a Dan Jones. Budova dostala výzdobu fasády i interiéru. Squatting dostal budovu a její uměleckohistorické souvislosti poprvé do širšího povědomí obyvatel Curychu. Tohoto uměleckého experimentu se zúčastnily tisíce lidí z Curychu a jeho okolí. Dne 2. dubna 2002 policie obyvatele z domu vystěhovala, následně byl vyklizen a začal být městem Curych pravidelně provozován jako kulturní zařízení. \n\nCabaret Voltaire, který dostal roku 2004 institucionální formu, je volně spojen s některým postdadaisty jako Jonathan Meese. Nový Cabaret Voltaire vznikl díky příspěvkům přátel Dada. V létě 2004 byl zvolen ředitelem Philipp Meier a spoluředitelem Adrian Notz. Tím pádem podnik na Spiegelgasse 1 postoupil do fáze profesionalizace. Až do konce roku 2013 Philipp Meier vedl oddělení „PostDADA“, zatímco Adrian Notz zodpovídal za sekci „DADAlogie“. Od roku 2012 je jediným ředitelem Adrian Notz. V suterénu se nachází výstavní prostor - „Krypta“ a obchod. V patře je umístěna kavárna s prostorem pro představení, nacházející se v původní zadní místnosti, bývalé \"Meierei\".\n\nPodnik je financován z veřejných i soukromých zdrojů. Město Curych kryje náklady na pronájem. V roce 2008 SVP nechala uspořádat referendum k ukončení financování Cabaret Voltaire z městských prostředků. Jasná většina hlasujících se však vyslovila pro pokračovaní účasti města na chodu kabaretu, což mu zajistilo další budoucí existenci.\n\n"}
{"id": "1450345", "url": "https://cs.wikipedia.org/wiki?curid=1450345", "title": "Klára Gibišová", "text": "Klára Gibišová\n\nKlára Gibišová (* 14. září 2010 Mělník) je česká klavíristka. Je žákyní ZUŠ Ilji Hurníka v Praze 2, kde studuje klavír pod vedením Taťány Vejvodové. S ní byla navíc zařazena do stipendijního programu MenART, kde s nimi pracuje klavírní virtuos a hudební pedagog Ivo Kahánek. \n\nKlára Gibišová mimo jiné získala první místa v soutěžích Prague Junior Note v ročnících 2015, 2016, 2017 a 2018, Karlovarská růžička v ročnících 2016 a 2017, Amadeus 2017, Mladí pianisté na klavíru Steinway v letech 2015, 2016, 2017 a 2018, Ústřední kolo klavírní soutěže ZUŠ 2017, Beethovenovy Teplice 2016 a Virtuosi per musica di pianoforte (1. kategorie) v roce 2017. Stala se také finalistkou soutěže pro talentované děti Zlatý oříšek 2017. V listopadu 2018 vystoupila jako jedna z účinkujících v benefičním Koncertu pro svatovítské varhany 2018, který byl ze svatovítské katedrály přímo přenášen Českou televizí. Jako sólistka v roce 2018 veřejně vystoupila také se Severočeskou filharmonií Teplice a na hudebním festivalu Mladá Praha  s orchestrem Praga Camerata. \n\nV roce 2019 veřejně koncertovala např. na slavnostním udílení Cen klasické hudby za rok 2018 v Obecním domě v Praze, na Chopinově festivalu v Mariánských lázních, na festivalu Zlatá Pecka nebo na zahajovacím koncertu mezinárodního televizního festivalu Zlatá Praha. První ceny roku 2019 ve svých kategoriích získala na soutěžích Prague Junior Note 2019 (navíc absolutní vítěz soutěže), Mladí pianisté na klavíru Steinway 2019 a italská Mozartova klavírní soutěž. \n\n"}
{"id": "1450350", "url": "https://cs.wikipedia.org/wiki?curid=1450350", "title": "Mun-dok Uldži", "text": "Mun-dok Uldži\n\nMun-dok Uldži (v originále , konec 6. století – začátek 7. století) byl korejský válečník a vojevůdce. Je řazen mezi největší stratégy korejského království Kogurjo, jež existovalo mezi lety 37 před Kristem až 668 našeho letopočtu. Zabíralo území severních partií Korejského poloostrova a spolu se státy Pekče a Silla, jež zabíraly jeho jižní část, tvořilo takzvané Tři království Koreje (Samguk). Uldži byl vzdělaný muž, který od svého mládí zastával vysoké nejen vládní, ale také vojenské funkce.\n\nKrálovství Kogurjo od svého vzniku bylo při své severní hranici ohrožováno sousední Čínou. Toto nebezpečí pokleslo po roce 220 po Kristu, kdy se v Číně rozpadla do té doby mocná vládnoucí dynastie Chan. Následně její severní oblasti po několik staletí ovládaly kočovné kmeny, jež ale s ohledem na svou vojenskou sílu neznamenaly pro království Kogurjo výraznější problém. Situace se změnila roku 589, kdy se čínské dynastii Suej podařilo jednotlivé rozdrobené oblasti sjednotit pod svou nadvládu. Se vzniklým čínským útvarem nemínilo království Kogurjo spolupracovat. Čínský císař Jang-ti se roku 611 rozhodl sousední Kogurjo vojensky rozprášit. Nashromáždil proto armádu, podle síly údajně největší v dosavadní historii země. Byť některé korejské zdroje její sílu odhadují na více než milion vojáků, reálnější je střízlivější odhad uvádějící sílu asi pěti set tisíc mužů. Panovník Jang-ti se navíc postavil do jejího čela.\n\nObranné šiky království Kogurjo vedl Mun-dok Uldži. Jeho armáda ovšem byla méně početná než soupeř. Přesto se mu vlivem vhodně zvolené strategii a několika nastraženým léčkám, do nichž se podařilo Číňany vlákat, dokázal útočící armádu v bitvě u řeky Salsu porazit. Jang-tiova armáda se totiž rozhodla dobýt hlavního město království Kogurja, jímž byl Pchjongjang. Číňané již ovšem neměli takovou sílu, neboť vojáci byli vyčerpáni a vyhladovělí dlouhý pochodem, navíc jim nepomáhalo ani deštivé počasí, jež tehdy panovalo, takže jejich šiky dosahovaly počtu asi tří set tisíc. Přímo v závěrečné bitvě s Korejci padly deseti tisíce nájezdníků a zbývající se podařilo dostihnout při jejich útěku. Zpět do Číny se z tak početné armády nakonec vrátily necelé tři tisíce vojáků.\n\nVítězství Uldžiho armády mělo význam pro budoucí vývoj na Korejském poloostrově i pro zbylé státy Tří království. Pokud by se totiž Číňanům podařilo zničit království Kogurjo, získali by do své říše severní část celého poloostrova, což by oslabilo státy na jeho jihu. Tím by hrozil zánik korejského národa. V upomínku na korejského vojevůdce se proto jedna z hlavních ulic jihokorejského hlavního města Soulu jmenuje Uldžiro, tedy Uldžiho třída.\n"}
{"id": "1450351", "url": "https://cs.wikipedia.org/wiki?curid=1450351", "title": "Třída Eidsvold", "text": "Třída Eidsvold\n\nTřída Eidsvold byla třída pobřežních bitevních lodí norského královského námořnictva. Jednalo se o vylepšenou verzi třídy \"Tordenskjold\". Byly to největší norské válečné lodě v období první a druhé světové války. Společně s třídou \"Tordenskjold\" tvořily po několik dekád jádro norského námořnictva. Celkem byly postaveny dvě jednotky této třídy. Ve službě byly v letech 1901–1940. Obě plavidla byla potopena německým námořnictvem v první den německé invaze do Norska při obsazení Narviku.\n\nStavba dvou jednotek této třídy byla objednána u britské loděnice Armstrong Whitworth v Elswicku. Vývoj byl dokončen roku 1898. Obě jednotky byly do služby přijaty roku 1901.\n\nJednotky třídy \"Eidsvold\":\nPlavidla chránil kruppův pancíř. Jejich výzbroj tvořily dva 210mm kanóny v jednodělových věžích, šest 150mm kanónů, osm 76mm kanónů, čtyři 47mm kanóny a dva 450mm torpédomety. Pohonný systém tvořilo šest kotlů Yarrow a dva trojčinné parní stroje o výkonu 4500 hp, pohánějící dva lodní šrouby. Nejvyšší rychlost dosahovala 16,5 uzlu. Dosah byl 6000 námořních mil při rychlosti 10 uzlů.\n\nBěhem služby třída neprošla žádnou rozsáhlejší modernizací. Hlavní změnou bylo posílení protiletadlové výzbroje na konci 30. let.\n"}
{"id": "1450352", "url": "https://cs.wikipedia.org/wiki?curid=1450352", "title": "Římskokatolická farnost Slatinice u Olomouce", "text": "Římskokatolická farnost Slatinice u Olomouce\n\nŘímskokatolická farnost Slatinice u Olomouce je územní společenství římských katolíků s farním kostelem Nanebevzetí Panny Marie v děkanátu Olomouc.\n\nPrvní písemná zmínka o obci je z roku 1247. Farní kostel byl postaven v letech 1769–72. Stojí na místě staršího chrámu. \n\nOd července 2015 je administrátorem excurrendo R. D. Mgr. Mirosław Łukasiewicz.\n\nOd roku 2000 se farnost zapojuje do akce tříkrálová sbírka, v roce 2017 se při ní vybralo 101 123 korun.\n\n"}
{"id": "1450353", "url": "https://cs.wikipedia.org/wiki?curid=1450353", "title": "Dochování kůže", "text": "Dochování kůže\n\nKůže je pro archeology důležitým dokladem minulosti, ale ne vždy se dochová. K jejímu zachování je potřeba speciálních podmínek.\n\nMumifikace je typickým příkladem, jak dobře se kůže může dochovat v suchém prostředí. Jedná se o umělé vysušování těla, kterým mělo být zbráněno jeho přirozenému rozkladu. Balzamovalo se pryskyřicí a olejem. Celý proces mohl trvat až 70 dní. \n\nLedový muž Ötzi byl nalezen 19. září 1991 v tyrolských Alpách. Jedná se o nejstarší nalezené lidské tělo na světě. Skvěle se zachovaly například skupiny tetování – většinou modré linie či modrý kříž na vnitřní straně pravého kolena. Dochovalo se také jeho oblečení – např. kožené „legíny“.\n\nNález kožených (resp. usňových) artefaktů z ulice Česká v Brně:\nV letech 2012 a 2013 byl v Brně prováděn archeologický výzkum, během něhož byly v několika odpadních jímkách nalezen úmyslně vyhozený odpadní materiál, ale také téměř kompletní půlpár nízké kotníkové obuvi ze 14. st, který však nebyl vyzvednut vcelku, ale v podobě několika samostatných dílců.\n"}
{"id": "1450354", "url": "https://cs.wikipedia.org/wiki?curid=1450354", "title": "Reiterova vila (Sarajevo)", "text": "Reiterova vila (Sarajevo)\n\nVila Heinricha Reitera se nachází v bosenské metropoli Sarajevo, na severním svahu nad ulicí Maršála Tita. Vila s adresou \"Petrakijina 9\" stojí hned vedle Mandićevy vily, kde se nacházelo olympijské muzeum. Reiterova vila vznikla na přelomu 19. a 20. století podle návrhu Rudolfa Tönnise, který byl schválen a podepsán českým architektem Karlem Paříkem.\n\nVilu si nechal postavit Heinrich Reiter, syn bohatého obchodníka. Projekt vznikl na pozemku, který Reiter v minulosti koupil. Objekt tvoří suterén, přízemí, první a druhé patro. Výška střechy vily se drží stejné linie, jako je tomu v případě sousední Mandićevy vily. V duchu řady objektů své doby i ona byla dekorována vyřezávanými dřevěnými prvky. Ty byly na přelomu století populární u řady vil i rezidencí, vznikajících po celém Sarajevu a byly ovlivněny alpskou architekturou. Vila má připomínat zámek s nápadnou věží. Dokončena byla roku 1903. Jako jedna z mála vil nebyla koncipována jako samostatně stojící objekt, ale její podoba byla ovlivněna sousední Mandićevou vilou.\n\nOd roku 1914 patřila vila Rafaelu Izraelovi, později byla ve vlastnictví jeho potomků a nakonec rodiny Finci. Po druhé světové válce byl objekt vyňat z znárodnění majetku a rodina Finci v něm žila až do poloviny 80. let 20. století. Následně byl dům prodán rodině Sofićů, kteří zde zřídili dílnu na zpracování drahých kovů. Po válce v 90. letech 20. století se budova stala zastupitelským úřadem Spojeného království v Bosně a Hercegovině. \n\nOd roku 2009 je komplex jednotlivých vil kulturní památkou. Díky tomu, že byl objekt v soukromém vlastnictví, tak byl v průběhu desetiletí dostatečně udržován a nebyla potřebná zásadnější rekonstrukce.\n"}
{"id": "1450356", "url": "https://cs.wikipedia.org/wiki?curid=1450356", "title": "Skelani", "text": "Skelani\n\nSkelani (v srbské cyrilici Скелани) jsou město a sídlo opštiny v Republice srbské, v Bosně a Hercegovině. Nachází se ve východní části země, na břehu řeky Driny, u hranice se Srbskem. Mají 893 obyvatel. V blízkosti města se nacházejí rovněž archeologická naleziště z 2. a 3. století n. l. V samotném Skelani je v provozu muzeum římských památek.\n"}
{"id": "1450357", "url": "https://cs.wikipedia.org/wiki?curid=1450357", "title": "Most na Čiovo", "text": "Most na Čiovo\n\nMost na Čiovo (most pevnina–Čiovo) je silniční ocelový zvedací most, který převádí silnici D126 přes Trogirský průliv a spojuje chorvatský ostrov Čiovo na jihu s pevninou na severu. Most se nachází asi 800 metrů východně od centra Trogiru, z něhož po svém otevření v červenci 2018 odvedl podstatnou část dopravy.\n\nMost na Čiovo, který by se vyhýbal centru města, byl plánován již od konce 60. let 20. století.\n\nSmlouva o dílo byla uzavřena investorem, státní organisací Hrvatske ceste, a generálním dodavatelem, společností \"Viadukt\", v roce 2015. Výstavbu provázela řadou potíží – např. nedostatečnou prováděcí dokumentací (byl nutný nový geotechnický průzkum), dále problémem s dodávkou ocelové nosné konstrukce, kvůli níž se ve finančních problémech ocitl jak makedonský subdodavatel, tak i společnost \"Viadukt\". Investor nakonec vypověděl smlouvu o dílo a stavbu dokončila společnost Strabag.\n\nMost byl uveden do provozu 17. července 2018 za účasti chorvatského premiéra Andreje Plenkoviće a oslav místních obyvatel. Stavba mostu stála 207 milionů kun, z 85 % byl financován z evropských fondů.\n\nJedná se o zvedací most, jeho nosnou konstrukcí je ocelová ortotropní mostovka. Celkem mostní konstrukce stojí na 14 pilířích, z toho dva u plavebního prostoru jsou masivnější. Celková délka mostu činí 546,36 m, šířka konstrukce je 12 m. Šířka vozovky činí 7,1 m, po obou stranách vozovky se nachází cyklostezka a chodník (na obou stranách o šířce 2,45 m).\n\nŠířka plavebního prostoru je 25 metrů, výškově umožňuje proplutí menším plavidlům.\n\nNa obou předmostích jsou vybudovány okružní křižovatky, které umožňuje připojení mostu na místní komunikace. Přes navazující komunikaci D126 je most na severu napojen na silnici D8 \"(Jadranská magistrála)\", na jihu je ve výstavbě navazující úsek silnice vedoucí do centrální části ostrova Čiovo.\n\nMost významně ulehčil historickému centru Trogiru (zapsaném na ) od převážně turistické tranzitní dopravy a turistům naopak usnadnil přístup k letoviskům na ostrově bez nutnosti čekat v dlouhých kolonách ve městě. Na mostě je kromě automobilové dopravy pamatováno i na cyklisty a pěší. Díky své zvedací konstrukci umožňuje most proplutí i vysokým plavidlům, skutečnost, že je most zvednutý, je indikována semaforem na obou koncích mostu.\n\n\n"}
{"id": "1450358", "url": "https://cs.wikipedia.org/wiki?curid=1450358", "title": "Milan Kroupa", "text": "Milan Kroupa\n\nMilan Kroupa (* 13. ledna 1974 Jablonec nad Nisou) je český politik a podnikatel, od listopadu 2018 do září 2019 primátor města Jablonec nad Nisou, bývalý člen hnutí ANO 2011.\n\nVystudoval bakalářský obor na Ekonomické fakultě Technické univerzity v Liberci (promoval v roce 1995 a získal titul Bc.).\n\nOd roku 1998 působil jako podnikatel v oblasti telekomunikací, od roku 2004 je majitelem společnosti \"GREPA Networks\". Firma zajišťuje od roku 2010 přenos dat jabloneckého městského kamerového systému, kvůli výši platby za služby od roku 2016 však s městem vede spor. Kroupa také od roku 2018 působí ve společnostech \"Rezidence Máca\" a \"Rezidence Sedmikráskov\", které se zabývají pronájmem nemovitostí.\n\nMilan Kroupa žije ve městě Jablonec nad Nisou, od roku 2010 je ženatý s Marcelou Kroupovou.\n\nV komunálních volbách v roce 2014 kandidoval jako nestraník za hnutí ANO 2011 do Zastupitelstva města Jablonec nad Nisou, ale neuspěl. Zvolen byl až ve volbách v roce 2018, kdy již jako člen hnutí ANO 2011 tamní kandidátku vedl. Koalici následně uzavřeli druhé hnutí ANO 2011, třetí Piráti, čtvrté uskupení \"\"Společně pro Jablonec\"\" (tj. Změna, KDU-ČSL a nezávislí kandidáti) a jeden zastupitel šestého uskupení Nová budoucnost pro Jablonec. Dne 15. listopadu 2018 byl Kroupa zvolen novým primátorem města Jablonec nad Nisou, vystřídal tak Petra Beitla z ODS.\n\nV krajských volbách v roce 2016 kandidoval jako člen hnutí ANO 2011 do Zastupitelstva Libereckého kraje, ale neuspěl (skončil jako první náhradník).\n\nV polovině září 2019 vystoupil z hnutí ANO 2011 kvůli střetu zájmů a následnému rozpadu místní koalice. Dne 18. září 2019 byl pak odvolán z funkce primátora města Jablonec nad Nisou. Pro jeho odvolání bylo v tajném hlasování 18 z 29 přítomných zastupitelů. Důvodem k odvolání byla skutečnost, že stál v čele města a zároveň byl i jednatelem společnosti Grepa Networks, která chce po městu dva miliony korun za provoz kamer ve městě.\n"}
{"id": "1450359", "url": "https://cs.wikipedia.org/wiki?curid=1450359", "title": "Bazilika Nanebevzetí Panny Marie (Székesfehérvár)", "text": "Bazilika Nanebevzetí Panny Marie (Székesfehérvár)\n\nKatedrální bazilika Nanebevzetí Panny Marie je někdejší bazilika v Székesfehérváru ( \"Stoličný Bělehrad\", \"Alba Regia\") v Maďarsku.\nBaziliku nechal vystavět kolem roku 1010 svatý Štěpán I., první uherský král. Impozantní bazilika byla jednou z největších staveb v Uhrách. Biskupským kostelem se sice stal až v roce 1777, i předtím však sloužila jako hlavní chrám korunovací uherských panovníků. \n\nVe středověku byla bazilika nejposvátnějším a nejvýznamnějším místem Uherského království, neboť zde byly uchovávány korunovační klenoty, včetně trůnu, Svatoštěpánská koruna, královská pokladnice a archivy. 37 uherských králů a 39 královských chotí zde bylo korunováno a 15 z nich zde bylo také pochováno. \n\nV roce 1543 Stoličný Bělehrad obsadili Turci. Královské hroby byly vypleněny a bazilika sloužila jako skladiště střelného prachu. Novým místem korunovací uherských králů se stala bratislavská katedrála svatého Martina.\n\nRoku 1601 došlo v budově bývalé baziliky v Székesfehérváru k explozi, která ji zničila. V 18. století byly ruiny využity jako stavební materiál pro budovu blízkého biskupského paláce.\n\n\nV bazilice byli pochováni také král Béla III. (1196) a jeho manželka Anežka ze Châtillonu (1184).\n\nV roce 1848 byly jejich ostatky převezeny do kostela svatého Matěje v Budíně.\n"}
{"id": "1450364", "url": "https://cs.wikipedia.org/wiki?curid=1450364", "title": "Freya Madeline Starková", "text": "Freya Madeline Starková\n\nFreya Madeline Starková (31. ledna 1893 Paříž – 11. května 1993 Asolo u Benátek) byla anglická cestovatelka po oblasti Středního východu.\n\nV mládí se, po překonání vážné nemoci, při níž jí hrozilo navždy upoutání na lůžko, začala věnovat studiu arabštiny, aby měla jazykový základ pro své plánované výpravy. Na cestu vyrazila v listopadu 1927, když jí bylo 34 let. Lodí se nechala dovézt do libanonského Bejrútu a odtud pokračovala do syrského Damašku, následně do Jeruzaléma, až svou cestu skončila v Káhiře. Celkem takto putovala sedm měsíců, po nichž se vrátila zpět do Evropy.\n\nNakrátko odjela do Kanady, ale během září 1929 odcestovala do Bagdádu. Příští rok v dubnu se odtud vypravila do perského Hamadánu, odkud následně pokračovala do Kazvínu a následně do Ašnistánu. Pak se vydala k průsmyku Čada a po jeho překonání cestovala dále údolím řek Alamut a Kasir Rúd, které do té doby nebyly příliš probádány, až k hoře Kasir chán, na němž je zbudován hrad Alamút, jenž v 11. století představoval opevněné centrum Asasínů, tajného ismáílitského hnutí. Dál pak pokračovala ke Kaspickému moři, kde svou výpravu ukončila.\n\nHned o rok později (1931) se vydala na další objevitelskou cestu, při níž se ubírala přes Raštagan a následně průsmyk Lala Čak, až se dostala k řece Šah Rúd a k Šahristánu. Odtud pokračovala k ruinám hradu Lamiasar. Následně ji postihla malárie a onemocněla i úplavicí. Přesto se jí podařilo dostat do údolí, které již znala ze své loňské výpravy. Prošla Salambarským průsmykem a pokusila se vystoupat na horu Tachet-i-Sulajmán (4490 m n. m.). To se jí ale nepovedlo, ale přesto pokračovala v prozkoumávání a mapování oblasti Mázandaránu.\n\nPo návratu do Evropy se Starková stala uznávanou odbornicí na arabské země a na Persii, tedy na oblast Středního východu. V průběhu druhé světové války byla nápomocna britskému ministerstvu informací, v němž se zaměřovala na oblast Arábie a tamní problematiku. S cestováním po celém světě pokračovala i po válce, kdy se vypravila do jižní Arábie, do oblasti Hadramaut, dále do Číny či do Turecka a po stopách Alexandra Makedonského procházela Malou Asií. Postřehy ze svých výprav uveřejňovala v cestopisech a několikasvazkovém autobiografickém díle.\n"}
{"id": "1450365", "url": "https://cs.wikipedia.org/wiki?curid=1450365", "title": "Kiŭk", "text": "Kiŭk\n\nKiŭk (znak ㄱ, , severokorejsky ) je první znak korejské abecedy. Do češtiny se přepisuje písmeny g nebo k, což odpovídá tomu, že v mluvené korejštině odpovídá kiŭk znělé nebo neznělé velární plozivě. Stejným způsobem přepisuje do latinky kiŭk i revidovaná romanizace korejštiny a McCuneova-Reischauerova romanizace korejštiny. Podobně je v rámci Cholodovičovy cyrilizace korejštiny i Koncevičovy cyrilizace korejštiny kiŭk přepisován jako к nebo г.\n\nZ ㄱ je přímo odvozen znak ㅋ (přidáním vodorovné čárky značící přídech).\n"}
{"id": "1450368", "url": "https://cs.wikipedia.org/wiki?curid=1450368", "title": "Kombinatorická exploze", "text": "Kombinatorická exploze\n\nKombinatorická exploze je v matematice neformální označení jevu, kdy složitost daného problému silně vzrůstá spolu s tím, jak se vzhledem k rostoucímu vstupu velice rychle rozšiřuje kombinatorické jádro problému, typicky počet kombinací, které by mohly být řešením.\n\nLatinský čtverec je čtvercová síť formula_1, do které jsou vepsána přirozená čísla od 1 do formula_2 takovým způsobem, že každé číslo je v každém řádku i sloupci právě jednou. Počet různých latinských čtverců pro rostoucí formula_2 roste velice rychle:\n\nŠachy nejsou vyřešená hra, tedy není známá optimální strategie ani pro jednoho hráče, která by zaručeně vedla k vítězství. Problémem je právě velikost stavového prostoru. V roce 2005 se povedlo dopočítat všechny koncovky s nejvýše šesti kameny, dalších deset let trvalo, než se podařilo dopočítat všechny koncovky s nejvýše sedmi kameny a výsledná databáze má velikost 140 terabajtů.\n"}
{"id": "1450371", "url": "https://cs.wikipedia.org/wiki?curid=1450371", "title": "Aq Tash", "text": "Aq Tash\n\nAq Tash je hora vysoká 7 016 m n. m. nacházející v pohoří Karákóram v Indii, nedaleko sporné hranice s Pákistánem. Hřeben od Aq Tash vede na severozápad až k vrcholu Mamostong Kangri, který je vzdálen 8,97 km. \n\nPrvovýstup na Aq Tash provedli horolezci Nobuo Yamamoto a Yasufumi Mizote z japonské expedice dne 6. srpna 1993.\n\nO dva dny později vystoupili na vrchol také Prem Singh, P.T. Šerpa, Mohan Singh, Khem Raj, Sange Šerpa, Wangchuk Šerpa a Hira Ram, členové indické expedice.\n"}
{"id": "1450375", "url": "https://cs.wikipedia.org/wiki?curid=1450375", "title": "Josef Klíma (lední hokejista)", "text": "Josef Klíma (lední hokejista)\n\nJosef Klíma (5. ledna 1938, Chomutov – 14. ledna 2018) byl československý hokejový útočník. Po skončení aktivní kariéry působil jako trenér. Jeho synem je hokejový reprezentant Petr Klíma, který působil 13 sezón v NHL.\n\nReprezentoval Československo v sedmi utkáních v letech 1957 až 1961, ve kterých dal 1 gól. Na klubové úrovni hrál za Baník/VTŽ Chomutov (1954–1969). Za Chomutov dal 366 gólů.\n\n"}
{"id": "1450382", "url": "https://cs.wikipedia.org/wiki?curid=1450382", "title": "Jihočeský krajský přebor 1965/66", "text": "Jihočeský krajský přebor 1965/66\n\nV soubojích Jihočeského krajského přeboru 1965/66 se utkalo 14 týmů dvoukolovým systémem podzim - jaro. Tento ročník skončil v červnu 1966. \n\nZdroj:\n\nPoznámky:\n"}
{"id": "1450383", "url": "https://cs.wikipedia.org/wiki?curid=1450383", "title": "Šťáva", "text": "Šťáva\n\nŠťáva může být:\n\nanatomie\n\nlidé\n\nkultura\n"}
{"id": "1450385", "url": "https://cs.wikipedia.org/wiki?curid=1450385", "title": "SS Arezzo", "text": "SS Arezzo\n\nSS Arezzo je italský klub hrající v sezóně 2018/19 ve třetí lize a sídlící ve městě Arezzo. Klub byl založen 10. září 1923 jako \"Juventus Foot Ball Club\". Po sezoně 1932/33 klub končí a 2 roky žádnou soutěž nehraje. V roce 1936 je založen klub nový - \"Società Sportiva Juventus Arezzo\". Bankrot klubu přichází během sezony 1992/93. Klub je založen nově a začínají hrát regionální ligu. Klub byl také zapleten do korupčního skandálu v roce 2006. Byl obviněn a potrestán ztrátou 6 bodů v sezoně 2006/07, ve které sestoupil do třetí ligy. Po sezoně 2009/10 se klub dostává do finanční krize a vyhlašuje bankrot. Je založen klub nový a začínají hrát v Serii D. Dne 15. března roku 2018 se klub dostává do vysokých dluhů a v květnu roku 2018 koupí klub v konkurzu podnikatelé \"Giorgio La Cava\" a \"Massimo Anselmi\". Fanoušci klubu z názvem \"Orgoglio Amaranto\" vlastní 1 %. \n\nNejvyšší soutěž nikdy nehrály. Serii B hráli v 16 sezonách.\n"}
{"id": "1450389", "url": "https://cs.wikipedia.org/wiki?curid=1450389", "title": "Nikolaj Pavlovič Dileckij", "text": "Nikolaj Pavlovič Dileckij\n\nNikolaj Pavlovič Dileckij ( \"Николай Павлович Дилецкий\", kolem roku 1630 , Kyjev – po roce 1680, Moskva) byl ukrajinsko-ruský hudební teoretik a skladatel. Je autorem hudebně-teoretického pojednání \"Идеа грамматики мусикийской\". Hudební tvorba Dileckého měla vliv na rozvoj partesového zpěvu na Rusi.\n\n\n"}
{"id": "1450392", "url": "https://cs.wikipedia.org/wiki?curid=1450392", "title": "Farářský rybník (Čížovka)", "text": "Farářský rybník (Čížovka)\n\nFarářský rybník je rybník o rozloze vodní plochy 0,59 ha nalézající se na bezejmeném potoce, přítoku říčky Kněžmostka asi 0,7 km východně od centra obce Drhleny, místní části města Kněžmost v okrese Mladá Boleslav. Podél rybníka prochází cyklotrasa č. 4014 vedoucí z městečka Kněžmost na rozcestí Pod Žehrovkou.\n\nRybník je využíván pro chov ryb a v létě i pro rekreaci. U rybníka se nalézá chatová osada.\n"}
{"id": "1450395", "url": "https://cs.wikipedia.org/wiki?curid=1450395", "title": "US Catanzaro 1929", "text": "US Catanzaro 1929\n\nUS Catanzaro 1929 je italský klub hrající v sezóně 2018/19 ve třetí lize a sídlící ve městě Catanzaro. Klub byl založen v roce 1927 jako \"Unione Sportiva Catanzarese\". Po sezoně 2005/06 se klub dostává do finanční krize a vyhlašuje bankrot. Je založen klub nový a hrají čtvrtou ligu. V létě roku 2011 koupí klub podnikatel \"Giuseppe Cosentino\" a mění název na \"Catanzaro Calcio 2011\". Po sezoně 2016/17 se klub prodává z čehož 85% základního kapitálu patří do rodiny \"Noto\". \"Floriano Noto\" je současně jmenován prezidentem a jediným ředitelem. Dne 30. května roku 2018 se společnost, která již od roku 2011 používala historické logo, oznámila návrat starého názvu \"Unione Sportiva Catanzaro\" s konečným přidáním \"1929\".\n\nNejvyšší soutěž hráli celkem v 7 sezonách a prvně ji okusili v sezoně 1971/72. Dále ji hrály 1976/77, 1978/79 až 1982/83. Nejlepší umístění bylo 7. místo v sezoně 1981/82. Hrály i finále v italském poháru v roce 1966.\n\n"}
{"id": "1450396", "url": "https://cs.wikipedia.org/wiki?curid=1450396", "title": "Jean Benoît", "text": "Jean Benoît\n\nJean Benoît (27. srpna 1922 Québec – 20. srpna 2010 Paříž) byl kanadský surrealista, tvůrce podivuhodných objektů známý jako \"„Zaklínač hadů“\".\n\nStudoval umění na École des Beaux-Arts v Montréalu, kde se setkal s malířkou Mimi Parentovou, s kterou se v roce 1948 oženil. Po příjezdu do Francie se roku 1959 setkal s André Bretonem a v tomtéž roce se připojil ke skupině surrealistů. V roce 1959 také provedl slavnou performanci \"Exécution du Testament Du Marquis De Sade\" (\"Vykonání závěti markýze de Sade\"), v ateliéru básnířky Joyce Mansourové. Pro tuto akci vytvořil fantastické kostýmy a objekty. \n\nObjekt nazvaný \"\"Schránka na knihu Magnetická pole\"\" obsahuje démonické postavy, které z knihy vytrhují vejce. \"Magnetická pole\" bylo jméno knihy, kterou napsali André Breton s Philippem Soupaultem. André Breton ji nazval první surrealistickou knihou. Mezi jeho další objekty patří \"\"Nekrofil\"\", vystavený na kolektivní surrealistické výstavě \"L'écart Absolu\" (\"Absolutní odklon\") v roce 1965. Tuto výstavu také pomáhal aranžovat. Jednou z jeho posledních prací byl objekt \"\"Maldororův pes\"\". Mimo tvorby objektů byl autorem ilustrací několika knih surrealistických přátel.\n\nO Jeanu Benoîtovi pojednává krátký film Deco Dawsona z roku 2012 \"Keep a Modest Head\" (\"Zachovejte chladnou hlavu\").\n\n\n\n"}
{"id": "1450397", "url": "https://cs.wikipedia.org/wiki?curid=1450397", "title": "Brodek (rybník)", "text": "Brodek (rybník)\n\nRybník Brodek je rybník o rozloze vodní plochy 2,79 ha nalézající se na bezejmeném potoce, přítoku říčky Kněžmostka asi 0,5 km západně od centra obce Soleček, místní části města Kněžmost v okrese Mladá Boleslav. Po hrázi rybníka prochází silnice III. třídy č. 2684 vedoucí u Kněžmostu do vesnice Lítkovice.\n\nRybník je využíván pro chov ryb. U rybníka se nalézají další dva rybníky - Lomenďák a Havránek.\n"}
{"id": "1450400", "url": "https://cs.wikipedia.org/wiki?curid=1450400", "title": "Lomenďák", "text": "Lomenďák\n\nRybník Lomenďák je rybník o rozloze vodní plochy 1,26 ha nalézající se na bezejmeném potoce, přítoku říčky Kněžmostka asi 0,5 km západně od centra obce Soleček, místní části města Kněžmost v okrese Mladá Boleslav. \n\nRybník je využíván pro chov ryb. U rybníka se nalézají další dva rybníky – Brodek a Havránek.\n"}
{"id": "1450402", "url": "https://cs.wikipedia.org/wiki?curid=1450402", "title": "Havránek (rybník)", "text": "Havránek (rybník)\n\nRybník Havránek je rybníček o rozloze vodní plochy 0,28 ha nalézající se na bezejmeném potoce, přítoku říčky Kněžmostka asi 0,5 km západně od centra obce Soleček, místní části města Kněžmost v okrese Mladá Boleslav. \n\nRybník je využíván pro chov ryb. U rybníka se nalézají další dva rybníky - Brodek a Lomenďák.\n"}
{"id": "1450408", "url": "https://cs.wikipedia.org/wiki?curid=1450408", "title": "Nový rybník (Kněžmost)", "text": "Nový rybník (Kněžmost)\n\nNový rybník, někdy nazývaný též Nový Solec, je velký rybník o rozloze vodní plochy 8,97 ha nalézající se na říčce Kněžmostka asi 1,5 km jižně od centra města Kněžmost v okrese Mladá Boleslav. \n\nRybník je využíván pro chov ryb.\n"}
{"id": "1450410", "url": "https://cs.wikipedia.org/wiki?curid=1450410", "title": "Joan Brehms", "text": "Joan Brehms\n\nJoan Brehms (5. července 1907 Libava, Kuronská gubernie, Ruské impérium, nyní Lotyšsko – 10. ledna 1995 České Budějovice) byl divadelní architekt, scénograf a malíř lotyšsko-německého původu. Strávil více než 50 let života v jižních Čechách, kde působil v Jihočeském divadle. Je autorem původní koncepce otáčivého hlediště v Českém Krumlově (1958). \n\nJoan Brehms se narodil v německojazyčné rodině lékaře. Později ovládal také ruštinu a lotyštinu. Po vyhlášení Lotyšské republiky a především po druhé světové válce vystupoval jako Lotyš. Během první světové války lotyšským územím procházela východní fronta. Joan Brehms se s otcem ocitli na ruské frontě ve vojenském lazaretu. V roce 1917 se rodina přesunula do Petrohradu, kde propukla Říjnová revoluce. Před bolševiky Brehmsovi utekli do Finska a po vytvoření Lotyšské republiky v listopadu 1918 se vrátili do Libavy/Liepāji. Brehms tam vystudoval na gymnáziu a už během střední školy se věnoval divadlu. Vysokoškolská studia strávil v Německu, docházel na dějiny umění v Jeně a sochařství v Erfurtu. Byl výrazně ovlivněn Bauhausem.\n\nJiž na sklonku roku 1926 byla uvedena jeho první inscenace, na jejíž výpravě spolupracoval. V roce 1928 založil v Liepāji studentský divadelní spolek. Na přelomu 20. a 30. let působil jako scénograf v Německé činohře v Rize. Následovala řada německých divadel ve Vratislavi, Břehu, Brandeburgu, stal se krátce i šéfem Městského divadla v Bydhošti a vedoucím výpravy ve Státním divadle v Gdaňsku. Na podzim 1944 byla divadla zavřena a Brehms poslán na nucené práce do Berlína. Později pracoval na Slovensku. Po příchodu Rudé armády se k ní přihlásil jako překladatel. S armádou se pak dostal do jižních Čech. \n\nJoan Brehms působil od roku 1946 do 80. let 20. století v Jihočeském divadle. Nejprve jako dělník, poté šéf výpravy a scénograf. Spoluutvářel divadelní inscenace, stál u zrodu nových divadelních prostor, z nichž nejznámější je otáčivé hlediště z roku 1958. Podílel se na inscenacích v mimodivadelním prostředí. Jeho představení sledovali lidé na loukách, na schodech sokolovny nebo ve staré fabrice. Spolu s Karlem Konstantinem přišli v roce 1947 s ideou Jihočeského divadelního festivalu. Představení se odehrávají v zahradě, na schodišti fontány i v maškarním sále českokrumlovského zámku. \n\nS manželkou Jitkou žil v Benešově nad Černou.\n"}
{"id": "1450413", "url": "https://cs.wikipedia.org/wiki?curid=1450413", "title": "Mimi Parentová", "text": "Mimi Parentová\n\nMimi Parentová (8. září 1924 Montréal – 14. června 2005 Villars-sur-Ollon, Švýcarsko) byla francouzská malířka – surrealistka kanadského původu.\n\nMimi Parentová byla osmé z devíti dětí architekta Luciena Parenta. Studovala malířství na École des Beaux-Arts v Montréalu v roce 1942, a pracovala ve studiu Alfreda Pellana. Tam se setkala s Jean Benoîtem. V roce 1947, ona i Jean Benoît byli propuštěni ze školy kvůli nedisciplinovanosti.\n\nV roce 1948 prodala Mimi Parentová všechny své práce do galerie Dominion v Montrealu, která uspořádala její první samostatnou výstavu. Vdala se za Jeana Benoîta a oba obdrželi grant od francouzské vlády ke studiu v Paříži. V roce 1959 se setkala s André Bretonem a připojila se k surrealistické skupině\n\nPřispěla k realizaci Mezinárodní surrealistické výstavy (EROS), která se konala od 15. prosince 1959 do 15. února 1960 v Paříži. S Marcelem Duchampem navrhla podobu katalogu a realizovala prostor \"Fetišové haly\". \n\nPo smrti Jeana Benoîta v roce 2010, byl její popel spolu s popelem Jeana Benoîta rozptýlen u zámku Lacoste ve Vaucluse, který kdysi patřil Markýzovi de Sade. \n\nDo roku 1987 se Mimi Parent zúčastnila hlavních surrealistických výstav včetně:\n\n\n\n"}
{"id": "1450420", "url": "https://cs.wikipedia.org/wiki?curid=1450420", "title": "Václav Sůva", "text": "Václav Sůva\n\nVáclav Sůva (* 9. prosince 1949) je bývalý český bobista. Závodil ve dvojbobu s pilotem Jiřím Paulátem. \n\nStartoval na ZOH 1976, kde v soutěži dvojbobů skončil na 17. místě.\n\n"}
{"id": "1450422", "url": "https://cs.wikipedia.org/wiki?curid=1450422", "title": "Jiří Paulát", "text": "Jiří Paulát\n\nJiří Paulát (* 27. září 1939) je bývalý český bobista. Závodil ve dvojbobu s brzdařem Václavem Sůvou. \n\nStartoval na ZOH 1976, kde v soutěži dvojbobů skončil na 17. místě.\n\n"}
{"id": "1450427", "url": "https://cs.wikipedia.org/wiki?curid=1450427", "title": "Konskribní lístek", "text": "Konskribní lístek\n\nKonskribní lístky nebo archy konskripce jsou dokumenty a soupisy obyvatel.\n\nV 18. století byly zavedeno sčítání lidu. Tyto soupisy (\"konskripce\") obyvatel a jejich majetku byly zaznamenány na zvláštních listech, různě nazývaných např. archy, ale od pravidelnějšího opakování měly již trvalý název konskribní lístky a vyplňovaly se na tištěný jednotný formulář. Konskribní (soupisný) listek obsahuje: jméno, příjmení, datum narození, stav, náboženství, seznam osob žiíjch ve stejném domě, příslušnost (okres,kraj, země) a zvířata (koně, mezci, voli. osti. Při pozdějších soupisech se jednotlivé kolonky rúzně upravovaly. Na těchto konskribních lístcích je řada údajů které můžeme v geneanlogii využít.\n\nDalší soupisové listiny měly velmi podobný název archy nebo listy konskripce, ale měly zcela jiný účel – soupis mladíků dospívajících do věku pro začátek branné povinnosti. Pokud je k nim přístup mohou posloužit i jako pomůcka při přetržené rodové linii, většinou se odvedenec ožení a usidlí na zcela jiném místě a není snadné jej objevit.\n\nZa první sčítání se považuje to z roku 1754, při dalším sčítání v roce 1770 se sčítal i dobytek a domy. První sčítání za Československo bylo uskutečněno v roce 1921 a bylo ze všech sčítání nejúplnější. Tyto listiny jsou archivovány ve státních oblastních archivech, ale kopie mohou být i v některých matrikách nebo v rodinách.\n\nPrvní soupisy prováděli vojáci. Velmi důležité pro badatelskou práci bylo pokrokové nařízení, že každý dům dostal popisné číslo v letech 1770–1771. Čísla domů se pak začala používat v důležitých dokumentech na matrikách a úřadech.\n\nPři sčítání v roce 1805 bylo nařízeno přečíslování domů ve velkých městech, ale bylo provedeno i v některých jiných městech a obcích. Proto při bádaní je nutné si ověřit, jestli nedošlo k přečíslování domů ve sledovaném období.\n\nProblémem těchto soupisů je, že na nich nejsou uvedena rodná příjmení žen. Zejména proto je nutné je považovat jen za podpůrné dokumenty a údaje by měly být ověřeny dalším dokladem. Jsou však velmi užitečnou pomůckou, zejména pokud jsme ztratili pokračování stopy, nebo nám chybí předchozí údaje.\n\nPřestože v Praze konskripce, vedená od roku 1770 a uložená v archivu na Staroměstské radnici, pravděpodobně podlehla po dělostřelecké palbě požáru dne 8. května 1945, dochovaly se doklady od roku 1869. Ale je možné že mnoho dokumentů před rokem 1869 může být nalezeno na matrikách, archivech nebo půdách.\n\nPodle zákonů v České republice o ochraně osobních údajů a o státní statistické službě lze údaje použít pouze ke statistickým účelům. Všechny osoby, které sběrají a zpracovávají údaje, jsou vázány mlčenlivostí, která trvá i po skončení sčítání a je časově neomezená. Originální formuláře, stejně jako neanonymizovaná data na technických nosičích, musí být zničena. To se však týká až novodobých údajů, podle zkušeností některých genealogů-amatérů se v archiváliích rodin nachází řada těchto dokladů, pořízených jako kopie při sčítání lidu. Jen je třeba po nich pátrat. Např. konskribní lístky pořízené v Praze-Košířích r. 1891, byly doplňovány o všechny změny při dalších soupisech až do roku 1905. Všechny změny jsou ověřeny obecním úřadem s podpisem a razítkem.\n"}
{"id": "1450436", "url": "https://cs.wikipedia.org/wiki?curid=1450436", "title": "Jarmila Zimmermannová", "text": "Jarmila Zimmermannová\n\nJarmila Zimmermannová (* 9. května 1977 Prostějov) je česká ekonomka, od roku 2018 rektorka Moravské vysoké školy Olomouc. Odborně se zabývá problematikou finančních a ekonomických nástrojů ochrany životního prostředí a udržitelné energetiky, z toho převážně ex-ante a ex-post analýzami ekonomických nástrojů v oblasti ochrany ovzduší a klimatu, jako jsou ekologické daně a obchodovatelné emisní povolenky.\n\nJarmila Zimmermannová vystudovala Fakultu hospodářské politiky Vysoké školy ekonomické v Praze (1995–2001). Na téže fakultě dále pokračovala v doktorském studijním programu Hospodářská politika a správa (2003–2008). Tématem její disertační práce byly \"Dopady zdanění elektřiny, zemního plynu a pevných paliv na odvětví výroby a spotřeby v České republice\". Habilitovala se na Vysoké škole ekonomické v Praze v oboru Finance, docentkou byla jmenována s účinností od 1. července 2017.\n\nV letech 2003–2009 doc. Zimmermannová působila v různých funkcích na Ministerstvu životního prostředí ČR, naposledy jako zástupce ředitele Odboru udržitelné energetiky a dopravy a vedoucí Oddělení ekologické daňové reformy a dopravy. Zastupovala Ministerstvo životního prostředí ČR v pracovní skupině OECD – Joint Meetings of Tax and Environment Experts. Od roku 2011 doc. Zimmermannová působí na Moravské vysoké škole Olomouc. Od května 2013 do června 2018 zastávala funkci prorektorky pro vědu, výzkum a rozvoj. Rektorkou byla jmenována od 1. července 2018. Současně na škole působí i jako odborná garantka Ústavu ekonomie.\n\nDoc. Zimmermannová je autorkou řady vědeckých a odborných článků a monografie „Ekologické zdanění a modelování jeho dopadů“. V rámci programu mobilit a projektů ERASMUS+ přednášela na zahraničních univerzitách v Maďarsku (Budapest Business School), Německu (Hochshule Nordhausen, Duale Hochshule Villingen Schwenningen, Ruhr-Universität Bochum) a Slovinsku (University of Maribor).\n\n\n"}
{"id": "1450449", "url": "https://cs.wikipedia.org/wiki?curid=1450449", "title": "Inger-Maria Mahlkeová", "text": "Inger-Maria Mahlkeová\n\nInger-Maria Mahlkeová (* 1977 v Hamburku) je německá spisovatelka. Její román \"Archipel\" (česky \"Souostroví\") získal v roce 2018 prestižní Německou knižní cenu.\n\nInger-Maria Mahlkeová se narodila v Hamburku, vyrostla v Lübecku a na Tenerife, kde pravidelně trávila prázdniny u příbuzných. V Berlíně vystudovala práva a působila pak na katedře kriminalistiky Svobodné univerzity Berlín. Žije v Berlíně. Je členkou německého PEN-Zentrum. \n\n\"Archipel\" je autorčin čtvrtý román a vyšel v nakladatelství Rowohlt roku 2018. Román se odehrává na ostrově Tenerife a sleduje osud tří rodin z odlišného sociálního prostředí. Roku 2018 získal Německou knižní cenu. Zdůvodění poroty znělo: „Autorka vypráví přesným a promyšleným způsobem od současnosti až zpátky do roku 1919. Jsou to ale především detaily, které činí z románu působivý zážitek. Všední život, poškozenou krajinu, ale i světlo čtenář přímo smyslově zakouší. Fascinující je pohled autorky na jemné rozvětvení rodinných i sociálních vztahů.“\n\nPozvánka na čtení 12.12.2018 v pražském Goethe-Institutu\n"}
{"id": "1450461", "url": "https://cs.wikipedia.org/wiki?curid=1450461", "title": "Česko Slovensko má talent (6. řada)", "text": "Česko Slovensko má talent (6. řada)\n\nŠestá řada Česko Slovensko má talent odstartovala 4. září roku 2016 na TV JOJ. Televize Prima tuto řadu odvysílala až v repríze. V porotě zasedli Jaro Slávik, Jakub Prachař, Diana Mórová a Lucie Bílá, moderátory byli Milan Zimnýkoval a Marcel Forgáč. Řada měla celkem 16 dílů. Do semifinále postoupilo 8 soutěžících. Do finále pomocí zlatého buzzeru postoupili Sima Gážiková (zpěv), Katy a Paul (akrobacie), Adem (tanec), ACT 4 Slovakia (synchronizovaná cyklistika) a Tumar (taneční skupina). Vítězem se stala skupina ACT 4 Slovakia.\n\n<onlyinclude></onlyinclude>\n"}
{"id": "1450463", "url": "https://cs.wikipedia.org/wiki?curid=1450463", "title": "Singapurská kuchyně", "text": "Singapurská kuchyně\n\nSingapurská kuchyně je různorodá kuchyně a obsahuje prvky odvozené z několika etnických skupin. Singapurská kuchyně byla ovlivněna malajskou, čínskou, indickou, srílanskou, thajskou, blízkovýchodní a indonéskou kuchyní.\n\nV Singapuru jsou restaurace, které se specializují na kuchyně z nejrůznějších zemí z celého světa.\n\nSingapurská zdvořilostní fráze na začátku společného jídla (především čínsky mluvícími obyvateli) je \"Dojedli jste?\" (\"完成了吗? - Wánchéngle ma?\"). Vzhledem k tomu, že Singapur je smíšený kulturní národ, existuje široká škála lidí, kteří mají rozdílné zvyky a zdvořilostní fráze, například muslimové a hinduisté.\n\nSingapurské potraviny lze rozdělit do pěti typů podle hlavních surovin: maso, mořské plody, rýže, nudle a dezert nebo svačina. Singapur je proslulý svými mořskými plody.\n\nKrab s chilli a krab s černým pepřem jsou dva charakteristické pokrmy, které dominují singapurské kuchyni a jsou doporučovány turistům. Dalším oblíbeným pokrmem je sambal stingray. V kategorii masa je nejoblíbenější rýže hainanese s kuřecím masem.- rýže vařená v kuřecím tuku, podávaná s vařeným kuřetem a s chilli omáčkou. V Singapurské kuchyni jsou populární tyto tři pokrmy z kategorie nudlí: hokkien mee jsou smažené vaječné nudle s krevetami a plátky vepřového masa a s omáčkou, nonya laksa jsou rýžové nudle podávané v kokosovém krevetovém vývaru a char kuey teow – smažené rýžové nudle s krevetami a s klobásou. V kategorii dezertů a svačin je známý kaya toast především kvůli použití kaya (džemu z kokosového ořechu).\n\nŠiroká nabídka tropického ovoce je k v Singapuru k dispozici po celý rok. Mezi nejznámější ovoce se řadí durian, známý jako \"král ovoce\", který vytváří charakteristický zápach. Konzumace durianů je v Singapuru zakázána ve veřejné dopravě, ve výtazích, některých hotelech a veřejných budovách kvůli silnému zápachu.\n\nDalší populární tropické ovoce jsou například mangostana, chlebovník, longan, liči, rambutan, láhevník, ananas a mango.\n"}
{"id": "1450466", "url": "https://cs.wikipedia.org/wiki?curid=1450466", "title": "Mikeno", "text": "Mikeno\n\nMikeno je neaktivní stratovulkán z období pleistocénu, která se nachází v Demokratické republice Kongo 35 km severovýchodně od města Goma. S výškou 4437 m n. m. je druhou nejvyšší horou v pohoří Virunga a třináctou nejvyšší v celé Africe. Její svahy jsou porostlé tropickým deštným lesem a byl zde v roce 1925 zřízen národní park Virunga, kde žijí kriticky ohrožené gorily východní. Název hory znamená v jazyce domorodců „chudá“ a získala ho pro své nehostinné srázy.\n"}
{"id": "1450467", "url": "https://cs.wikipedia.org/wiki?curid=1450467", "title": "Cábské jezero", "text": "Cábské jezero\n\nCábské jezero je vodní plocha v katastru obce Malá Bystřice v okrese Vsetín, v Hostýnsko-vsetínské hornatině a v CHKO Beskydy. Od centra obce Malá Bystřice leží asi 3 km jihovýchodním směrem. Vede k němu Baťova naučná stezka a je jejím v pořadí 9. zastavením s informačním panelem. Z jezera vytéká jihozápadním směrem bezejmenný potok, který se asi po 300 metrech vlévá do Malé Bystřičky.\n\nSoučasné antropogenní jezero vzniklo při sesuvu, který přehradil jeden z přítoků Malé Bystřičky. V roce 1965 bylo uměle prohloubeno a upraveno jako meliorační nádrž se stavidlem. Někdy je označováno jako lesní rybník \"Sedlo\". V roce 2014 byla vybudována nová hráz s vypouštěcím zařízením. Je částečně zarostlé přesličkou a orobincem. Žijí v něm kuňka žlutobřichá, čolek karpatský, čolek horský, ropucha obecná, rak říční a škeble.\n"}
{"id": "1450470", "url": "https://cs.wikipedia.org/wiki?curid=1450470", "title": "Lenka Brodecká", "text": "Lenka Brodecká\n\nLenka Brodecká (* 11. prosince 1972 Brno) je redaktorka, spisovatelka a učitelka.\n\nPracuje jako redaktorka v nakladatelství Větrné mlýny. Je autorkou tří knih pro děti, souboru scénářů \"Děti hrají divadlo\" (2003), povídkové knihy \"Pišťucha má problémy\" (2008) a dobrodružné pohádkové detektivky \"Hledá se hvězda\" (2015). Pro ČRo napsala povídky \"Mopslík\" (2012) a \"Zadek jako Kylie Minogue\" (2013), detektivky \"Pomalu zavřít dveře\" (2016) a \"Tři u jezera\" (2017). Je autorkou zdramatizovaného portrétu Agathy Christie \"Záhadný život\" (2010).\n\nLenka Brodecká se narodila v Brně, vystudovala na Masarykově univerzitě v Brně obor český jazyk a historie. Po ukončení studia učila na Vyšší odborné škole a Střední odborné škole informačních a knihovnických služeb v Brně. Poté pracovala jako knižní redaktorka pro různá nakladatelství, především pro Munipress (šéfredaktorka populárně naučné edice Munice) a Větrné mlýny. Vedla rubriku Succes Story (portréty úspěšných českých podnikatelek) v časopise \"Business Woman\" (ročník 1, 2012 a 2, 2013) Ze slovenštiny přeložila povídkovou knihu Ivany Dobrakovové \"Toxo\" (Brno. Větrné mlýny, edice Česi, čítajte; 2018). Je učitelkou českého jazyka na Gymnáziu Mojmírovo náměstí v Brně.\n\n\n\n"}
{"id": "1450473", "url": "https://cs.wikipedia.org/wiki?curid=1450473", "title": "Heribert z Laonu", "text": "Heribert z Laonu\n\nHeribert z Laonu (francouzsky Charibert Comte de Laon) byl francouzský hrabě z první poloviny 8. století. \n\nJeho otcem byl Martin z Laonu a matkou Bertrada Starší, dcera (falckraběte) Hugoberta z rodu Hugobertinu a Irminy z Oeren. \n"}
{"id": "1450474", "url": "https://cs.wikipedia.org/wiki?curid=1450474", "title": "Robodrone Industries", "text": "Robodrone Industries\n\nRobodrone Industries je česká firma, která vyvíjí a vyrábí průmyslové drony pro těžký náklad a související inteligentní navigaci, komunikační systémy a cloudové služby. Provádí i výcvik pilotů dronů.\nJe též zakládající člen Aliance pro bezpilotní letecký průmysl.\n\nMezi hlavní produkty firmy patří:\n\nV roce 2014 firma uvedla na trh dron s nosností 15 kg.\n\n"}
{"id": "1450486", "url": "https://cs.wikipedia.org/wiki?curid=1450486", "title": "Česko-lotyšský spolek", "text": "Česko-lotyšský spolek\n\nČesko-lotyšský spolek je nevládní, nepolitický, zájmový spolek. Cílem spolku je napomáhat všestrannému rozvoji styků mezi Českou republikou a Lotyšskou republikou v oblasti kultury, vzdělání, turistiky a ekonomiky, propagovat historii i současnost lotyšského národa, jeho kulturu a jazyk. \n\nSpolek vznikl dne 22. června 1990 pod názvem Česko-lotyšský klub a navazuje na historické tradice přátelství mezi českým a lotyšským národem, zejména na činnost meziválečné Československo-lotyšské společnosti. Česko-lotyšský spolek založili přátelé Lotyšska, kteří v letech 1990–1991 spolupořádali demonstrace a petiční akce za uznání obnovené nezávislosti pobaltských republik. K těmto aktivitám se tehdy svým podpisem připojilo téměř 30 000 československých občanů. Od roku 1993 spolek úzce spolupracuje s Velvyslanectvím Lotyšské republiky v Praze, kde bylo v roce 1997 založeno Lotyšské kulturní centrum. Název Česko-lotyšský spolek nese sdružení od roku 2015. \n\n"}
{"id": "1450487", "url": "https://cs.wikipedia.org/wiki?curid=1450487", "title": "Fričova vila", "text": "Fričova vila\n\nFričova vila v Hodkovičkách je rodinný dům nacházející se v městské části Praha 4 ve čtvrti Hodkovičky. Byl postaven ve funkcionalistickém stylu v letech 1934-1935 podle návrhu architekta Ladislava Žáka.\n\nVila se nachází ve svahu nad Vltavou na adrese Na Lysinách 208/15. Nechal si ji postavit režisér Martin Frič v letech 1934–1935 na pozemku patřícím již Fričově babičce. V době, kdy zde měla vyrůst novostavba, byl částečně zastavěn jak ve své horní, tak i spodní části. Autorem návrhu je architekt Ladislav Žák, vnitřní vybavení navrhl bytový architekt Josef Hesoun. Martin Frič se rozhodl pro vybudování vily poté, co se oženil s herečkou a scenáristkou Suzanne Marwille, která přivedla do nové rodiny dvě dcery z předchozího manželství, Martu a Evu. Do vily se přestěhovali z vinohradského bytu.\n\nVila je postavena ve funkcionalistickém slohu se všemi jeho zřetelnými znaky: pásová okna, rovné střechy, zaoblená nároží, kruhová okna, rampová schodiště, obytné terasy, trubková zábradlí. Od 3. května 1958 je památkově chráněna.\n\nDům stojí na úpatí zalesněného kopce a je spojen s ulicí zapuštěnou příjezdovou cestou. Třípodlažní objekt tvaru podélného kvádru se zaoblenými rohy na severní straně je orientován hlavní fasádou k jihovýchodu. To zajišťuje nejen nádherný výhled, ale také dostatek slunečních paprsků.\n\nVnitřní uspořádání domu má obrácené funkční schema – ložnice v přízemí, společné obytné prostory v patře doplněné zimní zahradou a terasou.\n\nV suterénu jsou k jihovýchodní fasádě orientovány pokoj služky a byt domovníka, díky svažitosti terénu s možností přímého výstupu na zahradu. V přízemí dominuje celé jihovýchodní fasádě průběžná lodžie. K ní jsou přidruženy ložnice rodičů i dětí a také koupelna.\n\nKromě těchto místností se v přízemí nachází ještě dámský pokoj s okny na jihozápad a při severozápadní fasádě vstupní hala s jednoramenným schodištěm. Po něm je možné vystoupit do prvního patra. Celé první patro slouží rodinnému a společenskému životu. Kuchyň je dle dobových zvyklostí místem, kde se pohybovala služebná, a je zasunuta do severní části domu a oddělena od jídelny. Ta je naopak propojena s obytnou místností určenou pro posezení s přáteli a také s pracovnou v severozápadním rohu domu, v níž Frič tvořil své filmy Kristián, Cesta do hlubin študákovy duše či Eva tropí hlouposti.\n\nZ obytné místnosti a jídelny je možné se díky průběžným oknům, tvořících celou jihovýchodní fasádu, kochat výhledy na Prahu, z jídelny lze navíc vystoupit na rozlehlou terasu. Do obdélné terasy se zakusuje opět prosklený půlválec zimní zahrady, což ozvláštňuje jak prostor interiéru, tak samotnou terasu. V letních měsících terasa rodině nahrazovala jídelnu, byla proto podávacím okýnkem spojena s kuchyní.\n\nInteriér je vybaven nábytkem z laťovky dýhované bukem, černě mořené. Desky stolů jsou pokryty černým opaxitem, v celém domě se objevují individuálně navržené mosazné lampy s povrchovou niklovou vrstvou. Niklová mosaz se uplatňuje i na dalších interiérových doplňcích, jako jsou hrany parapetních desek nebo stolů. Sedací soupravy byly také speciálně navrženy pro dané místo, vždy čalouněním barevně korespondovaly s výmalbou.\n\n\n"}
{"id": "1450490", "url": "https://cs.wikipedia.org/wiki?curid=1450490", "title": "Huť architektury Martin Rajniš", "text": "Huť architektury Martin Rajniš\n\nHuť architektury Martin Rajniš je architektonické studio, které bylo založeno Martinem Rajnišem a Davidem Kubíkem v roce 2012. Hledá nové cesty napříč urbanismem, stavbami a designem. V úsilí o pokrok v architektuře jsou hlavním cílem práce této hutě stavby, které se prolínají s přírodou. Proto pracuje nejčastěji se dřevem, kamenem a sklem, materiály, jimiž usiluje o přirozenou architekturu, která souzní s okolní přírodou. Spolupracuje se studenty architektury a vytváří experimentální konstrukce ze dřeva, šetrné k přírodě. Experimentuje a staví z kmínků často náletových stromů, aby stavby byly co nejlevnější a nejpřirozenější. Typické pro tvorbu této hutě jsou menší stavby ze skládaného, snadno obnovitelného, trvanlivého dřeva (věže, rozhledny, lávky apod.), Rozhledny bývají průhledné a jejich symbolem je korouhev na špici.\n\n\n"}
{"id": "1450497", "url": "https://cs.wikipedia.org/wiki?curid=1450497", "title": "Jubilejní medaile 20. výročí vítězství ve Velké vlastenecké válce 1941–1945", "text": "Jubilejní medaile 20. výročí vítězství ve Velké vlastenecké válce 1941–1945\n\nJubilejní medaile 20. výročí vítězství ve Velké vlastenecké válce 1941–1945 byla založena rozhodnutím Nejvyššího sovětu SSSR 7. května 1965, k ocenění osob, které se aktivně v letech 1941–1945 podíleli na vítězství ve Velké vlastenecké válce.\n\nMedaile se udělovala všem příslušníkům ozbrojených sil SSSR, bývalým partyzánům a civilistům, kteří se v letech 1941-1945 účastnili Velké vlastenecké války. Medaile se rovněž udělovala vojákům i veteránům cizích spřátelených armád. \n\nMedaile má jeden stupeň a spolu s ní obdržel vyznamenaný i udělovací dekret ve formě průkazu. Medaile se udělovala i cizím státním příslušníkům. Do prvního ledna 1995 bylo dle matriky uděleno 16 399 550 kusů.\n"}
{"id": "1450499", "url": "https://cs.wikipedia.org/wiki?curid=1450499", "title": "Běla Čermáková", "text": "Běla Čermáková\n\nBěla Čermáková, rozená Taimrová (24. dubna 1925 Cheb – 6. února 1963 Praha), byla česká malířka.\n\nNarodila se v Chebu v roce 1925, kde pobývala do roku 1935 a pak se přestěhovala s rodiči do Českých Budějovic, kde také odmaturovala. V letech 1946–1952 studovala v Praze na Vysoké škole pedagogické UK u profesora Martina Salcmana a Cyrila Boudy a v letech 1949–1951 na AVU u profesora Františka Tröstra scénografii. V roce 1955 se stala členem Svazu českých výtvarných umělců a v roce 1957 se stala součástí tvůrčí Skupiny Máj 57. Zemřela 6. února 1963 na otravu svítiplynem.\n\nV letech 12/1961 měla samostatnou výstavu v Galerii na Karlově náměstí a v roce 1962 v Domě umělců v Hradci Králové. Jinak se zúčastnila společných výstav Skupiny Máj 57, např. Mladé umění v Obecním domě Praha, v roce 1958 Umění mladých výtvarníků Československa – Jízdárna Pražského hradu, později v Brně, 2. výstava Skupiny Máj 57 – Palác Dunaj Praha, v roce 1961 Tvůrčí skupina Máj – Poděbrady, v roce 1964 Galerie Nová síň Praha. Naposledy byl její obraz v majetku Národní galerie vystaven na výstavě Skupiny Máj 57 v Císařské konírně v Praze.\n\nObrazy Běly Čermákové přinášejí vpád smyslového obohacení malby, uvolnění z tradiční linie moderní koncepce. Struktura barevného zpracování jejích krajin přerůstá význam plochy jako konstruktivního plánu. Obrazy zachovávají celost pohledu a vizuální skladbu krajiny – hutnost rozryté hlíny zoraných polí nebo strukturální motivy ze stavby.\n"}
{"id": "1450508", "url": "https://cs.wikipedia.org/wiki?curid=1450508", "title": "Ivana Kislinger", "text": "Ivana Kislinger\n\nIvana Kislinger, celým jménem Ivana Olga Ana María Francisca Kislinger (27. března 1932 Buenos Aires – 15. prosince 2005 La Quinta, Kalifornie, USA), byla argentinská herečka narozená v Buenos Aires rodičům původem z Československa.\n\nOtec Karel Kislinger emigroval do Jižní Ameriky asi v roce 1920. Narodil se v roce 1893 v Novém Hrozenkově, povoláním byl sklář vyučený ve sklárnách Karolinina huť (nyní Sklárny Karolinka). Matka se jmenovala Olga Kislinger, rozená Famfulíková.\n\nIvana Kislinger se původně věnovala baletu, ve věku 12 let si jí všiml vedoucí souboru Ballet Ruso Montecarlo a chtěl ji angažovat do své společnosti. Rodiče však nesouhlasili a tak pokračovala ve studiu s Romanem Jasinským a Olegem Tupinem, tanečníky Tupin studio. V následujícím období se začalo formovat její budoucí povolání herečky, např. prací na Macbethovi.\n\nV roce 1954 vyhrála soutěž Miss Argentina a byla mezi 16 finalistkami Miss Universe. Od roku 1955 hrála v několika amerických filmech, bydlela v Los Angeles. V roce 1956 byla jednou z hvězd Mezinárodního filmového festivalu Karlovy Vary\n\n"}
{"id": "1450509", "url": "https://cs.wikipedia.org/wiki?curid=1450509", "title": "Buškovský rybník", "text": "Buškovský rybník\n\nBuškovský rybník je rybník o rozloze vodní plochy 5,9 ha nalézající se na říčce Klenice asi 1 km jižně od centra obce Střehom, místní části města Dolní Bousov v okrese Mladá Boleslav. Pod hrází rybníka se nalézá Buškovský mlýn. Podél rybníka vede účelová komunikace spojující Střehom s Ošťovicemi.\n\nRybník je součástí rybniční soustavy nalézající se mezi Střehomí a Dolním Bousovem sestávající z rybníků Komorník, Buškovský rybník, Šlejferna (po jeho hrázi vede silnice I/16) a Červenský rybník (největší na celém toku) využívané pro chov ryb. \n"}
{"id": "1450512", "url": "https://cs.wikipedia.org/wiki?curid=1450512", "title": "Tajmyrský zapovědnik", "text": "Tajmyrský zapovědnik\n\nTajmyrský zapovědnik (rusky Tаймырский государственный природный биосферный заповедник) je přírodní rezervace v severní části Krasnojarského kraje. Byla založen na základě rozhodnutí Rady Ministrů Ruské sovětské federativní socialistické republiky dne 23. února 1979. Tajmyrský zapovědnik je jednou z největších přírodních rezervací v Rusku. Skládá se ze čtyř vzájemně oddělených částí na arktickém Tajmyrském poloostrově. V roce 1995 mu UNESCO udělila status biosférické rezervace.\n\nSibiřský Tajmyrský poloostrov je nejsevernější částí souvislé pevniny na zemi. Odděluje Karské moře na západní části poloostrova od Moře Laptěvů na východě poloostrova. Od jihozápadu na severovýchod poloostrova se rozkládá pohoří Byrranga, ve vyšších polohách je částečně pokryto ledovcem. Na jih od pohoří se nachází Severosibiřská nížina.\n\nJádrová zóna zapovědniku se skládá ze čtyř oddělených samostatných částí s rozlohou 17 815 km. K němu patří 9 378 km ochranné zóny „Bikada“, které bylo vytvořeno v roce 1975, aby se v ní mohli usídlit pižmoni jejichž počet od té doby značně vzrostl. Hlavní část rezervace s rozlohou 13 240,42 km se nachází v tundře na hranici mezi pohořím Byrranga a Severosibiřskou nížinou. Rozprostírá se západního okraje Tajmyrského jezera asi 200 km na jihozápad přes plochou krajinu, jejíž reliéf je utvářen morénami na jih od horního toku Tajmyry až k ústí řeky Logata. Na sever od horního toku Tajmyry se nachází v pohoří Byrranga 112 metrů hluboké jezero Lewinson Lessinga. Na 156 km velké ploše oblasti Ary-Mas\",\" která se nachází vysoko položené říční terase Novajy, se rozkládá nejsevernější les světa, ve kterém roste modřín dahurský. Oblast Lukunski o rozloze 90,55 km se nachází v údolní nivě řeky Chatanga. Teprve v roce 1994 byla rezervace rozšířena o území o rozloze 4 332 km v Artičeski u zálivu Marie Prončiščevové v Moři Laptěvů. Oblast zahrnuje Prončiščevské jezero o rozloze 370 km u moře při pobřeží. Má charakter polární poušťe.\n\nV zapovědniku je subarktické kontinentální klima. Průměrná červencová teplota v jižní části je 12,3 °C, u jezera Tajmyr 6,5 °C a na pobřeží zálivu Marie Prončiščevové 4 °C, průměrná teplota v lednu je -30 až -40 °C. Roční úhrn srážek je 200 až 300 mm, nejdeštivější měsíce jsou srpen a září.\n\nV zálivu Marie Prončiščevové je kolonie mrožů ledních o počtu 1200 jedinců. V oblasti Artičeski je také chovná oblast pro 40 až 50 ledních medvědů a rodiště vzácných mořských ptáků. V centrální části rezervaci, v tundře žijí především sobi a polární lišky. Z tažných ptáků se zde vyskytuje berneška rudokrká, husa polní a sokol stěhovavý.\n\n"}
{"id": "1450515", "url": "https://cs.wikipedia.org/wiki?curid=1450515", "title": "Portál občana", "text": "Portál občana\n\nPortál občana je jedna ze součástí Portálu veřejné správy, resp. nástupce původního Portálu veřejné správy. Portál je postaven na opensource platformě.<ref name=\"podnikatel.cz/clanky/obcanky-s-cipem-posunou-online-statni-spravu-bez-datovky-se-vsak-neobejdete\"></ref>\n\nK Portálu občana se může občan přihlásit pomocí datové schránky, elektronického občanského průkaz a NIA portálu.<ref name=\"lupa.cz/clanky/jak-funguje-a-co-nabizi-portal-obcana\"></ref> Aby přihlášení pomocí elektronického občanského průkazu mohl občan využít, musí disponovat čtečkou čipových karet. Pokud se občan přihlásí pomocí elektronického občanského průkazu a nemá-li současně zřízenou datovou schránku, nejsou pro něj některé funkce přístupné.\n\nSlužby přístupné pouze pro občany s datovou schránkou:\n\nSlužby přístupné i pro občany bez datové schránky:\n\nPrvní verze Portálu občana, tehdy ještě jako Portál veřejné správy, vznikla podle zákona č. 365/2000 Sb., o informačních systémech veřejné správy, ale rozšířen o více funkcí byl až ze začátkem vydávání elektronických občanských průkazů. Inspirací pro vzhled portálu občana byl britský portál gov.uk.\n\nSpuštění nového Portálu občana bylo naplánováno na 8. července 2018.<ref name=\"mesec.cz/clanky/elektronicke-obcanky-startuji-projdete-si-pruvodce-jsou-povinne-a-co-umi\"></ref> V první fázi po jeho spuštění bylo na Portále občana k dispozici 37 funkcí. Mezi tyto služby byly ale započítány i služby, které nejsou poskytovány přímo Portálem občana, jako ePortál ČSSZ a eRecepty, a je možné je využít nezávisle na Potálu občana. Funkce „Žádost o poskytnutí údajů třetí osobě“ z původního Portálu veřejné správy na Portálu občana nabízena není.\n\nPo spuštění Portálu občana v nočních hodinách 8. 7. 2018 tento ještě nepřesměrovával <nowiki>http://obcan.portal.gov.cz</nowiki> na <nowiki>https://obcan.portal.gov.cz</nowiki>. Také v něm byla bezpečnostní chyba spojená s přihlašováním, díky které pokud někdo bez odhlášení zavřel okno prohlížeče a někdo jiný na stejném počítači otevřel stránky Portálu občana, byl přihlášený jako předcházející uživatel, který okno prohlížeče bez odhlášení zavřel.<ref name=\"zdroj.cz/bezouska-portal-obcana\"></ref> Chyba, ale byla do 13. 7. 2018 odstraněna.\n\nK doméně Portálu občana byl pro ověření vystaven pouze doménový (DV) certifikát.\n\nV červnu 2019 začal Portál občana umožňovat zobrazování informací pro ridiče, jako informace o spáchaných přestupcích, stavu bodového konta, datum platnosti řidičského průkazu a číslo průkazu profesní způsobilosti řidiče s vyznačenou způsobilostí a datem její platnosti\n\nNa rozdíl od původního Portálu veřejné správy Portál občana nenabízí možnost trvalých odkazů na konkrétní texty zákonů, portál občana s texty zákonů již nepočítá.<ref name=\"root.cz/clanky/dvacet-let-mizejicich-clanku-a-nefunkcnich-odkazu\"></ref> Protože původní trvalé odkazy vrací stavový kód 200 OK, není snadné automaticky detekovat, že původní informace z odkazu již není dostupná.\n\n"}
{"id": "1450517", "url": "https://cs.wikipedia.org/wiki?curid=1450517", "title": "Buškovský mlýn", "text": "Buškovský mlýn\n\nBuškovský mlýn stojí pod hrází Buškovského rybníka na silničce na Střehom. \nBuškovský mlýn je poprvé připomínán v gruntovní knize z roku 1580, kdy jej mlynář Adam Mlejnek prodal kosteckému úředníkovi. V roce 2018 je využíván jako rekreační objekt.\n\n"}
{"id": "1450518", "url": "https://cs.wikipedia.org/wiki?curid=1450518", "title": "Victor Brauner", "text": "Victor Brauner\n\nVictor Brauner (15. června 1903 Piatra Neamtz v Karpatech, Rumunsko – 12. března 1966 Paříž) byl malíř – surrealista rumunského původu, působící v Paříži.\n\nV roce 1907, kvůli nepokojům v Moldavsku, Braunerova rodina emigrovala do Hamburku. Na začátku balkánské války v roce 1912 se rodina přestěhovala do Vídně. Roku 1914 se Braunerova rodina vrátila do Bukurešti. Od svého dětství Victor Brauner tajně navštěvoval setkání spiritistů organizované jeho otcem, vášnivým okultistou. Viktor Brauner začal malovat v roce 1917, navštěvoval evangelickou školu v Braile. V roce 1919 se zapsal na Vysokou školu výtvarných umění v Bukurešti. Byl brzy vyloučen kvůli svým dílům, které byly považovány za skandální. 26. září 1924 se v Bukurešti uskutečnila jeho první výstava. Victor Brauner se účastnil hnutí „rumunského dadaismu“ až do roku 1930.\n\nV roce 1930 se přestěhoval do Paříže, kde byl uvítán přítelem a krajanem Constantinem Brancusim. Spřátelil se s Alberto Giacomettim a Yvesem Tanguyem. K surrealistické skupině se Brauner oficiálně připojil v roce 1932. V roce 1933 ho Yves Tanguy představil André Bretonovi, poté se Brauner setkal s René Charem. V roce 1934 praktikoval automatickou kresbu a namaloval mnoho obrazů, na nichž se neustále vrací téma oka. V témže roce se v Galerii Pierre konala jeho první pařížská výstava.\n\nDne 28. srpna 1938, během šarvátky mezi Oscarem Dominguezem a Estebanem Francesem, Victor Brauner přichází o své levé oko.\n\nV červnu 1940 po částečné okupaci Francie německou armádou, Victor Brauner našel útočiště neprve v rodině básníka Roberta Riuse v Perpignanu. V listopadu byl ve vile Air-Bel v Marseille, s dalšími surrealisty jako André Breton, Max Ernst, Wifredo Lam a další. \n\nV roce 1947 se zúčastnil mezinárodní surrealistické výstavy v galerii Maeght v Paříži. Po této výstavě opustil surrealistickou skupinu.\n\n"}
{"id": "1450519", "url": "https://cs.wikipedia.org/wiki?curid=1450519", "title": "Thanos simonattoi", "text": "Thanos simonattoi\n\nThanos (podle komiksové postavy řady \"Marvel\") byl rod abelisauridního teropoda, žijícího v období pozdní křídy (geologický stupeň santon, asi před 85 miliony let) na území dnešní Brazílie.\n\n\"Thanos\" byl formálně popsán v listopadu roku 2018 na základě fragmentů kostry, objevené roku 2014 v oblasti São José do Rio Preto. Teropoda popsala dvojice paleontologů (Rafael Delcourt a Fabiano Vidoi Iori), druhové jméno je poctou objeviteli fosilie jménem Sérgio Luis Simonatto. Holotyp nese označení \"MPMA 08–0016/95\" a v současnosti se nachází ve sbírkách brazilského muzea \"Museu de Paleontologia de Monte Alto\". Má podobu pouze jednoho kompletního a jednoho fragmentárního krčního obratle, objevených v sedimentech souvrství São José do Rio Preto (geologická skupina Bauru).\n\n\"Thanos\" byl středně velkým teropodem, jehož celková délka je odhadována na 5,5 až 6,5 metru. Pravděpodobně patřil do kladu Brachyrostra v rámci čeledi Abelisauridae a jeho blízkým příbuzným tak byl například geologicky starší argentinský rod \"Skorpiovenator\".\n\n\n"}
{"id": "1450520", "url": "https://cs.wikipedia.org/wiki?curid=1450520", "title": "Komorník (rybník)", "text": "Komorník (rybník)\n\nRybník Komorník je rybník o rozloze vodní plochy 2,0 ha nalézající se na říčce Klenice na západním okraji obce Střehom, místní části města Dolní Bousov v okrese Mladá Boleslav. Po hrázi rybníka vede cyklotrasa spojující Střehom s obcí Přepeře. Pod hrází rybníka se nalézají sádka.\n\nRybník je součástí rybniční soustavy nalézající se mezi Střehomí a Dolním Bousovem sestávající z rybníků Komorník, Buškovský rybník, Šlejferna (po jeho hrázi vede silnice I/16) a Červenský rybník (největší na celém toku) využívané pro chov ryb. \n"}
{"id": "1450521", "url": "https://cs.wikipedia.org/wiki?curid=1450521", "title": "František Vindiš", "text": "František Vindiš\n\nFrantišek Vindiš (1. června 1918, Přerov – 27. ledna 1991,Sawston, (Cambridge), Anglie) byl český stíhací pilot RAF.\n\nFrantišek Vindiš se narodil 1. června 1918 v Přerově rodičům Vindišovým z Čejče. Mládí prožil v Čejči, kde navštěvoval místní školu. V letech 1936–1938 byl žákem v prostějovském leteckém učilišti. \n\nNa jaře 1939 odešel František Vindiš z okupované republiky přes Ostravu do Polska, odkud se v létě téhož roku dostal do Francie. Zde vstoupil do cizinecké legie a spolu s dalšími Čechy byl vyslán na základnu Sidi Bel Abbes v Alžíru. Po vstupu Francie do války 3. září 1939 byli všichni čs. letci, kteří sloužili jako legionáři, přesunuti na vybrané letecké základny. Zde byli postupně přeškolování na francouzská letadla. František Vindiš byl během této akce přidělen 16. listopadu 1939 k Escadrille Regionale de Chasse 571, která působila na základně v Maison Blanche v Alžíru. Dne 17. 5. 1940 se jednotka ERC 571 sloučila a přejmenovala na Groupe de Chasse III/4. Novou základnou se stalo letiště v Casablance (Maroko), kde jednotka zůstala v očekávání útoku Italských vojsk. Jednotky, u kterých František Vindiš ve Francii působil, disponovaly letouny Nieuport-Delage NiD verze 622 a 629 a Dewoitine D510.\nPo kapitulaci Francie v červnu 1940 byl František Vindiš evakuován do Velké Británie, kde v červenci vstoupil do služeb britského královského letectva RAF. Dne 28. září byl vyslán k 6. OTU SuttonBridge RAF Cosford, aby se přeškolil na letouny Hurricane. Po absolvování výcviku se 14. října 1940 připojil k 310. československé stíhací peruti RAF v Duxfordu. U jednotky se zapojil do závěrečné fáze bitvy o Británii. Dne 1. listopadu 1940 hlídkoval ve svém Hurricane MK. I (P8809 NN-T) nad Maidstone, jeho letoun měl ovšem poruchu a nouzově přistál. Ještě týž den odpoledne, po opravě letadla vzlétl z letiště Mildenhall, nicméně zabloudil v mlze a havaroval u Sudbury. Jeho Hurricane byl zničen a pilot lehce zraněn. Dne 25. října 1941 se oženil s anglickou občankou Esme Marilyn Johnson (*17. 9. 1922 + 20. 12. 2001). Při záchranné akci 4. února 1942 František Vindiš spolu s dalšími třemi letouny 310. perutě poškodili německý bombardér Junkers Ju 88. Dne 28. dubna František Vindiš spolu s Emilem Foitem sestřelili v Bristolském zálivu další Junkers Ju 88, jehož čtyřčlenná posádka zahynula. Letoun F. Vindiše byl od palubního střelce Junkersu poškozen na kormidle, levém křídle a vrtuli, přesto s ním pilot nezraněn přistál. František Vindiš dokončil operační turnus 23. 12. 1942 a po absolvování dovolené nastoupil v červnu 1943 zpět k jednotce. V rámci bojů 310. perutě spolu s Otto Smikem zničili dne 17. června 1944 v prostoru severně od Caen německou stíhačku Focke-Wulf Fw 190. Po dokončení svého druhého turnusu působil v mimooperační službě. Za své bojové úspěchy obdržel 28. prosince 1944 záslužný letecký kříž DFC.\nV roce 1945 byl František Vindiš zařazen do 313. československé perutě, se kterou přiletěl v srpnu 1945 zpět do Československa. Dne 23. srpna 1945 slavnostně navštívil spolu s dalším občanem Čejče pilotem RAF Františkem Masaříkem svou rodnou obec. Zde se po válce usazuje, ale brzy pochopil, kam poválečné Československo politicky směřuje. Proto se v roce 1947 vrátil s rodinou do Velké Británie.\n\nV únoru 1948 František Vindiš nastoupil jako pilot opět do služby v RAF. Aktivně létal do roku 1954, poté působil jako dispečer na kontrolní věži. V armádě sloužil až do roku 1965. Po odchodu do civilu vybudoval úspěšnou firmu na prodej a servis osobních vozů. V 80. letech 20. století pravidelně navštěvoval svoji příbuzné v obci Čejč. Zemřel ve svém anglickém domově 27. ledna 1991. V Československu byl po roce 1989 povýšen do hodnosti plukovníka v.v. Dne 29. srpna 1992 byla Františku Vindišovi a již zmiňovanému Františkovi Masaříkovi odhalena pamětní deska na budově základní školy v Čejči.\n"}
{"id": "1450524", "url": "https://cs.wikipedia.org/wiki?curid=1450524", "title": "Vitali Rahimov", "text": "Vitali Rahimov\n\nVitali Rahimov (* 27. srpna 1984) je bývalý ázerbájdžánský zápasník – klasik.\n\nZápasení se věnoval od 10 let v Baku. Specializoval se na řecko-římský (klasický) styl. V ázerbájdžánské mužské reprezentaci se pohyboval od roku 2004 ve váze do 60 kg. V roce 2004 se kvalifikoval na letní olympijské hry v Athénách, kde nepostoupil ze základní skupiny přes pozdějšího vížeze Korejce Čong Či-hjona.\n\nPo vítězství na mistrovství Evropy ve Varně v roce 2005 se výsledkově trápil a soupeřil o pozici reprezentační jedničky s Fuadem Alijevem. V roce 2008 Fuada Alijeva v ázerbájdžánské olympijské nominaci porazil a startoval na olympijských hrách v Pekingu. Do Pekingu přijel \"výborně\" připraven. Vybojoval stříbrnou olympijskou medaili, o kterou však v roce 2016 přišel při zpětné analýze vzorků. Jeho vzorek byl pozitivně testován na anabolický steroid turinabol.\n\nOd roku 2010 startoval ve váze do 66 kg. V roce 2012 se na olympijské hry v Londýně nekvalifikoval. Sportovní kariéru ukončil v roce 2014.\n\n\n"}
{"id": "1450526", "url": "https://cs.wikipedia.org/wiki?curid=1450526", "title": "Oborský rybník (Plakánek)", "text": "Oborský rybník (Plakánek)\n\nOborský rybník, někdy nazývaný též Pilský rybník je rybník o rozloze vodní plochy 2,25 ha nalézající se na říčce Klenice na katastru obce Dobšín v okrese Mladá Boleslav. Rybník leží v PR Údolí Plakánek. Podél rybníka vede žlutá turistická značka spojující Střehom s hradem Kost. Pod hrází rybníka se nalézají zbytky pily, při vyústění pravostranné rokle stojí roubený objekt bývalého Oborského mlýna, později hájovny.\n\nRybník je součástí rybniční soustavy nalézající se mezi Střehomí a hradem Kost sestávající z Oborského rybníka, Bílého rybníka, Černého rybníka a rybníka Partoťák využívané pro chov ryb. \n"}
{"id": "1450534", "url": "https://cs.wikipedia.org/wiki?curid=1450534", "title": "Bílý rybník (Kost)", "text": "Bílý rybník (Kost)\n\nBílý rybník je rybník o rozloze vodní plochy 4,18 ha nalézající se na říčce Klenice na katastru obce Podkost v okrese Mladá Boleslav. Rybník leží u hradu Kost. Podél rybníka vedou červená, modrá a zelená turistická značka vedoucí na hrad Kost. Pod hrází rybníka se nalézají zbytky mlýna.\n\nRybník je součástí rybniční soustavy nalézající se mezi Střehomí a hradem Kost sestávající z Oborského rybníka, Bílého rybníka, Černého rybníka a rybníka Partoťák využívané pro chov ryb. \n"}
{"id": "1450537", "url": "https://cs.wikipedia.org/wiki?curid=1450537", "title": "Černý rybník (Kost)", "text": "Černý rybník (Kost)\n\nČerný rybník je rybník o rozloze vodní plochy 0,58 ha nalézající se na bezejmenném potoce, přítoku říčky Klenice na katastru obce Podkost v okrese Mladá Boleslav. Rybník leží u hradu Kost. Podél rybníka vedou červená turistická značka spojující hrad Kost s Příhrazskými skalami. \n\nRybník je součástí rybniční soustavy nalézající se mezi Střehomí a hradem Kost sestávající z Oborského rybníka, Bílého rybníka, Černého rybníka a rybníka Partoťák využívané pro chov ryb. \n"}
{"id": "1450539", "url": "https://cs.wikipedia.org/wiki?curid=1450539", "title": "Střehomský mlýn", "text": "Střehomský mlýn\n\nStřehomský mlýn je roubený vodní mlýn nalézající se ve vesnici Střehom v okrese Mladá Boleslav. Mlýn je chráněn jako kulturní památka. \nPrvní zmínka o mlýně pochází z roku 1516. Mlýn koupil v roce 1849 František Opočanský, v roce 1897 ho převzal syn František a v roce 1925 vnuk Josef. Dnes patří Josefově dceři Evě Staňkové a jejímu manželovi. Mlelo se zde až do roku 1952.\n\nJedná se o jeden z nejznámějších mlýnů v Čechách proslavený natáčením pohádek, např. S čerty nejsou žerty. Ve mlýně je hřídel z roku 2013, kterou vyrobil František Mikyška. Dochovalo se vodní kolo, dříve byla součástí také pila. V březnu 2018 byla část mlýna poničena při požáru.\n\n"}
{"id": "1450541", "url": "https://cs.wikipedia.org/wiki?curid=1450541", "title": "Hans Bellmer", "text": "Hans Bellmer\n\nHans Bellmer (13. března 1902 Katovice – 23. února 1975 Paříž) byl francouzsko-německý malíř, fotograf, rytec, kreslíř a sochař.\n\nOd roku 1923 studoval Technickou univerzitu v Berlíně. Zejména se zajímal o politiku, o dílo Karla Marxe a o diskusi s umělci hnutí Dada. Setkal se s Johnem Heartfieldem a Georgem Groszem. V letech 1925–1926 žil v Paříži, kde navštěvoval dadaisty a surrealisty.\n\nV roce 1934 vytvořil své nejslavnější dílo \"La Poupée\". Jeho práce byla nacisty shledána jako „degenerované umění“. Dílo bylo částečně zveřejněno ve Francii s textem a fotografií v časopisu \"Minotaure\". V roce 1938 se přestěhoval do Paříže, kde se účastnil surrealistických výstav. Na počátku druhé světové války byl zatčen jako německý státní příslušník a uvězněn v Camp des Milles u Aix-en-Provence (Bouches-du-Rhône). \n\nNakladatel Alain Gheerbrant vydal jeho knihu \"Historie oka\", kterou v červenci 1947 ilustroval. Zásluho tohoto nakladatele se v roce 1946 setkal s Georgesem Bataillem. Po Batailleově smrti v roce 1965 ilustroval také jeho novelu \"Madame Edwarda\", která vyšla v nakladatelství Georges Visat.\n\nV roce 1953 se seznámil s německou umělkyní a spisovatelkou Unicou Zürnovou (1916-1970), která trpěla depresemi a schizofrenií. Žili spolu v Paříži, ale jejich vztah byl narušován partnerčinými pokusy o sebevraždu. V roce 1954 ilustroval knihu Pauliny Réageové \"Histoire d'O\", kterou vydal Jean-Jacques Pauvert.\n\nV roce 1969 Unica Zürnová spáchala sebevraždu. Hans Bellmer zemřel 23. února 1975 na rakovinu močového měchýře. \n\n\n\n"}
{"id": "1450554", "url": "https://cs.wikipedia.org/wiki?curid=1450554", "title": "Baltasar Garzón", "text": "Baltasar Garzón\n\nBaltasar Garzón Real (* 26. října 1955 Torres) je španělský levicový politik, aktivista, právník a bývalý soudce. V roce 2012 mu bylo pro překračování pravomocí a používání nelegálních metod při vyšetřování na jedenáct let soudně zakázáno působit ve španělské justici.\n\nVystudoval Sevillskou univerzitu, od roku 1981 pracoval jako soudce a od roku 1988 působil u nejvyššího soudu Audiencia Nacional. Zabýval se případy porušování lidských práv v období frankistického režimu, prošetřoval také spojení odborové organizace Manos Limpias se španělskou krajní pravicí. V roce 1998 obvinil chilského diktátora Augusta Pinocheta z politických vražd španělských občanů a neúspěšně požadoval jeho vydání k soudnímu řízení do Španělska, navrhl také vyšetřování pozadí Operace Kondor. Vyšetřoval také případ paramilitárních jednotek Grupos Antiterroristas de Liberación nasazených tajně v boji proti baskickým separatistům, obchody magnáta Jesúse Gila, aktivity drogových gangů, teroristy z organizace Al-Káida nebo korupční skandál známý jako Casa Gürtel. V roce 2009 podal trestní oznámení proti skupině vysokých státních úředníků USA známých jako Bushova šestka.\n\nV roce 1993 byl zvolen poslancem Kongresu jako nezávislý na kandidátce Španělské socialistické dělnické strany a stal se koordinátorem státní protidrogové politiky, o rok později na protest proti nedostatečné podpoře ze strany vlády rezignoval. Přednášel na Universidad Complutense de Madrid, vydal knihy \"Cuento de Navidad: es posible un mundo diferente\" a \"Un mundo sin miedo\". Obdržel 22 čestných doktorátů, v roce 2009 mu Německý PEN klub udělil Cenu Hermanna Kestena, byl také zařazen na seznam Sto nejvlivnějších intelektuálů světa. V roce 2011 získal ALBA/Puffin Award for Human Rights Activism.\n\nV roce 2010 byl obviněn z překročení pravomocí a postaven mimo službu. V roce 2012 byl za nelegální používání odposlechů odsouzen k pokutě 2500 eur a jedenáctiletému zákazu působení v justici. Od roku 2012 působí jako hlavní právník Juliana Assangeho.\n\n"}
{"id": "1450555", "url": "https://cs.wikipedia.org/wiki?curid=1450555", "title": "Karol Baron", "text": "Karol Baron\n\nKarol Baron (13. září 1939 Levoča – 29. února 2004 Paříž) byl slovenský malíř hlásící se k surrealismu.\n\nV letech 1963–1969 studoval Vysokou školu výtvarných umění v Bratislavě. Absolvoval rozměrným, autorsky tkaným gobelínem. Tuto zkušenost využil později při spolupráci s dílnami Poté vystavoval na mnoha výstavách v Prešově, Berlíně, Monsu, Brně a Bratislavě. Seznámil se s teoretikem a básníkem Albertem Marenčinem a spolu s ním vydal v Dolnom Kubíne bibliofilii \"Okamih pravdy\". Zároveň publikoval dvě čísla samizdatového velkoformátového tisku \"Beštiar\" (1969, 1970).\n\nPoprvé představil svoje práce roku 1967 v Prešově na společné výstavě se sochařem Dušanem Pončákem. V roce 1970 se prostřednictvím Alberta Marenčina seznámil s Vratislavem Effenbergerem, který jako kurátor zaštiťil jeho výstavu \"Bizarný svet písmen a homunkulov\" v galérii na Karlově náměstí v Praze. Od té doby se účastnil aktivit československé surrealistické skupiny a vystavoval na všech společných výstavách. Tragicky zahynul v Paříži, když ho srazilo auto. \n\n\n\n"}
{"id": "1450558", "url": "https://cs.wikipedia.org/wiki?curid=1450558", "title": "Zeměpisná kázání", "text": "Zeměpisná kázání\n\nZeměpisná kázání (\"Geographische Predigten\") je rané didaktické dílo německého spisovatele Karla Maye. Jde o cyklus osmi esejů, ve kterých autor podal s náboženským podtextem výklad o vesmíru a Zemi. Eseje vyšly v letech 1875- 1876 v týdeníku \"Schacht und Hütte\" (\"Šachta a hutě\") drážďanského nakladatele Heinricha Gottholda Münchmeyera.\n\nPrvní doložené knižní vydání esejů pochází z roku 1916 od nakladatele Euchara Albrechta Schmida v Radebeulu. Roku 1917 byla \"Zeměpisná kázání\" zařazena do 34. svazku \"Sebraných spisů Karla Maye\" (\"Karl May’s Gesammelte Werke\") s názvem \"Ich - Karl Mays Leben und Werk\" (\"Já - Život a dílo Karla Maye\") z nakladatelství Karl-May-Verlag a roku 1968 byla převedena do 72. svazku díla \"Schacht und Hütte\" (\"Šachta a hutě\").\n\nCyklus obsahuje těchto osm na protikladech založených esejů (jak o tom svědčí jejich názvy):\n\nVe svých esejích May sloučil náboženské, vědecké, filozofické a zábavné prvky. Jako důkaz pro svá tvrzení cituje nejen verše básníků, jako jsou Schiller, Lenau a Freiligrath, ale i humorné verše z lidové slovesnosti. Tímto dílem May navázal na tradice některých německých spisovatelů počátku 19. století, jako byl například spisovatel Ludwig Aurbacher, jejichž cílem byla křesťanská výchova.\n\n"}
{"id": "1450561", "url": "https://cs.wikipedia.org/wiki?curid=1450561", "title": "Bestia triumphans (rozcestník)", "text": "Bestia triumphans (rozcestník)\n\nBestia triumphans (lat. obluda vítězí) může být:\n\n"}
{"id": "1450562", "url": "https://cs.wikipedia.org/wiki?curid=1450562", "title": "David Barrans", "text": "David Barrans\n\nDavid Barrans (* 22. srpna 1981) je britský reprezentant ve sportovním lezení, na mistrovství světa v boulderingu získal stříbro.\n\n"}
{"id": "1450564", "url": "https://cs.wikipedia.org/wiki?curid=1450564", "title": "Jaroslav Zámečník", "text": "Jaroslav Zámečník\n\nJaroslav Zámečník (* 21. června 1966 Liberec) je český politik a ekonom, dlouholetý jednatel Euroregionu Nisa, v letech 2000 až 2004 zastupitel a radní Libereckého kraje, od roku 2018 primátor města Liberec (v letech 1994 až 1998 a opět od roku 2014 také zastupitel města), bývalý člen ODS, nyní člen hnutí Starostové pro Liberecký kraj.\n\nAbsolvoval matematicko-fyzikální třídu Gymnázia F. X. Šaldy v Liberci a následně v letech 1984 až 1988 vystudoval obor strojírenská technologie na tehdejší Vysoké škole strojní a textilní v Liberci (dnes Technická univerzita v Liberci), kde získal titul Ing. Už jako student pracoval na katedře materiálů jako pomocná vědecká síla a souběžně si technické vzdělání rozšiřoval o další přednášky z oboru etiky, psychologie a pedagogiky. V roce 1992 dokončil doktorskou práci v oboru fyzikální metalurgie a mezní stavy materiálů na Západočeské univerzitě v Plzni (získal titul CSc.). Povinnou základní vojenskou službu absolvoval na Vojenské vysoké škole letecké v Košicích jako letecký mechanik MiG-21 a tlumočník pro zahraniční piloty.\n\nOd roku 1992 je (s výjimkou let 2000 až 2004) tajemníkem Euroregionu Nisa. V roce 2017 mu za jeho dlouholetou práci pro Euroregion Nisa a především vynikající výsledky v přeshraniční spolupráci udělil polský prezident Andrzej Duda státní vyznamenání \"\"Stříbrný kříž za zásluhy\"\".\n\nJaroslav Zámečník žije ve městě Liberec, konkrétně v části Rochlice. Je ženatý, má dvě dcery. Ve volném čase rád pracuje na zahradě, vyráží na procházky či projížďky na kole.\n\nVe svých 24 letech se stal nejprve členem Občanského fóra (OF) a později ODS. Za tuto stranu byl ve volbách v roce 1994 zvolen zastupitelem města Liberec. Ve volbách v roce 1998 nekandidoval. Znovu kandidoval až ve volbách v roce 2002, ale neuspěl.\n\nV krajských volbách v roce 2000 byl za ODS zvolen zastupitelem Libereckého kraje. Navíc se stal radním kraje pro kulturu, památkovou péči, sport a cestovní ruch. Ve volbách v roce 2004 sice post zastupitele obhajoval, ale figuroval až na 42. místě kandidátky a neuspěl. Skončil také jako radní kraje.\n\nV komunálních volbách v roce 2014 se do politiky vrátil a byl zvolen jako nestraník za hnutí Starostové pro Liberecký kraj zastupitelem města Liberec. Vstoupil do hnutí SLK a v zastupitelstvu působil jako člen finančního výboru. Ve volbách v roce 2018 mandát zastupitele města obhájil, když byl lídrem kandidátky SLK. Následně uzavřely koalici vítězné hnutí SLK, druhé hnutí ANO 2011 a čtvrtá ODS. Dne 20. listopadu 2018 byl Zámečník zvolen novým primátorem města Liberec, nahradil tak Tibora Batthyányho z hnutí PRO 2016.\n"}
{"id": "1450567", "url": "https://cs.wikipedia.org/wiki?curid=1450567", "title": "Terezka (rybník)", "text": "Terezka (rybník)\n\nTerezka je rybník u obory Hvězda na Praze 6. Napájí ho potok Světluška přitékající z rybníku Ve Hvězdě a kolem něj protéká Šárecký (Litovický) potok.\n\nByl vybudován v roce 2018 na místě bývalých ilegálních skládek a rozpadlých staveb. Peníze, celkem 6 milionů, poskytlo hlavní město Praha z prostředků pro ochranu životního prostředí. Součástí stavby byla také revitalizace Šáreckého potoka a úpravy dalšího okolí. Cílem vzniku tohoto rybníka bylo zvýšení biodiverzity v okolí a lepší držení vody v krajině.\n\n"}
{"id": "1450568", "url": "https://cs.wikipedia.org/wiki?curid=1450568", "title": "Hasan Alijev", "text": "Hasan Alijev\n\nHasan Alijev (* 14. listopadu 1989 Gazach) je ázerbájdžánský zápasník – klasik.\n\nZápasení se věnoval od 8 let v rodném Gazachu. Ve 12 letech ho trenér Tariel Nasibov poslal na internantní školu do Baku, kde se specializoval na řecko-římský (klasický) styl. V ázerbájdžánské mužské reprezentaci se pohyboval od roku 2010 ve váze do 60 kg. Impozantní vstup mezi dospělé však záhy vystřídal problém se sházováním kil. V roce 2012 se připravil naposledy ve váze do 60 kg na turnaj olympijských her v Londýně. Postoupil do semifinále, kde ve vyrovnaném souboji prohrál s Gruzínem Revazem Lašchim 1:2 na sety a v boji o třetí místo podlehl Zauru Kuramagomedovi z Ruska. Obsadil dělené 5. místo.\n\nOd roku 2013 startoval pravidelně ve vyšší váze do 66 kg, kde však neplnil očekávání trenéru. V olympijském roce 2016 startoval v neolympijské váze do 71 kg a své místo ve váze do 66 kg přepustil Rasulu Čunajevovi.\n\n\n"}
{"id": "1450570", "url": "https://cs.wikipedia.org/wiki?curid=1450570", "title": "6. divize (mobilizace 1938)", "text": "6. divize (mobilizace 1938)\n\n6. divize byla vyšší jednotkou, působící v rámci V. sboru ve druhém sledu obrany v oblasti jižně od Brna, s cílem podpořit v případě potřeby obranné boje v úseku prvosledové Hraniční oblasti 38.\n\nVelitelem 6. divize byl brigádní generál František Tallavania\n\nStanoviště velitele se nacházelo v Pohořelicích\n\nPodpora jednotek Hraniční oblasti 38 při obraně hlavního obranného postavení na směru nepřátelského útoku. V případě prolomení hlavního obranného postavení zastavení postupu nepřítele dále do hloubky československého území.\n\n"}
{"id": "1450571", "url": "https://cs.wikipedia.org/wiki?curid=1450571", "title": "Taneční zóna", "text": "Taneční zóna\n\nTaneční zóna je časopis založený v roce 1997; reagoval na novou situaci v tanečním umění a na vstup současných tanečních směrů na území České republiky a Slovenska.. Od roku 2008 má i svoji on-line verzi. Přináší informace z tanečního dění nejen domácího, ale i zahraničního, a tancem za zemí Visegradské čtyřky \n\nPřináší informace a analýzy tanečního dění domácího i zahraničního, se zvláštním přihlédnutím ke středoevropskému prostoru – zemím Visegrádské čtyřky. Udržuje povědomí o tanečním umění a zasvěceně ho reflektuje. Tanec chápe v  celé šíři performativního a fyzického umění s přesahy do ostatních oborů. Věnuje se modernímu scénickému tanci (contemporary dance) i baletu, novému cirkusu, fyzickému divadlu i performanci. Přináší on-line reportáže z tanečních festivalů, o významných představeních publikuje rozsáhlé recenze v tištěné verzi. \"Taneční zóna\" staví současné dění i do kontextu s děním minulým. \n\nTaneční zónu vymyslela Anna Irmanovová na podzim roku 1996. U zrodu \"Taneční zóny\" stála Lenka Flory a tehdy patnáctiletý Vít Klusák, který se osvědčil jako taneční fotograf. Do vzniklého sdružení byli šéfredaktorkou osloveni do redakční rady: Eva Blažíčková, Nina Vangeli, Yvona Kreuzmannová a Ondřej Hrab. Anna Irmanovová vedla revui od roku 1996 do roku 2002. Z původniho nápadu Lenky Flory vydávat informativnī oběžník pro tanečníky vytvořila Anna Irmanovová plnohodnotnou kritickou revui s uměleckými fotografiemi. Prvním grafikem revue byl Ivan Mečl a tehdejší měsíčník vycházel ve zpracování studia Divus. Nina Vangeli se v roce 1997 stala zásadní přispěvatelkou, za její podpory vychází v časopise pravidelně \"Slovník divadelní antropologie\" od Eugenio Barby. Nina Vangeli působí dosud v redakci jako senior editor. V prvních letech \"Taneční zóna\" spolupracovala s francouzskými a britskými časopisy. Původní název \"Taneční sezóna\" byl v roce 2001 nahrazen názvem \"Taneční zóna\". První čísla vycházela za podpory Evy Blažíčkové a Yvony Kreuzmannové. Časopis využívá všech distribucí a dostává se ve formě předplatného do uměleckých škol i mimo Prahu. V letech 2008-2013 řídila \"Taneční zónu\" Jana Návratová, od roku 2014 je šéfredaktorem Vladimír Hulec. Tištěný časopis \"Taneční zóna\" vychází čtyřikrát ročně, a má minimálně 80 stran plných informací. Taneční zóna usiluje o co nejlepší grafické zpracování a o publikování kvalitních fotografií.\n\nČasopis \"Taneční zóna\" je k dispozici ve všech krajských vědeckých knihovnách, v Národní knihovně v Praze a v Moravské zemské knihovně v Brně.\n"}
{"id": "1450572", "url": "https://cs.wikipedia.org/wiki?curid=1450572", "title": "20. divize (mobilizace 1938)", "text": "20. divize (mobilizace 1938)\n\n20. divize byla vyšší jednotkou, působící v rámci V. sboru ve druhém sledu obrany v oblasti jihovýchodně od Brna, s cílem podpořit v případě potřeby obranné boje v úseku prvosledové Hraniční oblasti 38.\n\nVelitelem 20. divize byl brigádní generál Františk Kravák\n\nStanoviště velitele se nacházelo v Mutěnicích\n\nPodpora jednotek Hraniční oblasti 38 při obraně hlavního obranného postavení na směru nepřátelského útoku. V případě prolomení hlavního obranného postavení zastavení postupu nepřítele dále do hloubky československého území.\n\n\n9.547 mužů\n\n2.143 koní\n\n4.793 pušek\n\n114 těžkých kulometů\n\n358 lehkých kulometů\n\n18 minometů\n\n30 děl\n\nDivize nedisponovala žádnými protitankovými kanóny.\n"}
{"id": "1450573", "url": "https://cs.wikipedia.org/wiki?curid=1450573", "title": "Obléhání Nového Kartága", "text": "Obléhání Nového Kartága\n\nK obléhání Nového Kartága došlo během druhé punské války v roce 209 př. n. l. Římané, vedení Publiem Corneliem Scipionem, podnikli na město náhlý a nečekaný útok a za jediný den se ho zmocnili. Tím připravili Kartágince o jejich klíčovou základnu a přístav na Iberském poloostrově.\n\nNové Kartágo (dnešní Cartagena), hlavní město kartaginské říše v Ibérii, se na počátku druhé punské války v roce 218 př. n. l. stalo výchozím bodem Hannibalova tažení do Itálie. V témže roce vytáhlo opačným směrem římské vojsko, vedené bratry Publiem Corneliem Scipionem a Gnaeem Corneliem Scipionem. V následujících letech si Scipionové vybudovali pevný opěrný bod na severovýchodě Iberského poloostrova a svojí přítomností překáželi Kartágincům v přísunu posil Hannibalovi. Jeho mladší bratr Hasdrubal Barkas se v roce 215 př. n. l. vydal na sever s úmyslem proniknout do Itálie a připojit se k tamějším punským silám. Scipionové ho však přesvědčivě porazili v bitvě u města Hibera. O tři roky později překročili řeku Hiberus (Ebro) a dosáhli nad Kartáginci několika vítězství v jihovýchodní Ibérii. V roce 211 př. n. l. rozdělili své vojsko, načež je punští velitelé Hasdrubal Barkas, Mago Barkas a Hasdrubal Gisgo rozdrtili ve dvou střetnutích svedených na horním toku řeky Baetis (Guadalquivir). Oba římští vojevůdci přišli v boji o život.\n\nÚplnému zhroucení římské moci v Hispánii zabránil jezdec Lucius Marcius, který shromáždil to, co zbylo z poraženého vojska, a odvedl ho zpět za řeku Hiberus. Díky tomu udrželi Římané svoji výspu na severovýchodě poloostrova až do příchodu Gaia Claudia Nerona s čerstvými posilami. Nero konsolidoval nejisté římské postavení, byť se omezil toliko na obranu stávajícího území. Za jeho nástupce zvolili Římané poněkud překvapivě teprve pětadvacetiletého Publia Cornelia Scipiona, stejnojmenného syna a synovce nedávno padlých velitelů. Aby vyvážili jeho relativní nezkušenost, ustanovili mu jako doprovod někdejšího praetora Marka Junia Silana. Do Ibérie se se Scipionem vydal i jeho blízký přítel Gaius Laelius.\n\nNa podzim 210 př. n. l. se Scipio vylodil v Emporiích (Empúries) s 10 000 pěšáky a 1000 jezdci. Své síly soustředil do města Tarraco (Tarragona), v němž přezimoval. Zimní měsíce strávil plánováním tažení proti nepřátelům a shromažďováním informací o jejich počtu a poloze. Díky tomu zjistil, že tři kartaginské armády operují samostatně v odlehlých částech Ibérie. Hasdrubal Barkas bojoval s Hispány v centrální části poloostrova, Mago se zdržoval poblíž Herkulových sloupů (Gibraltarský průliv) a Hasdrubal Gisgo při ústí řeky Tagus (Tajo) v Lusitánii. Každá z nepřátelských armád se svojí velikostí zhruba rovnala římskému vojsku, čítajícímu asi 31 000 mužů. Scipio si uvědomoval, že pokud by zaútočil na kteroukoli z nich, ostatní by se k ní záhy přidaly, takže by musel čelit několikanásobné přesile nepřátel. Namísto riskantní konfrontace se rozhodl zaútočit na Nové Kartágo, nejvýznamnější z punských měst v Ibérii, disponující znamenitým přístavem. Rozptýlení Punové se nacházeli ve vzdálenosti nejméně deseti denních pochodů od města, díky čemuž se Římanům naskytla ideální příležitost k jeho dobytí. Nezbytnou podmínkou úspěchu byla rychlost, jelikož se dalo očekávat, že Kartáginci přispěchají napadenému městu na pomoc.\n\nNa jaře 209 př. n. l. shromáždil Scipio své muže a lodě u ústí řeky Hiberus (Ebro). U přechodu přes vodní tok zanechal Silana s 3000 pěšáky a 500 jezdci a s většinou vojska vyrazil rychlými pochody na jih. Co je cílem jeho tažení, neprozradil nikomu kromě Laelia, jehož pověřil velením loďstva. Polybios uvádí, že Římané dosáhli Nového Kartága během sedmi dnů. Město se však nalézalo zhruba 500 kilometrů na jih od řeky Hiberus. Současní historikové proto pochybují, že by dokázali urazit tuto vzdálenost za tak krátkou dobu. Navzdory tomu musel jejich náhlý příchod Kartágince ohromit.\n\nNové Kartágo mělo mimořádně výhodnou polohu, neboť se rozprostíralo na mysu spojeném úzkou šíjí s pevninou na východě. Ze všech ostatních stran ho obklopovala vodní plocha: mořský záliv na jihu a slané jezero na severu, propojené s mořem kanálem na západě. Samotné město se rozkládalo v kotlině sevřené pěti pahorky, kolem nichž se táhly skoro čtyři kilometry dlouhé hradby. Velitel posádky jménem Mago disponoval 1000 žoldnéři, které doplnil 2000 odvedenci z řad místních obyvatel. Polovinou žoldnéřů obsadil pevnost a ostatní rozmístil na východním pahorku. Odvedence postavil k hlavní městské bráně, vedoucí k šíji.\n\nNa vyvýšeném místě nedaleko brány dal Scipio rozbít tábor, jehož vnější stranu opevnil příkopem a dvojitou palisádou. Vnitřní stranu obrácenou k městu ponechal zcela bez ochrany. Zatímco legionáři stavěli tábor, připlul do zálivu Laelius s římským loďstvem. Tehdy promluvil Scipio k vojákům, povzbudil jejich odvahu a vyložil jim svůj záměr. Pověděl jim, že mu ho ve snu vnukl samotný Neptun, jenž mu přislíbil pomoc při dobývání města.\n\nVe tři hodiny ráno druhého dne zahájili Římané na souši i na moři svůj útok. Laeliovy lodě se přiblížily k městu a rozmanitými střelami začaly pálit na pevnost. Na pevnině připravil Scipio 2000 nejzdatnějších mužů a nosiče žebříků. Jakmile dostali signál k útoku, Mago otevřel bránu a vypustil proti nim odvedence s úmyslem odrazit nápor nepřátel. Na šíji se vzápětí rozhořela urputná a zpočátku vyrovnaná bitva. Scipio přikázal svým mužům, aby se drželi poblíž tábora. Obě strany vysílaly do boje čerstvé síly, nahrazující zraněné a vyčerpané vojáky. Posily Kartáginců ale přicházely jedinou bránou a musely přitom uběhnout několik set metrů, kdežto Římané je měli hned po ruce a v hojnějším počtu. Obležení byli tudíž v nevýhodě a po určitém čase nedokázali čelit soustavnému tlaku obléhatelů. Neustávající přísun posil z římského tábora posléze donutil Kartágince obrátit se na útěk. Při zoufalé snaze dostat se bránou zpět do města mnozí z nich padli a ještě více jich zahynulo ušlapáním. Za nastalého zmatku opustili četní obránci svá stanoviště na hradbách a Římanům se téměř podařilo proniknout dovnitř.\n\nScipio pozoroval vývoj bitvy z nedalekého pahorku a nařídil vojákům, aby neprodleně přinesli k hradbám žebříky a zaútočili na město. Pod ochranou tří štítonošů se poté osobně zapojil do obléhání, udílel rozkazy svým mužům a povzbuzoval je v jejich úsilí. Římanům se ale nedařilo vylézt na hradby, neboť ty se ukázaly být příliš vysoké. Leckteré žebříky nepostačovaly svou délkou, jiné se zase lámaly pod vahou stoupajících těl. Někteří z vojáků trpěli při šplhání závratí a se žebříků spadli. Punové si všimli potíží Římanů, obsadili znovu hradby a zasypávali útočníky střelami a jinými předměty, jimiž je svrhávali na zem. Rostoucí ztráty a únava přiměly římského vojevůdce stáhnout své muže do tábora.\n\nMezi Kartáginci zavládlo nadšení, jelikož se domnívali, že nepřátele odrazili a nebezpečí již pominulo. Nicméně jejich úleva neměla dlouhého trvání. Scipio rozkázal, aby se žebříků chopili jiní vojáci a ti udeřili na město s ještě větší silou než prve. Opětovný nápor Římanů podlomil morálku Kartáginců, potýkajících se s vysokými ztrátami a nedostatkem střeliva. Přesto se i nadále houževnatě bránili a nedovolili Římanům vystoupit na hradby.\n\nZatímco probíhal útok u hlavní brány, chystal se u jezera vybraný oddíl 500 legionářů se žebříky. Vzhledem k pokročilejší denní době nastal odliv, odvádějící vodu z jezera kanálem do moře. Ještě v Tarraconu se Scipio od jakýchsi rybářů dozvěděl, že jezero je velmi mělké a že ho lze téměř všude přejít, zvláště za odlivu. Poručil proto mužům, aby vstoupili do vody a nechali se vést průvodci. Když vojáci bojující u brány spatřili své druhy kráčet po jezeře, vzpomněli si na velitelova slova o Neptunovi a věřili, že se jedná o dílo boží prozřetelnosti. Část z nich utvořila želvu (\"testudo\"), prodrala se k bráně a začala ji rozbíjet sekerami. Skupina 500 legionářů mezitím přešla mělčinu a bez větších obtíží vystoupala na nehlídaný severní úsek hradeb. Obránci se totiž soustředili na hájení brány a přiléhajících opevnění a nenapadlo je, že by nepřátelé mohli přijít od jezera.\n\nIhned poté, co se Římané dostali na hradby, zamířili co nejrychleji k hlavní bráně a napadli obránce zezadu. Kartáginci, sevření ze všech stran, záhy propadli panice. Útočníci rozbili závory a rozrazili bránu, načež vojáci stojící venku začali proudit dovnitř. Mnoho jich proniklo do města také přes hradby. V téže chvíli je překonali i Laeliovi námořníci. Scipio rozkázal vojákům, aby pobíjeli obyvatele, na něž v ulicích narazí. Polybios v souvislosti s tím popisuje nemilosrdné a kruté počínání dobyvatelů. Několik oddílů se mezitím vrhlo na východní pahorek, držený dosud posádkou 500 žoldnéřů, a zahnalo ji na útěk. S asi tisícem mužů zamířil Scipio k pevnosti, v níž se Mago pokoušel klást odpor. Když ale zjistil, že město je zcela v rukou Římanů, vydal pevnost vítěznému vojevůdci. Jakmile se kartaginský velitel vzdal, přestali Římané na dané znamení zabíjet a pustili se do drancování.\n\nŘímané se v Novém Kartágu zmocnili několika set katapultů, desítek kamenometů, značného množství metacích zbraní, zvaných škorpióni, a osmnácti válečných lodí. V přístavu kotvilo rovněž několik desítek nákladních lodí, z nichž některé byly naložené obilím, zbraněmi, surovinami a jiným materiálem. Nalezli dále zásoby potravin uskladněné zde pro kartaginské armády, čítající 40 000 měřic pšenice a 270 000 měřic ječmene. Ve městě se nacházelo obrovské množství raženého i neraženého zlata a stříbra, díky čemuž získal Scipio do své pokladnice více než 600 talentů.\n\nDo římského zajetí padlo takřka 10 000 obyvatel města a 2000 řemeslníků a otroků. Občany a jejich rodiny propustil Scipio na svobodu. Řemeslníkům přikázal, aby jako otroci římského státu vyráběli zbraně a výstroj pro jeho vojsko, za což jim přislíbil svobodu po skončení války. Ostatní zajatci měli sloužit na ukořistěných lodích jako veslaři. Společně s Magonem se Římanům vzdalo 17 členů kartaginského senátu, které Gaius Laelius dopravil do Říma.\n\nPunové drželi ve městě více než 300 rukojmí ze vznešených hispánských rodin. Scipio je svolal k sobě a vybídl je, aby napsali příbuzným, že je Římané bezpečně dopraví do jejich domovů. Svou velkorysostí si zajistil vděčnost mnoha předních Hispánů. Mezi propuštěnými byly také dcery ilergetského náčelníka Indibilise a žena jeho bratra Mandonia.\nPodle Polybia k němu vojáci přivedli mimořádně půvabnou dívku, neboť věděli, že má slabost pro ženy. Scipio ale projevil nezvyklou zdrženlivost a odevzdal ji jejímu otci. V Liviově romantičtějším podání byla dívka snoubenkou jistého hispánského šlechtice. Scipio nechal šlechtice předvolat, ujistil ho, že její čest zůstala nedotčena a propustil ji.\n\nNejvýznamnější kořist představovalo samotné Nové Kartágo, klíčová základna Kartáginců v Ibérii se znamenitým přístavem, zajišťujícím přímé spojení se severní Afrikou. Punská moc na Iberském poloostrově utrpěla první vážný úder, protože ovládnutím tohoto města Římané fakticky vypudili své nepřátele z východní části poloostrova a přinutili je přejít do strategické defenzívy. Zároveň upevnili svoji nadvládu na moři. Z tohoto důvodu označují někteří současní historikové dobytí Nového Kartága za jednu z nejoslnivějších vojenských operací druhé punské války.\n\nPo zbytek roku 209 př. n. l. se již nepřihodilo nic pozoruhodného. Scipio setrval v Novém Kartágu a intenzivně se věnoval výcviku vojska a námořnictva. Dílny a loděnice zatím pilně vyráběly zbraně pro Římany. Když obnovil pobořené hradby, zanechal ve městě posádku a odtáhl přezimovat do Tarracony.\n\nKartaginští velitelé nejprve zprávy o pádu Nového Kartága popírali, později význam události zlehčovali. Přesto si uvědomovali, že se jedná o citelnou ztrátu v jejich válečném úsilí. Neučinili však nic, aby své hlavní město získali zpět nebo alespoň sevřeli blokádou. Nikoli překvapivě začali Hispánové kolísat ve své oddanosti vůči Kartágincům.\n\n\n"}
{"id": "1450574", "url": "https://cs.wikipedia.org/wiki?curid=1450574", "title": "Maxene Andrews", "text": "Maxene Andrews\n\nMaxene Angelyn Andrews (3. ledna 1916, Minneapolis – 21. října 1995, Boston) byla americká zpěvačka a herečka.\n\nSe svými dvěma sestrami Patty a LaVerne tvořily vokální trio The Andrews Sisters. Byly miláčkem publika kvůli jejich zpěvu v perfektní vokální harmonii. Skupina se proslavila v roce 1937 vydáním alba \"Bei Mir Bist du Schön\". Během druhé světové války trio koncertovalo pro americké vojáky v zámoří.\n\nMaxene Angelyn Andrews se narodila 3. ledna 1916 v Minneapolis jako druhá dcera řeckého imigranta Petera Andrease a Američanky norského původu Olgy Bergliot Pedersdatter Sollie.\n\nSestry Andrews se staly oblíbenou americkou ikonou a byly nesmírně úspěšné. Prodaly více než 75 milionů desek od konce 30. let dvacátého století do roku 1967. Objevily se ve filmech a spolupracovaly s Glenn Miller Orchestra a Bing Crosby. Jejich vzájemné vztahy však byly křehké. V roce 1953 se rozešly a Maxene s Patty pokračovaly v sólové kariéře. O tři roky později se setkaly všechny znovu. LaVerne zemřela v roce 1967. V roce 1970 se Maxene stala děkankou na ženské \"Tahoe Paradise College of Fine Arts\", Lake Tahoe, Nevada. Nakonec se stala její viceprezidentkou.\nMaxene a Patty se znovu spojily v roce 1974, debutovaly na Brodwayi v \"Over Here!\". Show se hrála více než rok, pak se rozešly a nikdy více již spolu nezpívaly.\n\nMaxene napsala memoáry, přednášela a vystupovala na koncertech, v nočních klubech a muzikálech.\n\nMaxene si vzala vydavatele Lou Levyho v roce 1941. Byli spolu až do roku 1949. Pak se rozvedli, když Levy našel Maxene se ženou v posteli. Neměli vlastní děti a tak adoptovali syna Petera Andrewse a dceru Aletu Ann.\n\nMaxene zemřela dne 1. října 1995 v Hyannis, Barnstable, Massachusetts. Je pohřbena ve Forest Lawn Memorial Park (Glendale).\n"}
{"id": "1450575", "url": "https://cs.wikipedia.org/wiki?curid=1450575", "title": "Tulúl as-Safá", "text": "Tulúl as-Safá\n\nTulúl as-Safa (الصفا – \"as-Safa\"/ místní výslovnost \"es-Safa\" nebo تلول الصفا – \"Tulúl as-SAFA\") je vulkanické pole v jižní Sýrii, blízko hranic s Jordánskem přibližně 75 km jihozápadně od Damašku.\n\nPole se rozkládá na ploše 220 km², sestává přibližně s 38 čedičových struskových kuželů a je vlastně pokračováním rozsáhlejšího pole Harrat aš Šám, rozkládajícího se na území Sýrie (vulkanické pole As-Safa), Jordánska a Saúdské Arábie (vulkanické pole Al Harrah). Přibližně v polovině 19. století bylo v tomto poli pozorované lávové jezero, pozdější aktivita v oblasti nebyla zaznamenána.\n\n"}
{"id": "1450576", "url": "https://cs.wikipedia.org/wiki?curid=1450576", "title": "Medosavka hlučná", "text": "Medosavka hlučná\n\nMedosavka hlučná (\"Manorina melanocephala\") je druh pěvce z čeledi kystráčkovitých (Meliphagidae). Je endemický pro jihovýchodní Austrálii, kde obývá suché otevřené eukalyptové lesy. Jsou popisovány čtyři poddruhy. Dospělý jedinec je převážně šedý, má oranžovo-žlutý zobák a žluté okolí očí. Tasmánský poddruh má také žluté peří na křídlech.\n\nVytváří hejna, která mohou čítat až několik stovek jedinců. Chovají se agresivně jak k vetřelcům, tak ke členům vlastní skupiny. Dalším z jejich typických znaků je i široký repertoár písní. Živí se nektarem, hmyzem a ovocem. Rozmnožují se během celého roku a staví pohárovitá hluboká hnízda, do kterých samičky nakladou dvě až čtyři vejce. O jejich zahřívání se stará pouze matka.\n\nJejich velká populace představuje problém pro ostatní druhy, především pak podobně velké nebo menší pěvce. Ty vyhání ze svého teritoria a postupně tak upravují původního druhovou biodiverzitu.\n\nAnglický ornitolog John Latham popsal medosavku hlučnou v roce 1801 ve své práci \"Supplementum Indicis Ornithologici, sive Systematis Ornithologiae\", a to hned jako čtyři samostatné druhy: \"Merops garrulus\", \"Gracula melanocephala\", \"Merops cucullatus\" a \"Merops albifrons\". John Gould ve svém díle \"Handbook to the Birds of Australia\" (1865) pak druh \"Merops garrulus\" klasifikoval pod názvem \"Myzantha garrula\". Na začátku 20. století se mezi australskými ornitology začalo používat označení \"Manorina melanocephala\", které se používá i v současnosti.\n\nDruhový název \"melanocephala\" pochází ze starořeckých slov \"melas\", černý, a \"kephale\", hlava.\n\nBývají popisovány čtyři poddruhy: tři kontinentální a jeden tasmánský. \"M. m. titaniota\" obývá poloostrov York v Queenslandu, \"M. m. lepidota\" střední Queensland a vnitrozemí Nového Jižního Walesu a nominátní \"M. m. melanocephala\" zase jihovýchodní Nový Jižní Wales, Victorii a jih Jižní Austrálie. Mezi těmito oblastmi se nacházejí přechodové zóny, kde se jednotlivé populace mísí.\n\nMedosavka hlučná je jedním ze čtyř zástupců rodu \"Manorina\", který je řazen pod početnou čeleď kystráčkovitých (Meliphagidae). Do stejného rodu patří i druhy medosavka černouchá (\"Manorina melanotis\"), medosavka australská (\"Manorina flavigula\") a medosavka zvonkohlasá (\"Manorina melanophrys\"). Jedním z jejich nejvýraznějších společných znaků je žluté okolí očí.\n\nMedosavky hlučné jsou endemické pro jihovýchodní Austrálii. Tito nemigrující ptáci obývají oblast od severního Queenslandu přes Nový Jižní Wales až k Jižní Austrálii a východní Tasmánii. Jejich rozsah se od počátku 90. let 20. století značně rozrostl a stejně tak se výrazně zvýšila populace. Protože jsou silně teritoriální, způsobují snížení populací ostatních druhů ptactva.\n\nVyhledávají suché a otevřené eukalyptové lesy, nejlépe bez nižšího porostu (keřů apod.). V jejich přirozeném prostředí dominují akácie (\"Acacia cambagei\", \"Acacia harpophylla\"), eremofily, různé druhy blahovičníků (\"Eucalyptus camaldulensis\", \"Eucalyptus ochrophloia\"), sandarakovce nebo korymbie \"Corymbia maculata\". Medosavky hlučné se nevyhýbají ani bažinatým lesům, které jsou v záplavových oblastech, a oblastem s netypičtějšími druhy, například jasan ztepilý (\"Fraxinus excelsior\") nebo vrba (\"Salix\").\n\nPřizpůsobují se i činnosti člověka: obývají biotopy ovládané lidmi a vytlačují z nich menší druhy ptáků. Studie provedná v Novém Jižním Walesu ukázala, že utlačované druhy jsou především pávíci (\"Rhipidura\"), pištci (\"Pachycephala\") a muchálci černopláštíkoví (\"Myiagra inquieta\").\n\nJejich tělo je dlouhé 24–28 cm, rozpětí křídel se pohybuje mezi 36 a 45 cm. Váží 70–80 g. Vzhled samců, samic i mladých je velmi podobný: většina těla je šedá, břicho bílé, křídla a vršek hlavy tmavě šedý. Mohou mít i olivově zbarvený pruh peří na vrchní straně křídel. Nohy a zobák jsou oranžovo-žluté. Mladí jedinci bývají o něco světlejší, než dospělci. Okolí očí mají spíše šedožluté, tedy ne tak jasné, jako dospělí.\n\nMedosavky hlučné odpovídají Bergmannovu pravidlu, které říká, že jedinci žijící ve studenějších oblastech bývají větší, než ti, kteří obývají teplá místa. Jednotlivé poddruhy se liší ale i ve zbarvení, například ptáci z Queenslandu prakticky nemají patrné olivově zbarvené peří na křídlech. Tasmánský poddruh má zase menší rozpětí křídel než ten nominátní.\n\nJak již druhové označení naznačuje, tito ptáci jsou poměrně hluční. Mají široký repertoár zvuků, od krátkého a pronikavého cvrlikání až po poplašné vysokofrekvenční hvízdání. To používají v případě narušení teritoria dravci, jako jsou flétňáci stračí (\"Strepera graculina\"), australští (\"Gymnorhina tibicen\") nebo rarozi proměnliví (\"Falco berigora\"). Využívají i komunikační zvuky, například pokud se samice blíží k hnízdu. Agresi při setkání s cizinci projevují i klapáním zobáku.\n\nMedosavky hlučné jsou společenští ptáci, samostatně jsou k vidění jen vzácně. Jejich hejna mohou čítat až několik stovek jedinců. V rámci kolonie si pak jednotliví samci vytyčí vlastní malá území, která se částečně mohou překrývat. Tuto část spolu sdílí 10 až 25 jedinců. Mladé samičky bývají vyhnány z rodných hejn, zatímco samci zůstávají a přemístí se většinou pouze v případě, že je kolonie už příliš velká.\n\nJedná se o jedny z nejagresivnějších medosavek. Menší potyčky, pronásledování a výstražné signály jsou v hejnech na denním pořádku, a to jak k jedincům stejného druhu, tak k zástupcům jiných. Samičky jsou vzájemně agresivní prakticky vždy, což může vést až k vyhnání ze skupiny. Mohou se tak chovat i k vlastním mláďatům, k samcům ale nikdy. Medosavky hlučné agresi většinou projevují klapáním zobáku, máváním křídel a snížením postoje. Při blízkém kontaktu s cizincem se pak co nejvíce vytáhnou a napřímí. Boje mezi mladými jedinci mohou dojít až tak daleko, že jeden sourozenec zabije druhého.\n\nZ jiných druhů nejčastěji útočí na lelčíky australské (\"Aegotheles cristatus\"), holuby chocholaté (\"Ocyphaps lophotes\") a různé potápky, volavky, kormorány, pardaloty a rozely. Ze savců jsou to kočky, netopýři, ovce, dobytek i klokani.\n\nJsou to převážně monogamní ptáci. Hnízdění může probíhat celý rok, ale nejčastější je mezi červencem a listopadem. Hnízda si staví na jehličnatých nebo listnatých stromech, často jde o akácie (\"Acacia\"), blahočety (\"Araucaria\"), banksie (\"Banksia\"), ibišky (\"Hibiscus\"), vakovky (\"Bursaria\"), kajeputy (\"Melaleuca\"), slizoplody (\"Pittosporum\"), pepřovce (\"Schinus\") nebo žakarandy mimózolisté (\"Jacaranda mimosifolia\"). Preferují stromy s hustšími korunami. Samotné hnízdo je pohárovitého tvaru a hluboké. Staví jej pouze samička z různých materiálů; od těch přírodních (trávy, větvičky, pavučiny) až po umělé (papír, zbytky atd.). Je vystlané peřím, chlupy, květinami nebo vlákny bourovcovitých (Lasiocampidae). Samice chodí okolo vybraného místa a sbírá materiály ze země nebo ze starých příbytků cizích ptáků. Během pěti až šesti dní má hotovo.\n\nVejce se liší velikostí, tečkováním i tvarem, obecně lze ale říct, že jsou protáhlá, s bílou, žlutou, narůžovělou nebo načervenalou barvou a malými skvrnami. Snůška čítá dvě až čtyři vejce, která samička zahřívá asi šestnáct dní. Líhnutí nemusí být synchronizované: rozdíl mezi vylíhnutím prvního a posledního ptáčete může být až šest dní.\n\nČerstvě vylíhnuté medosavky jsou holé, opeření se jim začne tvořit až za dva až tři dny. Plně se opeří asi šestnáctý den života a o dalších přibližně třicet dní později si začínají samy hledat potravu. Hnízdo opouštějí postupně: vylétnou z něho v době, kdy ještě nejsou zcela zdatní letci, a proto se zdržují na zemi pod ním. Vracejí se do něj občasně na noc a úplně jej opustí až po několika týdnech. I po vylétnutí se ale ještě asi tři týdny shlukují se svými sourozenci. Do té se o ně stará nejen matka, ale i další členové hejna, což může být i strategie pro snížení pravděpodobnosti predace.\n\nNejvětší část jídelníčku medosavek hlučných zabírá nektar, hmyz a ovoce. Výjimečně pak žerou i malé plazy, obojživelníky nebo medovici. Potravu hledají na zemi i v korunách stromů a během jejího shánění se shromažďují do menších skupin okolo osmi jedinců. Nektar vybírají přímo z květů. Hmyz zase chytají za letu nebo jej tahají ze země, byl ale zaznamenán i případ, kdy medosavky hledaly hmyz v trusu emu hnědého (\"Dromaius novaehollandiae\") nebo klokana obrovského (\"Macropus giganteus\").\n\nZ hmyzu nejčastěji tvoří jejich potravu mandelinkovití, slunéčkovití, kněžicovití a mravencovití. Nektar získávají například z květů žakarandy mimózolisté nebo zarděnice pestré (\"Erythrina variegata\"). Další na jejich jídelníčku je oves, pšenice a plody merlíku nebo jmelí.\n\nMedosavky hlučné obývají velkou plochu a dle Mezinárodního svazu ochrany přírody (IUCN) jsou řazeny mezi málo dotčené druhy. Jejich početná populace spíše představuje hrozbu pro jiné druhy, a to nejen pro ptactvo: zničené listy mohou vést k úhynu rostlin. Při obnově některých poškozených přírodních oblastí navíc bývají využity blahovičníky, které rychle rostou. Právě ty jsou ideální pro populaci medosavek a jejich počty jsou tak neúmyslně navyšovány i lidmi. Jako možné řešení se nabízelo přemístění skupin, ale ukázalo se, že ptáci se na novém území neusídlí a po čase se vrátí zpátky nebo si vyhledají jiné hejno stejného druhu. Dva ze studovaných jedinců cestovali celých 18 km, aby se dostali zpět na staré místo.\n\n"}
{"id": "1450577", "url": "https://cs.wikipedia.org/wiki?curid=1450577", "title": "Hraniční oblast 38 (mobilizace 1938)", "text": "Hraniční oblast 38 (mobilizace 1938)\n\nHraniční oblast 38 byla vyšší jednotkou československé armády, složením odpovídající přibližně divizi, působící v době mobilizace v roce 1938 v rámci Hraničního pásma XIV a jejím úkolem byla obrana hlavního obranného postavení v úseku od Vranova nad Dyjí po soutok Moravy a Dyje. Celková délka hlavního obranného postavení činila 113 km.\n\nVelitelem Hraniční oblasti 38 byl brigádní generál Miloš Kudrna\n\nStanoviště velitele se nacházelo v Brně\n\nÚkolem Hraniční oblasti 38 (HO 38) byla obrana hlavního obranného postavení ve velmi exponované oblasti jižní Moravy, kde byl očekáván úder nepřítele (konkrétně německé 14. armády) na všeobecném směru Vídeň-Brno. Část obranného postavení byla opřena o tok řeky Dyje, což zvyšovalo šanci na úspěšnou obranu, na druhé straně neprobíhala v této oblasti až do anšlusu Rakouska intenzivnější výstavba lehkého opevnění a přes značné úsilí se během roku 1938 podařilo stavebně dokončit pouze 80% z plánovaných 771 objektů a pouze 6 z plánovaných 31 obkjektů těžkého opevnění.\n\nVzhledem k riziku průlomu nepřítele v oblasti HO 38 byly ve druhém sledu obrany připraveny k případnému zásahu na směru nepřátelského útoku dvě pěší divize V. sboru.\n\n\n"}
{"id": "1450582", "url": "https://cs.wikipedia.org/wiki?curid=1450582", "title": "Genderová archeologie", "text": "Genderová archeologie\n\nGenderová archeologie vycházející z feministické kritiky archeologie sedmdesátých a osmdesátých let 20. století se soustřeďuje na analýzu a pokus o rekonstrukci života pravěkých populací pouze na základě podložených archeologických dat, podpořených údaji, získanými z mezioborové spolupráce.\"\n\nNavzdory tomu, že je to pojem relativně nový, je pro archeologii velmi důležitý. Snaží se minimalizovat vliv kultury, která ovlivňuje vnímání pravěkých společností a snaží se téma zkoumat co nejvíce kriticky.\n\nGender je v archeologii stále novým pojmem, začal vznikat v průběhu 70. let 20. století, ačkoliv bylo o tomto tématu napsáno již několik prací, ze světa např. NELSON, S. M. 1997: \"Gender in Archaeology: Analyzing Power and Prestige\", Walnut Creek nebo ENGELSTAD, E. 2007: \"Much More than Gender, Journal of Archaeological Method and Theory 14/3\", 217-234.\n\nZ českého prostředí jde např. o práce ČERMÁKOVÁ, E. 2005: \"Postavení ženy, muže a dítěte v rámci společnosti tvůrců lengyelské kultury\", rkp. diplomové práce, Brno, tato studie je zaměřena na genderovou perspektivu v době neolitu. Studie se věnuje problematice sociálního statutu žen, mužů a dětí v lengyelské kultuře, a to zejména na základě hrobových nálezů a zvláštních artefaktů.\n\nTUREK, J. 2002: \"„Cherche la femme!“ Archeologie ženského světa a chybějící doklady ženských pohřbů z období zvoncovitých pohárů v Čechách.\" In: Neustupný, E. (ed.): \"Archeologie nenalézaného\", Plzeň – Praha, 217 – 240, tato studie se věnuje genderové perspektivě v pozdním eneolitu.\n\n\nGenderová analýza je běžnější a známější zejména v anglicky mluvících zemích a ve Skandinávii. Tato analýza bývá používána zejména v mimoevropských projektech. V České republice se s touto analýzou lze setkat velmi zřídka, protože prameny, které se zabývají problematikou pravěké sociální společnosti, jsou dosti zastaralé a neobjektivní.\n\nU genderové analýzy, stejně jako obecně u archeologie, platí, že je k jejímu kompletnímu poznání potřeba spolupráce a srovnávání s jinými vědními obory (antropologie, historie, etnologie…). Z toho vyplývá, že moderní archeologie by měla být multidisciplinární vědou, snažící se odhalovat neznámá fakta o zaniklých lidských společnostech.\n"}
{"id": "1450587", "url": "https://cs.wikipedia.org/wiki?curid=1450587", "title": "Okres Nowy Dwór Mazowiecki", "text": "Okres Nowy Dwór Mazowiecki\n\nOkres Nowy Dwór Mazowiecki (polsky P\"owiat nowodworski\") je okres v polském Mazovském vojvodství se 79 298 obyvateli, vytvořený v roce 1999 v rámci administrativních reforem. Jeho sídlem je Nowy Dwór Mazowiecki.\n\nOkres zahrnuje:\n\n"}
{"id": "1450588", "url": "https://cs.wikipedia.org/wiki?curid=1450588", "title": "Armavir (město v Arménii)", "text": "Armavir (město v Arménii)\n\nArmavir je město a administrativní centrum stejnojmenné provincie v západní Arménii. Leží 47 kilometrů západně od Jerevanu a žije zde obyvatel.\n\nMěsto bylo založeno pod jménem \"Sardarabad\" v roce 1931. V letech 1935 až 1995 neslo jméno \"Oktemberjan\" (tedy v překladu říjen) k uctění památky Říjnové revoluce.\n\nOkolí současného města bylo významným regionem již v starověkých dějinách Arménie. Novodobý Armavir nelze zaměňovat s mnohem starším městem téhož jména, jehož pozůstatky leží asi 8 kilometrů jižním směrem. Toto významné starověké město bylo založeno již v 8. století před n. l. a v letech 331 až 210 před n. l. bylo hlavním městem Arménie. V nevelké vzdálenosti leželo též další starověké město Argištichinili, které vzniklo již v období existence prvního arménského království Urartu.\n\nUrbanistickým návrhem nového sídla byl pověřen významný arménský architekt Alexandr Tamanjan. Ve městě se zpočátku postupně usídlovali uprchlíci, kteří přicházeli z arménských vesnic na území sousední Gruzie. V průběhu 40. let přicházeli z blízkého okolí další lidé povětšinou kurdské národnosti. Z důvodu bouřlivého rozvoje průmyslu získala vesnice \"Oktemberjan\" v roce 1947 status města. Krátce po rozpadu Sovětského svazu bylo v roce 1995 městu navráceno jméno \"Armavir\".\n\nArmavir leží v západní Arménii v Araratské rovině asi 47 kilometrů od hlavního města Jerevanu. Vzhledem k poloze města ve vnitrozemí je pro něj charakteristické suché kontinentální podnebí s relativně velkými teplotními rozdíly mezi letním a zimním obdobím. Nejchladnějším měsícem je leden s průměrnou teplotou -3,2 °C, nejteplejším pak červenec s průměrnou teplotou 25,0 °C. Roční srážkový úhrn činí 305 mm.\n\nPřehled průměrné teploty a srážek podle měsíců:\nMěsto se od svého založení postupně stalo významným centrem průmyslu a služeb. Nejvýznamnějšími odvětvími průmyslu v Armaviru jsou potravinářství a výroba stavebních materiálů.\n\nPrvním podnikem na území města byla přádelna bavlny, zprovozněná v roce 1928. O roku 1943 je v provozu závod na výrobu konzerv. Rozkládá se na ploše  m² a je tak jedním z největších podniků svého druhu na území bývalého Sovětského svazu. V roce 1966 pak ve městě vznikla pobočka významné jerevanské likérky \"Yerevan Brandy Company\".\n\nFotbalový klub FC Armavir byl založen v roce 1965 jako FC Sevan Oktemberjan a působil většinu sezón v sovětské třetí nejvyšší soutěži. Po rozpadu Sovětského svazu v roce 1992 okusil arménskou nejvyšší soutěž, ale hned po první sezóně sestoupil. Kvůli finančním problémům klub v roce 2003 zanikl.\n\nV únoru 2017 spustila Arménská fotbalová asociace v Armaviru projekt na založení fotbalové akademie. O náklady, které se odhadují ve výši 3 milionů dolarů, se s národní asociací podělí též FIFA a UEFA. Dokončení realizace projektu je předpokládáno v říjnu 2019.\n\n"}
{"id": "1450589", "url": "https://cs.wikipedia.org/wiki?curid=1450589", "title": "Ota Černý", "text": "Ota Černý\n\nOta Černý může být:\n\n"}
{"id": "1450591", "url": "https://cs.wikipedia.org/wiki?curid=1450591", "title": "Verona Elderová", "text": "Verona Elderová\n\nVerona Elderová (* 5. dubna 1953) je bývalá atletka, sprinterka.\n\nNe mezinárodní scéně debutovala na olympiádě v Mnichově v roce 1972 jako členka britské štafety na 4x400 metrů. O rok později se stala halovou mistryní Evropy v běhu na 400 metrů. Stejného úspěchu dosáhla v letech 1975 a 1979 (tehdy porazila Jarmilu Kratochvílovou). Startovala rovněž na evropském šampionátu v Praze v roce 1978, kde se dostala do finále běhů na 400 I 800 metrů.\n"}
{"id": "1450592", "url": "https://cs.wikipedia.org/wiki?curid=1450592", "title": "Farid Mansurov", "text": "Farid Mansurov\n\nFarid Mansurov (* 10. května 1982 Dmanisi) je bývalý ázerbájdžánský zápasník – klasik, olympijský vítěz z roku 2004.\n\nNarodil se v gruzínském Dmanisi do ázerbájdžánské rodiny. Od svých třech let vyrůstal v Baku. Zápasení se věnoval od 10 let. Pod vedením trenéra Aligulu Hasanoglua se specializoval na řecko-římský (klasický) styl. V ázerbájdžánské mužské reprezentaci vedené Elčinem Džafarovem se pohyboval od roku 2002 ve váze do 66 kg. V roce 2004 se kvalifikoval na olympijské hry v Athénách. Ze základní skupiny postoupil z prvního místa přes dva veterány Kubánce Juana Maréna a Poláka Ryszard Wolného. Ve čtvrtfinále vyřadil Íránce Parvíze Zeídvanda a v semifinále Švéda Jimmy Samuelssona shodně 3:1 na technické body. Ve finále se utkal s Turkem Şerefem Eroğlum. V úvodních sekundách zaskočil favorita suplexem a ujal vedení 3:0. V polovině zápasu přidal další bod za strh. V závěrečných sekundách zápasu udržel vedení 4:3 na technické body a získal nečekanou zlatou olympijskou medaili.\n\nPo olympijských hrách jako introvert psychicky nezvládal popularitu olympijského vítěze a dlouho se nemohl nedostat do tréninkového tempa. Při zvýšené fyzciké zátěži si stěžoval hlavně na bolesti zad. V roce 2007 se však zvádl připravit na domácí mistrovství světa v Baku, kde bral první místo. V roce 2008 obhajoval zlatou olympijskou medaili na olympijských hrách v Pekingu. Při zahajovacím ceremoniálu nesl vlajku své země, ale v samotném turnaji vypadl v úvodním kole s Arménem Armenem Vardanjanem reprezentujícím Ukrajinu. Sportovní kariéru ukončil v roce 2010. Věnuje se trenérské práci.\n\n\n"}
{"id": "1450593", "url": "https://cs.wikipedia.org/wiki?curid=1450593", "title": "Římskokatolická farnost Doudleby", "text": "Římskokatolická farnost Doudleby\n\nŘímskokatolická farnost Doudleby je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nDoudleby byly v historii centrem oblasti, první zmínka o vesnici je již z roku 981. V roce 1143 je zde doložena plebánie a děkanát. Po založení Českých Budějovic význam Doudleb rychle upadl. Ve 14. století zahrnoval doudlebský děkanát 46 farností. Místní fara vznikla přestavbou původní tvrze. \n\nFarnost je spravována ex currendo z farnosti při kostele sv. Jana Nepomuckého v Českých Budějovicích.\n\n"}
{"id": "1450599", "url": "https://cs.wikipedia.org/wiki?curid=1450599", "title": "Assassin's Creed Odyssey", "text": "Assassin's Creed Odyssey\n\nAssassin's Creed Odyssey je historická akční adventura vydaná Ubisoftem, jedná se o jedenáctou hlavní hru série Assassin's Creed. Tento díl vyšel 5. října 2018 pro platformy Microsoft Windows, Playstation 4 a Xbox One. Děj se odehrává v období antiky v Řecku Při peloponéských válkách.\n\nKe hraní si lze vybrat jednu ze dvou postav - Kassandru nebo Alexiose, přičemž každý k událostem přistupuje trochu jinak. Obě hlavní postavy pochází ze Sparty. Rozhodnutí utváří svět díky více než 30 hodinám dialogů s výběrem odpovědí a vícero možným koncům hry.\n\nOdsouzen/a na smrt svou rodinou se Kassandra/Alexios vydává na úžasnou cestu ve válkou rozpolceném světě, vytvářeném lidmi i bohy, ve kterém se sráží hory s mořem. Na její/jeho cestě se z žoldáckého vyvrhela stane legendární řecký hrdina, který odhalí tajemství své minulosti.\n\nZahrnuje dvě velké příběhové linie (každá o třech epizodách), dvě samostatné hry a další drobný obsah.\n\n"}
{"id": "1450600", "url": "https://cs.wikipedia.org/wiki?curid=1450600", "title": "Dora – Zadrátované myšlenky a vzpomínky", "text": "Dora – Zadrátované myšlenky a vzpomínky\n\nDora – Zadrátované myšlenky a vzpomínky je knižní vydání vzpomínek Františka Jelínka, který během druhé světové války v koncentračním táboře Dora Mittelbau sabotoval výrobu raket V-2.\n\nVzpomínky byly vydány posmrtně v roce 2016 podle zápisků Františka Jelínka, který je formou osobitých myšlenek a vzpomínek sepsal po válce. Kniha obsahuje mimo osobních prožitků i výzkum raket jak civilního tak vojenského charakteru. V kapitole Dokumenty je otištěna dobová dokumentace dokládající pravdivost tvrzení společně s fotografiemi z dnešní doby z výzkumného střediska v Peenemünde a koncentračního tábora Mittelbau-Dora.\n\nFrantišek Jelínek jako člen Hnutí slovanské domoviny pomáhal falšováním propustek dostat se lidem přes hranice. Za tuto činnost byl v červnu 1943 zatčen gestapem a po tvrdém výslechu poslán přes Flossenbürg a Buchenwald do koncentrařního tábora Dora-Mittelbau, kde se díky své znalosti němčiny stal písařem. Pracoval ve skladu součástek raket V-2, kde využíval své funkce pro sabotážní činnost. Vadné součástky nechával na skladě a ty dobré zasílal zpět do továren jako vadné. Svým jednáním tak nemálo přispěl k neúspěchu raket V2. Při sabotážní činnosti byl přistižen a od šibenice ho zachránil konec války. \n\n"}
{"id": "1450601", "url": "https://cs.wikipedia.org/wiki?curid=1450601", "title": "Hardeol", "text": "Hardeol\n\nHardeol je hora vysoká 7 151 m n. m. nacházející se v pohoří Himálaj v Indickém státě Uttarákhand. Vrchol leží v Národním parku Nandá Déví. Tirsuli se svými vrcholy Tirsuli I a Tirsuli II se nachází severně od Hardeolu.\n\nPrvovýstup provedla 31. května 1978 expedice složená z indické a tibetské pohraniční policie.\n"}
{"id": "1450602", "url": "https://cs.wikipedia.org/wiki?curid=1450602", "title": "Wakkanai", "text": "Wakkanai\n\nWakkanai () je hlavní město podprefektury Sója na ostrově Hokkaidó v Japonsku. K roku 2018 v něm žilo přes čtyřiatřicet tisíc obyvatel.\n\nWakkanai je nejsevernějším městem Japonsko a patří do něj i mys Sója, nejsevernější bod ostrova Hokkaidó.\n\nJe zde letiště Wakkanai a také přístav, odkud jezdí trajekty na Riširi, Rebun a také do Korsakova na jižním konci Sachalinu v Rusku.\n\nPůvodně zde žili Ainuové a jméno města má proto svůj původ v aištině, kde znamenalo „chladná pitná řeka“.\n\n"}
{"id": "1450603", "url": "https://cs.wikipedia.org/wiki?curid=1450603", "title": "Tirsuli I", "text": "Tirsuli I\n\nTirsuli (také Tirsuli I) je hora vysoká 7 074 m n. m. nacházející v pohoří Himálaj v Indickém státě Uttarákhand. Vrchol leží v Národním parku Nandá Déví. Jižně od Tirsuli se nachází hora Hardeol (7 151 m) vzdálená 2.6 km. Hřeben vede na západ na 1,61 km vzdálený 7 035 m vysoký Tirsuli West (také Tirsuli II).\n\nPrvovýstup provedli 9. října 1966 horolezci Nirapada Mallik, Shyamal Chakrabarty, Nima Tashi a Šerpa Dorji z indické expedice.\n"}
{"id": "1450605", "url": "https://cs.wikipedia.org/wiki?curid=1450605", "title": "Tirsuli II", "text": "Tirsuli II\n\nTirsuli II (také Tirsuli West) je hora vysoká 7 035 m n. m. nacházející v pohoří Himálaj v Indickém státě Uttarákhand. Vrchol leží v Národním parku Nandá Déví. Vrchol je spojený hřebenem s 1,61 km vzdálenou Tirsuli I (7 075 m). Na jihovýchod se zvedá Hardeol (7 151 m) ve vzdálenosti 2,23 km.\n\nPrvovýstup provedla dne 17. července 2001 sedmičlenná expedice. Na vrcholu stanuli horolezci Kulwant S. Dhami, SS Bhandari, Rattan Singh, Amrik Singh, Jagmohan Singh, Karamjit Singh a Laxman Singh.\n"}
{"id": "1450619", "url": "https://cs.wikipedia.org/wiki?curid=1450619", "title": "Abra (zpěvačka)", "text": "Abra (zpěvačka)\n\nGabrielle Olivia Mirville, známá pod jménem Abra (stylizováno jako ABRA), je americká zpěvačka, skladatelka, herečka a hudební producentka původem z Queens v New Yorku. Abra a žila v dětství osm let v Londýně a vydává hudbu skrze nahrávací společnost Awful Records.\n\n\n\n"}
{"id": "1450625", "url": "https://cs.wikipedia.org/wiki?curid=1450625", "title": "Michel Zimbacca", "text": "Michel Zimbacca\n\nMichel Zimbacca (* 1924, Paříž) je francouzský filmař, básník a tvůrce koláží hlásící se k surrealismu.\n\nMichel Zimbacca se narodil syrským rodičům a žije v Paříži. Je profesionálním filmařem, vizuálním umělcem a básníkem. Od roku 1949 se nejprve podílel na surrealistickém hnutí svými filmovými „eseji“, včetně filmu \"Square du Temple\" (1946). Ve dvou filmech vytvořených ve spolupráci s J.-L. Bédouinem a B. Péretem čerpal z pramenů domorodých kultur (\"L'invention du monde\", 1951), (\"Quetzalcoatl\", 1952). V roce 1969 režíroval krátký film \"Ni d'Eve ni d' Adam\", v němž herec Claude Faraldo a surrealista Jean Benoît vystupují v Benoîtově kostýmu pro performanci nazvanou \"Nekrofil, hold seržantu Bertrandovi\". Ve svých básních stejně jako v množství svých výtvarných děl (koláže, objekty, kresby), Michel Zimbacca se snaží především obohatit filozofický a ideologický arzenál surrealismu. Je rovněž autorem mnoha skupinovách fotografií pařížské surrealistické skupiny.\n\nMichel Zimbacca odmítl uznat „rozpuštění“ surrealismu Jeanem Schusterem kolem roku 1970, pokračoval v surrealistickém dobrodružství, a spolu s Vincentem Bounourem, Jeanem-Louisem Bédouinem, Jorgem Camachem a dalšími se podílel na přípravách časopisů \"B.L.S.\", \"Surréalisme\" a \"SURR\". Navštívil také několikrát Prahu, kde se stýkal s českými surrealisty a proběhla projekce jeho filmů.\n\n\n\nPřispíval rovněž do časopisů \"Médium\", \"La brèche\", \"L'archibras\", \"B.L.S\"., \"Surréalisme\" a \"Surr\".\n"}
{"id": "1450629", "url": "https://cs.wikipedia.org/wiki?curid=1450629", "title": "Michaël Fuselier", "text": "Michaël Fuselier\n\nMichaël Fuselier (* 1981) je bývalý francouzský reprezentant ve sportovním lezení, mistr Francie v lezení na obtížnost.\n\n\n"}
{"id": "1450631", "url": "https://cs.wikipedia.org/wiki?curid=1450631", "title": "Kulen", "text": "Kulen\n\nKulen nebo také kulin je druh uzeniny pocházející z oblasti Slavonie, Baranji a Sremu. Patří k zabíjačkovým specialitám, vyrábí se v chladných měsících a dozrává až devět měsíců. Připravuje se z mletého vepřového masa (nejčastěji lokálního plemene fajferica) dochuceného česnekem, solí, mletou paprikou a někdy i černým pepřem, které se nadívá do vepřového tlustého střeva, pomalu se udí chladným kouřem z bukového nebo habrového dřeva a nechá se důkladně vyschnout. Někdy se také zahrabává do popela, který slouží jako desikant. Kulen má konzistenci klobásy, ale tvar a velikost salámu (může vážit 700 g až 1 kg). Existuje množství lokálních variant, lišících se obsahem tuku i pálivostí papriky, vyrábí se podomácku i průmyslově. Kulen je v zemích svého původu typickou součástí svátečního stolu a byla mu udělena ochranná známka Izvorno hrvatsko. Ve městě Bački Petrovac se konají pravidelné slavnosti \"kulenijada\". \n"}
{"id": "1450634", "url": "https://cs.wikipedia.org/wiki?curid=1450634", "title": "Černovický potok (přítok Tiché Orlice)", "text": "Černovický potok (přítok Tiché Orlice)\n\nČernovický potok je malý vodní tok v Orlických horách a okrese Ústí nad Orlicí. Většina jeho toku se nachází v přírodního parku Suchý vrch - Buková hora, soutok pak v přírodním parku Orlice.\n\nČernovický potok pramení v západním úbočí Suchého vrchu na malé pasece nad neznačenou lesní cestou spojující serpentinu silnice Červenovodské sedlo - Suchý vrch a turistické rozcestí \"Pod Bradlem\". Po celé délce teče přibližně západním směrem přičemž tvoří osu Kobylího dolu. Ve vzdálenosti asi dvou kilometrů od pramene v prostoru hájovny Zakopanka přibírá pravý přítok přitékající z rašeliniště Hynkovice. Poté vtéká do hluboce zaříznutého a částečně skalnatého údolí a je sledován modrou turistickou značenou trasou 1858 Suchý vrch - Těchonín. Ta se posléze odklání více do pravého svahu a Černovický potok vtéká do prostoru samoty \"Rybárna\", kde napájí zdejší sádka a podtéká silnici II/311 Jablonné nad Orlicí - Těchonín. Poté stéká do údolí Tiché Orlice resp. do jejího ramene odděleného během výstavby železniční trati Ústí nad Orlicí - Międzylesie a jeho původní trasování sleduje až do místa dnešního soutoku v km 81,8 řeky.\n"}
{"id": "1450637", "url": "https://cs.wikipedia.org/wiki?curid=1450637", "title": "Hervé Télémaque", "text": "Hervé Télémaque\n\nHervé Télémaque (* 5. listopadu 1937 Port-au-Prince) je francouzský malíř „Nové figurace“ a představitel pop-artu haitského původu, hlásící se rovněž k surrealismu.\n\nV důsledku zdravotních problémů byl nucen vzdát se svých plánů sportovní katiéry. V roce 1957, kdy se diktátor François Duvalier dostal k moci, odešel z Haiti do New Yorku, kde v roce 1960 vstoupil do Art Student's League. \n\nV roce 1961 se přestěhoval do Paříže. Začal navštěvovat surrealisty, aniž by se formálně připojil ke skupině. Na jeho osobnost upozornili právě surrealisté spolu s Eduardem Jaguerem. V roce 1962 se účastnil akcí uměleckého sdružení \"Narativní figurace\". Ve své tvorbě zpodobující všední objekty, osciluje mezi surrealismem, pop-artem a Novou figurací.\n\n\n\n\n"}
{"id": "1450641", "url": "https://cs.wikipedia.org/wiki?curid=1450641", "title": "Boříkovický potok", "text": "Boříkovický potok\n\nBoříkovický potok je malý vodní tok v Orlických horách, Kladské kotlině a okrese Ústí nad Orlicí.\n\nPrameniště Boříkovického potoka se nachází v severním úbočí Suchého vrchu pod neznačenou lesní cestou spojující turistické rozcestí \"U tří pánů\" s tzv. \"Krulišovou cestou\". Zdroje uvádějí dvojici pramenů v blízkosti sebe. Potok teče nejprve přibližně severovýchodním a poté severním směrem přičemž po většinu své délky tvoří osu vsi Dolní Boříkovice. Po opuštění lesa stéká pastvinami k obci, kde se k němu přimyká silnice od Červené Vody. Přitom opouští Orlické hory a vstupuje do Kladské kotliny. Ve vsi slouží k napájení malého rybníku a koupaliště. Po opuštění zástavby nabírá nakrátko severozápadní směr a po několika stovkách metrů se zleva vlévá do Tiché Orlice.\n"}
{"id": "1450645", "url": "https://cs.wikipedia.org/wiki?curid=1450645", "title": "Luc Boltanski", "text": "Luc Boltanski\n\nLuc Boltanski (* 4. ledna 1940 Paříž) je považován za jednoho z nejvlivnějších francouzských sociologů konce dvacátého a počátku jednadvacátého století. Spolu s Laurentem Thévenotem je jedním ze zakladatelů pragmatické sociologie kritiky. Jeho práce významně ovlivnila sociologii, politickou ekonomii a sociální a ekonomické dějiny. V současnosti působí jako odborný profesor na pařížské École des hautes études en sciences sociales.\n\nLuc Boltanski se narodil do židovské rodiny původem z Ruska. Jeho otec byl židovský doktor, který se během války musel skrývat. Matka se po druhé světové válce stala spisovatelkou. Luc Boltanski pochází ze tří bratrů, starší Jean-Élie Boltanski je lingvistou, mladší Christian je výtvarným umělcem.\n\nStudoval sociální vědy na Pařížské univerzitě. V roce 1968 obdržel doktorský titul, jeho doktorská práce byla vydána vydavatelstvím Mouton Publishing Company a přeložena do několika jazyků. Luc Boltanski má dvě děti z prvního manželství s Francoise Lemesle, během svého života se oženil ještě dvakrát. Jeho syn Christophe Boltanski je významným francouzským novinářem.\n\nPrvní výzkum Luca Boltanského probíhal v rámci Centra pro evropskou sociologii vedeného Raymondem Aronem a Pierrem Bourdieuem. Jeho raná díla byla řízena vlivem bourdieusovského teoretického rámce. Proto je Boltanski zařazen do „skupiny mladých lidí kolem Bourdieua.“\n\nNa počátku sedmdesátých let se stal Boltanski odborným profesorem na pařížské vysoké škole École des hautes études en sciences sociales a podílel se na založení časopisu \"Actes de la recherche en sciences sociales\". V polovině osmdesátých let se Boltanski odpoutal od výzkumného týmu Pierra Bourdieua. Intelektuální rozpor s Bourdieuovou sociologií lze shrnout do dvou protichůdných koncepcí sociologické kritiky.\n\nJeho současný výzkum se zaměřuje na souvislost mezi detektivním příběhem a vznikem státu. Kromě práce v oblasti společenských věd se Luc Boltanski věnuje také tvorbě poezie a dramatům.\n\nBoltanski přispěl k počátku politické a morální sociologie. Skupina politické a morální sociologie oficiálně existovala od 1. ledna 1985. Jejími členy byli například Pierre Bourdieu, Laurent Thévenot, Nicolas Dodier a další.\n\nSpoluautorem je Laurent Thévenot. Kniha vyšla ve francouzském originále roku 1991, potýká se s jedním z nejdůležitějších, avšak značně nepodložených rozměrů sociální existence – procesy ospravedlnění. Kniha byla bezprostředně spojena s řadou terénních výzkumů, na kterých se účastnili mnozí členové skupiny. Autoři tvrdí, že moderní společnosti nejsou jediným společenským řádem, nýbrž propojením několika řádů.\n\nSpoluautorkou je Eva Chiapello. Dílo bylo poprvé publikováno ve Francii v roce 1999 a lze jej považovat za velkolepý souhrn prací, který navazuje na De la justification. Obsahuje kritický popis hlavních změn v sociální struktuře moderního kapitalismu, pokus o provedení revize Weberovy koncepce „ducha kapitalismu“, dále představuje pokus o vytvoření kritické a morální sociologie, která by prozkoumala otázky týkající se spravedlnosti a nerovnosti v moderním kapitalismu.\n\nDílo bylo vydáno ve francouzském originále v Paříži v roce 2009. Je pravděpodobně Boltanskiho nejvíce filozofickou knihou. Poskytuje hloubkovou analýzu koncepčních podkladů „pragmatické sociologie kritiky“ se zaměřením na šest klíčových dimenzí.\n"}
{"id": "1450647", "url": "https://cs.wikipedia.org/wiki?curid=1450647", "title": "Dochování dřeva", "text": "Dochování dřeva\n\nDřevo se může dochovat v několika formách – vyschlé dřevo, zuhelnatělé nebo nasáklé vodu. Nejčastěji nalézáme dřevo v zuhelnatělém stavu, např. z pecí. Tato forma zkoumání spočívá v tom, že dřevo nejdříve vysušíme, a poté můžeme použít k dalšímu zkoumání. K této formě zkoumání stačí tenký plátek dřeva okolo 1 mm, díky čemuž se nám velká část nálezu zachová nedotčena. Formou zuhelnatělého dřeva můžeme zjistit jeho rod a druh. S tím jsou úzce spojeny podmínky dochování dřeva – podmáčené prostředí, přepálení, vysušení.\n\nZmínky o formě nasáklé vodou máme u slovanských sídlišť, kdy bylo dřevo používáno ke konstrukci studní. Dochovaly se také studny, kde byly jejich stěny obloženy dřevěnými kůly či deskami. Dochování dřeva můžeme využít při radiokarbonové metodě.\n\nInformace, které byly vytěženy za pomoci dochování dřeva jsou pro archeology velice vzácné. Mohou se z nich dozvědět, z jakého druhu dřeva bylo vyrobeno palivové dříví, nářadí nebo nábytek. Díky dochovanému dřevu také získáváme informace o stáří původního objektu, nebo o tom, jaký materiál pravěcí lidé používali a vděčíme mu, za spoustu stavebních rekonstrukcí.\n\nDochování dřeva souvisí i s jinými obory. Typickým příkladem je antrakologie, která se zabývá analýzou rostlinných makrozbytků dřev, která se aplikuje na nespálené i spálené fragmenty. S ní úzce souvisí archeobotanika, která se zabývá vyhledáváním, separací a vyhodnocením rostlinných makrozbytků z různých nálezových prostředí především archeologických nalezišť. Dalším oborem je dendrologie, což je nauka o dřevinách, tj. o stromech, keřích a polokeřích.\n\nNejvíce dochovaných artefaktů bylo nalezeno v oblasti jezera Ozette. Dále je známo naleziště Dalladies ve Skotsku, kde byly nalezeny dřevěné uhlíky, které byly použity při stavbě mohyly. Známá je také lokalita v Anglii (Somerset Levels), kde byly nalezeny odřezky stromů pod vodou.\n"}
{"id": "1450651", "url": "https://cs.wikipedia.org/wiki?curid=1450651", "title": "Maria Walliserová", "text": "Maria Walliserová\n\nMaria Walliserová (* 27. května 1963 Mosnang) je bývalá švýcarská reprezentantka v alpském lyžování. \n\nNa olympijských hrách získala v roce 1984 stříbrnou medaili ve sjezdu a bronzové medaile v roce 1988 v obřím slalomu a kombinaci. Na mistrovství světa v alpském lyžování vyhrála v roce 1987 sjezd a superobří slalom a byla třetí v obřím slalomu, v roce 1989 vyhrála obří slalom. Ve své kariéře vyhrála 25 závodů Světového poháru, v sezónách 1985/86 a 1986/87 získala velký Křišťálový glóbus za celkové vítězství, má také pět malých Křišťálových glóbů: za sjezd z ročníků 1983/84 a 1985/86, za kombinaci z ročníku 1985/1986 a v sezóně 1986/87 vyhrála obří slalom a superobří slalom. Šestkrát se stala mistryní Švýcarska v alpském lyžování. V roce 1986 získala cenu Skieur d’Or, v letech 1986 a 1987 byla zvolena švýcarskou sportovkyní roku.\n\nMá dvě dcery, starší Siri se narodila s rozštěpem páteře a je upoutána na invalidní vozík. Walliserová je proto předsedkyní správní rady organizace Stiftung Folsäure Offensive Schweiz, podporující prevenci vrozených vad způsobených nedostatkem kyseliny listové. \n\n"}
{"id": "1450663", "url": "https://cs.wikipedia.org/wiki?curid=1450663", "title": "Jean Terrosian", "text": "Jean Terrosian\n\nJean Terrosian (* 1931 Paříž) je francouzský malíř a tvůrce objektů hlásící se k surrealismu.\n\nNarodil se v Paříži. Jeho předci jsou arménského původu. Od roku 1961 spolupracuje s pařížskou surrealistickou skupinou. Nejprve k hnutí přispíval semi-figurativní malbou, ovlivněnou Robertem Mattou a A. Gorkym. V roce 1967 radikálně obměnil své dílo a převzal figurativní výraz, inspirovaný obchodními a inzertními katalogy, což mu umožňuje jak objektivizaci vlastních fantasmat, tak i vyjádření distance vůči nim. Prozkoumává skryté vztahy mezi slovy a obrazy, a to jak objektivní, tak subjektivní. Jedná se o druh hermetických rébusů. \n\nV roce 1968 se osobně účastnil vernisáže výstavy \"Princip slasti\" v Praze. Po smrti André Bretona spolu s Vincentem Bounourem, Jeanem-Louisem Bédouinem Jorge Camachem, Michelem Zimbaccou a dalšími zůstal věrný surrealismu. \n\n\n"}
{"id": "1450671", "url": "https://cs.wikipedia.org/wiki?curid=1450671", "title": "Mahaddin Allahverdijev", "text": "Mahaddin Allahverdijev\n\nMahaddin Allahverdijev (* 8. května 1962) je bývalý sovětský a ázerbájdžánský zápasník – klasik.\n\nPochází z ázerbájdžánské obce Šahhusejnli v okrese Zardab. Od svých 14 let studoval na střední internátní škole v Baku. V klubu Dinamo se zároveň věnoval řecko-římskému (klasickému) stylu zápasení pod vedením Aramajise Sajadova. V sovětské mužské reprezentaci se pohyboval od roku 1983 ve váze do 48 kg. V roce 1984 neuspěl v sovětské olympijské nominaci na olympijské hry v Los Angeles na úkor Tema Kazarašviliho. V roce 1988 startoval na olympijských hrách v Soulu jako favorit na vítězství. V základní skupině však zaváhal v úvodním kole s mladým Polákem Andrzejem Głąbem a ze druhého místa postoupil do boje o třetí místo proti Bulharu Bratanovi Cenovovi. Zápas s Cenovem se mu nevydařil a prohře před časovým limitem na technickou převahu soupeře obsadil 4. místo. Po olympijských hrách v Soulu se v reprezentaci neprosazoval. Sportovní kariéru ukončil v roce 1992. Věnuje se trenérské práci.\n\n\n"}
{"id": "1450681", "url": "https://cs.wikipedia.org/wiki?curid=1450681", "title": "Chris Anderson", "text": "Chris Anderson\n\nChris Anderson (* 1957 Pákistán) je hlavní tvůrce a kurátor TED konferencí pořádaných neziskovou organizací TED. Osmnáctiminutové přednášky TED Talks jsou přístupné zdarma na internetu a sledují je stamiliony lidí po celém světě. \n\nAnderson dříve pracoval jako novinář, založil také vlastní nakladatelství Future Publishing. Je autorem knihy „TED Talks: The Official TED Guide to Public Speaking“, která česky vyšla pod názvem „Přednášejte jako na TEDu: Oficiální průvodce veřejným vystupováním od kurátora konference TED“. Kniha figurovala na žebříčku bestsellerů The New York Times. \n\nChris Anderson se narodil v roce 1957 v Pákistánu. Jeho otec provozoval mobilní venkovskou nemocnici v Pákistánu, Indii a Afghánistánu. Vystudoval Woodstock School v Himálaji a poté Monkton Combe School v Anglii. Nastoupil na Oxfordskou univerzitu, kde studoval nejdříve fyziku a poté filozofii, politologii a ekonomii. Studium ukončil v roce 1978.\n\nKariéru začal jako novinář, pracoval v tištěných médiích i v rádiu. Zprávy přinášel například ze Seychel. Když se v roce 1984 vrátil do Velké Británie, nadchla ho „počítačová revoluce“ a stal se editorem v časopisech píšících o počítačích (\"Personal Computer Games\" a \"ZZap!64\"). O rok později založil nakladatelství Future Publishing, které se zaměřovalo na témata, jako jsou technologie, videohry, design, hudba. \n\nV roce 1994 se Anderson přestěhoval do USA, kde vybudoval Imagine Media a stal se vydavatelem magazínu \"Business 2.0\". Vytvořil také populární webové stránky o videohrách IGN. Později se obě vydavatelství (Imagine a Future) spojila a zasáhla tak publikum v USA i ve Velké Británii. Jeden čas společnost vydávala 150 magazínů a zaměstnávala 2 tisíce lidí.\n\nZaložil neziskovou organizaci Sapling Foundation zabývající se hledáním řešení klíčových globálních otázek prostřednictvím médií, technologií, podnikání a nových myšlenek.\n\nV roce 2001 nadace zorganizovala konferenci TED a poté ji pořádala každý rok. Setkání se koná v Monterey v Kalifornii. Anderson se začal organizaci TED konferencí věnovat naplno.\n\nTED je nezisková organizace, která funguje od roku 1984. Dříve pokrývala zejména témata technologií (Technology), zábavy (Entertainement) a designu (Design). Dnes je spektrum témat mnohem širší, zahrnuje například vědu, byznys, globální otázky nebo osobní rozvoj.\n\nChris Anderson převzal platformu TED v roce 2001 od jejího zakladatele Richarda Wurmana. Přetvořil ji v neziskový projekt s mnoha přesahy. Popularitě TEDu pomohla řada dceřiných iniciativ, především překlad do národních jazyků. Dnes jsou přednášky přístupné ve více než 100 jazycích. Nejsledovanější videa dosahují několika desítek milionů zhlédnutí.\n\nV roce 2009 byla představena iniciativa TEDx, která místním organizátorům poskytuje bezplatné licence, pokud se rozhodnou uspořádat vlastní akce podobné TEDu. \n\nV roce 2016 Chris Anderson vydal knihu „Přednášejte jako na TEDu: Oficiální průvodce veřejným vystupováním od kurátora konference TED“, která vyšla také česky v nakladatelství Jan Melvil Publishing. Autor v publikaci odkrývá tajemství mluvené řeči, která podle jeho názoru může být silnější než psaný text, pokud je promyšlená a správně pronesená. V knize odhaluje, co se naučil za roky působení v TEDu, kdy připravoval na vystoupení například Billa Clintona, zpěváka kapely U2 Bona nebo Hanse Roslinga.\n\nV knize odhaluje pět klíčových technik úspěšného řečníka:\n\n\nZároveň upozorňuje, jakým chybám by se řečníci měli vyhnout. Vysvětluje například, jaké řečnické styly odradí publikum nebo proč je důležité, aby každá řeč měla jasný leitmotiv.\n"}
{"id": "1450687", "url": "https://cs.wikipedia.org/wiki?curid=1450687", "title": "Kostel svatého Ducha (Hévíz)", "text": "Kostel svatého Ducha (Hévíz)\n\nKostel svatého Ducha v Hévízu (maď. \"Szentlélek templom\") je moderní římskokatolický kostel v maďarském Hévízu.\n\nByl vystavěn v letech 1996–1999 podle plánu Jánose Bocskaie. Má kapacitu asi 1000 osob.\n\nDíky dobré akustice je vhodný také na pořádání varhanních koncertů.\n"}
{"id": "1450704", "url": "https://cs.wikipedia.org/wiki?curid=1450704", "title": "Seznam finalistů Česko Slovenské SuperStar", "text": "Seznam finalistů Česko Slovenské SuperStar\n\nČesko Slovenská SuperStar je hudební televizní soutěž s prvky reality show, kterou vytvořil Simon Fuller. V Česku ji vysílá Nova a na Slovensku Markíza. Soutěž vychází z britské verze \"Pop Idol\", která se vysílá všude na světě. V Česku i na Slovensku začaly napřed odděleně tři ročníky, v roce 2009 došlo ke sloučení.\n"}
{"id": "1450716", "url": "https://cs.wikipedia.org/wiki?curid=1450716", "title": "Napier Gazelle", "text": "Napier Gazelle\n\nNapier Gazelle byl turbohřídelový motor vyráběný britskou společností D. Napier & Son v polovině 50. let 20. století. V roce 1961 byla jeho výroba předána joint venture s Rolls-Royce Limited nazvanému \"Napier Aero Engines Limited\", které ale zaniklo o dva roky později.\n\n\nTento motor byl užíván dvěma typy britských vrtulníků, transportním Bristol Belvedere (později Westland Belvedere) a protiponorkovými verzemi typu Westland Wessex HAS.1 a HAS.3 (ostatní varianty Westlandu Wessex užívaly motory Rolls-Royce Gnome).\n\nZachovaný Napier Gazelle je vystavený v \"Royal Air Force Museum\" v Londýně, a další z vrtulníku Westland Wessex je v expozici \"Queensland Air Museum\" v australském městě Caloundra.\n\nÚdaje podle\n\n"}
{"id": "1450720", "url": "https://cs.wikipedia.org/wiki?curid=1450720", "title": "Soputan", "text": "Soputan\n\nSoputan je velmi aktivní stratovulkán na ostrově Sulawesi v Indonésii o nadmořské výšce 1784 metrů. Nachází se na poloostrově Minahasa, 42 km jihozápadně od provinčního hlavního města Manado, administrativně sopka patří do provincie Severní Sulawesi. Leží na jihozápadním okraji kaldery Tondano, jihozápadně od další sopky, Sempu.\n\nMez roky 1405 až 2007 bylo zaznamenáno třicet čtyři erupcí sopky Soputan, z toho dvacet osm od roku 1901. Výbuchy sopky mají většinou stejný průběh: explozivní erupce a pyroklastickě proudy, často spojené s lávovými proudy od vrcholového kráteru, méně často s freatomagmatickými erupcemi. Síla erupcí dle indexu vulkanické výbušnosti se pohybuje mezi 1 a 3.\n\nSoputan je mladá sopka se sporou vegetací. Výrazné severovýchodním úbočí hory se formovalo od roku 1906 z lávových proudů, které trvaly až do roku 1924.\n\n"}
{"id": "1450723", "url": "https://cs.wikipedia.org/wiki?curid=1450723", "title": "Smrčecký potok", "text": "Smrčecký potok\n\nSmrčecký potok je malý vodní tok v Hornosvratecké vrchovině na rozhraní okresů Žďár nad Sázavou a Brno-venkov. Celý tok se nachází v přírodním parku Svratecká hornatina.\n\nSmrčecký potok pramení v intravilánu vsi Smrček a v celé své délce teče přibližně jihovýchodním směrem. Po protečením dvěma malými rybníčky pod vsí přijímá jediný významný přítok vlévající se z levé strany a přitékající z dalšího rybníka. Poté se přimyká k silnici Smrček - Nedvědice a vtéká do hlubokého údolí, kde protíná hranici Kraje Vysočina a Jihomoravského kraje. Ze severní strany obtéká hrad Pernštejn a vtéká do stejnojmenné místní části Nedvědice. Zde protéká zahradou vily Mitrovských a u křižovatky silnic se zleva se vlévá do Nedvědičky.\n"}
{"id": "1450724", "url": "https://cs.wikipedia.org/wiki?curid=1450724", "title": "Westland Wessex", "text": "Westland Wessex\n\nWestland Wessex byl britský vrtulník vyráběný společností Westland v somersetském Yeovilu, jako licenční varianta amerického typu Sikorsky S-58 odlišující se použitím turbohřídelové pohonné jednotky. Jeho prvním uživatelem se stalo \"Royal Navy\", a později vznikly i stroje určené pro \"Royal Air Force\".\nJednalo se o první vrtulník britské \"Fleet Air Arm\" od počátku konstruovaný jako protiponorkový a první sériově vyráběný těžký vrtulník poháněný turbohřídelovým motorem s volnou turbínou.\n\n\n\n\nÚdaje podle publikace \"Westland Aircraft since 1915\"\n\n\n\n"}
{"id": "1450736", "url": "https://cs.wikipedia.org/wiki?curid=1450736", "title": "Johann Wana", "text": "Johann Wana\n\nJohann Wana (6. prosince 1908 – ), uváděn také jako Johann Vana nebo Johann Wanna, byl rakouský fotbalista, který nastupoval jako obránce nebo záložník.\n\nV rakouské lize hrál za Herthu Vídeň a Rapid Vídeň. V československé lize hrál za SK Viktoria Plzeň a DSV Saaz, aniž by skóroval.\n\n"}
{"id": "1450741", "url": "https://cs.wikipedia.org/wiki?curid=1450741", "title": "Coinbase", "text": "Coinbase\n\nCoinbase je online směnárna se sídlem v San Franciscu v Kalifornii. Zprostředkovává bitcoinové transakce a směnu bitcoinu, bitcoinu cash, ethereua, XRP, ethereua classic, litecoinu, 0x, BAT a USD Coinu s eurem, americkým dolarem a britskými librami ve 31 zemích světa a uskladnění bitcoinu nabízí v 190 zemích po celém světě.\n\nSměnárna Coinbase byla založena v červnu roku 2012 Brianem Armstrongem a Fredem Ehrsamem. Tým se tehdy zapsal do startupového inkubátoru Y Combinator. Již v říjnu stejného roku společnost spustila služby nákup a prodej bitcoinů prostřednictvím bankovních převodů. V květnu roku 2013 firma získala investici ve výši 5 miliónů amerických dolarů od firmy Union Square Ventures vedenou Fredem Wilsonem a v prosinci pak 25 miliónů amerických dolarů od firem Andereessen Horowitz, Union Aquare Ventures a Ribbit Capital. \n\nV roce 2014 již měla společnost jeden milión uživatelů a získala službu Blockr a Kippts a spustila trezorový systém pro bezpečné uložení bitcoinu. Během roku 2014 společnost uzavřela partnerství se společností Overstock, Dell, Expedia, Dish Network a Time Inc., kterým umožnila přijímat bitcoinové platby. To samé udělala také pro firmy Stripe, Braintree a Paypal. \n\nV lednu 2015 firma obdržela další investice ve výši 75 milionů amerických dolarů, kterou uskutečnil Draper Fisher Jurvetson, burza cenných papírů New Yorku Stock Exchange, USAA a několik bank. Později v lednu spustila bitcoinovou burzu pro profesionální obchodníky zvanou Coinbase Exchange se zázemím v USA. V květu 2016 firma burzu Coinbase Exchange přejmenovala na Global Digital Asset Exchange (GDAY) a začala nabízet profesionálům ether, token kryptoměny Ethereum. V červenci téhož roku ho nabídla také obyčejným zákazníkům. \n\nV lednu a v březnu roku 2017 získala společnost Coinbase společnost BitLicense a licencovala obchodování s kryptoměnami Ethereum a Litecoin u Newyorského ministerstva finančních služeb (DFS). V listopadu pak americký daňový úřad (US Internal Revenue Service) nakázal firmě, aby ohlásila každého uživatele, který za rok uskuteční transakce za alespoň 20 000 amerických dolarů. O půl roku později, 23. února 2018, informovala Coinbase přibližně 13 000 uživatelů, kteří splnili tuto podmínky, že do 21 dní poskytne americkému daňovému úřadu jejich identifikační číslo, jméno, datum narození, adresu a historické záznamy o transakcích od roku 2013 do roku 2015. \n\nTentýž rok 5. dubna Coinbase oznámila vytvoření fondu Coinbase Ventures, které se zaměří na investice do společností zaměřených na blockchain a kryptoměny. Dne 16. května 2018 společnost Coinbase Ventures oznámila svou první investici do společnosti Computerized Labs, což je startup vytvářející pro Ethereum chytré kontrakty podobné těm na finančních trzích. \n\nCoinbase slouží k nákupu a prodeji kryptoměn za americké dolary, eura a britské libry. Nákup na Coinbase probíhá velmi jednoduše. Stačí, aby se klient zaregistroval, ověřil účet emailem, zadal číslo mobilního telefonu pro zasílání sms pro ověření při přihlašování a následně ověřil svou identitu jednoduchým vyfocením svého občanského průkazu webkamerou nebo chytrým telefonem. Poté už může vložit na svůj účet s pomocí platební karty nebo bankovního převodu finance. Vklad platební kartou je okamžitý, ale je zpoplatněn 4% poplatkem z vkladu, kdežto vklad bankovním převodem je zdarma, trvá však 2 – 5 dní. Nově od 2019 je možnost nakoupit také přes Paypal. Jakmile jsou peníze na Coinbase, klient může nakupovat kryptoměny. Tento nákup je zatížen jen velmi nízkým spreadem (přibližně 1 %). Coinbase neumožňuje limitní příkazy (automatický nákup za předem definovanou cenu), ale pouze opakující se nákupy. \n\nNa každém účtu má klient přístup hned k několika elektronickým peněženkám (BTC, ETH nebo LTC).\n\nKaždá z peněženek umožňuje snadno, rychle a poměrně bezpečně ukládat, odesílat a přijímat různé kryptoměny. Na tyto peněženky může klient posílat kryptoměny z jiné peněženky, směnárny nebo třeba bitcoinového automatu. Takto získané kryptoměny si ve směnárně Coinbase může držet, poslat je někomu dalšímu nebo je směnit za klasické měny či kryptoměny. \n\nAč je takové držení kryptoměn v peněženkách ve směnárnách praktické, není z bezpečnostních důvodů doporučováno.\n\nCoinbase - oficiální webová stránka směnárny Coinbase\n\nCoinbase - Návod a tipy jak se vyznat na Coinbase směnárně\n\nCoinbase - Recenze a srovnání směnárny Coinbase\n"}
{"id": "1450743", "url": "https://cs.wikipedia.org/wiki?curid=1450743", "title": "Johann Riederich", "text": "Johann Riederich\n\nJohann Riederich (18. září 1907 – ), uváděn také jako Johann Riedrich, byl rakouský fotbalový útočník.\n\nV rakouské lize hrál za Austrii Vídeň. V československé lize hrál za DSV Saaz, aniž by skóroval.\n\n"}
{"id": "1450744", "url": "https://cs.wikipedia.org/wiki?curid=1450744", "title": "Konrad Klapheck", "text": "Konrad Klapheck\n\nKonrad Klapheck (* 10. února 1935 Düsseldorf) je německý malíř a postsurrealista, ve svém výrazu blízký pop-artu i surrealismu.\n\nV roce 1954 nastoupil na Vysokou školu výtvarných umění v Düsseldorfu, kde absolvoval kurzy kreslení u Bruna Gollera. V letech 1956–1957 během šestiměsíčního pobytu v Paříži se spřátelil s Christianem d'Orgeixem, který mu zprostředkoval poznání děl Marcela Duchampa a Raymonda Roussela. Setkal se tehdy s Eduardem Jaguerem, který jej přizval ke spolupráci s hnutím \"Phases\" a v roce 1961 jej představil André Bretonovi. \n\nMyšlenku „malovat stroje“, toto imaginativní předurčení, mu údajně vnukl jeho přítel a mentor Christian d'Orgeix. André Breton v jeho malbách spatřoval náhradu symbolické freudovské fauny celým aparátem nástrojů: psacích a šicích strojů, telefonů, parních žehliček, ševcovských kopyt, požárních hlásičů. Všechny jeho objekty jsou malovány s velkou precizností a to vedlo některé kritiky k tomu, že jej považují za předchůdce evropského pop-artu a hyperrealismu. \nDodnes žije a tvoří v Düsseldorfu. \n\nvýběr\n\n"}
{"id": "1450745", "url": "https://cs.wikipedia.org/wiki?curid=1450745", "title": "Július Černický", "text": "Július Černický\n\nJúlius Černický (* 5. března 1937, Kežmarok) je bývalý slovenský hokejový útočník, reprezentant Československa. Po skončení aktivní kariéry působil jako trenér, v československé lize trénoval Duklu Trenčín. \n\nReprezentoval Československo ve 12 utkáních v letech 1957 až 1961, ve kterých dal 6 gólů. Na klubové úrovni hrál za ZJS Zbrojovka Spartak Brno (1954–1956), TJ Slovan Bratislava (1956–1969) s v Rakousku za Wiener EV.\n\n"}
{"id": "1450748", "url": "https://cs.wikipedia.org/wiki?curid=1450748", "title": "Zafar Gulijev", "text": "Zafar Gulijev\n\nZafar Gulijev (* 17. června 1972) je bývalý sovětský, ázerbájdžánský a ruský zápasník – klasik, bronzový olympijský medailista z roku 1996.\n\nZápasení se věnoval od 10 let v rodném Luvasaru. Od svých 14 žil v Baku, kde se specializoval na řecko-římský (klasický) styl v klubu Dinamo. Ještě před rozpadem Sovětského svazu v roce 1991 přestoupil do ruského Uljanovsku, kde se připravoval pod vedením Anatolije Vinnika. Od roku 1992 reprezentoval samostatné Rusko ve váze do 48 kg.\n\nV roce 1996 startoval na olympijských hrách v Atlantě, kde mu nepřálo nalosování. V úvodním kole porazil úřadujícího vicemistra světa Japonce Hiroši Kada těsně 3:2 na technické body, v dalším kole však prohrál s úřadujícím mistrem světa jižním Korejcem Sim Kwon-hoem těsně 1:2 na technické body. Opravným pavoukem postoupil do boje o třetí místo, ve kterém porazil severního Korejce Kang Jong-kjuna 4:0 na technické body a získal bronzovou olympijskou medaili. Následně však neprošel dopingovou kontrolovou, která v jeho vzorku našla stopy stimulantu bromantan (clenbuterol). Tato látka většinou maskuje užívání anabolických steroidů, ale ruská strana napadla způsob analýzy vzorku a uspěla. Bronzová olympijská medaile mu zůstala.\n\nOd roku 1997 Mezinárodní zápasnická federace zrušila jeho váhovou kategorii do 48 kg. V nové váze do 54 kg se v mezinárodní konkurenci neprosazoval.\n\n\n"}
{"id": "1450754", "url": "https://cs.wikipedia.org/wiki?curid=1450754", "title": "Postprocesualismus", "text": "Postprocesualismus\n\nPostprocesualismus je tendence v archeologických kruzích rozšířená především v 80. letech 20. století jako odpověď a protiklad předešlému procesualismu. Místo pozitivismu a objektivity archeologických pramenů si zakládá na individuálnosti, neklade důraz na funkci pramenů, ale na jejich symbolický význam.\n\nPostprocesualismus v sobě nese prvky subjektivismu, tedy směru, který odmítá striktní vědecký přístup a nahrazuje jej subjektivní interpretací, myšlenkou, že vše ve světě je individuální. Dále je též založen i na neo-marxismu, kdy vědomosti vědce o minulosti mají sloužit k přeměně dnešního světa, a také, a to hlavně, na postmodernismu, který zdůrazňuje subjektivní vědění a relativismus.\n\nMyšlenka postprocesualismu vznikla na konci 70. let a jejím hlavním představitelem je britský archeolog Ian Hodder, který při svém bádání došel k závěru, že procesualistické vzory a modely nemohou sloužit jako stoprocentní metoda, protože i ty mohou být vědecky interpretovány z mnoha úhlů pohledu. Začal tedy kritizovat procesualistický postup a zavdal tak vzniku postprocesualismu. V 80. letech se objevily známky postprocesualistického smýšlení i v USA, kde však zastánci tohoto směru řešili spíše otázku etnického a genderového přístupu v archeologii, například u původních obyvatel Ameriky, kteří až do 90. let neměli možnost podílet se na bádání zaměřeném na jejich kulturu.\n\nTato archeologická interpretace především klade důraz na individuální vyjádření funkce a smyslu nalezených pramenů a prosazuje, že archeologické bádání i ztvárnění pramenů bude vždy subjektivní z pohledu daného pozorovatele či archeologa. Jeden pramen může tedy mít několik funkcí, sloužit k mnoha různým činnostem, podle toho jaký badatel na artefakt nahlíží a jaké zkušenosti a praxi má za sebou. Postprocesualismus tak zastává myšlenku jakési plurality názorů a zcela odmítá metody využívající předepsané vzory či obecné struktury.\n"}
{"id": "1450755", "url": "https://cs.wikipedia.org/wiki?curid=1450755", "title": "Knihovna věcí", "text": "Knihovna věcí\n\nKnihovna věcí (z anglického \"library of things\") je koncept, kdy lidé dají věci, které nepotřebují (či potřebují například jen jednou za rok) na místo, odkud si je mohou půjčovat ostatní. Toto místo věci eviduje, skladuje a půjčuje podobně jako běžné knihovny. Tento koncept stojí na myšlenkách minimalismu a sdílené ekonomiky.\n\nPrvní knihovny věcí vznikaly ve Velké Británii, v současnosti už jsou také v Kanadě, Německu, Nizozemsku i České republice. Půjčuje se v nich například nářadí, hudební nástroje, sportovní či outdoorové vybavení, ale nabídka se může lišit podle toho, co do knihovny kdo věnuje. Pokud počet věcí přesáhne určitou mez, knihovny věcí často vytváří katalog podobně jako klasické knihovny. Způsob financování je vždy na zřizovateli, může fungovat například jako nezisková organizace, která funguje na dobrovolných příspěvcích vypůjčovatelů.\n\nV roce 2018 se v České republice nachází 2 knihovny věcí v Praze – Library of Things, která byla v roce 2017 nominována na Social Impact Award a knihovna věcí na Goethe Institutu. Od března 2019 je v provozu také knihovna věcí v Brně při organizaci Mladiinfo.\n\n\n"}
{"id": "1450756", "url": "https://cs.wikipedia.org/wiki?curid=1450756", "title": "Národní park Vánočního ostrova", "text": "Národní park Vánočního ostrova\n\nNárodní park Vánočního ostrova (anglicky \"Christmas Island National Park\") je národní park na Vánočním ostrově v Indickém oceánu, který patří pod svrchovanost Austrálie. Vánoční ostrov se nachází asi 350 km jižně od Jávy a 2 600 km severozápadně od Perthu. Rozlohou přibližně 8500 hektarů zabírá značnou část rozlohy ostrova celkové ploše přibližně 13 500 hektarů, a národní park byl vyhlášen v roce 1980.\n\nNárodní park má velký význam životní jako prostor pro mořské ptáky, je známý též díky migraci červených krabů na Vánočním ostrově, kteří na něj přichází ve stejný čas do lesů ostrova z moře, aby se zde pářili a kladli vejce.\n\nNárodní parkem chráněná příroda má mnoho velmi odlišných ekosystémů: od vod oceánů s písečným pobřežím a korálovými útesy a mangrovovými lesy. Na pobřeží jsou deštné pralesy, vápencové skály a krasové jeskyně, a nakonec rekultivované plochy, kde se těžil fosfát.\n\nNa ostrově bylo nalezeno 411 druhů rostin, z nichž osmnáct je na ostrově endemických. Dalších 230 druhů rostlin bylo na ostrov zavlečeno člověkem v průběhu 20. století. Přibližně 80 druhů rostlin je klasifikováno jako škodlivé či původní přírodu ohrožující druhy.\n\nVánoční ostrov je má velmi izolovanou polohu a nikdy se nenacházel v blízkosti velké pevniny. Ostrov má velký význam pro zde vyskytující se živočišné druhy.\n\nZ dvaceti tří druhů ptáku hnízdí na Vánočním ostrově například, z nichž endemické jsou sovka vánoční a kruhoočko vánoční, či podruh jestřába australského žijícího na ostrově, dále holub zelenokřídlý, stejně jako terej žlutonohý (\"Sula leucogaster plotus\").\n\nNa ostrově žilo před příchodem Evropanů pouze pět druhů savců, z nichž dva byly v krátké době po osídlení Evropany vyhubeny. Kriticky ohrožená je bělozubka \"Crocidura\" \"trichura\" . Na Vánočním ostrově se též vyskytují kaloni, a netopýru se zde vyskytuje kriticky ohrožený druh \"Pipistrellus murrayi.\"\n\nNa ostrově se vyskytuje dvacet jedna druhů sladkovodních krabů, z nichž je nejvýznamnější červený krab Vánočního ostrova (\"Gecarcoidea natalis)\" s populací asi 50 milionů exemplářů, z dalších druhů krabů je významný \"Cardisoma guanhumi\".\n\n"}
{"id": "1450763", "url": "https://cs.wikipedia.org/wiki?curid=1450763", "title": "Wolf Friese", "text": "Wolf Friese\n\nWolf Dietrich Friese (14. září 1907 Vídeň – ) byl rakouský fotbalový útočník. Po skončení hráčské kariéry působil u filmu jako scenárista a režisér.\n\nV rakouské lize hrál za Wiener AC. Od května do srpna 1931 působil v Austrii Vídeň. V československé lize hrál za SK Viktoria Plzeň a SK Židenice, aniž by skóroval. Ze Židenic přestoupil do I. ČsŠK Bratislava (nynější Slovan).\n\n"}
{"id": "1450784", "url": "https://cs.wikipedia.org/wiki?curid=1450784", "title": "Skupina AUVA", "text": "Skupina AUVA\n\nSkupina AUVA (Andrejovy Účtenky Vrátíme Andrejovi) vznikla původně jako protest proti Elektronické evidenci tržeb, kdy vyzývali obchody ke svozům účtenek, které zákazníci nechtěli, aby je pak najednou předali tehdejšímu ministru financí Andreji Babišovi. Protesty postupně přešly od účtenek přes spanilé jízdy kolem Čapího hnízda, až k mnoha masovým demonstracím s účastí až desítek tisíc osob.\n\n"}
{"id": "1450787", "url": "https://cs.wikipedia.org/wiki?curid=1450787", "title": "Hilo", "text": "Hilo\n\nHilo je přístavní město ve státě USA Havaj. Má obyvatel a je správním centrem okresu Hawaii County. Nachází se na východním pobřeží ostrova Havaj a lemuje pobřeží Hilského zálivu (název města znamená v havajštině „půlměsíc“). První doklady o osídlení místa pocházejí ze 12. století, Hilo je tak nejstarším městem Havajských ostrovů. \n\nMěsto má ekvatoriální podnebí, srážky dosahují 3219 mm ročně. Vzhledem ke své poloze je Hilo vystaveno vlnám tsunami, nejničivější přišly v letech 1946, 1960 a 1975. Město také ohrožuje vulkanická aktivita ve vnitrozemí ostrova. V okolí se nacházejí plantáže cukrové třtiny a makadamií, město je také známé produkcí květinových věnců lei. Ve městě se nachází zoologická zahrada Panaʻewa a park královny Liliuokalani, pro turisty je výchozím místem k vodopádu Akaka a do národního parku Havajské vulkány.\n\nDíky mezinárodnímu letišti patří Hilo ke vstupním branám Havaje. Nachází se zde kampus Havajské univerzity a astronomické centrum ‘Imiloa, využívající ideální podmínky k pozorování vesmíru v okolních horách. V dubnu se zde koná přehlídka havajského folklóru Merrie Monarch Festival. \n"}
{"id": "1450798", "url": "https://cs.wikipedia.org/wiki?curid=1450798", "title": "Jezero (kráter)", "text": "Jezero (kráter)\n\nJezero je kráter na Marsu. Nachází se na okraji prolákliny Syrtis Major. Průměr kráteru je zhruba 49 kilometrů. Předpokládá se, že v minulosti byl zaplaven vodou.\n\nKráter je pojmenován po městě v Bosně a Hercegovině. Slovo jezero má stejný význam v několika slovanských jazycích, včetně češtiny, chorvatštiny, srbštiny a slovinčiny.\n\nKráter Jezero byl zvažován jako místo přistání pro rover Mars Science Laboratory. V listopadu 2018 byl vybrán jako místo přistání roveru Mars 2020.\n"}
{"id": "1450831", "url": "https://cs.wikipedia.org/wiki?curid=1450831", "title": "Seznam ultraprominentních vrcholů v Jižní Americe", "text": "Seznam ultraprominentních vrcholů v Jižní Americe\n\nSeznam ultraprominentních vrcholů v Jižní Americe obsahuje 209 jihoamerických vrcholů s topografickou prominencí větší než 1499 m. Seznam je založen na soupisu vrcholů, který na stránkách Peaklist.org zveřejnili badatelé A. Maizlish a J. de Ferranti.\n\n\n"}
{"id": "1450850", "url": "https://cs.wikipedia.org/wiki?curid=1450850", "title": "Archeometalurgie", "text": "Archeometalurgie\n\nArcheometalurgie nebo paleometalurgie je podobor archeologie zabývající se výrobou kovů v minulosti. Může být také chápána jako samostatná disciplína.\n\nArcheometalurgie zkoumá zpracování kovů a technologické postupy. Dále se věnuje otázkám souvisejícím se společenskými a kulturními aspekty života v minulosti. Klasickými tématy se tak například stávají hledání data počátku zavedení určité výrobní technologie v dané oblasti či srovnávání historického popisu hutnické práce s archeologickými daty jako jsou například výsledky analýzy strusky. V dnešní době se archeometalurgie zabývá výrobou nejen drahých kovů, ale zpracováním železné rudy a výrobou železa.\n\nPrvním používaným kovem se stala měď, která měla zásadní význam pro další vývoj kovové civilizace. První nálezy měděných předmětů na území České republiky jsou známy z konce neolitu. Až v počátcích doby bronzové se přišlo na to, že negativní vlastnosti mědi lze odstranit jejím míšením s cínem. Tím vznikla slitina bronz. Tato slitina v sobě spojila lepší vlastnosti obou složek, kujnost mědi a tvrdost a nízký bod tání cínu. Postupně začala tato slitina v některých oblastech nahrazovat používání předcházejících tradičních surovin- kamene, kosti a parohu. Zpracování bronzu probíhalo přímo na sídlištích. Svědčí o tom zbytky slévačských pecí, kadluby, dyzny, tyglíky a další předměty nalezené při výzkumu sídlišť z doby bronzové.\n\nV kadlubu byla propracována pouze jedna strana odlévaného předmětu, druhá, většinou plochá, se po ztuhnutí suroviny dodatečně opracovala broušením nebo tepáním. Tímto způsobem se zhotovovaly některé druhy dýk, sekerek a hlavně srpy.\n\nKadlub byl před odléváním vymazán tukem nebo posypán mastným práškem. Na kadlubu musí být ponechán nalévací otvor (nalévání roztavené suroviny). Často se na nich setkáme s nějakými zářezy, které označují místo, kde se oba díly mají na sebe přiložit, aby výsledný předmět byl symetrický. V jiných případech jsou na jednom dílu výčnělky a na druhém důlky. Někdy se v předmětech objeví i kanálky, které umožňují vytlačení vzduchu z méně přístupných míst.\n\nNejprve se z vosku vymodeloval žádaný předmět. Ten se potáhl jemnou vrstvičkou hlíny, aby se v ní dobře otiskla všechna výzdoba. Potom byl tento předmět obalen silnější vrstvou písčité hlíny, případně hlíny prostoupené organickými látkami. Forma se potom obvykle vypálila, přičemž vosk se roztavil a vytekl, takže mohl být znovu použit. Do takto připravené formy se nalije roztavená surovina a po jejím ochlazení byl kadlub rozbit.\n\nNejprve se z hlíny muselo vymodelovat jádro předmětu, to znamená budoucí dutina. Ta byla potažena vrstvou vosku v síle budoucího předmět, a to vše opatřeno hliněným obalem podobně jako při odlévání do ztracené formy. Hliněné jádro i s voskovou vrstvou bylo na několika místech protknuto bronzovými tyčinkou, která musela končit až v hliněném plášti. Tím se dosáhlo správné polohy budoucí dutiny v rámci předmětu. Při nalévání roztavené suroviny se vosková vrstva rozpustí a vyteče ven. Bronzové tyčinky se roztaví a splynou s roztavenou surovinou.\n\nK nejdůležitějším potřebám patří nákončí kovářských měchů (dyzny), odlévací formy (kadluby), tyglíky, lžičky. K základním nástrojům na opracování povrchu odlitých předmětů se používají kladiva, dlátka, brousky, pilníky, kovadlinky, rydla, razidla a četné další nástroje ke zdobení povrchu.\n\nMetalurgové (též archeometalurgové, archeologové, historici, učitelé atp.) definují dvě metody výroby železa: přímou a nepřímou. Přímá metoda se vztahuje k tomu, že železo absorbuje uhlík a roztaví se. Nepřímá metoda poukazuje na prvotní výtěžek litiny a následně – zkujňování.\n"}
{"id": "1450860", "url": "https://cs.wikipedia.org/wiki?curid=1450860", "title": "Kaštel Gomilica", "text": "Kaštel Gomilica\n\nKaštel Gomilica je vesnice v Chorvatsku, součást souměstí Kaštela ve splitsko-dalmatské župě. Nachází se na břehu Kaštelského zálivu pod masivem Mali Kozjak a žije zde obyvatel. Západně od vesnice se nachází Kaštel Kambelovac a východně Kaštel Sućurac.\n\nVesnice se rozrostla kolem kaštelu, který byl vybudován v první polovině 16. století benediktinkami ze Splitu na pozemcích věnovaných králem Zvonimírem. Ještě dříve zde vznikl kolem roku 1160 románský kostel sv. Kosmy a Damiána. Kaštel zvaný Kaštilac byl vybudován na malém ostrůvku \"Gomilica\" a později byl využíván jako pevnost na obranu proti Turkům. Ve vesnici se také nachází barokní kostel sv. Jeronýma a nový farní kostel.\n\n"}
{"id": "1450861", "url": "https://cs.wikipedia.org/wiki?curid=1450861", "title": "Havlismus", "text": "Havlismus\n\nHavlismus je neologismus z 21. století odvozený od osobního jména, označující ideologii založenou na myšlenkách, preferencích a vizích prvního českého prezidenta Václava Havla. Poprvé byl použit novinářkou Martinou Opltovou v roce 2001 v článku „Kdo se nebojí Havlova odkazu?“ při úvaze o tom, kdo by mohl být příštím českým prezidentem. Objevil se v době, kdy byl Václav Havel ještě prezidentem. Byl použit v pozitivním slova smyslu. Poprvé v negativní konotaci se výraz objevil v roce 2005 v titulku článku Martina Daneše, když odrážel názory lidí blízkých ODS, kteří tento pojem měli ve svém běžném slovníku.\n\nDo oficiálních sfér pronikl v roce 2009 spolu s vydáním knihy Václava Klause „Kde začíná zítřek“, kde se vymezuje proti havlismu a všem ostatním směrům, které se objevily po roce 1989. Zde Klaus popisuje havlismus jako absolutně jiný svět neuznávající tržní politiku, toužící po elitářské postdemokracii a po boření existujícího lidského řádu a vytváření nového, který je pohodlný pro nezaměstnané občany. Podle něj se jedná spíše o ozvěnu francouzského jakobínství než britský konzervativní princip klasického liberalismu, tedy havlismus lze přirovnat k extrémní levicové ideologii. Václav Klaus popsal tento výraz až po Havlově smrti, čímž potvrdil svou pozici jeho celoživotního oponenta a vyznavače opačných idejí, kterou zastával již od revoluce až do konce Havlovy politické kariéry.\n\nČasto se porovnává s klausismem, který odráží ideologie Václava Klause.\n\nLidé vyznávající havlismus se nazývají havlisté. Ve spojitosti s havlismem se často vyskytuje i pojem havloid. Je hojně používaný v politických kruzích blízkých ODS. Do českých médií ho dostala Jana Dědečková, která ho použila poprvé v souvislosti s prezidentskou volbou v roce 2008.\n\nSlovo havloid nemá přesný význam, jedná se spíše o hanlivý výraz, který si přisvojili netolerantní zastánci radikálních až extrémních názorů. Frekventovaně dochází k záměně se slovem pravdoláskař či sluníčkář, která označují jedince ztotožňující se s Havlovým výrokem „Pravda a láska zvítězí nad lží a nenávistí“.\n\n\n"}
{"id": "1450873", "url": "https://cs.wikipedia.org/wiki?curid=1450873", "title": "Nagykőrös", "text": "Nagykőrös\n\nNagykőrös je město v Maďarsku v župě Pest. Je správním městem stejnojmenného okresu a je nejjižnějším městem župy Pest. V roce 2018 zde žilo 23 605 obyvatel, z nichž je 85,6 % obyvatel maďarské národnosti. Nejbližší města jsou Cegléd, Kecskemét a Lajosmizse.\n\nMěstem protéká potok Körösi-ér, který je přítokem řeky Tiszy. Městem procházejí silnice 441, 4601 a 4613.\n\nVe městě se nachází židovská synagoga, muzeum Arany János Múzeum, katolický kostel Szent László-templom a reformovaný kostel.\n"}
{"id": "1450876", "url": "https://cs.wikipedia.org/wiki?curid=1450876", "title": "Jens Spahn", "text": "Jens Spahn\n\nJens Georg Spahn (* 16. května 1980 Ahaus-Ottenstein) je německý politik, člen Křesťanskodemokratické unie (CDU). Zasedá v Německém spolkovém sněmu a od 14. března 2018 je spolkovým ministrem zdravotnictví ve čtvrté vládě Angely Merkelové. Spahn v prosinci 2018 neúspěšně kandidoval na pozici předsedy CDU; jeho hlavními konkurenty byli Annegret Krampová-Karrenbauerová, jež byla zvolena, a Friedrich Merz.\n\nJens Spahn se vyučil bankovním poradcem, poté vystudoval politologii na Dálkové univerzitě Hagen, kde roku 2017 dosáhl magisterského titulu. Roku 1997 vstoupil do CDU a roku 2002 byl poprvé zvolen do parlamentu. Na sjezdu roku 2014 se stal členem předsednictva své strany a roku 2018 vystřídal Hermanna Gröheho ve funkci spolkového ministra zdravotnictví. \n\nJens Spahn je římskokatolického vyznání. Je gay; roku 2017 si vzal za manžela novináře Daniela Funkeho, s nímž žil v registrovaném partnerství od roku 2013.\n"}
{"id": "1450877", "url": "https://cs.wikipedia.org/wiki?curid=1450877", "title": "Marxistická ekonomie", "text": "Marxistická ekonomie\n\nMarxistická ekonomie, též Marxistická škola ekonomie, se týká školy ekonomického myšlení. Její základy lze vysledovat zpět ke kritice klasické politické ekonomie ve výzkumu Karla Marxe a Friedricha Engelse. Marxistická ekonomie se odvolává na několik různých teorií a zahrnuje několik myšlenkových škol, které někdy stojí proti sobě a v mnoha případech se marxistická analýza používá k doplnění jiných ekonomických přístupů.\n\nProtože člověk nutně nemusí být marxistou ve smyslu politickém, aby byl marxistou ve smyslu ekonomickém. Tato dvě marxistická pojetí by neměla být chápána jako synonyma. Jedná se spíše o dva termíny, které vedle sebe koexistují. Sdílejí stejný význam, ale zároveň umožňují konotativní a denotativní rozdíly.\n\nMarxistická ekonomie se zabývá analýzou krize v kapitalismu, úlohou a distribucí nadbytečných výrobku a nadhodnotou v různých typech ekonomických systémů, povahou a původem ekonomické hodnoty, dopadem tříd a třídního boje na ekonomické a politické procesy a procesem ekonomického vývoje.\n\nMarxistická ekonomie, zvláště v akademické oblasti, se odlišuje od marxismu jako politické ideologie a také od normativních aspektů marxistického myšlení tím, že Marxův původní přístup k pochopení ekonomiky a hospodářského rozvoje je intelektuálně nezávislý na Marxově vlastní obhajobě revolučního socialismu. Marxističtí ekonomové se zcela neopírají o díla Marxe a jiných široce známých marxistů, ale čerpají z řady marxistických a neomarxistických zdrojů.\n\nAčkoli je marxistická škola považována za zástupce heterodoxní ekonomie, myšlenky, které vyplynuly z marxistické ekonomie, přispěly k pochopení globálního hospodářství; některé koncepce marxistické ekonomie, zejména ty, které se týkají akumulace kapitálu a hospodářského cyklu, jako je tvořivé zničení, byly vybaveny pro použití v kapitalistických systémech.\n\nMarxovo opus magnum v politické ekonomii bylo dílo \"Kapitál\" (v originále \"Das Kapital\", s podtitulem \"Kritika politické ekonomie\") ve třech svazcích, z nichž pouze první svazek byl vydán za jeho života (1867); ostatní publikoval Friedrich Engels z Marxových poznámek. Jedna z Marxových dřívějších prací, \"Kritika politické ekonomie\", byla z většiny začleněna do \"Kapitálu\". První Marxovy poznámky připravované pro psaní \"Kapitálu\" byly publikovány v roce 1939 pod názvem \"Grundrisse\".\n\nMarxovo pojetí ekonomie bylo inspirováno dílem britských ekonomů Adama Smithe, Thomase Roberta Malthuse a Davida Ricarda. V knize \"Bohatství národů\" z roku 1776 Smith tvrdí, že nejdůležitější vlastností tržního hospodářství je, že umožňuje rychlý vzrůst produktivity - rostoucí trh stimuluje dělbu práce, což vede k větší produktivitě. Přestože se Smith zmiňoval o dělnících jen zřídka, zaznamenal, že zvýšená dělba práce může do jisté míry způsobit újmu těm, jejichž činnost se následkem toho zužovala. Smith také tvrdil, že ekonomika postavená na \"laissez - faire\" se bude sama v průběhu času udržovat a opravovat.\n\nMarx se Smithem souhlasil v tezi, že nejdůležitějším přínosem kapitalismu je rapidní vzrůst produktivity. Také výrazně rozšířil myšlenku, že čím více je kapitalismus produktivní, tím větší újmu může způsobit dělníkům. Marx napsal v \"Teorii nadhodnoty\": \"Vidíme velký pokrok, který Adam Smith po fyziokratech dosáhl při analýze nadhodnoty, a tedy i kapitálu. Podle jejich názoru je to jen jeden určitý druh konkrétní pracovní a zemědělské práce, která vytváří nadhodnotu. Ale pro Adama Smitha je to obecná sociální práce - bez ohledu na to, v čem se užité hodnoty projeví - pouhým množstvím potřebné práce, která vytváří hodnotu. nadhodnota, ať už má formu zisku, nájemného nebo sekundární formy zájmu není nic jiného než součástí této práce, kterou si přivlastňují majitelé hmotných podmínek práce při směně za živou prací. \"\n\nMalthusovo tvrzení v \"Eseji o principu populace\" (1798), že populační vzrůst způsobil navýšení mezd dělníkům podnítilo Marxe k vytvoření vlastní alternativní teorie o stanovení mzdy.  Zatímco Malthus představil ahistorickou teorii populačního růstu, Marx nabídl názor, jak relativní přebytková populace v kapitalismu směřovala k tomu, aby dotlačila mzdy k životnímu minimu. Marx viděl, že tato relativní přebytková populace pochází z ekonomických příčin a nikoliv z biologických (což tvrdil Malthus). Tato ekonomická teorie přebytku populace je často označována jako \"Teorie rezervní armády nezaměstnaných\".\n\nRicardo vytvořil teorii distribuce v rámci kapitalismu – ta pojednává o tom, jak výkon rozděluje společnost do tříd. Nejvyvinutější verze této teorie, prezentovaná v jeho díle \"Zásady politické ekonomie a zdanění\" (1817), je založena pracovní teorii hodnoty, ve které se hodnota jakéhokoliv produktu rovná pracovnímu nasazení při jeho výrobě. Smith se touto myšlenkou také zabýval, ale nedokončil ji. Na Ricardově ekonomické teorii je také pozoruhodné to, že zisk byl odpočtem z produkce společnosti, tím pádem spolu mzdy a zisk a nepřímo souvisely: zisk se zvyšoval na úkor mzdy. Také Marx tuto myšlenku Richardova pojetí ekonomie představil a rozšířil ve svém díle \"Kapitál\".\n\nMarx používal teorii práce o hodnotě, podle níž je hodnota komodity určená společensky nezbytnou pracovní dobou investovanou do ní. V tomto modelu kapitalisté neplatí dělníkům plnou hodnotu komodit, kterou vyrábějí. Pouze „nezbytnou dělníkovu práci“ kompenzují dělníkovu práci (mzda dělníka pokrývá pouze potřebné prostředky na živobytí tak, aby si zaměstnavatel udržel dělníka a v budoucnosti i jeho rodinu). Tato práci je jen zlomek plného pracovního dne - zbytek, „nadbytečná práce“, je uzmuta kapitalistou jako zisk.\n\nMarx předpokládal, že rozdíl mezi hodnotou, kterou dělník vytváří, a jeho mzdou je forma neplacené práce, známá jako nadhodnota. Marx navíc tvrdí, že trhy mají tendenci zakrývat společenské vztahy a výrobní procesy. Toto nazýval zbožní fetišismus. Lidé si dobře uvědomují komodity a většinou nemyslí na vztahy a práci, kterou zastupují. Marxova analýza vede ke zvážení ekonomické krize.\n\nMarx použil dialektiku, metodu, kterou převzal z díla Georga Wilhelma Friedricha Hegela. Dialektika se zaměřuje na vztah a změnu a pokouší se vyhnout vidění vesmíru jako soubor dílčích objektů, z nichž každý má v podstatě stabilní neměnné vlastnosti. Jednou ze složek dialektiky je abstrakce; z nediferencované hmotnosti dat nebo systému, který je koncipován jako organický celek, odebírá části, na něž je třeba myslet nebo na ně odkazovat. Jedním můžou být třeba abstraktní objekty, ale také - a typičtěji - vztahy a procesy změn. Abstrakce může být rozsáhlá nebo úzká, může se soustředit na obecnosti nebo specifika a může být vytvořena z různých hledisek. Například prodej může být vnímán z pohledu kupujícího nebo prodávajícího a jeden může abstrahovat konkrétní prodej nebo prodej obecně. Další složkou je dialektická dedukce kategorií. Marx používá Hegelovu představu o kategoriích, které jsou formami pro ekonomiku: Komoditní forma, peněžní forma, kapitálová podoba atd. Musí být systematicky odvozena místo toho, aby byla chápána vnější cestou, jak to dělají buržoazní ekonomové. To odpovídá Hegelově kritice Kantovy transcendentální filozofie.\n\nMarx považoval historii jako procházku několika etapami. Podrobnosti jeho periodizace se poněkud liší v jeho dílech, ale v podstatě je to: primitivní komunismus - otrocká společnost - feudalismus - kapitalismus - socialismus - komunismus (kapitalismus je současná fáze a komunismus budoucnost). Marx se zabýval především popisem kapitalismu. Historici datují počátek kapitalismu kolem roku 1450 (Sombart) a někdy 17. století (Hobsbawm).\n\nMarx definuje komoditu jako produkt lidské práce, který je vyráběn pro prodej na trhu, a mnoho produktů lidské práce jsou komodity. Marx začal své stěžejní ekonomické dílo \"Kapitál\" diskusí o komoditách; první kapitola se nazývá \"Komodity\".\n\nVýznam komodity je podle Marxe koncipován dvěma způsoby, které Marx nazývá \"hodnota užívání\" a \"hodnota\". \"Hodnota užívání\" zboží je jeho užitečnost pro naplnění praktického účelu; to například znamená, že hodnota užívání jídla spočívá v tom, že poskytuje výživu a lahodnou chuť. Hodnota užívání kladiva je v tom, že jím můžeme zatloukat hřebíky. \"Hodnota\" samotná je pak pouze ve vztahu k ostatním komoditám. Je úzce provázána s hodnotou směnného kurzu, za který by se dvě dané komodity směnily. Není to ale totožné, jelikož hodnota je na obecnější úrovni abstrakce, zatímco směnná hodnota je pouze její realizace nebo forma.\n\nMarx také argumentoval, že jestliže je hodnota společnou vlastností všech komodit, musí být vše, co je odvozeno z jakéhokoli určení, společné všem komoditám. Jedinou důležitou věcí, která je podle Marxova názoru společná všem komoditám, je lidská práce: všechny jsou produkovány lidskou prací.\n\nNakonec tedy Marx dochází k závěru, že hodnotou komodity je prostě množství lidské práce, které je potřebné k její výrobě. Tímto Marx přijal teorii hodnoty práce, stejně jako jeho předchůdci Ricardo a MacCulloch. Existenci této teorie Marx uvádí i v anonymních pracích \"Some Thoughts on the Interest of Money in General, and Particularly the Publick Funds, &c\" publikované v Londýně roku 1739 nebo 1740.\n\nMarx také zavedl určité omezení platnosti teorie o hodnotě. Tvrdil, že aby teorie platila, nesmí být komodita zbytečnou věcí. Není to tedy skutečné množství práce, která byla vykonána pro výrobu určité jednotlivé komodity, která určuje její hodnotu, ale množství práce, které by pracovník s průměrnými schopnostmi a průměrnou energií, pracoval s průměrnou intenzitou s využitím běžných technik. Formální vyjádření zákona je: hodnota komodity se rovná průměrnému pracovní době potřebné pro jeho výrobu.\n\nMarxovo tvrzení praví, že jestliže komodita A, jejíž hodnota je \"V\", je obchodována s komoditou B, bude mít komodita A tendenci vybírat množství komodity B, jejíž hodnota je stejná, \"V\". Zvláštní okolnosti však mohou působit odchylku od tohoto pravidla.\n\nMarx byl toho názoru, že kovové peníze, jako například zlato, jsou komoditou a jejich hodnota je vyjádřena pracovní dobou, která je nezbytná k jejich výrobě (doba těžby, tavení atd.). Marx tvrdí, že zlato a stříbro jsou obvykle používány jako peníze, protože ztělesňují velké množství práce v malé, trvanlivé formě, která je vhodná. Papírové peníze reprezentující zlato nebo stříbro, jsou podle tohoto modelu téměř bez vlastní hodnoty, ale držené v oběhu státní vyhláškou.\n\nMarx uvádí základní elementy výroby jako:\n\n\nNěkteré subjekty práce jsou dostupné přímo z přírody: ryby, uhlí atd.\n\nJiné jsou výsledky předchozí fáze výroby; tyto jsou známé jako suroviny, jako je mouka nebo příze (vlákno). Dílny, kanály a silnice jsou považovány za pracovní nástroje. Uhlí pro kotle, olej pro kola a seno pro tažné koně je považováno za surovinu, ne však za pracovní nástroje.\n\nPředměty práce a nástroje práce se dohromady nazývají výrobní prostředky.\n\nVýrobní vztahy jsou vztahy, které lidské bytosti přijímají mezi sebou navzájem jako součást výrobního procesu. V kapitalismu jsou mzdová a soukromá vlastnictví součástí výrobních vztahů.\n\nVýpočet hodnoty produktu (nezaměňovat hodnotu za cenu):\n\nPokud je práce vykonávána přímo v přírodě a nástroji zanedbatelné hodnoty, hodnota výrobku je zkrátka pracovní doba. Pokud je práce vykonávána na něčem, co je produktem předchozí práce (tj. na surovině), pomocí nástrojů, které mají nějakou hodnotu, je hodnota produktu hodnota suroviny plus “znehodnocení nástroje” plus pracovní doba.\n\nZnehodnocení lze jednoduše vyčíslit vydělením hodnoty nástroje jejich pracovním životem; např. pokud soustruh v hodnotě £ 1,000 vydrží odhadem 10 let, dodává výrobku hodnotu ve výši 100 liber za rok.\n\nPodle Marxe, množství produktu, které dělník vyprodukuje za určitý čas, je produktivita práce. V kapitalismu jsou sklony k jejímu zvyšování kvůli rozsahu podnikání, specializace práce a využití strojů při výrobě. Naproti tomu hodnota daného produktu klesá, protože se snižuje čas potřebný k jeho produkci.\n\nZa určitou dobu je vyprodukováno více výrobků, ale každý má nižší cenu. Celková hodnota, vytvořená za čas, je stejná. To znamená, že prostředky na živobytí se stávají levnějšími, proto hodnota pracovní síly nebo pracovního času je také nízká. Pokud délka denní pracovní doby zůstává stejná, výsledkem je nárůst přebytku celkové pracovní doby a míry nadhodnoty.\n\nTechnologický pokrok zvyšuje množství kapitálu potřebného k začátku podnikání a také vede k rostoucímu přebytku kapitálu investovaného do výrobních prostředků (konstantní kapitál) na rozdíl od práce (proměnný kapitál). Dle Marxe je poměr těchto dvou druhů složení kapitálu.\n\nMarxistická ekonomie byla postavena na mnoha dalších osobnostech. Druhý a třetí díl \"Kapitálu\" vydal jeho blízký spolupracovník Friedrich Engels na základě Marxových poznámek. Marxovy teorie nadhodnoty upravil Karl Kautsky. Marxistická teorie o hodnotě a Perron-Frobeniova věta o pozitivním vlastním vektoru pozitivní matice jsou základem matematické léčby marxistické ekonomie.\n\nUniverzity nabízející kurzy marxistické ekonomie nebo vyučování na jiných tématech z perspektivy, které označují za marxistické, zahrnují Colorado State University, New School for Social Research, School of Oriental and African Studies, Universiteit Maastricht, University of Bremen, New School For Social Research, Riverside, University of Leeds, University of Maine, University of Manchester, University of Massachusetts Amherst, University of Massachusetts Boston, University of Missouri–Kansas City, University of Sheffield, University of Utah, a York University.\n\nČasopisy psané v angličtině zabývající se Marxovou ekonomickou teorií jsou: \"Capital & Class, Historical Materialism, Monthly Review, Rethinking Marxism, Review of Radical Political Economics\" a \"Studies in Political Economy\".\n\nVelká kritika na Marxovu teorii přišla od dalších marxistických ekonomů, kteří revidovali její původní znění, popřípadě Rakouskou školu. V.K. Dmitriev, píšící v roce 1898, Ladislaus von Bortkiewicz, píšící v letech 1906-07, a následní kritici tvrdili, že Marx vyvodil závěry, které z jeho teoretických předpokladů nevyplývají. Jakmile jsou tyto údajné chyby opraveny, jeho závěr, že souhrnná cena a zisk jsou určeny hodnotou agregované hodnoty a nadhodnoty, již neplatí. Tento výsledek zpochybňuje jeho teorii, že využívání pracovníků je jediným zdrojem zisku.\n\nZda je míra zisku v kapitalismu, jak předpokládal Marx, tendencí k poklesu, je předmětem mnoha debat. Ekonom Nobuo Okishio v roce 1961 navrhl větu (Okishioho věta), která ukazuje, že pokud kapitalisté uplatní techniky snižování nákladů a skutečná mzda se nezvýší, míra zisku musí vzrůst. Tvrzení o rozporuplnosti této teorie jsou prominentním rysem marxistické ekonomie.\n\nMezi kritiky, kteří poukazují na vnitřní nesrovnalosti, jsou bývalí a současní marxističtí anebo srafští ekonomové, jako je Paul Sweezy, Nobuo Okishio, Ian Steedman, John Roemer, Gary Mongiovi a David Laibman, kteří navrhli, aby jejich závěry byly zakotveny v jejich správných verzích marxistické ekonomiky namísto Marxovy kritiky politické ekonomie v původní podobě, ve které ji prezentoval a rozvinul v \"Kapitálu\".\n\nZástánci Marxovy hodnotové teorie tvrdí, že předpokládané nesrovnalosti jsou ve skutečnosti výsledkem nesprávné interpretace. Argumentují, že když Marxova teorie je chápána jako časová a v jednotném systému, údajná vnitřní nesrovnalosti zmizí. V nedávném průzkumu zastánci dospěli k závěru, že \"důkazy nesouladu již nejsou brány, celý případ proti Marxovi byl omezený na interpretační problém.”\n\nMarxistická ekonomie byla považována jako irelevantní v roce 1988 Robertem M. Solowem, který kritizoval \"New Palgrave Dictionary of Economics\" za nadměrné množství článků o marxistických tématech, což mělo dávat \"falešný dojem o stavu hry\" v ekonomické profesi. Solow uvedl, že \"Marx byl důležitý a vlivný myslitel a marxismus byl doktrínou s intelektuálním a praktickým vlivem. Faktem však je, že většina vážných anglicky mluvících ekonomů považuje marxistickou ekonomii za irelevantní slepou uličku.”\n\n\"Ekonomové, kteří pracují v marxo - srafské tradici, představují menšinu moderních ekonomů a  jejich spisy prakticky nemají vliv na profesionální práci většiny ekonomů na velkých anglicky mluvících univerzitách,\" uvedl George Stigler.\n\nTermíny jako neomarxistická, postmarxistická a radikální politická ekonomie byly poprvé používány jako odkaz na odlišnou tradici ekonomického myšlení v sedmdesátých a osmdesátých letech.\n\nV průmyslové ekonomice, neomarxistický přístup zdůrazňuje spíše monopolní než konkurenční povahu kapitalismu.\n\nTento přístup je spojen s autory jako Michał Kalecki, Paul A. Baran a Paul Sweezy.\n\n\n\n"}
{"id": "1450878", "url": "https://cs.wikipedia.org/wiki?curid=1450878", "title": "Kaštilac", "text": "Kaštilac\n\nKaštilac je pevnost, která se nachází v Kaštele, konkrétně její sídelní části Kaštel Gomilica, v splitsko-dalmatské župě v Chorvatsku. Pevnost je strategicky umístěna na malém ostrůvku v Kaštelském zálivu, přibližně 40 metrů od pevniny, se kterou je spojena kamenným mostem. V dnešní době je pevnost obývána soukromými osobami.\n\nOkolí historicky patřilo sestrám benediktinkám. Kvůli turecké hrozbě benediktinky postavily opevněné sídlo Kaštilac na ostrůvku \"Gomilica\", tato pevnost byla dokončena roku 1545. Vstup do pevnosti je chráněn vysokou věží s mašikulí a dlouhým kamenným obloukovým mostem spojující pevnost s břehem. Pevnost je vybudována na čtvercovém půdorysu a původně byla vybavena navíc i padacím mostem. Po dokončení pevnosti benediktinky nabídly v pevnosti domov rodinám z vesnic \"Horní\" a \"Dolní Kozica\", jelikož Turci zlikvidovali jejich vesnice a obydlí. V 17. století pak pevnost ztratila svou obrannou funkci.\n\n"}
{"id": "1450879", "url": "https://cs.wikipedia.org/wiki?curid=1450879", "title": "Grand Prix Bahrajnu 2016", "text": "Grand Prix Bahrajnu 2016\n\nGrand Prix Bahrajnu 2016 (oficiálně 2016 Formula 1 Gulf Air Bahrain Grand Prix) se jela na okruhu Bahrain International Circuit nedaleko města as-Sachír v Bahrajnu dne 3. dubna 2016. Závod byl druhým v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1450882", "url": "https://cs.wikipedia.org/wiki?curid=1450882", "title": "Numismatika v archeologii", "text": "Numismatika v archeologii\n\nNumismatika (latinsky nummus = peníz) je pomocná věda historická, jejíž předmětem i hlavním pramenem jsou platební prostředky. Jsou vědci, kteří ji charakterizují jako nauku o mincích a jsou takoví, kteří vědomi si toho, že mince je platidlem, tedy penízem, nazývají ji naukou o penězích. Cílem numismatiky je tedy zkoumání různých platebních prostředků.\n\nPlatebními prostředky se rozumějí jak předmincovní typy platidel, tak i mince či jiná platidla jako šeky, cenné papíry, poukázky apod. Vzhledem k tomu, že vznik a užívaní všech těchto typů platidel bylo podmiňováno sociálně ekonomickým vývojem společnosti, můžeme rozdělit platební prostředky takto:\n\n\nNa počátku se prostředkem směny stával každý produkt určitého zemského okrsku nebo lidské ruky, … jehož hodnota spočívala v ceně užitkové. Obíhalo jich vedle sebe mnoho, ale postupně se jejich počet zmenšoval a jednotlivé z nich se uváděli do vzájemného poměru.\n\nU předmincovních druhů peněz se používal nejrozličnější materiál. První poptávky diktovala lidská strava (obilí, sůl, ryby, rýže, kávová a kakaová zrna). Největší roli hrál dobytek. Dále také předměty sloužící potřebám odívání, rozličné látky (u Slovanů třeba plátno), hotový šat, kůže a kožešiny. Velmi častými platidly byly šperky, mušle (skořápky šneků také), perleť, korály, zuby zvířat i kameny. Jako důležitý tvar se v těchto materiálech uplatňuje kruh. Nalézáme jej v kameni, skle ale také ve formě kovových kroužků. Druh kovu nejprve nebyl vybírán, postupem času se však stále více užívalo kovů drahých. Použití kovů a značek označujících hodnotu a hmotnost zjednodušilo formu placení.\n\nSoubory mincí různých historických dob byly sestavovány za různým účelem, například dochování majetku, a proto byly nejčastěji ukryty. Snaha uschovat peněžní majetek do důvěrně známé nebo náhodně, ale výrazně označené země zůstala lidem od počátku mincovnictví až do nedávných let. I forma uložení se téměř nezměnila. Peníze se balily do látky nebo kůže, a ukládaly se (většinou) do hliněných nádob. Mince bývají odkryty ve většině případech náhodnou lidskou prací (např. při stavbě). Ve zvláštních případech je odkrývá systematický průzkum naleziště. Nálezy rozdělujeme na hromadné a na mince jednotlivě nalezené.\n\nNálezy mincí jsou nejdůležitějším pramenem pro numismatiku, ale také pro archeologii. Ať pro tu pravěkou, nebo historickou, je velikým přínosem datovací schopnost mincí. Archeologové datují artefakty, architekturu nebo předměty denní potřeby (například keramiku), podle mincí, které jsou nalezeny v té samé vrstvě. Datování mincemi má ale své problémy a vyžaduje, zvláště při výskytu jediné mince, velikou opatrnost v závěrech.\n\nPřirozeně je svědectví nálezů mincí nejdůležitější pro poznání nejstarších dějin, pro něž není dostatek dalších pramenů a v konečném důsledku nelze přehlédnout pomoc numismatiky pro práci archeologa.\n"}
{"id": "1450885", "url": "https://cs.wikipedia.org/wiki?curid=1450885", "title": "Elçin Ali", "text": "Elçin Ali\n\nElçin Ali dříve známý jako Elčin Alijev (* 26. dubna 1990) je ázerbájdžánský zápasník – klasik, který od roku 2018 reprezentuje Turecko.\n\nZápasení se věnoval od 11 let v Sumgaitu pod vedením Arifa Süleymanova. Specializoval se na řecko-římský (klasický) styl. Vrcholově se připravoval v Baku pod vedením Abulfata Mammadova. V ázerbájdžánské mužské reprezentaci se pohyboval od roku 2009 ve váze do 55 kg. V roce 2012 prohrál účast na olympijských hrách v Londýně s Rovšanem Bajramovem.\n\nZačátkem roku 2014 se nepohodl s reprezentačním trenérem Ajdarem Džafarovem ohledně délky své brady, kterou si jako muslim začal pěstovat. Výsledkem tohoto sporu bylo předčasné ukončení sportovní kariéry. Později se přestěhoval do turecké Bursy, kde začal opět zápasit v klubu Bursa Büyükşehir Belediyesi. V roce 2018 poprvé reprezentoval Turecko na mistrovství Evropy pod změněným jménem Elçin Ali.\n\n\n"}
{"id": "1450887", "url": "https://cs.wikipedia.org/wiki?curid=1450887", "title": "Nina Špitálníková", "text": "Nina Špitálníková\n\nNina Špitálníková (* 27. prosince 1987 Chrudim) je česká koreanistka, odbornice na Korejskou lidově demokratickou republiku, spisovatelka a aktivistka za ženská práva. \n\nVystudovala Gymnázium Kladno a následně absolvovala obor koreanistika na Ústavu Dálného východu na Filozofické fakultě Univerzity Karlovy v Praze. V průběhu studia se vědecky zabývala severokorejskou propagandou, vývojem kultu osobnosti Kim Il-songa a historií Korejské lidově demokratické republiky. V rámci studií absolvovala semestr na Sungkyunkwan University v jihokorejském Soulu. V roce 2011 a 2012 se rovněž zúčastnila studijních pobytů na Univerzitě Kim Il-songa v Pchjongjangu. Své poznatky publikovala v knize Na studiích v KLDR: Mezi dvěma Kimy. V současnosti studuje obor Orální historie – soudobé dějiny na Fakultě humanitních studiích.\n\nV roce 2018 se stala členkou výzkumného týmu v Peace Research Center Prague, který koordinuje Institut bezpečnostní politiky, ve spolupráci s jednotlivci z Peace Research Institut Frankfurt, Katedry mezinárodních vztahů, Katedry evropského práva, Katedry psychologie a Ústavu ekonomických studií UK.\n\nAngažuje se v aktivitách souvisejících s genderovou nerovností a s problematikou samoživitelek. V roce 2017 založila s britským dubovým uskupením Vibronics mezinárodní projekt Woman on a mission, který upozorňuje na znevýhodnění žen v hudebním průmyslu. Jako dramaturg a produkční pracuje v pražském multikulturním centru Crossclub. \n\nVe volbách do Evropského parlamentu v květnu 2019 kandidovala jako nestraník na 7. místě kandidátky Pirátů, ale nebyla zvolena.\n\nŽije v Praze a vychovává syna.\n\n\n"}
{"id": "1450891", "url": "https://cs.wikipedia.org/wiki?curid=1450891", "title": "Chuang Guan Šan", "text": "Chuang Guan Šan\n\nChuang Guan Šan (také Huang Guan Shan nebo The Crown) je hora vysoká 7 295 m n. m. nacházející se v pohoří Karákóram v autonomní oblasti Čínské lidové republiky Sin-ťiang.\n\nPrvovýstup uskutečnila v roce 1993 japonská expedice východní stěnou. 22. července Acito Yamasaki, Yasuyuki Aritomi a Kazuo Tokushima dosáhli vrcholu. 27. července následovali Hideki Sakai, Tetsuya Abe, Mikio Suzuki a Kunihito Nakagawa. Masato Kameda, Masanori Nakashima, Hitoshi Miyasaka a Shinya Sasamori stanuli na vrcholu 28. července a Masanori Natsume, Kiyoshi Matsuoka a Tetsuya Hasegawa 29. července.\n"}
{"id": "1450892", "url": "https://cs.wikipedia.org/wiki?curid=1450892", "title": "Lunpo Gangri", "text": "Lunpo Gangri\n\nLunpo Gangri (také Loinbo Kangri) je hora vysoká 7 095 m n. m. nacházející se v pohoří Transhimálaj v Tibetské autonomní oblasti Čínské lidové republiky.\n\nNa vrchol Lunpo Gangri poprvé vystoupili dne 23. října 1996 čínský horolezec Cha Jin-Chol a dva Korejci You Seok-Jae a Bang Jung-il přes severovýchodní hřeben.\n"}
{"id": "1450893", "url": "https://cs.wikipedia.org/wiki?curid=1450893", "title": "Iŭje", "text": "Iŭje\n\nIŭje (, – \"Ivje\") je město v Hrodenské oblasti v Bělorusku. K roku 2018 mělo 8,7 tisíce obyvatel a bylo správním střediskem Iŭjeckého rajónu.\n\nIŭje leží přibližně 140 kilometrů severovýchodně od Hrodna. Nejbližší železniční zastávka je deset kilometrů vzdálená Haŭja na trati z Lidy do Maladzečny.\n\nPrvní písemná zmínka je z roku 1444. Městem je Iŭje od roku 2000.\n"}
{"id": "1450897", "url": "https://cs.wikipedia.org/wiki?curid=1450897", "title": "Jan Hanzl", "text": "Jan Hanzl\n\nJan Hanzl (6. července 1920, Praha – 9. května 2004) byl československý hokejový útočník. Jeho bratr Jiří Hanzl byl reprezentačním hokejových brankářem. \n\nReprezentoval Československo v jednom utkání v roce 1945 a v sezóně 1954/1955 v dalších 5 utkáních. Gól v reprezentaci nedal. Na klubové úrovni hrál za tým HC Stadion Podolí a Spartak Praha Sokolovo, se kterým získal v letech 1953 a 1954 mistrovské tituly.\n"}
{"id": "1450898", "url": "https://cs.wikipedia.org/wiki?curid=1450898", "title": "John Gottman", "text": "John Gottman\n\nJohn Mordecai Gottman (* 26. dubna 1942) je emeritním profesorem psychologie na Washingtonské univerzitě. Patří mezi respektované odborníky v oblasti výzkumu rodiny a manželství. Časopis Psychotherapy Networker ho v roce 2007 označil za jednoho z deseti nejvlivnějších psychoterapeutů v posledním čtvrtstoletí.\n\nJe autorem nebo spoluautorem více než 200 akademických článků. Napsal přes 40 knih, včetně bestsellerů, jako je „What Makes Love Last“ nebo „The Seven Principles for Making Marriage Work“. Tato kniha vyšla také česky jako „Sedm principů spokojeného manželství: Praktický průvodce fungováním dlouhodobých vztahů“. Citují ho a objevuje se v předních médiích, mezi jinými Today, CBS Morning News, The New York Times nebo Psychology Today.\n\nSpolečně se svou ženou Julií Schwartz Gottmanovou založil Gottman Institute, který se věnuje zkoumání manželství. „Naším posláním je oslovit rodiny a pomoci jim vytvářet a udržovat lásku a zdravé vztahy.“\n\nJohn Gottman se narodil v Dominikánské republice do židovské rodiny. Jeho otec působil jako rabín. Oženil se s Julií Schwartzovou, která působí jako psychoterapeutka. Jeho dvě předchozí manželství skončila rozvodem. Žije ve státě Washington.\n\nJohn Gottman se výzkumu manželství a vztahů věnuje přes 40 let. Za svoji práci získal několik prestižních ocenění. \n\nNa základě svých výzkumů vytvořil modely předpovědí rozvodů. Například v roce 2000 vedl ústní rozhovory s 95 novomanželkami. Dotazy se týkaly vztahů, jejich historie a nahlížení na manželství. Použil při tom metodu kódování ústního rozhovoru, kterou vyvinuli Buehlman a Gottman v roce 1996, aby změřili názory manželů na manželství. Čím pozitivněji páry vnímali své manželství, tím bylo stabilnější.\n\nNa základě výzkumů definoval čtyři negativní vzorce chování, které ohrožují manželství. Patří mezi ně:  \n\n•    kritika osobnosti partnera,\n\n•    opovržení (pocit nadřazenosti),\n\n•    defenzivní přístup a obtěžování,\n\n•    emocionální stažení se (kvůli kritice). \n\nVyvinul metodu „Gottman Method Couple’s Therapy“, kterou opírá o poznatky ze svých výzkumů. Cílem terapie je posílit respekt a náklonnost partnerů, vyřešit konflikt, vytvořit prostor pro porozumění a o konfliktních tématech vést klidné rozhovory.\n\nKniha „Sedm principů spokojeného manželství: Praktický průvodce fungováním dlouhodobých vztahů“, která patří k nejznámějším Gottmanovým publikacím, přináší vhled do problematiky partnerského soužití a odhaluje zákonitosti, podle nichž jsou dlouhodobé vztahy buď úspěšné, nebo selhávají. \n\nSvé závěry Gottman opírá o desítky let výzkumů. Pojednává o vzorcích, které vedou k úspěšnému manželství, i o těch, jež vedou k partnerským krizím. Definuje sedm principů, které manželství posilují a pomáhají mu přetrvat i v náročných situacích. \n\nV knize ukazuje, že jedním z klíčových předpokladů pro šťastný vztah je vzájemné vnímání kladných a záporných vlastností obou partnerů. Konstatuje, že páry, které ve vztahu vydrží, mají pětkrát více pozitivních interakcí než negativních. Pokud tento poměr klesne pod 5 : 1, vztah se rozpadne.\n\nIdentifikuje znaky destruktivní komunikace a konfliktní vzorce, které predikují rozpad vztahu. Přináší profily problémových párů, které dokázaly vzkřísit svůj vztah těsně před rozvodem, i příběhy manželů, kteří prožili bezkonfliktní manželství.\n\nPozdější výzkum párů, které se řídily Gottmanovými Sedmi principy, potvrdil pozitivní dopad na jejich vztahy. Jednalo se o novomanžele, tradiční manželství, dvoukariérové soužití, silně nábožensky orientované páry i nesezdané páry.\n\nKniha poprvé vyšla v roce 1999 a stala se bestsellerem. Prodalo se přes 1 milion výtisků.\n"}
{"id": "1450899", "url": "https://cs.wikipedia.org/wiki?curid=1450899", "title": "SAOCOM 1A", "text": "SAOCOM 1A\n\nSAOCOM 1A (Satélite Argentino de Observación COn Microondas, česky Argentinský satelit pro mikrovlné pozorování), je družice pro pozorování Země argentinské vesmírné agentury CONAE. Satelit pracuje na heliosynchronní dráze ve výšce 620 km. V roce 2019 by se k prvnímu satelitu měl přidat ještě SAOCOM 1B a tyto satelity budou spolupracovat s italskou družicí COSMO-SkyMed. Družice jsou schopny sledovat vlhkost půdy a budou sloužit i při mimořádných situacích, jako jsou povodně, nebo ropné skvrny.\n\nSAOCOM 1A byl vynesen pomocí nosné rakety Falcon 9 Block 5 společnosti SpaceX. Byl použit již jednou letící první stupeň B1048. Startoval z kalifornské rampy SLC-4E a první stupeň provedl přistání na pevninskou plochu LZ-4. Byl tak prvním prvním stupněm, který na této ploše přistál. Statický zážeh před letem proběhl 2. října kolem 23:00 SELČ.\n"}
{"id": "1450906", "url": "https://cs.wikipedia.org/wiki?curid=1450906", "title": "Škarka", "text": "Škarka\n\nČeské příjmení Škarka má více nositelů:\n\n\n"}
{"id": "1450907", "url": "https://cs.wikipedia.org/wiki?curid=1450907", "title": "Vysočanská radnice", "text": "Vysočanská radnice\n\nBudova vysočanské radnice byla postavena v roce 1911 na dnešní adrese Praha 9, Sokolovská čp. 14/324.\n\nV roce 1902 byly Vysočany povýšeny na město a po sedmi letech byla postavena vysočanská radnice. Plány na reprezentativní budovu vyhotovil architekt a stavitel Václav Haas a Antonín Turek. Radnice nebyla zcela dostavěna, protože majitel potřebného vedlejšího pozemku nemovitost neprodal. Chybějící část budovy byla dokončena až v roce 2002. Dnes tu je sídlo městské části Prahy 9.\n\nHistorická rozlehlá budova je dvoupatrová. Střed budovy tvoří široký rizalit. V přízemí jsou v prostoru rizalitu mezi dvěma okny vchodové dveře, nad vchodem je umístěn městský znak Vysočan. V prvním patře rizalitu je balkon se zděným zábradlím, ve druhém patře jsou tři okna půlkruhově zaklenutá, nad kterými je mohutný štít po celé šíři rizalitu. Za středem štítu na střeše je umístěn čtyřboký komolý jehlan ukončený osmibokou lucernou s ochozem a stříškou, která je zakončena silným dříkem s praporcem.\n"}
{"id": "1450908", "url": "https://cs.wikipedia.org/wiki?curid=1450908", "title": "Maják Narva-Jõesuu", "text": "Maják Narva-Jõesuu\n\nMaják Narva-Jõesuu (estonsky: \"Narva-Jõesuu tuletorn\") je pobřežní maják, který stojí na západním břehu ústí řeky Narvy v městě Narva-Jõesuu kraji Ida-Virumaa v Finském zálivu v Baltském moři v Estonsku. Nachází se na hranici Estonska s Ruskem.\n\nMaják je ve správě Námořního úřadu Estonska. Registrační číslo Estonského úřadu námořní dopravy (Veeteede Amet, EVA) je 1.\n\nMaják existoval už v 17. století v době okupace Estonska Švédy. Po severní válce území připadlo Ruskému impériu. Maják by veden v záznamech ruské admirality už v roce 1725 a z jejího popudu byl v roce 1808 postaven 16 m vysoký kamenný maják.\n\nV období Krymské války (1853–1856) byl maják silně poškozen. V roce 1870 opraven a zvýšen o osm metrů. V roce 1886 byla instalována nová svítilna se zrcadly a v roce 1903 byla modernizována mechanika majáku a instalována Fresnelova čočka.\n\nV roce 1941 byl maják zničen ustupující Rudou armádou před Němci. Nový maják byl postaven až v roce 1957.\n\nVálcová z prefabrikovaných železobetonových dílů 30 m vysoká věž na jednopatrové kruhové kamenné základně. Věž je ukončená černou galerií s lucernou. Věž má střídavě široké vodorovné tři červené a tři bílé pruhy. Základnu tvoří šedý neomítnutý kámen.\n\nzdroj\n\n\noznačení\n\n\n"}
{"id": "1450911", "url": "https://cs.wikipedia.org/wiki?curid=1450911", "title": "Vugar Rahimov", "text": "Vugar Rahimov\n\nVugar Rahimov (* 5. února 1986) je původem ázerbájdžánský zápasník – klasik, který od roku 2003 reprezentuje Ukrajinu.\n\nZápasení se věnoval od 11 let v Baku. V roce 2002 mu reprezentační trenéři slíbili start na mistrovstvé Evropy dorostenců, ale nakonec nominovali jeho konkurenta. Kvůli této křivdě odjel za svým strýcem do Mykolajivu na Ukrajinu, kterou reprezentuje od roku 2003. Vrcholově se připravuje v armádním tréninkovém centru v Záporoží.\n\nV olympijském roce 2008 prohrál nominaci na olympijské hry v Pekingu s Jurijem Kovalem, který kvalifikační kótu vybojoval. V roce 2012 se kvalifikoval na olympijské hry v Londýně, kde vypadl v úvodním kole s Číňanem Li Šu-ťinem 1:2 na sety.\n\nV roce 2014 Mezinárodní zápasnická federace ukončila jeho váhovou kategorii do 55 kg. Ve vyšší váze do 59 kg se na mezinárodní scéně neprosazuje.\n\n\n"}
{"id": "1450920", "url": "https://cs.wikipedia.org/wiki?curid=1450920", "title": "GATE Crasher", "text": "GATE Crasher\n\nGATE Crasher je brněnská rocková kapela. Má za sebou přes 500 odehraných koncertů, účastní se letních festivalů (Masters of Rock, Rock Heart, Benátská!, Rock for People, TopFest) a absolvovali společná turné s populárními interprety (Traktor, Harlej, Die Happy, Wohnout, Doga). V roce 2018 uskutečnili jarní turné s kapelou Traktor k výběrové desce „10 LET“ a následně svoji show přivezli v rámci \"#desetkrat tour\" na téměř 30 letních festivalů.\n\nGATE Crasher mají doposud 14 oficiálních videoklipů a vydali pět studiových alb:\nTaké vydali jednu výběrovou desku \"10 LET\".\n"}
{"id": "1450921", "url": "https://cs.wikipedia.org/wiki?curid=1450921", "title": "Jakub Kryštof Rybnický", "text": "Jakub Kryštof Rybnický\n\nJakub Kryštof Rybnický z Chřenovice (1583, Roudnice nad Labem - 2. srpna 1639, Řezno) byl český hudební skladatel a opat benediktinského kláštera v Kladrubech.\n\nRybnický roku 1627 vstoupil do benediktinského kláštera v Kladrubech, a roku 1635 se stal jeho 40. opatem.\n\nZ jeho díla (které mohlo čítat množství mší a dalších skladeb chrámové hudby), se dochovala pouze \"Missa concertata super Exultabo Domine\", která je považována za nejstarší českou skladbu v koncertantním stylu.\n"}
{"id": "1450926", "url": "https://cs.wikipedia.org/wiki?curid=1450926", "title": "Austin Kleon", "text": "Austin Kleon\n\nAustin Kleon (* 16. června 1983, Circleville, Ohio) je americký spisovatel, copywriter a umělec. Je autorem bestsellerů „Kraď jako umělec“ (v originále „Steal Like An Artist“) a „Ukaž, co děláš!“ („Show Your Work!“). Z novinových výstřižků vytvořil básně, které vyšly ve sbírce Newspaper Blackout. Přednáší o kreativitě v digitálním věku pro TEDx, Google nebo The Economist. Jeho práce zveřejňují časopisy a noviny, jako jsou The New York Times nebo The Wall Street Journal. Jeho knihy byly přeloženy do více než 20 jazyků (včetně češtiny).\n\nVystudoval Miamskou univerzitu. Pracoval jako knihovník, webový designér a copywriter. Se svou ženou a dvěma syny žije v Austinu v Texasu.\n\nV knize „Kraď jako umělec: 10 věcí, které ti nikdo neřekl o kreativitě“ tvrdí, že snaha o originální tvorbu v digitální době je nedosažitelným cílem. Umělec je podle něho sběratelem zážitků, vlivů a vjemů. Vše, co tvoříme, je produktem naší zkušenosti. Tvorba proto vždy bude krádež. Krást jako umělec ale neznamená prosté kopírování – tvorba by měla přinést něco nového a umělec by měl mít z práce radost.\n\nV ilustrované knize odhaluje, jak „krást jako umělec“, a přináší 10 tipů, které mohou inspirovat spisovatele, hudebníky, výtvarníky, fotografy i další umělce. Knihu doplňují citáty slavných umělců k tématu tvoření a kreativity.\n\nK základnímu desateru každého umělce podle Kleona patří:\n\n\n„Ponořit se do četby knihy Kraď jako umělec je nejlepší investice do vašeho duševního rozvoje, jakou byste si mohli přát,“ uvedl The Atlantic.\n\nV knize „Ukaž, co děláš: Deset způsobů jak sdílet svou kreativitu a být objeven“ autor ukazuje, jak sdílet svoji práci a svůj talent. Klíčem je podle něho proces, nikoli produkt. Doporučuje sdílet „něco malého“ každý den (důležité ovšem je neproměnit se v lidský spam) a uchovat si mysl amatéra. Dodává, že žádné překážky neexistují – nemusíte být bohatí, slavní ani nemusíte mít titul. A zároveň boří mýtus o osamělém géniovi.\n\nK 10 principům sdílení umělcovy práce podle Kleona patří:\n\n\n„Ukaž, co děláš! je nadčasová kniha; čtenáři se k ní mohou vracet opakovaně po celý život a stále sbírat užitečné nápady a tipy… Každý, kdo začíná, nebo začíná znovu, tady najde optimistické povzbuzení,“ napsal o knize Library Journal.\n"}
{"id": "1450934", "url": "https://cs.wikipedia.org/wiki?curid=1450934", "title": "Nezir Škaljić", "text": "Nezir Škaljić\n\nHadži Mehmed Nezir-efendija Škaljić (23. února 1844 Rogatica, osmanská říše – 10. března 1905 Sarajevo, Bosna a Hercegovina) byl bosenskohercegovský islámský duchovní bosňáckého původu. V letech 1899–1905 byl sarajevským starostou.\n\nO Škaljićově dětství a raném mládí nejsou bližší zprávy. V rodném městě zřejmě navštěvoval mekteb a medresu, islámské školy. Již v mladickém věku se začal věnovat soudcovské profesi, nejprve působil jako kádí v Rogatici, později i ve Srebrenici a Foči. Roku 1873 se stal předsedou obchodního soudu v Sarajevu. Po rakousko-uherském záboru Bosny a Hercegoviny roku 1878 zastával post kádího při okružním soudu v Sarajevu (1878–1880). Roku 1880 byl na vlastní žádost tohoto úřadu zproštěn. Jistý čas byl starostou Rogatice. Od 3. února 1881 opětovně vykonával soudcovskou činnost u okružního soudu v Sarajevu. Roku 1882 byl jmenován členem ulema-medžlisu, nejvyšší rady duchovních Islámského společenství v Bosně a Hercegovině, vedle toho se roku 1883 stal soudcem Vrchní šarí‘atského soudu v Sarajevu. V této pozici setrval až do roku 1899, kdy byl penzionován.\n\nŠkaljić byl členem tříčlenné komise, která od podzimu 1881 do poloviny roku následujícího ve Vídni připravovala reformu soudního systému v Habsburky okupované Bosně a Hercegovině. Byl považován za odborníka na islámské právo, a tudíž měl velký vliv na proměnu šarí‘atských soudů v Bosně a Hercegovině – ty byly nově dvoustupňové (vícero chotárských soudů a jeden vrchní v Sarajevu) a získaly příslušnost pouze pro rodinné a dědické právo. Sám se podílel na částečném překladu osmanského občanského zákoníku, \"Mecelle\", do bosenského jazyka. Roku 1890 Škaljić vedl výpravu muslimských poutníků z Bosny a Hercegoviny do Mekky, kde s nimi vykonal hadždž.\n\nRoku 1899, kdy ze zdravotních důvodů rezignoval sarajevský starosta Mehmed-beg Kapetanović, na přání Zemské vlády pro Bosnu a Hercegovinu zaujal místo prvního muže sarajevského zastupitelstva. Sarajevským starostou se stal i navzdory tomu, že v komunálních volbách v březnu 1899 vůbec nekandidoval. V úřadu působil i po volbách v březnu 1902, kdy skončil na na nevolitelném desátém místě a Zemská vláda proto musela posunout volební census v jeho prospěch. V čele hlavního města setrval až do své smrti.\n\nŠkaljić byl nositelem řady vyznamenání: roku 1881 obdržel řád Františka Josefa V. třídy, roku 1891 pak řád železné koruny III. třídy a nakonec roku 1903 řád Františka Josefa II. třídy, komtur s hvězdou.\n\nNezir-efendija měl syna Abdulaha Škaljiće (?–1898), který šel v otcových stopách a stal se šarí‘atským soudcem.\n\nNezir Škaljić zemřel pod dlouhé nemoci 10. března, hned druhého dne se uskutečnila zádušní mše v Gazi Husrev-begově mešitě v Sarajevu. Tělo zesnulého bylo podle muslimské tradice přednášeno na rukou věřících od jeho domu k Begově mešitě a odtud na hřbitov u sarajevské mešity Bakije.\n"}
{"id": "1450935", "url": "https://cs.wikipedia.org/wiki?curid=1450935", "title": "Gavino Ledda", "text": "Gavino Ledda\n\nGavino Ledda (* 30. prosince 1938 Siligo) je italský jazykovědec a spisovatel.\n\nNarodil se na sardinském venkově v rodině pastevců ovcí, jeho autoritativní otec mu nedovolil chodit do školy, aby nezanedbával práci na rodinném hospodářství. Ještě ve dvaceti letech, když narukoval do armády, byl Ledda negramotný a neovládal spisovnou italštinu. V kasárnách se spřátelil se spisovatelem Francem Manescalchim, který v něm probudil zájem o vzdělání. V roce 1969 Ledda vystudoval italskou a sardinskou filologii na římské Univerzitě La Sapienza, poté pracoval v Accademia della Crusca a na Univerzitě v Cagliari. V roce 1975 vydal autobiografický román \"Padre padrone\" (do češtiny byl přeložen jako \"Drsné pastorále\"), který se stal mezinárodním bestsellerem a získal literární cenu Premio Viareggio. V roce 1977 podle knihy natočili bratři Tavianiové stejnojmenný film, který byl oceněn Zlatou palmou na festivalu v Cannes. K Leddovým dílům patří také experimentální film \"Ydris\" nebo básnická sbírka \"Aurum tellus\".\n"}
{"id": "1450941", "url": "https://cs.wikipedia.org/wiki?curid=1450941", "title": "Petr Nedvědický", "text": "Petr Nedvědický\n\nPetr Nedvědický (* 30. dubna 1955 Praha) je český politik, od roku 2016 zastupitel Ústeckého kraje, od roku 2018 primátor města Ústí nad Labem a zastupitel městského obvodu Ústí nad Labem-Střekov, člen hnutí ANO 2011.\n\nNarodil se v Praze, dětství prožil v Jihlavě a základní školu a gymnázium absolvoval v Ústí nad Labem. Vzhledem k politické angažovanosti rodičů v roce 1968 nemohl studovat na vysoké škole. Vystudoval tedy nástavbový obor radiologický laborant a po absolvování základní vojenské služby začal pracovat na RTG oddělení polikliniky v Ústí nad Labem.\n\nPozději se stal prodavačem v obchodním domě. Tehdejší zaměstnavatel Spotřební družstvo Jednota mu poskytl doporučení ke studiu na vysoké škole a na jeho základě vystudoval Národohospodářskou fakultu Vysoké školy ekonomické v Praze (získal titul Ing.). Po absolutoriu začal s přáteli soukromě podnikat v oblasti distribuce tisku, v této oblasti se pohyboval od roku 1990. Byl také ředitel logistiky pražské akciové společnosti \"PNS Grosso\".\n\nPo roce 1990 se mu podařilo dále vystudovat obor andragogika na Univerzitě Jana Amose Komenského Praha (promoval v roce 2012 a získal titul Mgr.). Absolvoval též rekvalifikační studium pro získání kompetencí v oboru mediátor. V listopadu 2018 se v médiích objevila kauza, podle níž měl Nedvědický a další dva lidé v letech 2005 a 2006 zbohatnout na podezřelém obchodu s pozemky. Za 338 tis. Kč totiž koupili rozlehlé louky v Krupce na Teplicku a následně je prodali za více než stonásobek. V prodeji jim pomohlo zastupitelstvo Krupky, v jehož čele stál jeden z Nedvědického společníků. Město na této investici mělo podle médií prodělat. \n\nPetr Nedvědický žije ve městě Ústí nad Labem, konkrétně v části Střekov. Předtím žil v obci Malečov v okrese Ústí nad Labem. Je ženatý, se současnou manželkou mají jedno dítě, další dvě děti má z druhého manželství a jedno dítě má z prvního manželství. Volný čas tráví se současnou rodinou, nejčastěji při různých sportovních a outdoorových aktivitách.\n\nOd roku 2015 je členem hnutí ANO 2011, za něž byl v komunálních volbách v roce 2018 zvolen zastupitelem města Ústí nad Labem (byl lídrem kandidátky). Koalici následně vytvořily vítězné hnutí ANO 2011, třetí hnutí UFO, čtvrtá ODS a osmé hnutí PRO Zdraví a Sport. Dne 19. listopadu 2018 se Nedvědický stal novým primátorem města Ústí nad Labem, ve funkci vystřídal Věru Nechybovou z hnutí UFO.\n\nVe volbách v roce 2018 byl za hnutí ANO 2011 zvolen zároveň zastupitelem městského obvodu Ústí nad Labem-Střekov.\n\nV krajských volbách v roce 2016 byl za hnutí ANO 2011 zvolen zastupitelem Ústeckého kraje. Působí jako člen Komise pro rozvoj cestovního ruchu a člen Výboru pro výchovu, vzdělávání a zaměstnanost.\n"}
{"id": "1450942", "url": "https://cs.wikipedia.org/wiki?curid=1450942", "title": "Jihočeský krajský přebor 1966/67", "text": "Jihočeský krajský přebor 1966/67\n\nV soubojích Jihočeského krajského přeboru 1966/67 se utkalo 14 týmů dvoukolovým systémem podzim - jaro. Tento ročník skončil v červnu 1967. \n\nZdroj: \n\nPoznámky:\n"}
{"id": "1450946", "url": "https://cs.wikipedia.org/wiki?curid=1450946", "title": "Serie B 2005/06", "text": "Serie B 2005/06\n\nSoutěžní ročník Serie B 2005/06 byl 74. ročník druhé nejvyšší italské fotbalové ligy. Soutěž začala 27. srpna 2005 a skončila 28. května 2006. Účastnilo se jí opět 22 týmů z toho se 15 kvalifikovalo z minulého ročníku, 3 ze Serie A a 4 ze třetí ligy. Nováčci ze třetí ligy jsou: FC Rimini Calcio, US Cremonese, US Avellino, AC Mantova.\n\nKluby Pescara Calcio, Vicenza Calcio a US Catanzaro které měli sestoupit do třetí ligy zůstaly ve druhé lize. Místo nich sestoupily kvůli bankrotům kluby AC Perugia a Salernitana Sport. Klub CFC Janov byl potrestán sestupem za podplácení.\n\nPrvní 2 kluby v tabulce postupovali přímo do Serie A. Play off hrály kluby o jedno postupové místo do Serie A vyřazovacím způsobem (klub ze 3. místa hrál s klubem ze 6. místa a klub ze 4. místa hrál s klubem který obsadil 5. místo). Sestupovali poslední 3 kluby v tabulce (20., 21. a 22. místo) přímo a klub který skončil na 18. a 19. místě se utkali na 2 zápasy v play out, poražený sestoupil do Serie C1. \n\n\nBoj o postupující místo do Serie A.\n\nFC Modena - AC Mantova 0:0 a 1:1\nAC Cesena - FC Turín 1:1 a 0:1\n\nAC Mantova - FC Turín 4:2 a 1:3\n\nPoslední místo pro postup do Serie A 2006/07 vyhrál tým FC Turín.\n\nBoj o setrvání v Serii B.\n\nUS Avellino - UC AlbinoLeffe 0:2 a 2:3\n\nV Serii B zůstal klub UC AlbinoLeffe. Klub US Avellino sestoupil do třetí ligy.\n\n"}
{"id": "1450947", "url": "https://cs.wikipedia.org/wiki?curid=1450947", "title": "Archeobotanika", "text": "Archeobotanika\n\nArcheobotanika je vědecká disciplína zabývající se vyhledáváním, separací a vyhodnocením rostlinných makrozbytků z různých nálezových prostředí. Předmětem jsou tedy kulturní vrstvy a výplně archeologických objektů na běžných „suchých“ nalezištích. Sem patří pravěká a středověká sídliště a pohřebiště, nebo také výplně trvale zamokřených lokalit a objektů (studní, jímek, vodovodů, jezer). Vlhké prostředí těchto prostor je pro zachování makrozbytků více než vhodné.\n\nObjekty zájmu archeobotaniky jsou především semena rostlin nebo části plodů. Na základě nalezené druhové skladby rostlin je pak možné zjistit, jaké hlavní užitkové rostliny (obilniny, luštěniny, ovoce, zelenina, koření, technické plodiny) byly na lokalitě pěstovány či sbírány.\n\nInformace vytěžené za pomoci archeobotaniky jsou pro archeology velice hodnotné. Na základě rozboru makrozbytků užitkových rostlin lze například sledovat procesy domestikace hlavních druhů obilnin a luštěnin v průběhu pravěku nebo vývoj zemědělských systémů. Zprostředkovaně také způsob zemědělství a proměny krajiny. Na větších nalezištích umožňuje prostorová analýza lokalizovat určité činnosti, například mlácení obilí.\n\nVzorky půdy se zpravidla odebírají do plastikových pytlů. Poté jsou proplaveny na sítech a usušeny. Nakonec jsou v těchto zbytcích vybrány a determinovány rostlinné makrozbytky za pomoci stereoskopické lupy. Základní technika separace je plavení. Velký rozdíl je však v koncentraci rostlinných makrozbytků na určitou objemovou jednotku sedimentu. V pravěkých objektech \"suchých\" lokalit se musí proplavit velký objem půdy, abychom dostali relevantní vzorek makrozbytků (doporučeným minimem je analýza asi 100 litrů).\n\nU takto velkých objemů je třeba využít flotační metodu. Jejím principem je rozplavení a naředění materiálu uloženiny ve větších nádobách (rostlinné makrozbytky poté vyplavou k vodní hladině). Tento roztok se poté přelévá přes sadu sít.\n\nNaopak u některých výplní zejména středověkých a novověkých objektů, se s vysokou pravděpodobností bude vyskytovat vysoké množství rostlinných makrozbytků. Proto je v tomto případě vhodné použít jiné separační metody založené na soustavě sít, pomocí kterých se studovaný sediment roztřídí na rozměrové frakce a rozebírá se pod mikroskopem. V těchto případech zpravidla stačí asi 2 až 5 litrů materiálu.\n"}
{"id": "1450950", "url": "https://cs.wikipedia.org/wiki?curid=1450950", "title": "Walthamstow", "text": "Walthamstow\n\nWalthamstow je samostatný městský obvod v East London, ve vzdálenosti 12,1 km severovýchodně od Charing Cross. Historicky patří do hrabství Essex. Od roku 1965 je Walthamstow součástí Velkého Londýna. První zmínka o Walthamstow je zaznamenána již v roce 1075 jako \"Wilcumestowe\" (Sídlo přivítání) a v Domesday Book (rukopis, ve kterém je zaznamenán tzv. Velký přehled o Anglii a části Walesu do roku 1086 na příkaz krále Viléma Dobyvatele, prvního normanského krále Anglie) jako \"Wilcumestou\".\n"}
{"id": "1450955", "url": "https://cs.wikipedia.org/wiki?curid=1450955", "title": "Stupeň B1049 Falconu 9", "text": "Stupeň B1049 Falconu 9\n\nStupeň B1049 Falconu 9 je první stupeň rakety Falcon 9 vyráběné společností SpaceX, jedná se o exemplář verze Block 5. Poprvé tento první stupeň letěl v září 2018, kdy vynášel telekomunikační družici TelStar 18V. Po vynesení nákladu na dráhu přechodovou ke geostacionární úspěšně přistál na mořské plošině OCISLY. \n\nNa svoji druhou misi stupeň odstartoval 11. ledna 2019, kdy raketa Falcon 9 vynesla posledních deset satelitů Iridium NEXT 66-75 v rámci výměny všech 75 družic komunikační sítě Iridium. Stupeň i podruhé úspěšně přistál, tentokrát na mořské plošině JRTI v Tichém oceánu.\n\nPři třetím letu vynesl z rampy SLC-40 první šedesátku družic konstelace Starlink na oběžnou dráhu ve výšce 440 km a následně přistál na plošině OCISLY vzdálené 621 km od rampy. Při čtvrté misi se opakoval stejný scénář s tím rozdílem, že satelity byly vyneseny jen do výšky 290 km.\n\n"}
{"id": "1450958", "url": "https://cs.wikipedia.org/wiki?curid=1450958", "title": "Eldaniz Azizli", "text": "Eldaniz Azizli\n\nEldaniz Azizli (* 20. dubna 1992) je ázerbájdžánský zápasník – klasik.\n\nZápasení se věnuje od 8 let. Připravuje se v Baku v tréninkovém centru Neftçi. V ázerbájdžánské mužské reprezentaci se pohybuje od roku 2011 ve váze do 55 kg. V roce 2012 prohrál nominaci na olympijské hry v Londýně s Rovšanem Bajramovem.\n\nOd roku 2014 zkomplikovalo jeho sportovní kariéru ukončení váhy do 55 kg Mezinárodní zápasnickou federací. V nové váze do 59 kg se na mezinárodní scéně výrazně neprosadil. Sportovní kariéru opětovně nastartoval s vrácením váhové kategorie do 55 kg do programu mezinárodních turnajů od roku 2018.\n\n\n"}
{"id": "1450962", "url": "https://cs.wikipedia.org/wiki?curid=1450962", "title": "Macrocollum", "text": "Macrocollum\n\nMacrocollum („velký krk“) byl rod starobylého sauropodního dinosaura, žijícího v období pozdního triasu (asi před 225 miliony let) na území dnešní jižní Brazílie (stát Rio Grande do Sul). Typový druh \"M. itaquii\" byl formálně popsán trojicí paleontologů v listopadu roku 2018. Byly objeveny výborně zachované a relativně kompletní exempláře tohoto dinosaura.\n\n\"Macrocollum\" představuje jednoho z prvních známých zástupců sauropodomorfů, u kterých se již značně zvětšily tělesné rozměry a zejména došlo k výraznému protažení krční části páteře (zhruba dvojnásobně) oproti vývojově primitivnějším sauropodomorfům. Díky tomuto druhu máme nyní dobře zmapovány základní změny v kosterní anatomii sauropodomorfů v kritickém období před 233 až 225 miliony let, tedy v rané fázi svrchního triasu.\n\nTento vývojově primitivní sauropodomorf patřil do kladu výlučně gondwanských sauropodomorfů (druhů, obývajících pouze „jižní“ kontinenty).\n\n\n"}
{"id": "1450968", "url": "https://cs.wikipedia.org/wiki?curid=1450968", "title": "Wolfgang Paalen", "text": "Wolfgang Paalen\n\nWolfgang Paalen (22. července 1905 Vídeň, Rakousko – 24. září 1959 Taxco, Mexiko), byl malíř, sochař a filozof hlásící se k surrealismu.\n\nOtec Wolfganga Paalena pocházel z moravského Bzence, brzy se však odstěhoval do Vídně, kde se oženil. Rodina i s malým Wolfgangem se často stěhovala, bydleli postupně ve Slezsku, v Římě a Berlíně. Mladý Wolfgang za války studoval novokantovskou filosofii a řecko-římské umění. Po návratu do Berlína v roce 1924 byl ovlivněn impresionismem a měl svoji prvou výstavu.\n\nV roce 1929 se odstěhoval do Paříže. Po své výstavě v galerii Pierre se seznamuje s André Bretonem a stává se členem surrealistické skupiny. Po roce 1939 odchází do mexického exilu, kde sehrál důležitou roli jako malíř a inspirátor. Byl zakladatelem a vydavatelem časopisu \"DYN\", který se snažil sladit materialistické a mystické tendence.\n\nV poválečných letech se Paalen stal průkopníkem abstraktního expresionismu. V 50. letech 20. století Paalen působil v Paříži, kde přispíval do surrealistických revuí. \n\nNa konci roku 1954 se Paalen po cestě do Německa vrátil do Mexika, koupil v roce 1955 malý dům v Tepoztlánu, poblíž Mexiko City, a poté haciendu u Meridy na Yucatánu. Paalenovy obrazové experimenty po tři roky brzdilo jeho onemocnění. V noci 23. září 1959 spáchal sebevraždu revolverem.\n\n\n\n"}
{"id": "1450969", "url": "https://cs.wikipedia.org/wiki?curid=1450969", "title": "Zuzana Dostálová", "text": "Zuzana Dostálová\n\nZuzana Dostálová (* 14. června 1976 Praha) je česká violoncellistka a spisovatelka. Vystudovala Pražskou konzervatoř a JAMU, obor violoncello. Literárně debutovala novelou \"Proč všichni odcházejí\" v roce 2016.\n\nJe dcerou spisovatele Zeno Dostála.\n\n"}
{"id": "1450994", "url": "https://cs.wikipedia.org/wiki?curid=1450994", "title": "Cena BAFTA za nejlepší adaptovaný scénář", "text": "Cena BAFTA za nejlepší adaptovaný scénář\n\nCena BAFTA za nejlepší adaptovaný scénář ocenění každoročně udělované Britskou akademií filmového a televizního umění (\"British Academy of Film and Television Arts\", BAFTA). Jedná se o obdobu amerických cen Oscar. Ocenění je udělováno od roku 1983.\n\n"}
{"id": "1451001", "url": "https://cs.wikipedia.org/wiki?curid=1451001", "title": "Arnex-sur-Orbe", "text": "Arnex-sur-Orbe\n\nArnex-sur-Orbe je obec v západní (frankofonní) části Švýcarska, v kantonu Vaud, v distriktu Jura-Nord Vaudois. V prosinci 2017 žilo v obci 641 obyvatel.\n\nObec je poprvé zmiňována v roce 1049 jako „Arniacum“. Obec byla do 31. 12. 2006 součástí distriktu Orbe, od roku 2007 se stala částí nového distriktu Jura-Nord Vaudois.\n\nObec je situována nad údolím řeky Orbe, jižně od obce Orbe.\n\nV roce 2000 hovořilo 94,0% obyvatel obce francouzsky. Ke švýcarské reformované církvi se ve stejném roce hlásilo 67,9% obyvatel, k církvi římskokatolické 14,5% obyvatel.\n"}
{"id": "1451003", "url": "https://cs.wikipedia.org/wiki?curid=1451003", "title": "Seznam generálních tajemníků a předsedů Komunistické strany Číny", "text": "Seznam generálních tajemníků a předsedů Komunistické strany Číny\n\nSeznam generálních tajemníků a předsedů ústředního výboru Komunistické strany Číny od roku 1921. Po převzetí moci komunisty roku 1949 patří tyto funkce mezi nejvyšší a nejmocnější v Číně. Od roku 1921 se na tomto postu vystřídalo 11 osob. Současný generální tajemník ústředního výboru KS Číny je Si Ťin-pching.\n\n"}
{"id": "1451004", "url": "https://cs.wikipedia.org/wiki?curid=1451004", "title": "Den poezie", "text": "Den poezie\n\nDen poezie je festival konaný každoročně v listopadu na památku narození Karla Hynka Máchy ve více než padesáti městech a obcích v České republice. Festival vznikl v roce 1999 na popud Bernie Higgins a Renaty Bulvové (literární a kulturní Klub 8), k nimž se postupně připojili Martin Zborník a Zora Šimůnková. Později se organizace festivalu ujalo zájmové sdružení Společnost poezie. Původně jednodenní festival se rozrostl na dnes již dvoutýdenní program čítající stovky položek. Jedno veřejné čtení se tradičně koná u sochy K. H. Máchy na Petříně. V programu vystupují i zahraniční hosté.\n\nV každém městě probíhá Den poezie trochu jinak: zapojují se literární spolky, školy, zahraniční kulturní centra i velvyslanectví, konají se autorská čtení kultovních básníků i básnických objevů. Akce jsou občas propojeny s hudební, výtvarnou či divadelní složkou. Participují na něm i různé literární společnosti, časopisy, nakladatelství i amatérské literární servery.\n\nV roce 2018 byl u příležitosti projektu Praha město literatury představen vůbec první autor nesoucí titul Básník/Básnířka města Prahy, a to básnířka Sylva Fischerová.\n\n\n"}
{"id": "1451005", "url": "https://cs.wikipedia.org/wiki?curid=1451005", "title": "Ouško", "text": "Ouško\n\nOuško může být:\n"}
{"id": "1451016", "url": "https://cs.wikipedia.org/wiki?curid=1451016", "title": "Váleční sirotci Sibiře", "text": "Váleční sirotci Sibiře\n\nVáleční sirotci Sibiře („legionářské děti“) jsou chlapci, kteří ztratili rodiče během první světové války a uchýlili se k československým legionářům na ruské frontě mezi lety 1916 – 1920. S legionáři se poté vrátili do nově vzniklé Československé republiky. \n\nŠlo o chlapce ve věku 8 – 18 let jedenácti různých národností, mezi něž patřili Rusové, Poláci, Volyňští Češi, Karpatorusové, Ukrajinci, Tataři, Baškýři, Latyši, Řekové, Gruzíni, Mordvini. Mluvili takzvanou „magistrálštinou“, což byla směsice jazyků používaná sirotky, kteří se zdržovali u legionářských vagónů podél Transsibiřské magistrály. První světová válka je připravila o rodiče a v důsledku toho se dostali do životní nouze. Situaci nepomohl ani bolševický puč v roce 1917. Hlad přivedl děti k legionářům, kteří jim poskytovali jídlo. Po marných pokusech nalézt jejich rodiče se sirotků legionáři ujímali. Shromažďovali se u různých pluků, největší počet a to 20 chlapců se sešel u 4. pěšího pluku Prokopa Holého. Sirotci se chtěli stát válečnými dobrovolníky, a proto za podpory československých legionářů vyráželi i na průzkumné akce. \nZe všech pluků bylo staženo 104 sirotků do Irkutska, kde pro ně byla zřízena „Škola nezletilých dobrovolců“.\n\nGenerál Syrový jmenoval 7. července 1919 velitelem vznikající školy podporučíka Jana Kyselu a jako staršího učitele Václava Valentu. 15. července 1919 nastoupilo do školy celkem 35 chlapců. Postupně se přidávaly další děti, až konečné číslo činilo celkem 104 žáků. Ve škole se učili číst, psát a počítat. Dále se zde učili ruskému a českému jazyku, přírodopisu, přírodozpytu (fyzika, chemie), dějepisu a zeměpisu. Nechyběla ani mravouka a zpěv. Na programu byly i pochodové písně a cvičební řád pro pěchotu. Vše probíhalo ve vojenských uniformách. Každý žák denně dostával časopis Československý denník. Mimo chlapce se do školy přesunuli i sanitáři, kteří se starali o dobrý zdravotní stav dobrovolců.\n\nPři legionářské anabázi probíhala výuka ve vagonech jedoucí přes Transsibiřskou magistrálu do Vladivostoku. Na odsun z Ruska čekali váleční sirotci poblíž Vladivostoku na tzv. Ruském ostrově. Zde byli až do doby, kdy byl zorganizován přesun transportem č. 15. Cesta byla zahájena 24. prosince 1919 a trvala necelé dva měsíce. Do Terstu transport dorazil 12. února 1920. Z Terstu se vlakem dostali do Českých Budějovic. \n\nPro chlapce v Českých Budějovicích vznikla další škola. Byli rozděleni podle věku na 2 skupiny. \n\n\nPrůběžně se sirotků ujímaly české a slovenské rodiny.\n\nSpolečně se sirotky do Československé republiky postupně přicházeli i legionáři s novými manželkami a jejich společnými dětmi (necelých 700), což mnohým z nich přineslo komplikace, jelikož před odchodem do války již byli ženatí a měli potomky.\n\n"}
{"id": "1451020", "url": "https://cs.wikipedia.org/wiki?curid=1451020", "title": "Cena BAFTA za nejlepší původní scénář", "text": "Cena BAFTA za nejlepší původní scénář\n\nCena BAFTA za nejlepší původní scénář je ocenění každoročně udělované Britskou akademií filmového a televizního umění (\"British Academy of Film and Television Arts\", BAFTA). Jedná se o obdobu amerických cen Oscar. \n\n"}
{"id": "1451022", "url": "https://cs.wikipedia.org/wiki?curid=1451022", "title": "Maitree Express", "text": "Maitree Express\n\nMaitree Express, česky \"Rychlík přátelství\" (hindsky: , bengálsky ) je mezinárodní osobní vlak, který jezdí z bangladéšské Dháky přes indicko-bangladéškou hranici do Kalkaty v Západním Bengálsku v Indii. Trasa vlaku měří 393 km a rozchod kolejí je 1676 mm. Průměrná rychlost vlaku je okolo 50 km/h.\n\nPřeshraniční železniční provoz z Indie do východního Pákistánu, dnešního Bangladéše, byl po druhé indicko-pákistánské válce v 1965 zastaven. I když Bangladéš v roce získal už v roce 1971 nezávislost na Pákistánu. rozhodla se Indie a Bangladéš teprve v roce 2001 obnovit přeshraniční železniční spojení. Došlo ke zpoždění kvůli neshodám obou zemí s ohledem na bezpečnost železničního spojení. Někteří Indové se obávali, že se zavedením vlaku zvýší pašování a nelegální přistěhovalectví. Dne 8. července 2007 vyjel první vlak, jeho jízda ale nebyla veřejná, byla určena jen pro vládní úředníky. První určený pro cestující odjel z Dháky 14. dubna 2008, na Nový rok podle bengálského kalendáře. V den zahájení provozu skupina hinduistických uprchlíků z Bangladéše zablokovala na krátkou dobu vlak, protože byli proti novému železničnímu spojení. Byli obviněni policií, že na trati položili tři bomby.\n\nTrasa vlaku vede z Kalkaty směrem na severovýchod. V pohraniční stanici \"v Gede\" vlak opustí Indii, pohraniční stanice na bangladéšské straně je \"Darsana.\" Hraniční kontrola ve vlaku trvá podle jízdního řádu 35 minut. Krátce před Iswardi vlak přejíždí Hardingův most přes řeku Padma. Přibližně 90 km dále vlak překonává řeku Jamunu Bangabandhůvým mostem. Dále vlak jede na jihovýchod do Dháky, kde je konečná stanice vlaku. Celou vzdálenost vlak urazí za osm hodin a jeho maximální rychlost je 90km/h. V týdnu jdou nabízeny čtyři odjezdy vlaku.\n\nPro Maintree Express jsou dispozici dvě vlakové soupravy – jednu provozuje Bangladesh Railway a druhou Indian Railways. Každá souprava se skládá z osmi osobních vozů a k dispozici je ve vlaku 360 míst. Pro trakci jsou používány indické dieselové lokomotivy z řady WDM-3A. \n\n"}
{"id": "1451023", "url": "https://cs.wikipedia.org/wiki?curid=1451023", "title": "Raymond Roussel", "text": "Raymond Roussel\n\nRaymond Roussel (20. ledna 1877, Paříž Francie – 14. července 1933, Palermo Itálie) byl francouzský spisovatel, nezávislý na jakémkoliv vlivu.\n\nRaymond Roussel se věnoval poetickému a narativně verbálnímu výzkumu. Vypracoval a spoléhal na svůj vlastní antilogický „proces“ (používal toto slovo). Ve 20. letech 20. století byl objeven a ceněn surrealisty a byl pozván k účasti na aktivitách surrealismu, avšak dával přednost jisté distanci. Byl typem spisovatele, který se z celého srdce věnuje tvůrčí technice, zcela upřednostňující imaginaci („\"U mne je imaginace vše\"“), a to i v případě, kdy se obrací zády k zdravému rozumu a k „obyčejnému realismu“.\n\nRaymond Roussel rovněž adaptoval svá díla \"Impressions d'Afrique\" (\"Africké dojmy\") a \"Locus Solus\" pro divadlo. Poté napsal ještě dvě divadelní hry \"La Poussière de soleils\" (\"Prach sluncí\") \"v pěti aktech a dvacetičtyřech obrazech\", a hru \"L’étoile au front\" (\"Hvězda na čele\") „ve třech obrazech v próze“.\n\nPoté co dokončil vysvětlující esej \"Comment j’ai écrit certains de mes livres\" (\"Jak jsem napsal některé ze svých knih\"), který byl vydán až posmrtně, Raymond Roussel spáchal sebevraždu ve věku padesáti šesti let. \n\n\nČeská vydání\n\n\"\"Roussel je surealistou v anekdotě\"\" (Manifest surrealismu).\n\n"}
{"id": "1451032", "url": "https://cs.wikipedia.org/wiki?curid=1451032", "title": "Analýza stabilních izotopů uhlíku a dusíku", "text": "Analýza stabilních izotopů uhlíku a dusíku\n\nZa izotopy označujeme formy prvku, které se od sebe navzájem liší počtem neutronů v jádře atomu. Tento jev má za následek rozdílnou atomovou hmotnost.\n\nMetoda stabilních izotopů se v archeologii používá pro získání informací o výživě jedinců. „Při rekonstrukci výživy minulých populací používáme hlavně poměry stabilních izotopů dusíku (N/N) a uhlíku (C/C) ve vzorcích kolagenu kostní tkáně“. Tito izotopy dokážou odhalit pozici jedince v potravinovém řetězci na základě zvyšující se hodnoty izotopů na každé úrovni řetězce. V případě lidského jedince jsme schopni zjistit míru zastoupení živočišné složky v potravě. Pomocí izotopů se dále dá zjistit význam konzumace rostlin s charakteristickou fotosyntetickou dráhou, jako např. kukuřice a proso. Mořské i sladkovodní živočichy mají také specifické hodnoty. Díky izotopové analýze můžeme sledovat vliv změn životního stylu na druhy potravy již od existence lidské populace.\n\nKvalita získaných informací závisí na zachování struktury organické nebo minerální složky kostního tkaniva. Kromě kostí se však informace o výživě dají získat i ze zubní tkaniny. Z průběhu formování zubu jsme díky izotopům schopni získat údaje o změnách v stravě v období dětství a dospívání. Další možnost získání údajů je izotopová analýza vlasů, které poskytují informace o výživě před smrtí, kdy délka tohoto období závisí od délky vlasů. „Rychlé a nepřetržité přirůstání vlasů tak v analýze zachytí sezónní odchylky ve výživě, v závislosti na dostupnosti jednotlivých produktů.“ Dále dokáže odhalit okolnosti úmrtí a v případe opakování se změn potravinových zdrojů se dá zjistit roční období úmrtí.\n\nMetoda stabilních izotopů probíhá neustálým rozvojem a zkoumáním nových cest k přesnějším výsledkům. Také probíhají pokusy s využitím izotopů například i v oblasti fyziologie.\n"}
{"id": "1451036", "url": "https://cs.wikipedia.org/wiki?curid=1451036", "title": "Trollí farma", "text": "Trollí farma\n\nTrollí farmy jsou ne zcela jasně vymezené označení pro skupiny státem či jinými entitami placených nebo podporovaných internetových trollů. Tato taktika je typicky spojována s Ruskou federací a její taktikou vedení hybridní války. Vyskytují se však i v jiných státech a jejich využívání může být přisuzováno i nestátním aktérům.\n\nTyto skupiny jsou velmi populární zejména v Rusku. Během ukrajinské krize v roce 2014 se stalo „trollení“ významnou částí dezinformační války Kremlu, který si platil „armádu trollů“, jejímž úkolem bylo psát proruské komentáře na weby ukrajinských internetových médií a oslabit tak podporu protiruských kampaní.\n\nZnámou „trollí farmou“ je ruská Agentura pro výzkum internetu. Odhalení této farmy nastalo proto, že její zaměstnankyně podala žalobu, ve které požadovala zaplatit dlužnou mzdu za práci internetového trolla. Několik bývalých trollů také podalo svědectví, ve které popsalo svojí práci pro tuto ruskou agenturu.\n\nPodle deníku The New York Times šíří ruská Agentura pro výzkum internetu poplašné hoaxy na území USA. Jeden z nich se týkal falešného upozornění na únik chemických látek ve městě St. Mary Parish v Louisianě prostřednictvím sociálních sítí, pár měsíců poté vypustila agentura mylnou informaci, že byla v Atlantě zastřelena neozbrojená černoška a objevil se zde také virus ebola. Ani jedna z těchto zpráv nebyla nikdy potvrzena.\n\nV souvislosti s aktivitami ruské vlády v tomto směru se mluví přímo o ruské armádě trollů.\n\nReportérům soukromé polské televize TVN se podařilo odhalit \"trollí farmu\", která šířila poplašné zprávy na internetu, v ústředí koncernu HGA Media na okraji Varšavy. Trollové svou práci nejvíce šířili na facebookovém profilu „Podporuji vládu strany PiS“, jehož správce dříve pracoval na ministerstvu spravedlnosti.\n\nO možném využívání trollí farmy v českém kontextu v zájmu skupiny Severní energetická pravděpodobně ze strany společnosti Olmer ad mluví také organizace Greenpeace.\n\n"}
{"id": "1451039", "url": "https://cs.wikipedia.org/wiki?curid=1451039", "title": "867 (číslo)", "text": "867 (číslo)\n\nOsm set šedesát sedm je přirozené číslo. Římskými číslicemi se zapisuje DCCCLXVII. Následuje po čísle osm set šedesát šest a předchází číslu osm set šedesát osm.\n\n867 je:\n\n\n\n"}
{"id": "1451043", "url": "https://cs.wikipedia.org/wiki?curid=1451043", "title": "868 (číslo)", "text": "868 (číslo)\n\nOsm set šedesát osm je přirozené číslo. Římskými číslicemi se zapisuje DCCCLXVIII. Následuje po čísle osm set šedesát sedm a předchází číslu osm set šedesát devět.\n\n868 je:\n\n\n\n"}
{"id": "1451050", "url": "https://cs.wikipedia.org/wiki?curid=1451050", "title": "Wifredo Lam", "text": "Wifredo Lam\n\nWifredo Óscar de la Concepción Lam y Castilla, známější jako Wifredo Lam (8. prosince 1902 Sagua La Grande Kuba – 11. září 1982 Paříž) byl kubánský malíř, hlásící se k surrealismu.\n\nWifredo Lam byl protagonistou malby spojující západní modernismus se symboly Afriky a Karibiku, čímž vytvořil jedinečný a současný styl. Po studích ve Španělsku, kde v roce 1931 zemřela jeho žena a dcera, se v roce 1937 v Paříži setkal s Pablo Picassem, což ho natrvalo ovlivnilo. Se surrealisty a s André Bretonem se seznámil v Marseille roku 1940 na cestě do exilu. Poté se vrátil na Kubu, kde rozvíjel své dílo. Po druhé světové válce se vrátil do Paříže a účastnil se všech surrealistických výstav, počínaje výstavou \"First papers\" v roce 1942. Později spolupracoval i s hnutími \"Phases\" a \"CoBrA\". Koncem 50. let se usadil v Itálii, kde byl stižen cévní mozkovou příhodou a upoután na kolečkové křeslo. Zemřel v Paříži. Po smrti mu byl v Havaně vystrojen národní pohřeb. \n\n\n"}
{"id": "1451053", "url": "https://cs.wikipedia.org/wiki?curid=1451053", "title": "Pleistocenní park", "text": "Pleistocenní park\n\nPleistocenní park (rusky Плейстоценовый парк) je vědecky řízený ekologický experiment ve východní Sibiři podél dolního toku řeky Kolymy na jih od osady Čerskij. Na ploše přibližně 160 kilometrů čtverečních zde má vzniknout krajina, která byla typickou krajinou v pleistocénu. V oploceném prostoru velikém přibližně 16 čtverečních kilometrů zde žijí jakutští koně, sobi a losi. Kromě toho zde byli vysazeni na podzim roku 2010 pižmoni z Wrangelova ostrova a na jaře roku 2011 evropští zubři a wapiti sibiřští. Dále se uvažuje o vysazení sibiřského tygra. Park má dva dlouhodobé cíle. Jedním z nich je obnovení pleistocenní krajiny, která existovala, když žili velcí býložravci, a která přestala existovat, když velcí býložravci vymřeli. Druhým je snížení, nebo alespoň zpomalení globálního oteplování.\n\nPředpokládá se, že vzhledem k velkému počtu pasoucích se zvířat se tundra a tajga v oblasti parku změní v krajinu, která zde existovala na konci pleistocénu, když se zde pásla velká stáda mamutů, a která zmizela, když spolu s jinými druhy zvířat vymřeli. Plot má zabránit zvířatům v opuštění oblasti do doby, než se jejich populace stabilizují. Vědci si pohrávají s myšlenkou vysadit zde mamuty, pokud genové inženýrství umožní jejich znovuzrození.\n\nÚčelem Pleistocenního parku není jen obnovení stepní tundry s megafaunou, ale také důležitý experiment v rámci prevence globálního oteplování, či jeho zpomalení. V permafrostu arktické tundry je vázáno asi dvakrát tolik uhlíku, než je obsaženo v atmosféře ve formě oxidu uhličitého. V kontextu globálního oteplování permafrost začíná tát a vázaný uhlík z něj uniká. Částečně jako oxid uhličitý, ale významný je podíl metanu, který má mnohem silnější skleníkový efekt než oxid uhličitý. Obnovením stepi s vysokou hustotou zvířat má být dosaženo zastavení nebo alespoň zpomalení tání permafrostu, a tím zpomalení oteplování Země. Základem teorie je, že megabýložravci zničí sněhovou pokrývku v zimě, a půda se tak mnohem více ochladí a stepní tundra má celoročně mnohem větší albedo, než současná tundra a tajga, ve které se půda mnohem více v létě ohřeje.\n\n"}
{"id": "1451056", "url": "https://cs.wikipedia.org/wiki?curid=1451056", "title": "Fehim Ćurčić", "text": "Fehim Ćurčić\n\nFehim Ćurčić (1866, někdy chybně 1886, Sarajevo, osmanská říše – 12. února, někdy uváděno 13. února, 1916 Grimmenstein, Dolní Rakousy, Rakousko-Uhersko) byl bosenskohercegovský politik bosňáckého původu. V letech 1910–1915 byl sarajevským starostou. Rodinné příjmení bývá často psáno i ve tvaru Čurčić, což sice odpovídá sarajevskému dialektu bosenského jazyka (nerozlišuje ć a č) bosenského jazyka, ale nikoli již standardu.\n\nMuslimská rodina Ćurčićů od 17. století pobývá v Sarajevu, kam se uchýlila po útěku z Budína. Po neúspěšném druhém obelhání Vídně osmanskými Turky sultán postupně ztratil celé Uhry a většina muslimského obyvatelstva tehdy odešla hlouběji do osmanské říše, nezřídka do Bosny. Od té doby mužští členové rodiny Ćurčićů vykonávali vojenské a správní úřady v Bosenském ejáletu. Fehimův předek Salih-aga Ćurčić se narodil v Budíně, ale původem byl zřejmě z bosenského Livna. Do Sarajeva přišel roku 1696 se svým synem Jašerem Sadikem a bratrem Hasanem. Salih-aga pak v Sarajevu roku 1736 založil rodinnou islámskou nadaci, vakuf. Pozemkové vlastníctví rodiny se soustředilo kolem dnešní Jahja-pašovy (Ćurčićovy) mešity a Fakulty islámských věd. Tato část Sarajeva se kolokviálně nazývala \"Ćurčića brijeg\" (Ćurčićův ostroh), jinak také Jahja-pašova mahala.\n\nO Ćurčićově dětství a raném mládí nejsou bližší zprávy. V rodném městě navštěvoval mekteb, muslimskou základní školu. Poté již jen pobíral materiální podporu od své majetné rodiny. Jeho otec Ragib-efendija (1824–1888) byl za osmanské vlády předsedou obchodního soudu v Sarajevu a katastru, dále náčelníkem bihačské livy (okruhu) a nakonec i sarajevským starostou (1875 a od března do srpna 1878). Po rakousko-uherském záboru Bosny a Hercegoviny Ragib-efendija působil v sarajevském zastupitelstvu (1878–1884). Roku 1883 byl jmenován soudcem Vrchní šarí‘atského soudu v Sarajevu a na tomto postu setrval až do své smrti.\n\nNa podzim roku 1879 Fehim Ćurčić nastoupil do prvního ročního nově otevřeného sarajevské gymnázia, tehdy jediného v zemi. Tuto školu však z neznámých příčin a neznámo kdy opustil. Nicméně je třeba uvážit, že z původních 42 žáků osmileté gymnázium roku 1887 dokončili a odmaturovali pouze 4.\n\nFehim Ćurčić patřil mezi první Bosňany, a jako jediný muslim, kteří roku 1884 dokončili vojenský kurz pro důstojníky v záloze s hodností poručíka. Od poloviny 80. let působil jako písař, nejprve v chotárském (okresním) úřadě v Banja Luce, později v Žepče (od srpna 1886) a Sarajevu (od října 1887, později přešel do úřadu Zemské vlády v pozici definitivního koncelisty). Od roku 1890 byl definitivním písařským praktikantem v Zemské vládě v Sarajevu.\n\nOpakovaně byl zvolen do sarajevského městského zastupitelstva (1899, 1902, 1905, 1910 a 1913, 1896 a 1908 byl pouze náhradníkem). Po definitivní rezignaci Esada Kuloviće byl dne 29. prosince 1910 jmenován sarajevským starostou. Před smrtí byl rovněž členem představenstva Rakousko-bosenské banky.\n\nV závěru svého života byl dlouhodobě nemocný. Již před koncem roku 1915 odcestoval na léčení do Rakous, konkrétně sanatoria v městečku Grimmenstein, kde následně 12. února 1916 i zemřel. Posmrtné ostatky byly dovezeny do Sarajeva až 20. února. Hned následujícího dne byl nebožtík vystaven ve svém domě (Ćemerlina 38) a následně přenesen do Gazi Husrev-begovy mešity, kde proběhla zádušení mše. Odsud byl zesnulý odnesen a uložen na hřbitově u sarajevské Ćurčićovy mešity.\n\nĆurčić byl ženatý se dcerou sarajevského obchodníka a zastupitele Mujagy Mehremiće a s ní přivedl na svět dva syny. Sead ani Fahrudin (1911–1993) neměli mužské potomky.\n\n"}
{"id": "1451060", "url": "https://cs.wikipedia.org/wiki?curid=1451060", "title": "Fabián Václav Harovník", "text": "Fabián Václav Harovník\n\nFabián (Šebestián) Václav Harovník ze Sferinu, psaný též Harownig (činný od 1635 nebo 1637 Praha - 1683 Praha, pohřben 4. prosince) se specializoval na nástěnnou dekorativní výmalbu palácových prostor, ale i na celoplošné dekorace (Císařský sál Lobkowiczkého paláce). V polovině 17. století byl jedním z prvních specialistů na nástropní malbu v Čechách. Uplatnil se i jako jeden z prvních divadelních výtvarníků. Za hájení Prahy proti Švédům ho císař Ferdinand III. povýšil do vladyckého stavu s přídomkem \"ze Sferinu\".\n\nFabián Václav Harovník se pravděpodobně narodil v Praze roku 1606/7, ale možná až ve 20. letech 17. století. Pocházel z vážené staroměstské rodiny. Jeho otec, který byl knihařem, nechal syna vyučit malířským technikám asi v některé z pražských dílen. V roce 1635 se malíř stal staroměstským měšťanem, ale za tamního malířského mistra byl zvolen až 13. června 1650. Uvádí se, že již v roce 1639 se účastnil obrany Prahy proti Švédům jako poddůstojník a tuto pozici zastával až do roku 1645. Při pozdějším obléhání města Švédy nechal na svůj náklad vyzbrojil i své dva tovaryše. Navíc dal zbořit jeden ze svých domů blízko městských hradeb a materiál nechal použít ke zpevnění městského opevnění. Za tyto činy byl 10. ledna 1654 císařem Ferdinandem III. (1608–1657) povýšen do vladyckého stavu s predikátem a erbem, který již v roce 1590 udělil císař Rudolf II. jeho strýci Janu Sferinovi ze Sferinu. \n\nPo skončení třicetileté války se Fabián Václav Harovník stal vyhledávaným malířem nástěnných maleb. Překvapuje proto, že v roce 1650 byl přijat do malířského cechu na Starém Městě pražském. Ale již v roce 1653 byl spolu s Karlem Škrétou (1610?-1674) a třemi dalšími malíři zvolen za staršího staroměstského cechu. V letech 1651–1652 se Fabián Harovník podílel na nástropní malbě ve Španělském sále na zámku v Náchodě. Malba se však nedochovala, neboť v 18. století byla nahrazena freskou \"Triumfální vstup knížete Ottavia Piccolominiho do Olympské válečné slávy\" od Felixe Antonína Schafflera (1701–1761). O tři roky později Fabián Harovník zde, spolu s Giovanni Vanettim, pokračovali na malířské výzdobě zámecké kaple Nanebevzetí Panny Marie. V letech 1657 až 1660 Harovník pracoval na rozsáhlé nástropní výzdobě zámeckých sálů v Novém Městě nad Metují. Kolem roku 1660 se zabýval i scénickými návrhy k opeře \"Nádhera\" jako divadelní výtvarník. K vrcholům Harovníkovy malířské tvorby patří fresková výzdoba sálů \"piano nobile\" Lobkowiczkého paláce na Pražském hradě, včetně tamního Císařského sálu a kaple sv. Václava (1664/5-1669). Dalším dílem Fabiána Harovníka byla malířská výzdoba hlavního sálu zámku ve Štěkni provedená v letech 1669–1679 na objednávku hraběte Jana Antonína Losyho z Losinthalu. Poslední Harovníkovy práce z let 1681–1682 vznikly pro pražský kostel Panny Marie před Týnem. Fabián Václav Harovník zemřel v roce 1683 a byl pohřben v kostele sv. Havla na Starém Městě pražském. Tomuto kostelu věnoval polovinu svých sakrálních děl. Druhou polovinu odkázal kostelu Panny Marie před Týnem.\n\nPravděpodobně první prací Harovníkovy dílny byla oprava sousoší Kalvárie na Karlově mostě (dnes nedochované). Nedochovaly se ani nástěnné malby ve Španělském sále na zámku v Náchodě z let 1651/52.\n\nDochovala se však Harovníkem provedená výmalba kaple Nanebevzetí Panny Marie v tzv. Piccolominském zámku v Náchodě z let 1654/5. Na biblických a mariánských vyobrazeních Harovník spolupracoval s italským malířem Giovanni Vanettim. \n\nNásledně byl Fabián Haromník vyzván, aby pro skotského válečníka Waltera Leslie (1606–1667), účastníka chebské vraždy Albrechta z Valdštejna, vyzdobil zámek v Novém Městě nad Metují. V letech 1652–1660 Walter Leslie započal raně barokní přestavbu zámku a mezi léty 1657–1660 Harovník na stropy v deseti zámeckých místnostech vymaloval mytologické výjevy z Trojské války, Aeneův příchod do Latia, Smrt Lukrécie, Ünos Sabinek, Smrt královny Didó a alegorie Boje, Vítězství, Války, Míru, Hojnosti a Úrody, včetně Apoteózy rodu Lesliů. Asi v roce 1673 se Fabián Harovník vrátil do Nového Města nad Metují, aby freskami s mariánskými a christologickými výjevy vyzdobil zámeckou kapli zasvěcenou sv. Salvátorovi., Po dokončení výzdoby zámeckých sálů v Novém Městě nad Metují se Fabián Harovník vrátil do Prahy, kde se podílel malbou \"Obětování v chrámu\" na výzdobě ambitu pražské Lorety., \n\nV souvislosti s raně barokní přestavbou Lobkowiczkého paláce na Pražském hradě si Václav Eusebius, 2. kníže Lobkowicz, pozval Fabiána Harovníka, přestože mu již v roce 1662 dodal návrhy na palácovou výzdobu malíř Jan Krištof Christi. Nejranější část výmalby zahrnující osmnáct stropů v \"piano nobile\" Lobkowiczkého paláce provedl Fabián Harovník mezi roky 1664 a 1665, přičemž malby neprovedl na malířské plátno., ale barvami nanášenými na suchou omítku, přičemž pojidly byl klih smíchaný s olejem. V následujících třech letech malíř provedl výzdobu hlavního, tzv. Císařského sálu Lobkowiczkého paláce. V původní podobě se do dnešní doby zachovala výzdoba jen na \"piano nobile\" a to u dvou sálů a palácové kaple sv. Václavova. Stropy sálů a kaple zdobí bohaté nástropní štuky, které technikou terakoty zhotovil v roce 1665 Domenico Galli (po 1600–1675). Do připravených stropních ploch předsálí (dnes koncertní sál) Fabián Harovník namaloval, podobně jako v zámku v Novém Městě nad Metují, \"Triumfální průvod\" zvaný též \"Caesarův triumf\". Toto vyobrazení po obvodu doplnil vojenskou a imperiální tematikou.\nDále v předsálí do dvou kartuší nad krby Fabián Harovník namaloval dvojici emblémů upomínající na rod vládců Burgundska a na v roce 1429 jimi založený Řád zlatého rouna. Byl to odkaz to na rok 1644, kdy Řád zlatého rouna byl udělen knížeti Václavovi Eusebiovi. Harovník také vyzdobil strop následující místnosti (původně jídelna, dnes balkonový sál). Malíř na něm namaloval dvě vyobrazení a to \"Hostinu olympských bohů\" a \"Hostinu pozemšťanů\". Mezi obě pole vložil vyobrazení \"Apollón pod Parnasem\". Obrazy jsou variantou téhož tématu, které Harovník použil v jídelně zámku v Novém Městě nad Metují. Využil k tomu Greuterovy rytiny podle návrhu Pietra da Cortona (1596–1669). Tyto tři fresky obklopuje \"Alegorie světadílů\" a vyobrazení \"Živly\", \"Roční doby\", v rozích stropu pak drobné mytologické výjevy \"Únos Ganyméda\", \"Apollón a Dafné\", \"Únos Evropy\" a \"Bohyně Thetis ve Vulkánově dílně\". Motiv bohyně Thetis, stejně jako další drobné ovidiovské scény Harovník vytvořil na základě ryteckých předloh Virgila Solise. Ve scénách olympských a pozemských hostin Harovník důsledně odlišil mužské a ženské postavy tmavými a světlými inkarnacemi a šrafováním.\nFabián Harovník rovněž vyzdobil palácovou kapli zasvěcenou sv. Václavovi. Ve třech polích na stropě vyobrazil \"Nejsvětější Trojici\", \"Sv. Václava obklopeného patrony České země\" a \"Sv. Václava - ochránce České země\". Vymaloval i 22 drobných podélných ploch pod stropem kaple scénami ze života tohoto světce, které vycházejí ze svatováclavského cyklu, jak ho před rokem 1643 namaloval Karel Škréta pro klášter na Zderaze. \nPůvodně zdobily Harovníkovy fresky také hlavní, tzv. Císařský sál. Odkryté zbytky fresek ukázaly, že Harovník stěny tohoto, na tu dobu mimořádného sálu, vyzdobil iluzivní malbou sloupoví, balustrádami, falešnými okny a nikami, do nichž namaloval postavy panovníků. Václav Eusebius z Lobkowicz tím zřídil první \"císařský sál\" v pobělohorských Čechách. Označoval se tak prostor šlechtických sídel, v němž byly zobrazeny postavy římských a německých císařů vyjadřující kontinuitu císařské instituce od antiky až po oslavu v té době vládnoucího habsburského rodu. Přitom se v něm malíř nechal inspirovat výzdobou Zlatého sálu v Augsburgu z roku 1622. Z původně 16 vyobrazených panovníků lze dnes identifikovat jen habsburského císaře Alberta II. s impresou.\n\nVyobrazení císařů vycházelo z díla Francesca Terzii nazvaného \"Imagines Gentis Austriacae\" z let (1558–1571). Je však obtížné dělat závěry z této freskové výzdoby, ze které se zachovala jen asi pětina ikonografického programu výmalby hlavního sálu. Není však pochyb, že fresková výmalba Císařského sálu Lobkowiczkého paláce působila v 60. letech 17. století mimořádně silným dojem.\n\nPo ukončení třicetileté války byla raně barokní fresková výzdoba v Českých zemích v pozadí zájmu vůči malbě závěsných obrazů. Nepřekvapí proto, že nástěnné malbě se věnovali i malíři tvořící oltářní obrazy. Fabián Václav Hamerník byl jedním z mála specialistů na nástěnnou malbu. Nebyl sice malířem výjimečných kvalit, ale zadavatelé mu svěřovali i rozsáhlé práce, které byl schopen rychle splnit. Dokládá to výzdoba hlavního (Císařského) sálu Lobkowiczkého paláce na Pražském hradě. Přitom použil již existujících grafických cyklů nebo i obrazů známých malířů jako předloh, z nichž vytvářel až toporně působící obrazové kompozice.\n\n\n"}
{"id": "1451061", "url": "https://cs.wikipedia.org/wiki?curid=1451061", "title": "Condor Flugdienst", "text": "Condor Flugdienst\n\nCondor Flugdienst GmbH, užívající značku Condor, je německá Letecká společnost založená v roce 1955 jako dceřiná společnost firmy Lufthansa. Od roku 1956 provozuje pravidelné lety hlavně do rekreačních destinací ve Středomoří. v Karibiku i v Asii. Sídlo této druhé největší německé společnosti je ve Frankfurtu nad Mohanem, druhým sídlem je letiště Berlín-Schönefeld. Od roku 2003 je součástí skupiny \"Thomas Cook Group\".\n\nV listopadu 2018 provozuje Condor 41 letadel.Pro kratší tratě užívá letadla A320-200 (7 kusů) a A321-200 (5 kusů), pro dálkové lety letadla B757-300 (13 kusů) a B767-300 ER (16 kusů).\n"}
{"id": "1451062", "url": "https://cs.wikipedia.org/wiki?curid=1451062", "title": "Lávka Dagmar Šimkové", "text": "Lávka Dagmar Šimkové\n\nLávka Dagmar Šimkové se nachází v českém městě Písek, překovává řeku Otavu a slouží pro pěší a cyklisty. Spojuje lokality Hradiště a Václavské předměstí na jihozápadě města. Byla otevřena 26. září 2018, stála zhruba 50 milionů. Byla pojmenována podle Dagmar Šimkové, politické vězeňkyně československého komunistické režimu. Za architektonickým návrhem stojí ateliér Josefa Pleskota, realizovala ji firma Metrostav. Záměr postavení lávky vznikl za volebního období 2010 až 2014, kdy byl starostou Ondřej Veselý.\n\nLávka se skládá ze dvou nestejně dlouhých ramen – lávek pro pěší a cyklisty šířky 3,3 m. Obě lávky jsou půdorysně přímé, ale nejsou půdorysně souosé, připomínají strany trojúhelníka. Lávky se setkávají na plošině čtvercového tvaru na pilíři, který je umístěn v řece blíže k jejímu levému břehu. Lávka z levého břehu má rozpětí 46,7 m a lávka z pravého břehu měří 81,7 m. Levá lávka je rovnoběžná s jezem a je zavěšená na třech dvojicích závěsů. Lávka z pravého břehu je visutá na dvou lanech. Mostovka je umístěna na co nejnižší úroveň s ohledem na úroveň hladiny stoleté vody. \n\n\n"}
{"id": "1451069", "url": "https://cs.wikipedia.org/wiki?curid=1451069", "title": "Subsistenční strategie", "text": "Subsistenční strategie\n\nSubsistenční strategie je chování lidí, které je vede k přežití v daném prostředí. Tato strategie souvísí zejména se získáváním potravy (lov či sběr) ale také s přizpůsobením se klimatu – s tím souvisí i výstavba obydlí, opatření ošacení nebo získání ohně.\n\nPodle nálezů kostry mamuta lze říci, že gravettší lovci používali k jeho lovu přes metr dlouhé hroty z mamutoviny, zjištění předcházel nález těchto loveckých zbraní.\n\nCo se přizpůsobení klimatu týče, aby pravěcí lidé přežili potřebovali kvalitní oblečení a obydlí, vzhledem k dobám ledovým. Z těchto dob jsou dochována nejstarší zachované ohniště (před cca 400 000) – další subsitenční strategie člověka. Musel si rozdělat oheň, aby přežil. Ohledně oblečení lidé použivali dostupný materiál – a to zvířecí kůže, v technice oblékání se postupně zlepšovali – v magdaléniu už měli lidé dokonale ušité obleky – další důkaz potřeby přežít – člověk si zdokonalil svůj oděv, aby mu byl pohodlnější a také kvalitnější, aby vydržel větší teplotní rozdíly.\nHledání potravy je považováno za nejstarší subsistenční strategií na světě, lidská společnost ji využívala již před 10 000 lety. Tuto činnost zastupovali tzv. lovci a sběrači, kteří pro komunitu sbírali různé divoké rostliny, rybařili a lovili drobná zvířata. Díky nim tedy mohli ostatní členové tlupy přežívat v nepříznivých podmínkách.\nPozději se vyvinula tzv. kultivace půdy - lidé obstarávali malé záhonky, kde pěstovali plodiny pomocí jednoduchých nástrojů. Obvyklou technikou pro vytvoření této úrodné půdy byla tzv. maloplošná kultivace - vypálení části stromů a rostlin poblíž obydlí, kde poté vzniká půda bohatá na složky, které podporují rychlejší a kvalitní růst plodin. Tato technika byla zcela běžná, ještě dnes ji praktikují některé kmeny v Jižní Americe.\nPastoralismus je způsob chovu domestikovaných zvířat. Je typický v sušších geografických oblastech a v místech s kolísavými srážkami. Na takových místech je lepší chovat domestikovaná býložravá zvířata, než obdělávat záhonky. Tyto zvířata produkuji zejména máslo a poté se stávají sami potravou pro maso. Pastorální komunity jsou často kočovné, aby se přizpůsobily potřebám svých stád. Pastoralismus je stále aktuální, zejména v Africe.\nZemědělství je intenzivní údržba půdy pro následnou výrobu potravin. Od zahradnictví se liší odlišnými technikami, které jsou v zemědělství obvykle složitejší a rozmanitejší jako např. hnojení, zavlažování a sklizeň plodin z větších ploch. Zemědělství může také zahrnovat chov domestikovaných zvířat. Zvířata byla domestikována zhruba 11 000 př. n. l. v Mezopotámii.\n"}
{"id": "1451071", "url": "https://cs.wikipedia.org/wiki?curid=1451071", "title": "Friedelova–Craftsova reakce", "text": "Friedelova–Craftsova reakce\n\nFriedelova–Craftsova reakce (též Friedel–Craftsova reakce) je souhrnné označení organických reakcí, které objevili roku 1877 Charles Friedel a James Crafts. Tyto reakce slouží k zavedení substituentů na aromatická jádra. Dělí se na dva základní typy: alkylační a acylační reakce. V obou případech se jedná o elektrofilní aromatickou substituci.\n\nFriedelova–Craftsova alkylace spočívá v alkylaci aromatického jádra alkylhalogenidem za přítomnosti silné Lewisovy kyseliny jako katalyzátoru. Při použití bezvodého chloridu železitého se alkylová sklupina připojí na místo, kde se předtím vytvořil chloridový ion. Obecný mechanismus je uveden na následujícím obrázku:\n\nNevýhodou této reakce je větší nukleofilita produktu oproti reaktantu, což často vede k vícenásobné alkylaci. V praxi je využitelná pouze pro alkylace terciárními a některými sekundárními alkylačními činidly či činidly, která vytvářejí stabilizované karbokationty. U primárních alkylhalogenidů dochází u vzniklého karbokationtu k přesmykové reakci.\n\nPočet možných alkylací může být omezen sterickými efekty; k tomu dochází například při \"t\"-butylaci 1,4-dimethoxybenzenu.\n\nFriedelovy–Craftsovy reakce mohou proběhnout, ať už vznikne jakýkoliv karbokationtový meziprodukt, lze připojovat alkany, alkeny, enony i epoxidy. Příkladem může být příprava neofylchloridu z benzenu a methyallylchloridu:\n\nPři jedné studii byl jako elektrofil použit bromoniový ion odvozený od alkenu a \"N\"-bromsukcinimidu (NBS)\n\nPři této reakci byl k aktivaci NBS sloužícího jako donor halogenů použit triflát samaritý.\n\nFriedelova–Craftsova dealkylace je vratná. Při obrácené Friedelově–Craftsově alkylaci či Friedelově–Craftsově dealkylaci se alkylové skupiny odstraňují za přítomnosti protonu nebo Lewisovy kyseliny.\n\nPříkladem je vícenásobná substituce benzenu bromethanem. Při ní se dá očekávat, že se další substituenty naváží na pozice \"orto\" a \"para\", jelikož jsou alkyly substituenty první třídy. Skutečným produktem trojnásobné substituce je však 1,3,5-triethylbenzen, který má substituenty v polohách \"meta\", substituce do polohy \"meta\" je zde termodynamicky výhodnější, jelikož dochází k menšímu sterickému napětí, a při dosažení rovnováhy tak v soustavě převažuje právě tento produkt, který je výsledkem řady alkylací a dealkylací.\n\nPři Friedelově–Craftsově acylaci se na aromatické jádro připojuje acyl. Jako acylační činidlo se nejčastěji používá příslušný acylchlorid a jako Lewisova kyselina chlorid hlinitý. Acylačním činidlem může být i anhydrid karboxylové kyseliny. Podmínky reakce jsou velmi podobné jako u Friedelovy–Craftsovy alkylace. Díky snížení elektronové hustoty karbonylovou skupinou je vzniklý ketonový produkt vždy méně reaktivní než původní molekula, takže nedochází k vícenásobným substitucím; rovněž zde neprobíhají ani karbokationtové přesmyky, jelikož je acyliový ion stabilizován rezonanční strukturou s kladným nábojem na atomu kyslíku. \n\nVyužitelnost Friedelovy–Craftsovy acylace záleží na stabilitě použitého acylchloridu, formylchlorid je například příliš nestabilní na to, aby mohl být izolován. Syntéza benzaldehydu Friedelovým–Craftsovým postupem tak vyžaduje, aby byl formylchlorid připravován přímo na místě. Toho se dosahuje pomocí Gattermannovy reakce, kdy benzen reaguje s oxidem uhelnatým a chlorovodíkem za vysokého tlaku, přičemž jako katalyzátor slouží smes chloridu hlinitého a chloridu měďného.\n\nTato reakce začíná tvorbou acyliového centra a iontu AlCl:\n\nNásledně proběhne deprotonace areniového iontu a takto uvolněný proton zreaguje s AlCl, čímž se obnoví původní AlCl.\n\nVzniklý keton může být následně redukován na odpovídající alkan a výsledný produkt je pak stejný jako u Friedelovy–Craftsovy alkylace. Při tomto postupu ovšem nemůže dojít k přesmyku.\n\nAreny mohou reagovat s některými aldehydy a ketony za vzniku hydroxyalkylovaných produktů, příkladem může být reakce mesityl<nowiki>derivátu</nowiki> glyoxalu s benzenem.\n\nAldehydy jsou většinou reaktivnějšími elektrofily než fenony.\n\nFriedelovy–Craftsovy reakce se využívají při výrobě některých triarylmethanových a xanthenových barviv. Příkladem může být syntéza acidobazického indikátoru thymolftaleinu z thymolu a ftalanhydridu:\n\nReakcí ftalanhydridu s resorcinolem vzniká fluorescein. Pokud je místo resorcinolu použit \"N\",\"N\"-diethylaminofenol, tak se vytvoří rodamin B:\n\nHaworthova reakce je reakce sloužící k výrobě 1-tetralonu. Dochází při ní k reakci benzenu s anhydridem kyseliny jantarové, vytvořený meziprodukt je redukován a následně dochází po přidání kyseliny k druhé Friedelově–Craftsově acylaci.\n\nV podobném procesu se vytváří fenanthren z naftalenu a anhydridu kyseliny jantarové sérií reakcí, která začíná Friedelovou–Craftsovou acylací.\n\nReakcí chloroformu s aromatickými sloučeninami za přítomnosti chloride hlinitého jako katalyzátoru vznikají triarylmethany, které často mají výrazné zabarvení (mnohé tyto sloučeniny se používají jako barviva). Tímto způsobem lze zjistit přítomnost aromatických sloučenin ve vzorku.\n\n"}
{"id": "1451075", "url": "https://cs.wikipedia.org/wiki?curid=1451075", "title": "Świt Nowy Dwór Mazowiecki", "text": "Świt Nowy Dwór Mazowiecki\n\nŚwit Nowy Dwór Mazowiecki je polský sportovní klub sídlící ve městě Nowy Dwór Mazowiecki v Mazovském vojvodství. Byl založen v roce 1935. Hřištěm klubu je Městský stadion s kapacitou 3400 diváků. Klubové barvy jsou bílá a zelená. \n\n\n25.07.2017\n\n"}
{"id": "1451077", "url": "https://cs.wikipedia.org/wiki?curid=1451077", "title": "Písečník nejmenší", "text": "Písečník nejmenší\n\nPísečník nejmenší (\"Thinocorus rumicivorus\") je suchomilný druh ptáka z řádu dlouhokřídlých. Hnízdí v Argentině, Chile, Bolívii a Peru, vyskytuje se na území o rozloze 1 300 000 km² v Jižní Americe, na Falklandských ostrovech i v Antarktidě. Obývá písčité pláže, stepi a pastviny, živí se rostlinnou stravou (semena, listy, pupeny).\n\nMá žlutozelené nohy, popelavě zbavený kuželovitý zobák, hlava, hrdlo a prsa jsou šedé, pod krkem se nachází černá kresba v podobě obráceného písmene T.\n\nVe snůšce bývají průměrně čtyři vejce. Sedí na nich pouze samice, která je při opuštění hnízda zakrývá suchou travou kvůli termoregulaci a ochraně před predátory. \n\nRodové jméno pochází z řeckých slov θινος (písčité pobřeží) a κορυδος (přílba), druhový název znamená v latině „pojídač šťovíku“.\n\n\n"}
{"id": "1451088", "url": "https://cs.wikipedia.org/wiki?curid=1451088", "title": "Korejská kuchyně", "text": "Korejská kuchyně\n\nKorejská kuchyně () je národní kuchyně Korejského poloostrova, tedy Jižní Koreji a Severní Koreji. Korejská kuchyně se vyvinula po staletí korejských sociálních a politických změn. Pochází z dávných zemědělských a kočovných tradic v Koreji a v jižním Mandžusku. Korejská kuchyně se vyvíjela interakcí přírodního prostředí a různých kulturních trendů.\n\nKorejská kuchyně je z velké části založena na rýži, zelenině a masu. Tradiční korejská jídla jsou pojmenována podle počtu příloh (반찬; banchan). Kimčchi se podává téměř v každém jídle. Běžně používané přísady jsou sezamový olej, doenjang, sójová omáčka, sůl, česnek, zázvor, pepřové vločky, gochujang (fermentovaná chili pasta) a zelí napa.\n\nKorejské potraviny lze do velké míry rozdělit do skupin \"hlavní pokrmy\" (주식), \"vedlejší pokrmy\" (부식) a \"dezerty\" (후식). Hlavní pokrmy jsou vyrobeny z obilovin, jako je bap (miska rýže), juk (kaše) a guksu (nudle).\n\nPolévky jsou nedílnou součástí korejské kuchyně. V Korejích je polévka podávána jako součást hlavního jídla (nikoli před nebo po hlavním jídle). Polévky guk se často připravují z masa, měkkýšů a zeleniny. Jjigae jsou syté kořeněné polévky nebo dušená masa.\n\nNudle a nudlové pokrmy v korejské kuchyni jsou označovány jako guksu nebo myeon. Pšeničné nudle (milguksu) byly speciální pokrm podávaný na oslavách (narozeniny, svatby…).\n\nNejoblíbenějším korejským alkoholickým nápojem je sodžu (소주|燒酒) vyráběné z rýže, batátů nebo ječmene. Sodžu je průhledné a má přibližně 22% alkoholu. Je oblíbeným nápojem vysokoškolských studentů a obchodníků.\n\nNejprodávanějšími korejskými pivy (maekju) jsou ležáky, které se vyrábějí z rýže. Korejské pivo je sladší. Na jihokorejském trhu s pivem dominují dva hlavní pivovary: Hite Brewery a Oriental Brewery. Taedonggang je severokorejské pivo vyráběné v pivovaru se sídlem v Pchjongjangu od roku 2002.\n\nYakju je rafinovaný průhledný likér fermentovaný z rýže, přičemž nejznámějším je cheongju.\n\nV korejské kuchyni kromě rýžového vína existují také ovocná a bylinná vína.\n\nVšechny korejské nealkoholické tradiční nápoje jsou označovány jako eumcheong nebo eumcheongnyu (음청류 飮淸類), česky doslovně přeloženo jako \"čisté nápoje\". Podle historických dokumentů týkajících korejské kuchyně bylo zaznamenáno 193 tradičních korejských nealkoholických nápojů (eumcheongnyu). Eumcheongnyu zahrnují například: čaje, hwachae (ovocné punče), sikhye (sladké rýžové nápoje), sujeonggwa (rajčatové punče), jang (fermentované kyselé džusové šťávy), suksu (bylinné nápoje).\n"}
{"id": "1451094", "url": "https://cs.wikipedia.org/wiki?curid=1451094", "title": "Jan Kohout (výtvarník)", "text": "Jan Kohout (výtvarník)\n\nJan Kohout (* 5. července 1960 Praha) je český výtvarník, básník, tvůrce objektů, zahradník hlásící se k surrealismu.\n\nJan Kohout se vyučil zahradníkem v roce 1978, v roce 1986 se přestěhoval na venkov. Prošel řadou dělnických profesí. Pracoval jako výhybkář, poštovní doručovatel, uklízeč, topič, hrobník, apod.\n\nVyzkoušel nejrůznější výtvarné techniky a materiály, v posledních letech se zaměřuje na tvorbu objektů. V letech 1987–1999 uspořádal v Jižních Čechách řadu výstav, převážně regionálního dosahu. Mimoto je autorem četných básnických sbírek.\n\nSe \"Skupinou českých a slovenských surrealistů\" spolupracuje od roku 2000, vystavoval na společných akcích a představil se též jako básník. Publikuje v revui \"Analogon\".\n\nIndividuální\n\nKolektivní\nZúčastnil se také skupinových výstav Surrealistické skupiny, jako byly \"Jiný vzduch\" (Staroměstská radnice, Praha), \"Černá a bílá jezera\", \"Obraznost skutečnosti\" (Athény, Moskva), \"Svět je strašlivý přírodopis\" Písek, \"HIC SUNT DRACONES\" (Trutnov), \"Já je někdo jiný\" (Písek, Příbram, Terezín, Aš, Brno)\n\n\n"}
{"id": "1451095", "url": "https://cs.wikipedia.org/wiki?curid=1451095", "title": "Elektrougli", "text": "Elektrougli\n\nElektrougli () je město v Moskevské oblasti v Rusku. K roku 2010 v něm žilo přibližně dvacet tisíc obyvatel a patřilo do Noginského rajónu.\n\nElektrougli leží přibližně 20 kilometrů jihozápadně od Noginska a přibližně 36 kilometrů západně od Moskvy.\n\nPřes Elektrougli vede železniční trať z Moskvy do Nižného Novgorodu, na které je zde malé nádraží. \n\nOsídlení bylo založeno v roce 1899, kdy se zde začaly vyrábět uhlíkové kartáče, podle kterých bylo také sídlo pojmenováno. Status města má od roku 1956.\n"}
{"id": "1451099", "url": "https://cs.wikipedia.org/wiki?curid=1451099", "title": "Elbek Todžijev", "text": "Elbek Todžijev\n\nElbek Todžijev nebo v uzbečtině Elbek Tojiyev (* 7. ledna 1986) je původem uzbecký zápasník – klasik, který od roku 2009 reprezentuje Bělorusko.\n\nZápasení se věnoval od 10 let v uzbeckém Samarkandu. Specializoval se na řecko-římský (klasický) styl. V roce 2007 si ho během hostování v německé bundeslize všimnul běloruský trenér Oleg Adžigov a přivedl ho do Barysova. Uzbecká strana ho však do Běloruska bez finanční kompenzace nepustila a tím přišel o olympijskou sezonu 2008. Novou zemi směl reprezentovat po dvou letech od roku 2009. V roce 2012 startoval na olympijských hrách v Londýně, ale nevyladil formu a vypadl v úvodním kole s Japoncem Koheiem Hasegawou 0:2 na sety.\n\nV roce 2014 Mezinárodní zápasnická federace ukončila jeho váhovou kategorii do 55 kg. V nové váhové kategorii do 59 kg se v mezinárodní konkurenci neprosazuje.\n\n\n"}
{"id": "1451102", "url": "https://cs.wikipedia.org/wiki?curid=1451102", "title": "Dešťová zahrada", "text": "Dešťová zahrada\n\nDešťová zahrada je přírodní nebo uměle vytvořená terénní prohlubeň, do které jsou svedeny srážkové vody ze střech, chodníků a zpevněných ploch, které se pak v průběhu několika dní vsakují do okolní půdy a neodtékají pryč z daného pozemku. Tím napomáhá udržovat stav podzemních vod a snižuje nebezpečí vzniku náhlých povodní. Kořenový systém rostlin rostoucích v této prohlubni funguje jako filtr a zbavuje vodu nečistot. Dešťová zahrada také zvyšuje vlhkost vzduchu v okolí (mikroklima) a slouží i jako úkryt různým druhům živočichů. Dešťové zahrady spadají pod modro-zelenou infrastrukturu, jenž se především ve městech snaží o větší harmonii s přírodou skrz budování jím blízkých prvků.\n\nDo dešťové zahrady jsou vhodné rostliny snášející delší zamokření jako například různé druhy sítin (\"Juncus\") a zevarů (\"Sparganium\"), dále pak kejklířka (\"Mimulus\"), máta vodní (\"Mentha aquatica\") a kosatec žlutý (\"Iris pseudacorus\").\n"}
{"id": "1451109", "url": "https://cs.wikipedia.org/wiki?curid=1451109", "title": "Mojmír Svatopluk Frinta", "text": "Mojmír Svatopluk Frinta\n\nMojmír Svatopluk Frinta (28. červenec 1922, Praha – 21. leden 2015 New York) byl historik umění, restaurátor a vysokoškolský pedagog českého původu.\n\nBěhem druhé světové války studoval malířství a restaurování historické malby. V roce 1945 vystavoval v Praze vlastní práce. O tři roky později emigroval do Francie, v letech 1949–1950 pracoval v Paříži jako restaurátor obrazů. Po přesídlení do Spojených států v letech 1950–1953 studoval na Michiganské univerzitě malířství, historické techniky malby a restaurování a roku 1953 získal titul M.A. V letech 1955–1963 pracoval jako restaurátor v Metropolitním muzeu umění v New Yorku, zároveň vystudoval dějiny umění, studium uzavřel roku 1960 absolutoriem s titulem PhD. V roce 1963 přijal místo asistenta na University at Albany v New Yorku, kde se habilitoval prací o nizozemském malíři Robertu Campinovi. V roce 1969 byl jmenován řádným profesorem. Zabýval se hlavně středověkou a raně renesanční malbou a teorií ornamentu. Po roce 1989 navštěvoval Prahu, pohostinsky zde přednášel a připravoval k vydání své životní dílo o dekoru puncovaném do sádry na pozadí gotických deskových obrazů (tzv. pastiglio). Jak autor popisuje v předmluvě knihy, měl již roku 1991 finance zajištěné americkým grantem a hotový rukopis připravený k vydání v nakladatelství Odeon, které však roku 1992 zkrachovalo. Hledání jiného vhodného nakladatele trvalo dalších pět let. Kniha byla proponována jako dvoudílná, ale k předložení druhého svazku autor již neměl čas ani sílu.\n\nJeho dcera Dagmar Frinta (* 1956) studovala v Itálii a v USA malbu a grafiku, stala se výtvarnicí, učitelkou designu a vizuálních umění.\n\n\n\n"}
{"id": "1451113", "url": "https://cs.wikipedia.org/wiki?curid=1451113", "title": "Apollon Nikolajevič Majkov", "text": "Apollon Nikolajevič Majkov\n\nApollon Nikolajevič Majkov, rusky \"Аполлон Николаевич Майков,\" (23. května/4. června 1821 Moskva – 8. března/20. března 1897 Sankt-Petěrburg) byl ruský básník, jeden z nejvýznamnějších představitelů artistního proudu v ruském básnictví druhé poloviny 19. století. \n\nApollon Nikolajevič Majkov se narodil 23. května 1821 v Moskvě do šlechtické rodiny. Jeho otec, Nikolaj Majkov, byl akademickým malířem. Matka, Jevgenija Majkova, byla známá jako spisovatelka a básnířka. Část dětství prožil u své babičky ve vesnické usedlosti na území tehdejší Moskevské gubernie. Zde se zrodila jeho láska k přírodě, kterou později přenesl i do svých děl. Ve 12 letech se spolu s rodinou odstěhoval do Petrohradu. Dům, ve kterém žili, byl místem, kde se setkávala celá řada významných umělců 30. a 40. let 19. století. Docházel tam např. I. A. Gončarov, I. I. Panajev nebo F. M. Dostojevskij. \n\nMajkov vždy snil o kariéře malíře. K jeho rozhodnutí stát se spisovatelem přispělo jednak kladné hodnocení jeho básnických prvotin ze strany Pletněva a Nikitěnka, profesorů tehdejší petrohradské univerzity, na jejichž přednášky Majkov docházel a jednak oční vada, jenž mu nedovolovala naplno se věnovat výtvarné činnosti. \n\nV letech 1837–1841 se věnoval studiu práv na Petrohradské univerzitě, kde se začal podrobněji zabývat historií starověkého Řecka a Říma. Tento zájem se později odrazil také v jeho literární tvorbě.\n\nRoku 1842 vyšla první básnická sbírka, za niž Majkov získal finanční odměnu od samotného Mikuláše I. Peníze využil na cestování po evropských zemích. Přibližně jeden rok strávil v Itálii, kde navštěvoval nejrůznější muzea a umělecké galerie. Pobyt v prostředí tohoto okouzlujícího města měl pozitivní vliv na jeho budoucí literární tvorbu. Jeho dalšími zastávkami byla města Paříž a Praha. V Praze se seznámil s Václavem Hankou a Pavlem Josefem Šafaříkem. Setkání s těmito význačnými osobnostmi českého národního obrození probudilo u básníka silný zájem o slovanskou minulost a kulturu. Se svými dojmy z cest se Majkov podělil ve sbírce Očerki Rima, publikované roku 1847 v Petrohradu. \n\nPo návratu ze zahraničí roku 1844 začal pracovat jako pomocný knihovník v Rumjancevově muzeu. Když se muzeum přestěhovalo do Moskvy, zahájil Majkov své působení v petrohradském cenzurním výboru, kde mimo jiné vykonával také funkci předsedy. V této instituci strávil téměř 45 let svého života. Během druhé poloviny 40. let se na krátkou chvíli sblížil s kroužkem M. V. Petraševského. Apollon Nikolajevič Majkov zemřel 27. února 1897 na zápal plic. \n\nMajkov byl stoupencem klasicistních básnických tradic. Jeho tvorba se zakládá především na kultu poezie antické a klasické (jak evropské, tak i ruské). Mezi charakteristické prvky jeho poezie patří např. epikurejské pojímání života, plastičnost popisu či vizuálnost básnických představ. \n\nSvé první verše začal básník uveřejňovat v soukromém rukopisném časopise \"Podsněžnik\" (rusky Подснежник) a v almanachu \"Lunnyje noči\" (rusky Лунные ночи) v druhé polovině 30. let. Na publikování časopisu \"Podsněžnik\" se podíleli např. básníkův bratr Valerian, Gončarov i matka Jevgenija. Majkov mimo jiné spolupracoval s časopisy \"Sovremennik\" (rusky Современник) a \"Otečestvennyje zapiski\" (rusky Отечественные записки), vystupoval s články o umění v duchu naturální školy.\n\nJeho tvorba zahrnuje řadu veršovaných cyklů, epických poém a lyrických dramat. Náměty čerpal především ve starověké a středověké historii. V některých dílech řeší problematiku střetu křesťanství a pohanství. S tímto tématem se můžeme setkat například v básni Dva mira (1872, 1881).\n\nBásník se po duchovní stránce ztotožňoval s A. Grigorjevem, N. Strachovem a F. Dostojevským. Hlavní úkol umění podle Majkova spočíval v prohlubování povědomí lidí o národní historii. On sám je kupříkladu autorem volných překladů a stylizací některých běloruských a srbských lidových písní. Za jedno z nejvýznamnějších autorových děl je považován překlad staroruského hrdinského eposu Slovo o pluku Igorově. \n\n\n\n\n\n"}
{"id": "1451115", "url": "https://cs.wikipedia.org/wiki?curid=1451115", "title": "Mahan Esfahani", "text": "Mahan Esfahani\n\nMahan Esfahani (* 1984, Teherán) je íránsko-americký cembalista, žák Zuzany Růžičkové.\n\nNarodil se v Teheránu v roce 1984, kde se pod vedením svého otce začal učit hrát na klavír. Jako teenager vyměnil klavír za hru na cembalo. Vystudoval muzikologii a historii na Stanfordově univerzitě v Kalifornii, USA. Hru na cembalo studoval u Petera Watchorna na Morrissey College of Arts and Sciences, Boston College, Massachusetts, a později v Praze u české cembalistky Zuzany Růžičkové. V letech 2008 až 2010 se stal nositelem ocenění Umělec nové generace (New Generation Artists), udělovaném stanicí BBC Radio 3 a v roce 2014 se dostal do užšího výběru soutěže o nejlepšího instrumentalistu roku, vyhlašovanou britskou Královskou filharmonickou společností a rovněž soutěže o cenu Umělec roku 2014, vyhlašovanou hudebním časopisem Gramophone. V obou soutěžích nakonec slavil prvenství v hudebním oboru cembalo.\n\nOd svého londýnského debutu v roce 2009 pracuje neúnavně na tom, aby učinil cembalo jedním z předních koncertních nástrojů hudby nejen klasické, ale i současné. V této netradiční misi dále pokračoval vůbec prvním cembalovým recitálem v historii hudebního festivalu BBC Proms v roce 2011 a následně v rámci recitálů v curyšské Tonhalle, Kolínské filharmonii, Wigmore Hall, londýnském Barbican Centre, Wiener Konzerthaus, Konzerthaus Berlin, newyorském muzeu Frick Collection, tokijské Sumida Symphony Hall, Denki Bunka Kaikan v Nagoje, Aldeburgh Festival, Bristol Proms v Old Vic, Laeiszhalle v Hamburku, Petronas Hall v Kuala Lumpuru, Kilkenny Arts Festival v Irsku, Kongresové knihovně ve Washingtonu, Sheldonian Theatre v Oxfordu a Bachově festivalu v Lipsku. V roce 2015 odstartoval svou kariéru v Severní Americe, kde vystoupil jako sólista s Chicago Symphony Orchestra. V roce 2015 a 2016 absolvoval mimo jiné turné po Číně s Britten Sinfonia a objevil se také na koncertech a recitálech ve Španělsku, Polsku, Austrálii, Estonsku, Norsku, Turecku, Spojených státech a Německu a slavil i trojnásobný návrat do londýnské Wigmore Hall.\n\nV roce 2015 dostal ocenění hudebního magazínu BBC „Objev roku“ a byl nominován hned ve třech kategoriích prestižních cen Gramophone Awards, známých jako „Oscar klasické hudby,“ pro nejlepšího barokního instrumentalistu, nejlepšího instrumentalistu a znovu pro umělce roku. Ve stejném roce začal působit jako profesor na Guildhall School of Music & Drama v Londýně.\n\nPo dvou úspěšných albech pro Hyperion Records – Württengbergských sonátách Carla Phillippa Emanuela Bacha, za které získal ocenění Gramophone Award a Diapason d’Or a kompletních klávesových dílech Jeana-Philippe Rameau, vyhlášených na seznamu nejlepších nahrávek roku 2014 dle kritiků listu The New York Times podepsal Mahan Esfahani exkluzivní smlouvu s firmou Deutsche Grammophon. Své debutové album u této společnosti s názvem \"Time Present and Time Past\", obsahující hudební nahrávky takových mistrů jako Johann Sebastian Bach a Alessandro Scarlatti, ale i představitelů současné tvorby jako Henryk Górecki a Steve Reich, vydal na jaře roku 2015 a toto album bylo oceněno cenou Choc de Classica ve Francii. Jeho diskografie zahrnuje rovněž nahrávky skladeb Williama Byrda a György Ligetiho pro Wigmore Live, které mu získaly další nominaci na Gramophone Awards. Po svém residenčním působení v oxfordském New College nyní pokračuje jako profesor cembala na londýnské Guildhall School of Music and Drama. Pro nás je mimořádně potěšující, že se kvůli studiu u prof. Růžičkové přestěhoval do Prahy, kde má dodnes základnu pro své koncertní cesty.\n\nV listopadu 2018 vydal CD s hudbou anglických virginalistů \"The Passinge mesures\", které vyšlo začátkem listopadu 2018 u firmy Hyperion.\n\n\n\n\n\n\n"}
{"id": "1451116", "url": "https://cs.wikipedia.org/wiki?curid=1451116", "title": "Státní znak Kamerunu", "text": "Státní znak Kamerunu\n\nStátní znak Kamerunu je tvořen zeleno-zlatým polceným štítem (heraldicky levé pole je zlaté, pravé je zelené) s červenou špicí. V červeném poli je v horní části zlatá, pěticípá hvězda, pod ní je modrá silueta kamerunské mapy. Přes mapu je položen černý meč a černé, rovnoramenné váhy spravedlnosti s bílými miskami. Za štítem jsou dva zlaté, zkřížené liktorské svazky se stříbrnými sekerami se zlatými topůrky. Nad štítem je do oblouku francouzské motto PAIX • TRAVAIL • PATRIE, pod ním totéž motto (menším písmem) v angličtině PEACE • WORK • FATHERLAND (). Pod štítem je do oblouku zlatá stuha s černým anglickým názvem státu REPUBLIC OF CAMEROON a pod ním (větším písmem) ve francouzštině RÉPUBLIQUE DU CAMEROUN ().\n\nÚzemí dnešního Kamerunu bylo objeveno portugalskými mořeplavci roku 1472. V následujících stoletích do Kamerunu pronikli obchodníci ze Španělska, Nizozemska, Francie a Británie, kteří zde rozvinuli obchod s otroky. Tento obchod na počátku 19. století zanikl ale ve druhé polovině století začala v oblasti expanze německých obchodníků. 14. července 1884 vyhlásilo Německé císařství v pobřežních oblastech říšský protektorát Kamerun, který se 15. června 1896 změnil na německou kolonii. Užívaly se zde státní symboly Německého císařství.\n\nKolem roku 1912 začalo Německo uvažovat o rozlišení vlajek svých kolonií podle britského vzoru (německé kolonie byly považovány za nedílnou součást říše). Vlajky, lišící se znaky, byly navrženy, v roce 1914 i schváleny, ale po vypuknutí 1. světové války nebyly nikdy zavedeny. Znakem Kamerunu měl být červený štít s bílou sloní hlavou. Existují různé varianty znaků, lišící se tvarem a existencí říšské orlice či císařské koruny.\n\nV průběhu 1. světové války bylo území Kamerunu obsazeno britským a francouzským vojskem, a po konci války bylo 28. června 1919 formálně rozděleno na \"Francouzský\" a \"Britský Kamerun\". 22. července 1922 byl Kamerun prohlášen za mandatorní území pod správou Francie (převážná část) a Spojeného království (severozápad země při hranici s Nigérií. 13. prosince 1946 byly obě části přeměněny na poručenské území OSN. 1. října 1954 se britská část stala součástí Nigerijské federace a 15. května 1957 získala francouzská část omezenou vnitřní svrchovanost pod názvem \"Stát Kamerun\" nebo \"Autonomní republika Kamerun\". 1. ledna 1960 získala francouzská část nezávislost, státní znak byl zaveden až 31. prosince 1960 zákonem č. 60/80. Tvořil jej zeleno-zlatě polcený štít s červenou špicí. V zeleném i zlatém poli bylo v horní části po jedné zlaté, pěticípé hvězdě s černým okrajem. V červeném poli byla stříbrná silueta kamerunské mapy a přes ni černý meč s vahami. Za štítem byly dva zlaté, zkřížené liktorské svazky se stříbrnými sekerami s hnědými topůrky. Červená špice symbolizovala Kamerunskou horu, meč a váhy spravedlnosti politickou rovnost a jednotu. Dvě hvězdy jsou symbolem dvou hlavních oblastí země. Liktorské svazky se sekerami jsou symbolem republikánského zřízení. (není obrázek)\n\n11. února 1961 bylo v britské části vyhlášeno referendum, severní část zvolila připojení k Nigérii, jižní zvolila federativní připojení ke Kamerunské federativní republice, která byla ustanovena 1. října 1961. K datu vzniku federace byl mírně změněn státní znak: barva hvězd a mapové siluety byla změněna na modrou, nad štítem přibyla zlatá, na krajích dvakrát přeložená stuha s černým textem ve francouzštině RÉPUBLIQUE DU CAMEROUN - 1 JANVIER 1960 (). Pod štítem byla nově také stuha, rovněž dvakrát přeložená, s francouzským mottem PAIX • TRAVAIL • PATRIE ().\n\n1. ledna 1968 vydala kamerunská pošta obálku a poštovní známku s odlišným vyobrazením státního znaku: horní stuha chybí, dolní je červeně podšitá, sekery jsou zlaté s černými topůrky a spolu s liktorskými svazky nepřevyšují štít znaku. Není známo, zda šlo o oficiální změnu státního znaku. (není obrázek)\n\n20. května 1972 bylo federativní uspořádání ústavně zrušeno a byla vytvořena unitární \"Sjednocená kamerunská republika\". Státní symboly nebyly oficiálně změněny, znak byl však častěji zobrazován (ne vždy) se zlatými sekerami a červeně podšitými stuhami. Užíval se však i znak bez obou stuh a stříbrnými sekerami. (není obrázek)\n\n20. května 1975 se změnou vlajky projevilo zrušení federativního uspořádání a v hlavě 1, článku 1 ústavy byl zveřejněn popis znaku. Popis byl však poněkud neheraldický, plyne z něho, že ze znaku byly vypuštěny obě modré hvězdy, které byly nahrazeny hvězdou zlatou (v červeném poli). Kvůli nejasnému popisu, přesný popis státního znaku nebyl zveřejněn v žádném ústavním či jiném zákoně, se užívalo několik variant znaku z roku 1961:\n\n\n4. února 1984 byl dodatkem ústavy (zákonem č. 84-1) změněn název země na Kamerunská republika a zároveň byl změněn státní znak. Štít byl celý zelený, s červenou špicí a zlatou hvězdou v (heraldicky) pravé části. Mapová silueta byla modrá, meč a váhy černé. Za štítem byly dva zkřížené liktorské svazky se stříbrnými sekerami s hnědými topůrky. Nad štítem byla zlatá, červeně podšitá stuha s nápisem RÉPUBLIQUE DU CAMEROUN. Pod štítem byla zlatá, červeně podšitá stuha s heslem PAIX • TRAVAIL • PATRIE. (není obrázek)\n\nJiž v roce 1986 byl státní znak opět upraven a tato podoba se užívá dodnes, i když na oficiálních stránkách kamerunských státních a vládních úřadů jsou/byly jeho varianty, lišící se např.:\n\n"}
{"id": "1451119", "url": "https://cs.wikipedia.org/wiki?curid=1451119", "title": "Ferdinand Freiligrath", "text": "Ferdinand Freiligrath\n\nHermann Ferdinand Freiligrath (17. června 1810, Detmold, Knížectví Lippe – 18. března 1876, Cannstatt, dnes součást Stuttgartu) byl německý revoluční básník a překladatel.\n\nPocházel z učitelské rodiny. V letech 1820–1825 studoval na gymnáziu v Detmoldu. Proti své vůli musel gymnázium opustit, aby se pak do roku 1832 učil obchodnímu podnikání v Soestu. Zde se seznámil s francouzskou a anglickou literaturou, naučil se francouzsky a anglicky a začal publikovat v místních časopisech. Poté pracoval jako bankovní úředník v Amsterdamu a od roku 1837 jako účetní v Barmenu. Uveřejnil překlady \"Ód\" a \"Zpěvů soumraku\" od Victora Huga a publikoval v literárním časopise \"Rheinisches Odeon\", který vycházel v letech 1836–1838. Po úspěchu básnické sbírky \"Gedichte\" (1838, \"Básně\") se živil jako spisovatel na volné noze. Roku 1842 získal roční plat od pruského krále.\n\nPod vlivem Hoffmanna von Fallersleben se stal radikálním básníkem a vzdal se svého platu. Jeho angažované verše byly zakazovány a on sám byl pronásledován policií. Proto se roku 1845 uchýlil do Bruselu, kde se seznámil s Karlem Marxem. Od roku 1846 žil v Londýně. Roku 1848 se vrátil do Düsseldorfu, vstoupil do Svazu komunistů, zúčastnil se revolučního hnutí v Porýní a redigoval Marxem vydávaný deník \"Neue Rheinische Zeitung\" (\"Nové Rýnské noviny\"). Po porážce revoluce byl obžalován ze zločinu pobuřování a tak od roku 1851 žil opět v exilu v Londýně jako bankovní úředník. Do vlasti se mohl vrátit až díky amnestii roku 1868. Žil v Cannstattu a postupně se smířil s německým bismarckovským režimem.\n\nJeho rané exotické balady napsané pod vlivem francouzského romantismu obsahují dobrodružné a pitoreskní motivy. Později si pro svou revoluční a sociální lyriku vysloužil označení \"„Trompeter der Revolution“\" (trubač revoluce). Psal i lyriku v lidovém tónu a ke konci života také vlastenecké básně z prusko-francouzské války. Kromě toho patřil k předním německým překladaelům své doby. Překládal z francouzštiny a angličtiny, kromě již zmíněhého Victora Huga také Longfellowa, jehož byl přítelem, Burnse, Thomae Moora a další.\n\n\nPět Freiligrathových básní přeložil Jaroslav Vrchlický. Jedná se o básně \"Moře\", \"Růže\", \"Odpověď\", \"Pomsta květin\" (\"Der Blumen Rache\") a \"Leviathan\". Překlad básně \"Pomsta květin\" posloužil roku 1877 Zdeňku Fibichovi jako libreto ke stejnohmennému melodramu pro vypravěče s průvodem klavíru. Překlady Freiligrathových básní pak vydal Vrchlický roku 1891 v knize \"Hostem u básníků\", která dále obsahuje různé překladů z provensálštiny, francouzštiny, italštiny, němčiny a angličtiny.\n\n"}
{"id": "1451123", "url": "https://cs.wikipedia.org/wiki?curid=1451123", "title": "Hejdar Mammadalijev", "text": "Hejdar Mammadalijev\n\nHejdar Mammadalijev (* 2. dubna 1974 Gubadly) je původem ázerbájdžánský zápasník – klasik, který od roku 1999 reprezentoval Rusko, stříbrný olympijský medailista z roku 2004.\n\nZápasení se věnoval od 10 let pod vedením Alijara Alijeva v rodném Gubadly. Ve 13 letech byl poslán do Baku na sportovní internátní školu, kde se specializoval na řecko-římský styl. V ázerbájdžánské reperezentaci se v devadesátých letech neprosazoval. Od druhé poloviny devadesátých let žil v ruském Jekatěrinburgu. V roce 1999 se dostal do ruské reprezentace ve váze do 54 kg. Svojí první příležitost v reprezentaci svěřenou Gennadijem Sapunovem v roce 2002 proměnil v titul mistra světa.\n\nV roce 2004 uspěl v ruské olympijské nominaci na olympijské hry v Athénách na úkor Renata Bikkinina. V základní skupině olympijského turnaje vyřadil úřadujícího mistra světa Poláka Dariusz Jabłońského a v semifinále domácího, původem Arména Artema Kjuregjana vysoko 7:2 na technické body. Ve finále nastoupil proti Maďaru Istvánu Majorosovi. Po půli vedl koršunem 1:0 na technické body. Koncem první minuty druhého poločasu ho rozhodčí poslal za pasivitu do parteru, čehož jeho soupeř využil a koršunem vyrovnal na 1:1. V poslední minutě prohrával po stejné Maďarově akci 1:2 na technické body. Tímto výsledkem zápas skončil v základní hrací době. Kvůli minimální bodové rozdílu finále pokračovalo v prodloužení. Po minutě prodloužení rozhodčí nařídil za pasivitu obou borců klinč, při kterém chyboval a prohrál 1:3 na technické body. Získal stříbrnou olympijskou medaili. Sportovní kariéru ukončil v roce 2007. Věnuje se trenérské práci.\n\n\n"}
{"id": "1451124", "url": "https://cs.wikipedia.org/wiki?curid=1451124", "title": "DALI (rozhraní)", "text": "DALI (rozhraní)\n\nRozhraní DALI (Digital Addressable Lighting Interface) slouží k ovládání osvětlení v domácí automatizaci, vybavení budov a někdy i stadionů (divadla, koncerty, filmová studia a pod. obvykle používají DMX512). Jedná se o otevřené rozhraní. Protokol byl v devadesátých letech vyvinut konsorciem Activity Group DALI, založeným firmou Philips v roce 1984. DALI je nyní specifikováno v IEC 62386 a IEC 60929. Později bylo definováno DALI-2 (IEC 62386 part 103).\n\nKomunikuje po multimaster sběrnici se dvěma vodiči (obvyklé názvy DA+/DA-, +DALI/-DALI), která je napájena ze společného zdroje s proudovým omezením. Sběrnice může být vedena běžnými elektroinstalačními vodiči a to i v rámci silového kabelu. Zařízení jsou zpravidla vybavena usměrňovačem, takže nezáleží na polaritě připojení. Při vysílání se aktivní úroveň vytváří zkratováním sběrnice. Základem přenosového protokolu je kódování Manchester s přenosovou rychlostí 1200 b/s.\nKomunikace po DALI využívá optický oddělovač vybavený spínačem, který při vysílání sběrnici zkratuje. DALI-2 musí navíc přežít přímé připojení 230 V a dokázat tento stav vyhodnotit jako stisk ovládacího tlačítka.\n\nD1: Usměrňovací můstek, aby nezáleželo na polaritě připojení ke sběrnici.\n\nOP1: Přijímací optočlen.\n\nOP2: Vysílací optočlen.\n\nSW: Spínač používaný k vysílání. Spínač musí být schopen sepnout 250 mA a v případě DALI-2 navíc přežít přímé připojení k rozvodné síti (230 V). Starší konstrukce obvykle používají bipolární tranzistor zapojený do Darlingtonova zapojení s fototranzistorem v optočlenu, novější MOSFET buzený obvodem, který je schopen udržet ovládací napětí po dobu zkratu.\n\nR1: Rezistor omezující proud procházející skrz LED vysílacího optočlenu.\n\nR2: Rezistor omezující proud procházející skrz fototranzistor přijímacího optočlenu.\n\nR3: Rezistor omezující proud procházející skrz LED přijímacího optočlenu. Lepší je na tomto místě použít proudový stabilizátor.\n\nD2: Zenerova dioda zajišťující, aby přijímací optočlen nesvítil při napětí, které má být považováno za nízkou úroveň. Na rozhodovací úroveň má vliv i úbytek na LED optočlenu, R3, R2 a CTR optočlenu.\n\nST1: Proudový stabilizátor omezující proud procházející LED přijímacího optočlenu. V DALI-2 musí vydržet trvalé připojení k rozvodné síti (230 V). Zpravidla se jedná o nejjednodušší stabilizátor ze dvou tranzistorů a dvou rezistorů.\n\nOvládací prvky (master) vysílají pakety dlouhé celkem 19 bitů (1 start, 8 adresa, 8 data, 2 stop) a ovládaná zařízení mohou odpovídat paketem délky 11 bitů (1 start, 8 data, 2 stop). Bity se posílají v pořadí od nejvyššího k nejnižšímu.\n\nNa začátku a konci adresy se standardně nachází speciální bity a mezi nimi bity adresní: YaaaaaaS. Pozice adresy může sloužit i k přenosu speciálních příkazů.\n\nDatový byte může být použit k přímé regulaci jasu, nebo obsahuje příkaz.\n\n0 je zhasnuto (OFF). 1 představuje tisícinu maximálního jasu. Každý další krok předchozí jas násobí formula_3. Sousední hodnoty se tedy liší o cca 2,8 %. Při hodnotě 254 je dosaženo 100 %.\nJas v % odpovídající hodnotě N od 1 do 254 se vypočítá:\n\nformula_4\n\nInterně obvykle nepotřebujeme jas v procentech, takže místo 100 použijeme patřičné maximum, např. 4095 u dvanáctibitové PWM. Při výpočtu v malých procesorech je potřeba dávat pozor na kumulaci chyby, jinak se max. jas může dostat desítky procent pod i nad 100 %. Základní vzorec je možné přepočíst na mocninu jiného základu, např. 2. Mnohdy je ale lepší použít tabulku předpočítanou na PC.\n\nBěžně se uvádí tento vzorec:\n\nformula_5\n\nDává stejné výsledky jako vzorec s 253. odmocninou. Byl užitečný v době tabulek a logaritmických pravítek, kdy nebylo snadné počítat obecné mocniny. V současné době je méně pracné použít první vzorec.\n\nPoznámky:\n\n"}
{"id": "1451125", "url": "https://cs.wikipedia.org/wiki?curid=1451125", "title": "Marlborough Road (stanice metra v Londýně 1868–1939)", "text": "Marlborough Road (stanice metra v Londýně 1868–1939)\n\nMarlborough Road (někdy zkráceně jako Marlboro Road) je zrušená stanice londýnského metra v lokalitě St. John's Wood v severozápadním Londýně. Byla otevřena 13. dubna 1868 na železnici \"Metropolitan & St. John's Wood Railway\", což bylo první prodloužení železniční trati \"Metropolitan Railway\" (nyní linka Metropolitan line) ze stanice Baker Street na sever. Byla vybudována mezi stanicemi Lord's a Swiss Cottage, dnes již také zrušenými.\n\nStanice se nalézala na křižovatce ulic Finchley Road a Queen's Road (nyní přejmenovaná na Queen's Grove). Byla pojmenována podle nedaleké ulice Marlborough Road, která byla v 50. letech 20. století přejmenována na Marlborough Place.\n\nStanice po dobu své existence byla málo využívána, její význam nárazově vždy vzrostl hlavně během kriketové sezóny díky její blízkosti ke stanici Lord's a ke kriketovému stadionu Lord's Cricket Ground.\n\nVe 30. letech 20. století začala linka Metropolitan line trpět zahlcením na jižním konci své hlavní trasy, kde se vlaky z mnoha jejích větví (větve Watford, Amersham, Chesham, Uxbridge a Stanmore) snažily sdílet omezené kapacity kritického úseku tratě mezi stanicemi Finchley Road a Baker Street. Pro zmírnění této kongesce byl vybudován nový ražený tunel mezi stanicí Finchley Road a tunely linky Bakerloo line ve stanici Baker Street. V souvislosti s tím byly od 20. listopadu 1939 stanice větve Stanmore linky Metropolitan line převedeny na linku Bakerloo line a přesměrovány do nových ražených tunelů do stanice Baker Street, čímž se snížil počet vlaků používajících tratě linky Metropolitan line na tomto kritickém úseku.\n\nPo převedení větve Stanmore na linku Bakerloo line byla podpovrchová stanice Marlborough Road uzavřena a nahrazena novou raženou stanicí St. John's Wood na lince Bakerloo line.\n\nZáběry zbytků nástupišť, exteriéru budovy stanice a odbavovací haly, ve které v té době fungovala steaková restaurace, byly součástí dokumentu televize BBC \"Metro-Land\" z roku 1973, který vytvořil anglický spisovatel a básník John Betjeman. V budově stanice byla potom do roku 2009 čínská restaurace. Nyní se v ní nalézá měnírna, která zde byla zřízena jako součást modernizačního programu napájecí soustavy v souvislosti s uvedením vozů třídy S na linku Metropolitan line.\n\nStanice dnes slouží pouze jako nouzový východ z tratě linky Metropolitan line. Je přístupná dveřmi ústícími na ulici Finchley Road. Za vchodem je schodiště vedoucí na nástupiště, která jsou stále ještě částečně zachovalá a stala se místem, kde vystupovali někteří místní pouliční umělci.\n\nDalšími stanicemi linky Metropolitan line uzavřenými v souvislosti s otevřením raženého tunelu linky Bakerloo line (nyní linka Jubilee line), kterými vlaky linky Metropolitan line dnes pouze projíždějí, jsou: \n\n\n\n"}
{"id": "1451126", "url": "https://cs.wikipedia.org/wiki?curid=1451126", "title": "Prozatímní národní vláda Vietnamu", "text": "Prozatímní národní vláda Vietnamu\n\nProzatimní národní vláda Vietnamu, anglicky Provisional National Government of Vietnam, zkráceně PNGV, též označovaná jako Provisional National Government of the State of Vietnam nebo krátce Provisional Government of Vietnam, je exilová vláda, sídlící v Orange County a dalších vietnamsko-amerických komunitách. Podobně jako Vláda svobodného Vietnamu, která byla rozpuštěna v roce 2013, usiluje o svobodný a nekomunistický Vietnam.\n\nProzatimní národní vláda Vietnamu byla vytvořena bývalými vojáky a uprchlíky z bývalé Vietnamské republiky dne 21. října 1990 a byla oficiálně založena 16. února 1991, je vedená premiérem Quanen Minh Daoem, který byl zvolen zástupci tří generací vietnamské diaspory ve Spojených státech. Ten nahradil Nguyena Trana, který byl zvolen premiérem před ním.\n\nV lednu 2018 byla skupina označena Ministerstvem veřejné bezpečnosti Vietnamské socialistické republiky za \"teroristickou organizaci\" s tvrzením, že je zodpovědná za plány na spáchání \"aktů terorismu a sabotáže, a vraždy funkcionářů\". Navzdory obviněním od vietnamského komunistického režimu, mluvčí velvyslanectví USA v Hanoji uvedl, že PNVV není označena za teroristickou skupinu Ministerstvem zahraničí Spojených států amerických.\n\nProzatímní národní vláda Vietnamu uvedla, že její politické cíle jsou:\n\nZačlenit myšlenek volného trhu do vietnamské kultury.\n\n\n\n\n"}
{"id": "1451129", "url": "https://cs.wikipedia.org/wiki?curid=1451129", "title": "Stádní chování", "text": "Stádní chování\n\nStádní chování nebo davové chování (anglicky \"herd behavior\", německy \"Herdenverhalten\") popisuje, jak mohou jednotlivci ve skupině jednat kolektivně bez centralizovaného směru. Termín odkazuje na chování zvířat ve stádech, smečkách, hejnech ptáků, ryb a podobně, stejně jako chování lidí v demonstracích, nepokojích a generálních stávkách, sportovních událostech, náboženských shromáždění, davovém násilí a každodenním rozhodování, úsudcích a utváření názorů, vkusu apod.\n\nRaafat, Chater a Frith navrhli integrovaný přístup ke stádnímu chování, popisujícím dvě klíčové otázky: mechanismy přenosu myšlenek či chování mezi jednotlivci a vzorce jejich propojení. Navrhovali, že spojení různých teoretických přístupů ke stádnímu chování umožňuje aplikovatelnost tohoto konceptu do různých oblastí od kognitivní neurovědy až po ekonomiku.\n\n"}
{"id": "1451132", "url": "https://cs.wikipedia.org/wiki?curid=1451132", "title": "Fussa", "text": "Fussa\n\nFussa () je město v prefektuře Tokio v Japonsku. K roku 2018 v něm žilo přibližně 58 tisíc obyvatel.\n\nFussa leží na řece Tamě, přítoku Tokijského zálivu, která jí protéká od severozápadu k jihozápadu. Leží na západ od Tokia a na sever od Hačiódži.\n\nJako město vzniklo Fussa v roce 1970.\n"}
{"id": "1451134", "url": "https://cs.wikipedia.org/wiki?curid=1451134", "title": "Laila Peak", "text": "Laila Peak\n\nLaila Peak je hora vysoká 6 069 m n. m. nacházející v pohoří Karákóram v Pákistánu. Vrchol leží mezi horami Mašerbrum a Čogolisa.\n\nVzhledem k zákazu horolezectví v této oblasti není žádný oficiální záznam o prvovýstupu. Pravděpodobně poprvé na vrchol vystoupili v roce 1987 britové Simon Yates, Sean Smith a Mark Miller. První oficiální výstup byl proveden v roce 1997 italským lanovým družstvem. První zimní výstup provedl španělský horolezec Alex Txikon v únoru 2013.\n"}
{"id": "1451153", "url": "https://cs.wikipedia.org/wiki?curid=1451153", "title": "Mamuju", "text": "Mamuju\n\nMamuju je hlavní městem indonéské provincie Západní Sulawesi a regentství Mamuju. Nachází se na pobřeží Makassarského průlivu.\n\nMěsto Mamuju se nachází ve stejnojmenném diskriktu Mamuju. Hlavním městem distrktu je ale město Binanga.\n\nMěsta Mamuju se nachází na západním pobřeží ostrova Sulawesi mezi městy Palu a Makasar, na jižním konci Mamujunského zálivu. Před městem v moři se nachází ostrov Karampuang. Mezi ostrovem a městem je v moři velký útes. Centrum města se nachází mezi ústím dvou řek, Caremy a Mamuju. Oblast je bohatá na kopce a lesy. Region je známý pro svou vysokou přírodní radioaktivitu v důsledku přítomnosti uranových minerálů. Zatížení může být až 2 800 nanosievertů za hodinu a je nejvyšší v celé Indonésii.\n\nV roce 2015 mělo město Mamuju měl 65 954 obyvatel. V roce roku 2010 jich bylo 55 105.\n\nV Regionu žijí lidé národa Mandar, kterých je  ve městě většina. Tam jsou tradiční rybáři, námořníci a obchodníci. Menšiny jsou Bugisové, Torajavové, Makassarekané a Javánci.\n\nMuslimové tvoří zřetelnou většinu. Ve městě žijí také křestané, kteří také mají své vlastní kostely a malé skupiny buddhistů a hinduistů.\n\nJako datum založení města se udává 14. červenec 1540. K tomuto datu mělo být založeno Království Mamuju. V roce 1540 byly spojeny bohaté kmeny Kurri-Kurri, Langgamonar a Managallang. Datum 14.července bylo vybráno proto, že čtrnáct je dvojnásobek sedmi a červenec je sedmý měsíc v roce bylo  vybráno jako  vzhledem ke kulturnímu významu sedmičky v Mamuju.\n\nPortugalci využivali Mamuju jako zasávku na svých obchodních cestách.\n\nKód IATA 30 kilometrů od centra města vzdáleného letiště Mamuju’s Ahmad Kirang Airports v Tampě Padang je MJU. Z aerolinek do Mamuju mimo jiné létá Wings Air. Severozápadně od města se nachází přístav pro trajekty.\n\nZ okolí Mamují je provozování zemědělství se pěstuje se chlebovník, rambutan, durian, rýže a banány.\n"}
{"id": "1451155", "url": "https://cs.wikipedia.org/wiki?curid=1451155", "title": "Kamran Mammadov", "text": "Kamran Mammadov\n\nKamran Mammadov (* 12. března 1990) je ázerbájdžánský zápasník – klasik.\n\nZápasení se věnoval od 7 let. Připravuje se v Baku v tréninkovém centru Dinamo. Specializuje se na řecko-římský (klasický) styl. V ázerbájdžánské mužské reprezentaci se pohybuje od roku 2011 ve váze do 60 kg a od roku 2015 ve váze do 66 (67) kg. V roce 2012 a 2016 neuspěl v ázerbájdžánské olympijské nominaci. \n\n\n"}
{"id": "1451156", "url": "https://cs.wikipedia.org/wiki?curid=1451156", "title": "Bejkovna (Hradec Králové)", "text": "Bejkovna (Hradec Králové)\n\nBejkovna je vodní plocha o rozloze 2,27 ha vzniklá jako mrtvé rameno řeky Orlice po provedení regulace Orlice v dvacátých letech 20. století. Jedná se o rybářskou lokalitu téměř v centru města Hradec Králové. Nachází se v blízkosti II silničního okruhu u tenisových kurtů asi 300 m západně od Malšovického jezu. \n"}
{"id": "1451157", "url": "https://cs.wikipedia.org/wiki?curid=1451157", "title": "Jaroslav Němec (1842)", "text": "Jaroslav Němec (1842)\n\nJaroslav Němec (2. října 1842, Praha – 30. listopadu 1898, Praha) byl pedagog, pomolog a veřejný činitel, nejmladší syn české spisovatelky Boženy Němcové.\n\nNarodil se v rodině Josefa Němce a spisovatelky Boženy Němcové. Byl v rodině čtvrtým dítětem (Hynek, Karel, Teodora, Jaroslav). Učil se sazečem, ale od dětství projevoval malířský talent, který se jeho matka snažila rozvíjet. V roce 1860 byl přijat do mnichovské Královské bavorské akademie výtvarných umění ke studiu akademického malířství. Po smrti matky nedostával Jaroslav na studiích dále finanční podporu, proto se mu nepodařilo studia dokončit. (Jak vyplývá z korespondence Boženy Němcové, Prahy se Jaroslav Němec vrátil již před její smrtí, v roce 1861. Od jara téhož roku pracoval jako retušér ve fotografickém ateliéru Moritz Ludwig Winter.\n\nNa pozvání odjel do Oděsy, kde složil učitelské zkoušky a pracoval jako soukromý učitel kreslení, přivydělával si ve fotografických ateliérech jako fotograf a retušér. V roce 1870 nastoupil jako učitel kreslení a rýsování do oděského veřejného Mariinského gymnázia a zároveň pracoval v oděské reálce.\n\nV tomto období připravil do tisku metodickou příručku věnovanou modelování do sádry, za niž byl oceněn Řádem svatého Stanislava 3. stupně a peněžní prémií 200 rublů. V následujících letech předložil ministerstvu školství své další práce \"Perspektiva kresby geometrických tvarů\" (vyšla ve dvou vydáních) a \"Škola základů kresby\" (\"Škola elementarnago risovanija s’ načal’nim’ raz’jasneniem’ geometričeskich’ form’\"; Praha, 1880), za kterou v roce 1881 získal prémii 300 rublů a stal se inspektorem Oděské reálky, načež byl pověřen jejím vedením. Byl jmenován státním radou a několikrát oceněn za výsledky své práce. V roce 1887 mu byl udělen Řád svaté Anny 3. stupně za „zvláštní zásluhy a příkladnou službu“.\n\nV roce 1889 byl jmenován ředitelem reálky v Rovně ((ukrajinsky Рівне, nyní Ukrajina). Za vzorné přijetí ho car Alexandr III. v roce 1890 osobně ocenil prstenem s diamanty. Téhož roku byl jmenován ředitelem nově zřízené reálky ve Vinnici (ukrajinsky Вінниця [vinnyc’ja]; nyní Ukrajina).\n\nJaroslav Němec odpovídal už za přípravné práce zřízení reálky a zahájení výuky. Za devět let svého působení dobudoval další křídlo budovy pro výuku a dvoupatrový dům s byty učitelů a administrativních pracovníků školy. Reálka měla mj. fyzikální a matematický kabinet, tělocvičnu, truhlářskou a zámečnickou dílnu i školní kapli. Sám na škole vyučoval malování a kreslení, reálka měla umělecké zaměření. Školní program byl nejdříve rozvržen na šest let studia, rozšíření na sedm let se podařilo až po smrti Jaroslava Němce v roce 1899. Sedmý ročník připravoval studenty ke vstupu na technické vysoké školy.\n\nJaroslavu Němcovi se podařilo sestavit velmi dobrý učitelský sbor. Vinnická reálka, která působila třicet let (1890–1920), se tak stala nejen centrem vzdělanosti Vinnice, ale i vědeckého, kulturního, sportovního a občanského života celého regionu.\n\nManželka Marie (Pavlivna) Němec (Bohuslavská) určitý čas pokračovala v díle svého manžela, účastnila se místních výstav a popularizovala jeho práci. Vlastní děti neměli, ale na vychování jim byl svěřen mladý Vjačeslav (Jaroslav) (Pavlovič) Němec (1871–1920), nemanželský syn staršího bratra Karla. Vzděláním sadař, doprovázel strýce na jeho cestě do Ameriky a pokračoval v jeho práci ve Vinnici.\n\nV říjnu 1898 odjel Jaroslav Němec do Berlína kvůli léčení onemocnění zraku, jež utrpěl při cestě do Ameriky. Zastavil se po cestě v Praze, aby se setkal s blízkými, ale onemocněl zápalem plic a byl hospitalizován v nemocnici, kde zemřel 30. listopadu 1898 ve věku 56 let. Je pochován na Vyšehradském hřbitově po boku své matky. K tomuto uložení bylo třeba zvláštního povolení, protože Jaroslav Němec byl pravoslavného vyznání.\n\nBěhem svého vinického působení (1890–1898) založil výzkumný sad na pozemku své manželky a ukázkový sad na pozemku reálky. Tamtéž zřídil i meteorologickou stanici. Ve svému výzkumnému sadu zdokonaloval metody pěstování bobulovin. Prováděl výzkumy aklimatizace rostlin, které získával z celého světa díky intenzivnímu písemnému styku s významnými zahraničními pomology. Metodou štěpování získával nové druhy jabloní, hrušní, broskví a švestek. Ve svém sadu zkoumal až 700 druhů jabloní a hrušní, 300 druhů švestek, višní a třešní, z nichž 60 pocházelo z Ameriky. Jednotlivé druhy zkoumal s výhledem na jejich průmyslové využití jak v regionu, tak ve vyšších severních zeměpisných šířkách. Podle slov jeho současníka, pomologa Mykoly Kučinova, se Němcův sad pyšnil mnoha novými druhy, z nichž řadu vypěstoval sám majitel. Dojem budily i jejich poetické názvy, například „Paní Němcová“, „Nadšení pro Čechy“, „Nadbytek“, „Rané Riverse“, „Ivanhoe“, „Zinaida Hohenzatema“ a další.\n\nUznání v odborných kruzích dosáhl Jaroslav Němec po své účasti na Mezinárodní výstavě sadařství v roce 1894 v Sankt Petěrburgu, kde byly jeho práce v oblasti aklimatizace ovocných stromů oceněny stříbrnou medailí. Organizátor výstavy, Carské společenství sadařů, mu dodatečně udělilo zlatý diplom za nové druhy angreštu a velikou stříbrnou medaili za ovocná vína.\n\nByl lokálním korespondentem za Podilskou gubernii pro časopis „Sadařství“, který vydávalo Carské sadařské společenství. Jeho články vzbudily zájem podolských hospodářů i veřejnosti o problémy sadařství a zpracování plodů. Podle jeho doporučení se otázkami odbytu a zpracování sadařské produkce zabývalo Podolské zemědělské a potravinářské společenstvo, které zahájilo svou činnost v roce 1898.\n\nPro jeho vědecký zájem o zkoumání nových amerických druhů a problematiky zpracování ovoce a bobulovin pověřilo ruské ministerstvo státního majetku v roce 1895 Jaroslava Němce vedením expedice, která měla podrobně rozebrat úspěchy pomologie na americkém kontinentě. Tříměsíční cesta podlomila jeho zdraví, ale přes špatný zdravotní stav připravil Jaroslav Němec do tisku rozsáhlou zprávu „Průmyslové sadařství v Severní Americe“. Vyšla v létě 1898, měla 400 stran a obsahovala 233 autorských kreseb. Ve své recenzi M. Kučinov napsal, že zasluhuje zvláštní pozornost domácích pomologů, protože ani v západní Evropě není srovnatelná kniha. \n\nJaroslav Němec v ní popsal stav sadařství v USA a v Kanadě, které bylo v té době na vysoké úrovni. Práce má 15 kapitol o sadařství a zvláštní kapitoly o zahradních rostlinách a melounovitých kulturách. Vyniká přesností kreseb a jejich detailním popisem. Autor se v ní věnoval i vzdělávání a výzkumu v sadařství, spolkům, organizaci státní správy, odbornému tisku a výstavnictví v tomto oboru v Severní Americe. Značnou pozornost věnoval odborným obchodním organizacím i hospodaření se sazenicemi a zabýval se také organizací sklizně, balení, prodeje plodů a konzervování. Dvoutisícový náklad byl rychle rozprodán a ministerstvo vydalo za rok další vydání. (Shodou okolností informoval český tisk o publikaci v den autorova úmrtí.)\n\n\n"}
{"id": "1451158", "url": "https://cs.wikipedia.org/wiki?curid=1451158", "title": "Jezuitská jezera", "text": "Jezuitská jezera\n\nJezuitská jezera jsou soustavou sestávající ze dvou větších jezírek o rozloze vodní plochy 0,28 ha jezero I a 0,45 ha jezero II a dvou malých jezírek vzniklých jako mrtvé rameno řeky Orlice po provedení regulace Orlice v dvacátých letech 20. století. Jedná se o rybářskou lokalitu téměř v centru města Hradec Králové. Nachází se v blízkosti II silničního okruhu u Malšovického jezu. \n"}
{"id": "1451159", "url": "https://cs.wikipedia.org/wiki?curid=1451159", "title": "Mup (software)", "text": "Mup (software)\n\nMup (Music Publisher) je program pro sazbu notových zápisů firmy Arkkra Enterprises, který je k dispozici zdarma jako program s otevřeným zdrojovým textem. Pro Microsoft Windows, Linux x86, a macOS je k dispozici v binárním tvaru. Pro zápis not používá vlastní textový souborový formát s příponou codice_1. Mup vytváří výstupy pro tisk ve formátu PostScript a zvukové soubory ve formátu MIDI.\n\nProgram Mup vytvořila v roce 1995 firma Arkkra Enterprises. Od roku 2012 je k dispozici zdarma jako program s otevřeným zdrojovým textem.\n\nMup disponuje velmi jednoduchým grafickým rozhraním – prakticky pouze textovým editorem, ze kterého lze vyvolat překlad souboru a otevřít externí zobrazovač nebo přehrávač, bez jakýchkoli prvků WYSIWYG; lze jej také používat v prostředí příkazového řádku. Překlad je poměrně svižný (na výkonnějších strojích z roku 2015 produkuje několik stránek partitury za sekundu), problematický je zápis a zpracování znaků s diakritikou.\n"}
{"id": "1451160", "url": "https://cs.wikipedia.org/wiki?curid=1451160", "title": "S nadějí Tour 2019", "text": "S nadějí Tour 2019\n\nS nadějí Tour 2019 je turné kapely Dymytry. Tour mělo sálovou a open air část s celkem 17 zastávkami po České republice . Stálým hostem byla kapela Černá. Dále se na pozici hosta (v sálech) střídaly kapely Cocotte Minute, Booters a Oceans (DE) .\n\nDymytry:\n"}
{"id": "1451173", "url": "https://cs.wikipedia.org/wiki?curid=1451173", "title": "Mantova 1911 SSD", "text": "Mantova 1911 SSD\n\nMantova 1911 SSD je italský fotbalový klub hrající v sezóně 2018/19 čtvrtou ligu a sídlící ve městě Mantova. Klub byl založen dvěma muži: \"Ardiccio Modena\" a \"Guglielmo Reggiani v\" roce 1911 jako \"Associazione Mantovana del Calcio\". Po sezoně 1993/94 když končí ve třetí lize na 2. místě, přichází finanční krach. Klub končí a je založen klub nový a hrají regionální ligu - \"Mantova Calcio 1994\". Dne 30. června roku 2010 klub dluží moc peněz a opět končí v krachu. Za 2 dny je představen klub nový vedeným bývalého prezidenta klubu \"Alberta Castagnara\". Klub se jmenuje \"Mantova Football Club\" a hrají ve čtvrté lize. Další krach přichází po sezoně 2016/17, klub se nepřihlásí do žádné soutěže a je v bankrotu. Je založen nový klub a přihlásí se do čtvrté ligy.\n\nNejvyšší soutěž hráli celkem v 13 sezonách a prvně ji okusili v sezoně 1919/20. Serii A hrály v sezonách 1961/62 až 1964/65, 1966/67 až 1967/68 a 1971/72. Nejlepší umístění bylo 9. místo v sezonách 1961/62 a 1966/67.\n\n"}
{"id": "1451174", "url": "https://cs.wikipedia.org/wiki?curid=1451174", "title": "Elman Muchtarov", "text": "Elman Muchtarov\n\nElman Muchtarov (* 12. prosince 1994) je ázerbájdžánský zápasník – klasik.\n\nZápasení se věnoval od 9 let. Připravuje se v Baku v tréninkovém centru Neftči. Specializuje se na řecko-římský (klasický) styl. V ázerbájdžánské mužské reprezentaci se pohybuje od roku 2014 ve váze do 59 kg a od roku 2016 ve váze do 66 (67) kg. V roce 2016 neuspěl v ázerbájdžánské olympijské nominaci.\n\n\n"}
{"id": "1451175", "url": "https://cs.wikipedia.org/wiki?curid=1451175", "title": "Malšovický jez", "text": "Malšovický jez\n\nMalšovický jez se nalézá na 3 km řeky Orlice u města Hradec Králové. Vede kolem něho žlutá turistická značka z krajského města do Malšovy Lhoty a dál do Hradeckých lesů. \nJedná se o kolmý jez s vyrovnávací hrází o výšce 2 m. Vpravo se nachází široký náhon a vodní elektrárna. Vlevo je dlouhá propust. Pod jezem je nebezpečný vodní válec. Jez je pro vodáckou turistiku obvykle nesjízdný, lodě se přenášejí vlevo, při vhodném vodním stavu je možné projet propustí vlevo.\nV letech 1920 až 1921 byla nejprve postavena vodní elektrárna a v letech 1923 až 1927 i samotný jez. Stavbu zpomaloval nedostatek finančních prostředků.\n"}
{"id": "1451176", "url": "https://cs.wikipedia.org/wiki?curid=1451176", "title": "Walter PN", "text": "Walter PN\n\nWalter PN (zkratka z ing. Josef Plocek – Nákladní) byla řada nákladních automobilů vyráběných firmou Walter od roku 1924 v několika sériích a různých provedeních.\n\nK výrobě osobních automobilů Walter se záhy připojuje i výroba nákladních automobilů, autobusů a speciálních užitkových vozů. Užitkové a nákladní automobily a také autobusy firma Walter a spol. vyráběla po celé meziválečném období. Po několika verzích skříňových dodávek a valníků vycházejících z řady Walter WZ a Walter P (1919-1928) byla zahájena v roce 1924 výroba skutečného nákladního automobilu Walter PN. Automobil se vyráběl v několika sériích a postupně byl měněn motor i podvozek. Prodej nákladních automobilů, autobusů a speciálních užitkových vozů Walter PN byl velice úspěšný. Několik tisíc exemplářů tohoto typu bylo v provozu v tuzemsku i za hranicemi k nejvyšší spokojenosti klientely. Při posuzování modelů Walter typu PN nutno hlavně vzít do úvahu jeho vysokou výkonnost, zvláště nízký rám podvozku a hlavně pak neobyčejně vysokou rentabilitu v provozu. Jednalo se o nejdéle vyráběný a nejprodávanější užitkový automobil v jinonické továrně.\n\nByl vyráběn v letech 1924-1926. Čtyřválcový motor Walter PN (8/26 HP) s rozvodem OHV o objemu 2120 cm (75 x 120 mm) a výkonu 19 kW/26 k při 2000 ot/min pocházel z osobního automobilu Walter WIZI (1923). Motor WIZI byl zážehový, kapalinou chlazený řadový čtyřválec (R4), dva ventily/válec, karburátor, bez přeplňování. Neobvyklé bylo řešení motoru s nekrytými rozvodovými tyčkami vedenými vně bloku a vahadla procházela k ventilům výřezy ve víku hlavy. Řízení ventilů se dělo od vačkového hřídele umístěného dole v motoru, který byl poháněn párem čelních šroubových kol od klikového hřídele. Od vaček se přenášel pohyb zvedacími tyčkami na vahadélka, která seděla letmo po dvou na dutých čepech.\n\nV letech 1926-1929 byl pro zástavbu do podvozku Walter PN (9/36 HP) používán motor s rozvodem OHV o objemu 2368 cm (80 x 117,8 mm) a výkonu 26,5 kW/36 k při 2400 ot/min. Tento motor byl použit i v osobním automobilu Walter P IV (1927). Rozvod OHV obstarával vačkový hřídel vzpěrnými, zakrytými tyčinkami a vahadélky na válečkových ložiscích. Snímatelná hlava válců a písty byly z lehké slitiny. Kovaný klikový hřídel byl uložen ve 3 hlavních ložiskách klikové skříně z lehké slitiny. Blok válců litinový. Veškerá použitá ocel je prvotřídním výrobkem Poldiny huti, všechny odlitky z hliníku či litiny vyrábí Walter ve vlastní slévárně.\n\nZapalování dynamobateriové elektromagnetické Bosch FF 4 s elektrickým startérem. Vůz měl bateriové zapalování Bosch pracující s napětím 12 V, včetně reflektorů s dvouvláknovými žárovkami (dálkové a městské osvětlení), zadní signální svítilny a houkačky. Mazání tlakové, cirkulační s olejovým šnekovým čerpadlem s integrovaným plnoprůtokovým olejovým filtrem. Rozvod k mazacím místům byl kanálky v bloku. Motor měl termosifonové kapalinové chlazení podporované ventilátorem. Palivo bylo z nádrže dopravováno ke karburátoru Zenith TD HAK 30 „vakuovým nasávačem“. Lamelová spojka původní konstrukce s lamelami ze šedé litiny. Převodovka měla 4 rychlosti vpřed, jednu vzad, čtvrtá v přímém záběru. Rychlostní páka byla uvnitř karoserie na pravé straně řidiče. Pravostranné řízení. Brzdy: normální ruční i nožní působí samostatným na sobě nezávislým ústrojím na zadní kola přímo. Nožní brzda Perrot působila na všechna 4 kola. Benzinová nádržka byla umístěna pod sedadlem řidiče a pojala 60, později 65 litrů paliva.\n\nTyp 9/36 HP byl pro nosnost 2 tuny. Snímatelná kola na tuhých nápravách měl lisovaná z ocelového plechu a byla obuta pneumatikami SS (Straight Side) 30x5\", zadní kola dvojitá. Zadní náprava (osa) byla bezhlučného chodu a měla konické soukolí se spirálovým ozubením Gleason a diferenciál. Jemné pérování bylo zajištěno díky rovným, půleliptickým pérům, vpředu i vzadu. Ke standardnímu vybavení dále patřily: tachometr s měřičem kilometrů, nářadí a náhradní díly.\n\nTechnická data: Rozvor 3600 mm, rozchod kol 1350 (do roku 1927)-1450 mm (od roku 1928), hmotnost samotného podvozku cca 1250 kg, spotřeba benzinu na 100 km 13—15 kg, spotřeba oleje na 100 km 0,7 kg, výška rámu zatíženého vozu od jízdní dráhy 540 mm, karosovaná délka cca 4200 mm, délka vozu cca 5200 mm, šířka vozu cca 1700 mm, užitečné zatížení 2000 kg, ložná plocha 5,2 m. Maximální rychlost 50 km/h. \n\nV letech 1929-1938 pro VII.-XVI. sérii Walter PN (10/40 HP) byl používán motor s rozvodem SV, který při objemu válců 2837 cm (85x125 mm) měl výkon 29,8 kW/40 k při 2200 ot/min. Tento motor neměl žádného předchůdce, který by pocházel z některého z osobních automobilů Walter. Měl nízkorámový podvozek, účinné mechanické brzdy a kabinu pro 3 osoby. Tento model měl zvýšenou nosnost na 2500 kg. Měl postranice a zadní stěnu sklopné. Ložná plocha 2950x1750 mm tj. 5,2 m.\n\nZážehový, kapalinou chlazený řadový čtyřválec (R4), dva ventily/válec, karburátor Zenith UH 36, bez přeplňování. V zapalováni došlo u těchto sérií ke změně, elektromagnetické zapalování Bosch bylo nahrazeno švýcarským systémem Scintilla MS 4S 12V (velké dynamo poháněné přímo motorem, vypínací skříňky 2 akumulátorů, 2 přední reflektory 200x2 a zadní osvětlení značky). Elektrický startér Scintilla působil na ozubený věnec setrvačníku. Klakson byl elektrický, navíc byla k dispozici i ruční houkačka s balonkem. Mazání cirkulační olejovou pumpou, chlazení termosyfonové podporované ventilátorem.a. Automatické čerpadlo benzínu dopravovalo samostatně benzín z nádržky do karburátoru Vůz byl vybaven tachometrem a počítačem kilometrů. Ve výbavě bylo kompletní rezervní kolo s pneumatikou a úplná souprava nářadí včetně rezervních dílů.\n\nSuchá jednodisková spojka vlastní konstrukce. Převodka beze změny: 4 rychlosti vpřed, jedna vzad, čtvrtá rychlost v přímém záběru. Rychlostní páka uprostřed vozu po levé straně řidičově. Šnekové řízení standardně na pravé straně. Brzdy: normálně ruční i nožní působí samostatným na sobě nezávislým ústrojím na zadní kola přímo. Později nožní servobrzda Dewandre působí na všechna kola a ruční jen na zadní, střední kola hnané nápravy. Obě nápravy byly tuhé.\n\nU zadní nosné osy byla střední kola hnaná konickým soukolím se spirálovým ozubením Gleason a diferenciálem. Přední i zadní půleliptická, rovná, podélná péra zajišťovala jemné pérování. Péra střední a zadní osy jsou zavěšena na vahadlo tak, aby bylo zajištěno stejnoměrné zatížení zadních os. Snímatelná plná kola z oceli obutá pneumatikami SS (Straight Side) 30x5\" vpředu jednoduchá, vzadu dvojitá. Benzinová nádržka byla zvětšena na 80 litrů. S větším objemem a výkonem motoru došlo ke zvýšení spotřeby paliva na 15-17 kg/100 km a oleje na 0,7 kg. Vůz dosahoval rychlosti 50 km/h.\n\nPo II. světové válce se typ Walter PN ještě jednou vrátil do výroby (1945-1946). Byly vyrobeny a smontovány 2 poslední série nákladních vozidel Walter PN (XV. a XVI. série). Současně byly vyráběny i benzínové motory pro nákladní Pragu RN pro válkou zdecimovanou vysočanskou továrnu.\n\nTovárna Walter v podstatě u všech svých automobilů, ať se jednalo o osobní vozy či o užitková vozidla, vždy nabízela k prodeji i samotné podvozky pro další úpravy speciálními karosářskými firmami. Jedna taková dodávka podvozků se vymykala obvyklým, \"jednokusovým\" prodejům.\n\nPodle výsledků veřejné soutěže na dodávku silničních motorových vozidel na rok 1932 Ministerstva železnic (č.j. 45.539/31) obdržely objednávku na dodávku autobusů, nákladních automobilů, podvozků a karoserií k autobusům firmy: Závody Tatra Praha - Smíchov, Českomoravská-Kolben-Daněk v Praze, Akciová společnost pro automobilový průmysl v Praze (ASAP Škoda), A.Fross-Büssing Praha a Walter a spol. Praha - Jinonice. Objednávka pro továrnu Walter byla na 27 podvozků k autobusům typu Walter PN. Zakázka byla připravena k expedici 16. dubna 1932. Fotografii 27 podvozků Walter PN „narovnaných“ v areálu továrny přinesl tovární magazín, červencový Bulletin Walter.\nNejběžnější byl valník, dále byly ve výrobě skříňová dodávka se zadními dvoukřídlovými dveřmi, sanitky, pohřební vozy, hasičské stříkačky a kropicí vozy. Nákladní vozy byly velmi oblíbeny pro svoji moderní a praktickou konstrukci nízkého rámu, na svou dobu velikou rychlost a byl těmito vlastnostmi jediným svého druhu v celé Evropě.\n\nValník Walter PN byla nejrozšířenější modifikace tohoto typu. Měl krytou kabinu řidiče pro 3 osoby. Nástavba byla standardní ve formě otevřené vany s otevíratelnými bočnicemi. Ložná plocha měla rovnou podlahu. Bočnice, která je ve směru jízdy vpředu je pevná, ostatní byly sklopné nebo odnímatelné. Valníková nástavba patří k těm základním, nejjednodušším. Využívala se především při přepravě odolného nebo dobře zabaleného zboží. Vozidla měla často úpravu pro zakrytí ložné plochy plachtou. Plachta bývá natažena na demontovatelné konstrukci, aby mohlo být stejné vozidlo používáno jak s plachtou tak bez ní. V armádě byly zaplachtované valníky používány pro přepravu mužstva a materiálu. V roce 1934 byl valník PN nabízen za 54 000 Kč, v roce 1935 se – po výrazném snížení cen – valník Walter PN prodával za 49 000 Kč.\n\nVelmi úspěšný byl i \"autobus Walter PN\". Na autosalonu v Praze v roce 1927 byly vystaveny elegantní nízký omnibus pro rychlou dopravu, potahovaný po způsobu karoserií Weymann (jednotlivé díly dřevěné kostry se spojovaly nikoli tradičním čepováním a klížením, ale ocelovým kováním, které dávalo těmto dílům určitou vůli a zabraňovalo tak rezonanci dřevěných nebo kovových karoserií, takže karoserie časem nevrzala) a omnibus karosovaný firmou Brožík v Plzni. Byly využívány např. jako poštovní autobusy, které se osvědčily „za nejhorších provozních podmínek“ ve službách ministerstva pošt. Uspěl i autobus, který od roku 1926 byl provozován naprosto spolehlivě pro soukromou rychlodopravu na trati Praha – Litoměřice – Podmokly – Drážďany – Berlín a zpět. V tomto dálkovém provedení měl kapacitu 22 osob. Byl vyráběn a provozován i jako otevřený, vyhlídkový autokar Walter PN se sedadly ve směru jízdy pro 22 osob. .\n\nVyráběl se i s podélnými, dřevěnými lavicemi (po stranách a vzadu) pro 16 sedících a 8 stojících osob. Do interiéru se dalo přistoupit jednak předními jednodílnými a jednak zadními dvoukřídlými dveřmi. V tomto provedení jezdil na trase Příbram – Kamýk – Krásná Hora, Náchod – Nový Hrádek n.M. atd. a dále jej využívaly městské dopravní podniky v Teplicích, v Ústí nad Labem, v Praze (linka E od smíchovského Anděla k Waltrově továrně do Jinonic a později až do Butovic), v Hradci Králové a i jinde.\n\nAutobus Walter PN z roku 1928 měl třítunový, tříosý podvozek. Měl nový motor (10/40 HP) s rozvodem SV, který při objemu válců 2837 cm (85×125 mm) měl výkon 29,8 kW/40 k při 2200 ot/min. Tento motor byl použit v nákladních automobilech Walter PN až od roku 1929. Technická data: Rozvor středních kol 3600 mm, rozvor zadních kol 5100 mm, rozchod kol vzadu 1450 mm, výška rámu zatíženého vozu od země 540 mm, délka vozu 6725 mm, šířka vozu 1700 mm, užitečné zatížení 3000 kg. Ceny v roce 1930: samotný podvozek 73 000 Kč, autobus 124 000 Kč – v roce 1931: podvozek 73 000 Kč a autobus 99 800–106 000 Kč.\n\n\"Sanitní Walter PN\" (9/36 HP) vystavovaný na autosalonu v roce 1928 se vyznačoval vytápěnou, prostornou karoserií, která měla tři samostatné \"oddělení\". Od ostatních prostorů oddělenou kabinu pro řidiče, samostatnou \"ambulantní\" část se 4 lůžky pro těžce raněné (nebo lavicemi pro 8–10 lehce raněných) a se samostatnou kabinou pro ošetřujícího lékaře (uprostřed mezi vlastní ambulancí a kabinou pro řidiče), která byla přístupna jak z ambulance, tak přímo samostatnými postranními dveřmi. Sanitka byla vybavena nejmodernějšími lékařskými přístroji (dýchací přístroj, přístroj na vyplachování žaludku, sterilizátor, elektrický ohřívač vody, umývadlo atp.) a bohatě zařízenou lékárničkou s léky a zdravotnickým materiálem. Ambulance byla kromě toho opatřena elektrickým stropním osvětlením. Elektrické světlo bylo upraveno tak, aby neobtěžovalo nemocné a aby byla možná práce lékaře i večer a v noci. Vybavení dovolovalo běžné ošetření úrazů, podporu dýchání, výplach žaludku nebo obvázání zlomenin. Dala se velmi snadno čistit a dezinfikovat. V popisu byla zdůrazněna vhodnost pro provoz záchranných stanic, Červeného kříže, Armády spásy, armády atd. Sanitka pro čtyři těžce nebo osm lehce zraněných přišla na pětapadesát tisíc.\n\nNaopak \"pohřební Walter PN\" byl určen pro dopravu 1–2 rakví s prosklenou zadní částí vozu, popř. s dřevěnými, stahovacími roletami.\n\n\nV roce 1929 byl dodán speciální \"hasičský Walter PN\" požárnímu sboru hlavního města Prahy. Nízkorámový podvozek zmíněného vozidla typu PN měl rozvor 3600 mm, rozchod kol 1450 mm, výšku rámu při zatížení od země 540 mm, celkovou délku karoserie 4200 mm, šířku vozu 1700 mm a konstruován byl na zatížení 2500 kg včetně hmotnosti karoserie. Automobil byl vybaven speciálním náhonem pro pohon hasičských stříkaček. Vozidlo však nesloužilo pouze pro dopravu mužstva na místo nehody, požáru atp., nýbrž i pro dopravu potřebného nářadí a to kupř.: hadic, motyk, sekyr, háků, žebříků, lopat, páčidel, svítilen, záchranných plachet apod. Maximální rychlost vozidla byla až 70 km v hodině. \n\nStříkačkové vybavení montovala firma Hrček a Neugebauer z Brna-Královo Pole. Hasičský Walter PN byl schopen zároveň přepravit posádku 10 osob po stranách vozidla. Náčiní bylo umístěno ve skříni. Karoserie měla naviják dvoukolý, 2 pletené koše na mokré hadice, červené signalizační světlo, rezervní nádrž na 25 litrů benzínu a jiné. Čerpadlo bylo zamontováno vpředu automobilu a mělo čerpací výkonnosti 1200 litrů/minutu, při volném výtoku bylo opatřeno dvěma výtokovými kohouty, předhřívacím pláštěm proti zamrznutí a dodaným dvojákem na rozdělení proudnic.\n\n\"Kropicí Walter PN\" byl kombinován se stříkačkou. Cisternová nástavba byla vyhotovena firmou Hrček a Neugebauer. Nádrž měla kapacitu 2200 litrů.\n\nV letech 1936 až 1937 vznikla na podvozku Walter PN \"speciální karoserie na předvádění a zkoušení plynových masek\" pro akciovou společnost Fatra Napajedla. Ne příliš vhodně zvolený propagační název „Pojízdná plynová komora“ byl v období po roce 1948 mylně interpretován tak, že během druhé světové války vyráběla firma Sodomka pro Třetí říši pojízdné plynové komory s využitím pro tzv. konečné řešení židovské otázky. V roce 1996 vydalo nakladatelství Atlantis knihu Stvořitelé světa pokračují, v níž její autor Zdeněk Urbánek obviňuje firmu Sodomka z výroby speciálně upravených nákladních automobilů, kde výfuk nevedl ven, ale do uzavřeného nákladního prostoru s určením pro vraždění Židů. Ve Vysokém Mýtě se žádná vozidla pro tzv. konečné řešení židovské otázky nevyráběla. V souvislosti se začleněním karosárny Sodomka do válečné výroby v průběhu 40. let byly produkovány především sanitní vozy, dílenské automobily, autobusy, přívěsné a vlečné vozy.\n\n\nV letech 1937–1938 byly uskutečněny 2 velké dodávky nákladních vozů Walter PN 2,5 t (XIII. a XIV. série) pro československou armádu. Vozy byly vybaveny i zařízením pro tažení přívěsných vozíků. U motoru tohoto modelu byl zvýšen výkon na 33,6 kW/45 k. Snímky z expedice těchto vozidel a z přejímky armádními orgány přinesl v říjnu 1938 tovární magazín, Bulletin Walter. Po 15. březnu 1939 většina těchto automobilů padla do moci Wehrmachtu a některé se dostaly při tažení až do Ruska. I tam však mnohé padly do zajetí a dál je využívala Rudá armáda. V květnu 1945 jeden z těchto vozů přijel do Waltrovky na „servis“. Jeden vůz tohoto typu je trvale vystaven ve Vojenském muzeu na demarkační linii v Rokycanech a pravidelně se zúčastňuje vzpomínkové akce Bahna.\n\n\n"}
{"id": "1451180", "url": "https://cs.wikipedia.org/wiki?curid=1451180", "title": "FC Rimini", "text": "FC Rimini\n\nFC Rimini je italský klub hrající v sezóně 2018/19 ve třetí lize a sídlící ve městě Rimini. Klub byl založen v roce 1912 jako \"Libertas Rimini\". V 80. letech klub vedl z lavičky slavný trenér, tehdy začínající Arrigo Sacchi. Dne 21. března roku 1994 byl na klub vyhlášen konkurs za obrovské dluhy. V květnu téhož roku klub koupí podnikatel \"Vincenzo Bellavista\" a dostává klub do finanční stability a za jeho doby se klub dostane až do druhé ligy. Klub je po sezoně 2009/10 opět v likvidaci. Vzniká klub nový \"AC Rimini 1912\" a začínají hrát ve čtvrté lize. Po sezoně 2015/16 klub opět končí a je založen nový amatérský \"Rimini Football Club 1912 SSD\". Hrají regionální ligu a na sezonu 2018/19 se klub přejmenuje na \"FC Rimini\"\n\nNejvyšší soutěž nikdy nehrály. Nejlepší úspěch je hraní ve druhé lize a to v 9 sezonách.\n\n"}
{"id": "1451182", "url": "https://cs.wikipedia.org/wiki?curid=1451182", "title": "Dub letní u loděnice v Malšovicích", "text": "Dub letní u loděnice v Malšovicích\n\nDub letní u loděnice v Malšovicích je památný strom – dub letní nacházející se u slepého ramene řeky Orlice u loděnice u obce Malšovice v okrese Hradec Králové. Dub je chráněn jako významná krajinná dominanta a esteticky významný strom\n\n"}
{"id": "1451183", "url": "https://cs.wikipedia.org/wiki?curid=1451183", "title": "Dub u slepého ramene v Malšovicích", "text": "Dub u slepého ramene v Malšovicích\n\nDub u slepého ramene v Malšovicích je památný strom – dub letní nacházející se u slepého ramene řeky Orlice u loděnice u obce Malšovice v okrese Hradec Králové. Dub je chráněn jako významná krajinná dominanta a strom významný svým vzrůstem.\n\n"}
{"id": "1451184", "url": "https://cs.wikipedia.org/wiki?curid=1451184", "title": "Murad Mammadov", "text": "Murad Mammadov\n\nMurad Mammadov (* 12. srpna 1995) je ázerbájdžánský zápasník – klasik.\n\nZápasení se věnuje od 10 let. Připravuje se v Baku v armádním klubu MOİK. Specializuje se na řecko-římský (klasický) styl. V ázerbájdžánské mužské reprezentaci se pohybuje od roku 2015 ve váze do 59 (60) kg. V roce 2016 neuspěl v ázerbájdžánské olympijské nominaci.\n\n\n"}
{"id": "1451192", "url": "https://cs.wikipedia.org/wiki?curid=1451192", "title": "Slepé rameno Orlice u loděnice", "text": "Slepé rameno Orlice u loděnice\n\nSlepé rameno Orlice u loděnice je vodní plocha o rozloze 0,68 ha vzniklá jako slepé rameno řeky Orlice po provedení regulace řeky ve dvacátých letech 20. století. Jedná se o rybářskou lokalitu téměř v centru města Hradec Králové. Nachází se u Malšovického jezu. Lokalita je využívána jako loděnice vodními skauty a katedrou tělesné výchovy farmaceutické fakulty v Hradci Králové.\n\n"}
{"id": "1451195", "url": "https://cs.wikipedia.org/wiki?curid=1451195", "title": "Enrico Baj", "text": "Enrico Baj\n\nEnrico Baj (31. října 1924 Milán – 16. června 2003 Vergiate) byl italský malíř, anarchista a patafyzik se vztahem k surrealismu.\n\nEnrico Baj studoval malířství na Akademii výtvarných umění v Breře a na univerzitě v Miláně. Od počátku 50. let 20. století sledoval cestu paralelní se surrealismem. Ve svých novátorských projevech by mohl být srovnáván s F. Picabiou. V roce 1951 založil spolu s S. Dangelem hnutí \"Movimento nucleare\" (nebo \"Movimento Arte Nucleare\"), považované za italský protějšek uměleckého hnutí Cobra. Svůj prvý manifest publikovali oba umělci v Bruselu.\n\nV roce 1953 se sblížil s malířem Asgerem Jornem. Společně založili \"Mezinárodní hnutí za imaginistický Bauhaus\". Uspořádal také mezinárodní setkání keramiků v Albisole, jehož se zúčastnili malíři Roberto Matta a Roland Giguère.\n\nOd roku 1955, po setkání s Eduardem Jaguerem se účastnil výstav uměleckého hnutí Phases. Po setkáních s E. L. T. Mesensem v Londýně, Marcelem Duchampem a Arturo Schwarzem v New Yorku se v roce 1962 v Paříži poznal s André Bretonem. Později se účastnil i mezinárodních surrealistických projektů. Pomohl anarchistickému hnutí v Itálii i jinde ve světě. Věnoval několik svých děl \"Mezinárodnímu středisku pro výzkum anarchismu\" v Lausanne, což tomuto středisku umožnilo z jejich prodeje do galerií uskutečnit některé projekty. \n\nEnrico Baj se účastnil také Patafysického hnutí a byl jmenován „satrapou“ s titulem \"Imperator Analogico\" Patafysického kolegia v Miláně. \n\n\n\n"}
{"id": "1451198", "url": "https://cs.wikipedia.org/wiki?curid=1451198", "title": "Šedá voda", "text": "Šedá voda\n\nŠedá voda je označení pro splaškovou odpadní vodu z domácností a dalších neprůmyslových budov, která (na rozdíl od tzv. \"černé vody\") neobsahuje odpad ze záchodů, tedy fekálie a moč. Šedá voda tedy vzniká především používáním koupelen, umyvadel a praček, méně příhodně i kuchyní.\n\nČištěním šedé vody vznikne tzv. \"bílá voda\", užitková voda vhodná pro další využití v budově jako je splachování, mytí podlah nebo zalévání. Protože čištění je relativně jednoduché (oproti čistírně odpadních vod), je recyklace šedých vod – spolu s využitím dešťové vody – možná v rámci jednotlivých budov, jako jsou rodinné domy, hotely, nemocnice či sportovní areály. To umožňuje snížení spotřeby pitné vody i snížení produkce běžné odpadní vody, která vyžaduje náročnější čištění.\n"}
{"id": "1451200", "url": "https://cs.wikipedia.org/wiki?curid=1451200", "title": "Mrtvé rameno Holštejn", "text": "Mrtvé rameno Holštejn\n\nMrtvé rameno Holštejn je vodní plocha o rozloze 1,0 ha vzniklá jako mrtvé rameno řeky Orlice po provedení regulace Orlice v dvacátých letech 20. století. Jedná se o chránenou rybí oblast téměř v centru města Hradec Králové. Nachází se u Malšovického jezu. \n\n"}
{"id": "1451203", "url": "https://cs.wikipedia.org/wiki?curid=1451203", "title": "Christel Freseová", "text": "Christel Freseová\n\nChristel Freseová (* 3. srpna 1944) je bývalá německá atletka, sprinterka.\n\nSpecializovala se na běh na 400 metrů. V této disciplíně doběhla druhá na Evropských halových hrách v roce 1969. Ve stejném roce byla členkou bronzové západoněmecké štafety na 4x400 metrů na evropském šampionátu v Athénách. O rok později při premiéře halového mistrovství Evropy získala stříbrnou medaili v běhu na 400 metrů. Stejného úspěchu dosáhla jako členka štafety SRN na 4x400 metrů na mistrovství Evropy v Helsinkách o rok později. Nejúspěšnější sezónou byl pro ni rok 1972. Na evropském halovém šampionátu zvítězila v běhu na 400 metrů, druhou zlatou medaili získala ve štafetě na 4x2 kola. V této sezóně vytvořila také svůj osobní rekord na 400 metrů časem 52,2.\n\nProfil na iaaf.org\n"}
{"id": "1451206", "url": "https://cs.wikipedia.org/wiki?curid=1451206", "title": "Jaromír Dlouhý (skladatel)", "text": "Jaromír Dlouhý (skladatel)\n\nJaromír Dlouhý (* 7. ledna 1929 Brno) je český hudební skladatel. Jeho otec zastával primariát v nemocnici v Přerově, kde celá rodina bydlela a kde skladatel absolvoval základní školní docházku a gymnázium.\n\nJeho pozdější hudební dráhu ovlivnilo studium hry na klavír a později studium skladby u bratrů Viléma a Miloše Vignatiových. V období 2. světové války, kdy byly zavřeny vysoké školy, Vilém Vignati, původním vzděláním konzervatorista hry na klavír, neměl možnost dokončit studia na lékařské fakultě, a proto se dočasně věnoval pedagogické činnosti v Městské hudební škole Přerub v Přerově, kde tento nástroj vyučoval. Rodiny Vignatiů a Dlouhých pojilo dlouholeté přátelství, navíc matka Jaromíra Dlouhého byla ve hře na klavír žačkou Ludmily Tučkové, ta byla výbornou a uznávanou pianistkou a žačkou, později asistentkou, Leoše Janáčka. V rámci tohoto postu se věnovala přepisu Janáčkových děl a přispěla tak k záchraně prvních dvou vět Janáčkovy Sonáty pro klavír es moll \"I. X. 1905\", kterou skladatel v momentálním duševním rozpoložení zničil. Matka Jaromíra Dlouhého rozpoznala hudební nadání syna a od šesti let jej zapsala do soukromé hudební školy ve hře na klavír. Také zaznamenávala do not synovy první klavírní improvizace. Klasická hra na klavír však Jaromíru Dlouhému neučarovala, a proto ji po dvou letech hry opustil. Přesto kolem desátého roku svého života si začal opět přehrávat známé úryvky melodií na klavír a bylo jen otázkou času, než jej matka zapsala do Městské hudební školy Přerub v Přerově ke krátkodobé výuce hry na klavír u Viléma Vignatiho. Výuka byla pro Viléma Vignatiho dočasným řešením v letech 1942 – 1945. Po skončení 2. světové války Vignati studia dokončil a stal se lékařem. V mládí byl žákem vynikajícího pianisty a klavírního pedagoga Viléma Kurze.\n\nJeště v Přerově, ve 40. letech 20.st., navštěvoval Jaromír Dlouhý první soukromé hodiny kompozice u Miloše Vignatiho, Vilémova bratra. Tyto kompoziční základy se odehrávaly formou vzájemných rozprav, na tuto výuku kompozice navázal Jaromír Dlouhý až ve svém bratislavském období.\n\nV roce 1948 se Jaromír Dlouhý přestěhoval do Brna, kde po maturitě začal studovat hudební vědu na FF MU. Studium zakončil v roce 1953 diplomovou prací \"Taneční hudba v údobí socialistického realismu\". Diplomaticky volená terminologie nahrazuje termín pro swingovou hudbu v období totalitního režimu, jejíž problematice svou práci věnoval. Jak potvrzuje autor sám, zpracoval oblíbenou swingovou hudbu, kterou byl nucen zasadit do žádaného rámu a oplést požadovanou terminologií, například že nová hudba vzniká na základě folklorního domácího základu. V návaznosti na svou diplomovou práci hudební skladatel zavzpomínal také krátce na svá studia hudební vědy, která se rovněž nesla v duchu bývalého režimu a s ním spojených četných kompromisů, ale i obav v řadách vyučujících i studentů.\n\nZe sporadického komentáře autorovy diplomové práce možno usoudit, do jaké míry názorově synchronizoval s totalitním režimem. S notnou dávkou nadsázky a humoru odůvodňuje své nevstoupení do Komunistické strany Československa tím, že mu režim zakazoval hudbu Glenna Millera. O mnoho seriozněji udává četné příklady kompromisů, ke kterým byl nucen nejen on, aby mohl interpretovat oblíbenou swingovou hudbu. Jeho diplomová práce je těchto četných kompromisů důkazem.\n\nDalší vzdělávání Jaromíra Dlouhého bylo spojeno s jeho dalším profesním působením. Po absolvování hudební vědy na FF MU, se zúčastnil konkurzu na obsazení pracovní pozice hudebního redaktora Československého rozhlasu v Bratislavě, kam byl úspěšně roku 1954 přijat.\n\nPracovní pozice v Bratislavě umožnila začínajícímu skladateli nejen možnost osobního i profesního osamostatnění se, především však možnost prezentace svých kompozic scénické, především filmové hudby, které od dob dětských oper, nesrovnatelně dozrály. S kompozičním rozvojem, přišla další studijní možnost.\n\nNáhodná spolupráce s bratislavským rozhlasem svedla Jaromíra Dlouhého dohromady s Tiborem Frešem , u kterého následně v roce 1954 Dlouhý studoval jednoročně kompozici. O deset let později zaujal Jaromíra Dlouhého inzerát, ve kterém vídeňský profesor Hanns Jelinek oznamoval  zahajení výuky v kurzu filmové hudby. Slovensko bylo v 60. letech 20. století sice nedílná součást Československé socialistické republiky, přesto mělo mnohem liberálnější postoj k vycestování do kapitalistických zemí než česká část republiky, a tak bratislavský rozhlas bez potíží umožnil mladému nadanému hudebníkovi studium ve Vídni. Tam Jaromír Dlouhý dojížděl jednou týdně po dobu jednoho semestru. Bylo to v letech 1963 – 1964 a výuka probíhala rovněž formou vzájemné rozpravy, jako byl zvyklý z předešlých studií. Zahraničním studiem se mladému Jaromíru Dlouhému odkryla na tehdejší dobu nebývalá možnost kompoziční konfrontace a navázání kontaktů.\n\nPo čase však i liberální Slovensko ztrácelo svobodu a i sem začala pronikat nařízení diktovaná vládnoucím režimem a Bratislavský rozhlas stále intenzivněji naléhal na úspěšně se prosazujícího mladého skladatele, aby vstoupil do Komunistické strany Československa. V té době už byl Jaromír Dlouhý renomovaným autorem komponujícím především scénickou hudbu pro SND , NS a pro mnohá krajová slovenská divadla v Nitře, Žilině a další scény. Taktéž měl za sebou první kompozice k filmu a inscenacím pro bratislavskou televizi a film. Rozhodování bylo těžké, komponování se vzdát nechtěl, stejně jako vstoupit do Komunistické strany Československa. Jedinou volbou,  adekvátní situaci, byl odchod z rozhlasu v Bratislavě a nástup dráhy svobodného umělce, kterou započal v roce 1965 a zastával ji až do roku 1984.\n\nJeště v roce 1984 zastával Jaromír Dlouhý post svobodného umělce, při kterém střídal dvě působiště, Brno a Bratislavu. Po tu dobu zkomponoval nespočet komorních, scénických i filmových skladeb, do tohoto období spadá i jeho hudba k nejúspěšnějšímu seriálu Slovenské televize, \"Vivat Beňovský .\" Velká část jeho komorní tvorby byla provedena a premiérována v rámci přehlídek nové tvorby SČSKU a v roce 1983 byl Cenou SČSKU oceněn jeho koncertní valčík \"Lunapark.\"\n\nPřestože Jaromír Dlouhý nebyl nikdy členem Komunistické strany Československa a členství v této straně bylo v minulém režimu podmínkou pro vedoucí funkce a významné posty, byl navržen tajemníkem brněnské pobočky Svazu československých skladatelů. V té době byl ale v Bratislavě poměrně vytížen za výborných pracovních podmínek a přesunu do Brna se obával. Také proto, že v Brně nebyla produkce filmové hudby tak velká jako v Bratislavě. Navíc v Brně byl produktivním skladatelem Dlouhého vrstevník a přítel z mládí Pavel Blatný . Za třicet let působení na Slovensku, navázal četné kontakty s režiséry divadel a filmu, pro které byl žádaným hudebním skladatelem, nejen pro svou hudební invenci, především pak pro pohotovost a dobrou orientaci v nových situacích a zodpovědnost. Skladatel se obával a příliš nevěřil, že by podobné spolupráce během krátké doby, mohl navázat i v Brně. SČS mu ale slíbil stejné pracovní podmínky, proto nabídku přijal a i po získání postu tajemníka spolupracoval se Slovenským rozhlasem a televizí v Bratislavě, stejně jako psal hudbu pro česká divadla.\n\nV devadesátých letech založil v rámci svého hudebního organizátorství dvě instituce, jejichž vznik na sebe navzájem navazoval. Od roku 1990 pozvolna vznikalo nakladatelství, které v roce 1991 doznalo konečného názvu \"Editio Moravia .\"\n\nV minulosti byl Jaromír Dlouhý organizátorem luhačovických Mladých dnů tvorby, na místě, které bylo dlouhodobě spojeno s hudebním skladatelem Leošem Janáčkem, k němuž měl od dětství vřelý vztah díky matce Olze.\n\nPo roce soukromého podnikání, kdy hudební nakladatelství Editio Moravia prosperovalo, Jaromír Dlouhý založil v roce 1992 MHFJL, jehož byl intendantem. Festival měl jasnou koncepci; na každém ročníku zazní jedna skladba Leoše Janáčka spolu se skladbou soudobého autora. Tak měla možnost prezentovat svou tvorbu spousta soudobých skladatelů, včetně Jaromíra Dlouhého.\n\nZ manželství skladatele se ženou Věrou se narodily dvě děti, dcera a syn. Syn Martin studoval na JAMU kompozici u prof. Zdeňka Zouhara, poté Hochschule für Musik und darstellende Kunst ve Vídni u Dietra Kaufmanna a studia zakončil na HAMU v Praze, u prof. Kučery, kde mu byl udělen titul Mgr. Jako jediný ze sourozenců zdědil po otci výrazné hudební nadání, čehož jsou důkazem i kompozice drobných instruktivních skladbiček, které vytvořili spolu s otcem a přestože své hudební nadání podepřel odborným hudebním vzděláním, v současnosti se hudbě aktivně nevěnuje, spolu se svým otcem je spoluvlastníkem soukromého nakladatelství \"Editio Moravia\" a pracuje  v oboru odlišném.\n\nVýrazné hudební nadání projevoval Jaromír Dlouhý už v předškolním věku. Tyto vlohy u něj objevila matka Olga, výborná pianistka. Nadání projevoval touhou hrát na klavír po vzoru své matky, od které často slýchal hrát známé písně i skladby předních skladatelů, nejčastěji Leoše Janáčka. Už tady vznikalo silné pouto k tomuto významnému moravskému skladateli. Klavírní i hudební talent syna se plně rozvinul v průběhu jinošských let, přesněji od roku 1946 sílila jeho obliba swingové hudby, kterou pro něj představovaly vzory, například George Gershwin a jazzový pianista a hudební skladatel Stan Kenton. Proto Jaromír Dlouhý hledal způsob jak a kde jazzovou hudbu interpretovat. Záliba v jazzu jej přivedla k zakládání různých big bandů a k působení v nich a v tanečních orchestrech. V podobném uskupení hrával na klavír ještě v Přerově a v roce 1948 založil spolu se svými přáteli orchestr Stars 48. V této formaci hráli do roku 1948 nejen převzaté skladby od Glenna Millera nebo R. A. Dvorského, ale už i vlastní skladby . Foxtrot Šťastné království a waltz Tuberosa obsahovaly i vlastní texty skladatele. Textování vlastních skladeb autor zkoušel už od dětství na libretech prvních oper zpočátku 40. let, tehdy šlo ještě o nevyzrálé skladatelské pokusy . Po přijetí na FF MU ke studiu hudební vědy a následném přesídlení z Přerova do Brna v roce 1948 se Jaromír Dlouhý snažil uplatnit jako interpret a včlenit se do orchestrů zaměřených na swingovou hudbu. Kolem roku 1950 hrával jako klavírista s orchestrem Gustava Broma , produkce bývaly v kavárně Pasáž . Další jeho interpretační působení bylo v letech 1951 – 1953  ve velkém tanečním orchestru Jožky Karena . Z této spolupráce vzniklo poměrně více skladeb s vlastními texty, ale i skladby instrumentální. K nejznámějším se řadí Skřivánčí valčík, instrumentovaná skladba pro klavír a orchestr z roku 1958. Tyto skladby byly vysílány českým rozhlasem . Příležitostně hrál také s Tanečním orchestrem Miroslava Foreta .\n\nPo absolvování studia hudební vědy pořádal vlastní klavírní recitály po dobu asi čtyř sezón. Sám skladatel se k realizaci těchto klavírních recitálů vyjadřuje velmi shovívavě. Zastává názor, že ve hře na klavír byl a zůstává samoukem, tedy nemá konzervatorní vzdělání a ke klavírním recitálům jej v minulosti vedla spíš mladická odvaha, než opravdová virtuozita. Doprovodné slovo  k jednomu z těchto recitálů však Jaromíra Dlouhého uvádí jako úspěšného klavíristu, jehož koncerty bývají vyprodány a upozorňuje veřejnost na interpretovo podzimní vystoupení s doprovodem symfonického orchestru. Repertoár recitálu byl členěn do tří částí -  klasická a jazzová hudba známých skladatelů a závěr recitálu byl vždy obohacen improvizacemi na hudební témata zadaná obecenstvem. Tento fakt je dokladem, že už v brzkém mládí Jaromír Dlouhý dovedl zúročit vrozenou hudební představivost, kterou při recitálech dále rozvíjel, aby ji upevnil v pozdějších kompozicích, zejména filmové hudby, kde je stejně patrná, jako v mnoha dalších jeho skladbách komorních a kterou vyniká i II. smyčcový kvartet.  \n\nPo dostudování hudební vědy v roce 1953 úspěšně absolvoval konkurz na místo hudebního redaktora Československého rozhlasu v Bratislavě, kam byl přijat a kde pracoval v letech 1954 – 1965. V tomto období dostal možnost prezentovat své především scénické kompozice, čímž se přesunul z profese interpreta k profesi skladatelské.\n\nMezinárodní hudební festival Janáček a Luhačovice považuje Jaromír Dlouhý právem za nejpodstatnější dílo, které se mu podařilo po sobě zanechat. Založením festivalu se mu v roce 1992 podařilo znovu oživit lázeňský hudebně kulturní život, který po převratu v roce 1989 dočasně utichl. Do té doby žilo toto lázeňské město pořádáním letních hudebních festivalů, v nichž mělo dvacetiletou hudební tradici. Letní Luhačovice, v době největší turistické sezony, lákaly nejen lázeňstvím, ale i rozmanitým hudebním programem. Nejširší spektrum posluchačů oslovovalo Janáčkovo kulturní léto, soubor akcí pořádaných během června a července. Nutno zmínit, že tyto letní akce obsahovaly koncerty a zábavu různorodých žánrů i kvality, mnohdy až estrádního charakteru, výjimkou nebyla ani častá produkce místních dechových ansámblů. Paralelně pořádala brněnská pobočka SČSKU, ve které byl Jaromír Dlouhý od roku 1984 tajemníkem, v rámci svých koncertních činností Dny mladé tvorby. V roce 1989  SČSKU ukončilo svou činnost a spolu s ním skončily i Dny mladé tvorby. Pořadatel Janáčkova kulturního léta po převratu zůstal bez finančních prostředků, takže se v roce 1990 nekonal ani jeden festival a Jaromír Dlouhý začal zpracovávat myšlenku na založení každoročně pořádaného hudebního festivalu věnovaného Leoši Janáčkovi. Jeho soukromé vydavatelství Editio Moravia, které pod jiným názvem založil v roce 1990 spolu se svým synem Martinem, po prvním roce fungování prokázalo uspokojivý zisk, který mu zaručoval stát se hlavní pořadatelství nového festivalu.\n\nZ  manažerského pohledu Jaromíra Dlouhého se zdály Luhačovice nanejvýš vhodným místem. Jednak měly dlouholetou tradici kulturních akcí spojenou se jménem Leoše Janáčka, jenž v lázních pobýval 25 letních sezon, a také Jaromír Dlouhý lokalitu lázní dobře znal ze Dnů mladé torby. Pořádání tohoto festivalu viděl jako dobrý marketingový tah, posílený jeho osobním poutem k tvorbě i osobnosti známého moravského skladatele.\n\nJak v rozhovoru zdůraznil, v myšlenkách plánoval každoroční prosperující hudební festival s mezinárodní účastí. S prvními potížemi, obvyklými u většiny nových akcí, si však nebyl jistý, zda jsou jeho plány reálné. Nejprve kontaktoval místní kulturní referentku s nabídkou pořádání hudebního festivalu, věnovaného Leoši Janáčkovi.\n\nDomluva termínů však zpočátku nebyla ideální, jako jediný vhodný termín kulturní referentka nabídla poslední červencový týden, který se ukázal poněkud problematickým, neboť řada umělců v tomto období končila svou koncertní činnost a bylo nesnadné je angažovat. Zrod festivalu prošel více úskalími. Po první sezoně ještě nebylo rozhodnuto, zda pořádání festivalu nebude ojedinělou akcí. Tyto pochybnosti přetrvávaly po tři sezony festivalu. Po dobu těchto tří ročníků perspektivní myšlenku na festival podpořila řada hudebníků z řad přátel Jaromíra Dlouhého, jakými byli členové Janáčkova kvarteta a Moravského kvarteta v čele s dlouholetou kolegyní ze SČSKU varhanicí Kamilou Klugarovou. Ta pomáhala i organizačně. Všichni výše zmínění umělci a mnozí další účinkovali na prvních třech ročnících festivalu jen za symbolický honorář. Nutno upozornit na další cennou schopnost Jaromíra Dlouhého, umění přínosně využít kontaktů ze společných členství a produkcí, k čemuž napomohla i jeho společenská a přátelská povaha s notnou dávkou diplomacie. Každé společné setkání s umělci uměl, v dobrém smyslu zužitkovat. Po absolvování prvního zkušebního ročníku festivalu přišlo příjemné oznámení ze SHF , který přislíbil finanční podporu dalšímu ročníku. Na tuto reakci zareagoval ČHF, který slíbil uhradit honoráře českým umělcům v dalším roce. Tento obrat k lepšímu přinesl další finance, do kterých se zapojily obě Janáčkovské nadace; do roku 1992 součásti ČHF a jejichž finanční záležitosti tento fond ještě po výše zmíněném roce spravoval. Byly to Nadace Leoše Janáčka Brno a Moravskoslezská nadace Leoše Janáčka Praha, kde byl Jaromír Dlouhý členem správní rady. Tím bylo zajištěno pokračování festivalu.\n\nPrvní tři ročníky festivalu přinášely v kulturních sloupcích českých periodik stále vstřícnější recenze, finančně však festival přežíval a stále byl příliš vázaný na sponzorské dary a dotace. Nebylo jisté jeho další pokračování. Až v roce 1995 nastal příjemný obrat. Festival podpořilo lázeňské ředitelství, které zaznamenalo zvýšený zájem zahraničních cestovních kanceláří, zaměřených na návštěvy kulturních akcí. Také se zvedl zájem místního obecenstva a celkově zvýšený zájem o festival přesvědčil sponzorské firmy o důležitosti prezentovat se. Pořadatelům se otevřela možnost nezvat pouze jim oddané umělce koncertující většinou za symbolický honorář, ale získali možnost pozvat umělce zvučnějších jmen, čímž se jim podařilo zvýšit úroveň festivalu. Postupem let a zvýšeným přílivem financí se původních pět koncertů pětidenního festivalu zvýšil až na sedm.\n\nJenže se zvýšeným zájmem o festival se postupem času zvyšovaly ceny cestovného spolu s cenami všech služeb a konání festivalu bylo stále nákladnější, proto stále více záleželo jeho pořádání na účasti sponzorských firem. Aby se festival obešel bez sponzorského dárcovství, musela by vstupenka na jedno představení mít poměrně vysokou cenu, přičemž by každá produkce musela být vyprodána. Na tento ideální stav se nedalo spoléhat, proto bylo nutno přesvědčit firmy, že jejich nejsprávnější investice jsou právě do festivalu Janáček a Luhačovice. Tuto činnost zajišťoval z velké části sám intendant spolu s dalším specialistou pro tyto záležitosti. V rozhovoru skladatel zmínil, že pokud se z téměř tří set oslovených sponzorský firem každoročně do sponzorství zapojily dvě nebo tři, bylo zajištěno pořádání festivalu. Ale v průběhu dalších ročníků se už počet sponzorů rozrůstal. Hlavními sponzory festivalu jsou obě nadace Leoše Janáčka, ty pokrývaly asi polovinu nákladů na festival. Ředitelství akciové společnosti Lázně Luhačovice poskytovalo bezplatně prostory Lázeňského divadla, zbylou asi polovinu financí byl nucen sehnat intendant festivalu. Mediálními partnery festivalu byly přirozeně ČT  a ČR  Brno.                                                                                                                                                                                                                                                                                                                                                          Jaromír Dlouhý tento hudební festival založil a věnoval mu finální fázi svého profesního života. V jednom z našich rozhovorů skladatel předeslal, že festival provozoval v době, kdy již nekomponoval a jeho vydavatelství založené spolu se synem Martinem poměrně prosperovalo. Jaromír Dlouhý podle vlastních slov uvádí,  že v té době, přestože ještě pro festival zkomponoval Janáčkiánu, se už necítil být hudebním skladatelem a ožil novým životem dramaturga, sponzora a především intendanta festivalu. Jakoby se narodil člověk s novou profesí. Od roku 1992 do roku 2009 žil beze zbytku přípravou jednotlivých ročníků festivalu. Tento post v případě MHF znamenal být manažerem i dramaturgem v jedné osobě. Dvě profese, bez kterých se žádný festival neobejde. Stejně jako na obcházení sponzorských firem měl pomocníka, i na dramaturgii festivalu, na níž se podílel pomocný pracovník ČR Brno. Všechna zásadní rozhodnutí však dělal Jaromír Dlouhý.\n\nFestival měl přesně stanovená kritéria, součástí každého programu bylo uvedení nejméně jednoho díla Leoše Janáčka a čeští interpreti uváděli nejméně jedno dílo současného českého autora. Dále byl dán také na festivalu prostor začínajícím umělcům, přičemž dramaturgie festivalu byla navíc nucena respektovat i vkus publika. Skloubení všech těchto aspektů nebylo právě jednoduché, ale opětovné pořádání festivalu dokazovalo dobře zvládnutou veškerou organizaci. Přičemž dramaturgie jednotlivých programů byla v rukou samotných interpretů.\n\nJedním z nejtěžších úkolů bylo vybírat mladé začínající umělce. V tomto bodě pomohly především léty nasbírané mnohačetné kontakty intendanta festivalu. Nahrávky z koncertů pak byly poskytovány mediálnímu partnerovi, kterým byl ČR Brno.\n\nVýběr repertoáru i umělců byl dalším velkým úkolem, lázeňské obecenstvo tvořilo různorodou věkovou, intelektovou i zájmovou klientelu, koncerty měly oslovit širokou skupinu obecenstva. Náplň intendanta festivalu spočívala v mnohem širším záběru, než byl pouhý výběr repertoáru a umělců. Zajišťoval festival jak organizačně, stejně jako jej každoročně uváděl. Moderování nebylo jednoduché, nesměl opomenout sebemenší informaci. Mimo představení interpretů i repertoáru, musel představit všechny sponzorské firmy. Důležité bylo odhadnout délku mluveného slova, aby mohl navázat kontakt s obecenstvem a v pravý čas přenechat prostor hlavním aktérům.\n\nNelehká byla i stránka organizační, všechny akce a termíny musely na sebe navazovat a důležité bylo pamatovat také na náhradní program v případě indispozice některého z interpretů. K jeho základním úkolům v této rovině patřilo stanovení rozpočtu, korespondence s domácími i zahraničními umělci, dramaturgie koncertů, výběr interpretů, vypracování plakátů, bulletinu a především uzavírání smluv s interprety.\n\nAdministrativní stránku zajišťoval hlavní pořadatel Editio Moravia, do této fáze pořádání spadaly domluvy koncertních síní a prostoru kostela, předprodej vstupenek, výtisk plakátů, kde nesměl chybět sebemenší detail ohledně produkce. Závěrem bylo vždy nutno předložit konečné vyúčtování festivalu, faktury pro ministerstvo ČR a obě nadace Leoše Janáčka, brněnskou i pražskou.\n\nDo těchto mnohdy mravenčích prací zakomponoval intendant všechny členy své rodiny, kterým bezezbytku důvěřoval a na které se mohl plně spolehnout, drobnější akce zajišťoval kulturní odbor Lázeňského divadla a informační kancelář Luhatour.\n\nNáročnost přípravných akcí i vyčerpávající úsilí během průběhu festivalu se vracelo v rok co rok stoupající návštěvnosti a výborných recenzích. Každý ročník festivalu byl různorodě zaměřený, reagoval i na aktuální výročí a dle toho přinášel výběr skladeb a interpretů, ale s železnou pravidelností se účastnily Moravské a Janáčkovo kvarteto a chrámovou hudbu převážně zastupovala varhanice Jarmila Klugarová. Festival uváděl v hojném počtu Janáčkova díla, zpestřením pak byly premiéry nově objevených kompozic, například nově objevená původní verze skladby Říkadla , nově objevené klavírní skladby Leoše Janáčka Intimní skici a Moravské tance. Prostor dostaly také kompozice intendanta festivalu. Na 2. ročníku v roce 1993 zazněl v podání Janáčkova kvarteta II. smyčcový kvartet zkomponovaný v roce 1988. V  následujícím 3. ročníku festivalu zkomponoval Jaromír Dlouhý skladbu věnovanou festivalu i Leoši Janáčkovi zároveň . Skladba pak zazněla na festivalu ještě o rok později v roce 1995 v podání stejného ansámblu, jen se změnou dirigenta, brněnského rodáka Petra Pololánika. Ke vzniku této skladby, dle slov autora, jej inspiroval samotný festival. Věnování festivalu Leoši Janáčkovi nesmělo být pouze formální, muselo mít hlubší vazbu. Tou bylo právě uvádění Janáčkových skladeb, ale v některých ročnících i čtených pásem z korespondence tohoto moravského skladatele. Na 6. ročníku v roce 1997 zazněl opět II. smyčcový kvartet Jaromíra Dlouhého, v podání Janáčkova kvarteta. Na 8. ročníku festivalu v roce 1999 opět vystoupilo Dvořákovo collegium, které předneslo Hommage a Janáček Jaromíra Dlouhého, pro indispozici dirigenta však ansámbl vystoupil sám.  \n\nFestival byl skvělou příležitostí současných skladatelů prezentovat své kompozice, mnohdy i prvotiny. Jaromír Dlouhý byl středem zájmu pro mnohé své vrstevníky skladatele, kteří jej vyhledávali k posouzení svých kompozic. Skladatelé většinou po zkomponování díla vyhledají interpreta, zda by skladbu nezahrál v rámci svého recitálu, ale tento festival byl skvělou příležitostí k prezentaci mnoha děl a pro intendanta ještě důvod k provedení posledních nejvyzrálejších kompozic své tvorby. Nebylo vhodnější místo k zaznění Janáčkiány, než na MHFJL.  \n\nStejné provázání Janáčka s festivalem vzniklo na 7. ročníku v roce 1998, kdy Due Boemi di Praga  premiérovalo svou novou skladbu, dvojkoncertino pro basklarinet, klavír a smyčcový orchestr Václava Kučery, s příznačným názvem Hovory důvěrné.                                                                                                                                                                         \n\nPo osmnácti letech nadšení, elánu a úsilí, investovaných do dramaturgie festivalu, ve svých 80 letech, se Jaromír Dlouhý rozloučil s festivalovými koncerty a odešel do pomyslné penze, které se oddává dodnes. Odchod z festivalového pořádání mimo jiné uspíšilo neustálé vyjednávání se sponzorskými firmami o investice k pořádání festivalu. Intendant festivalu většinou po utvoření dramaturgie podepsal smlouvy s umělci, až poté sháněl dotace. Rozpočet byl většinou řádově milionový a s přibývajícím věkem se zvyšovala obava na sehnání uspokojivého finančního obnosu. Pořádání MHFJL předal kulturnímu odboru Lázní Luhačovice, který od roku 2009 změnil termín konání na 1. červencový týden a další ročníky dodnes pořádaného festivalu již fungují bez mravenčí práce Jaromíra Dlouhého.\n\nZrod nakladatelství Editio Moravia procházel poněkud delším vývojem. Po převratu v roce 1989 SČS  zakončil svou činnost a přetransformoval se do instituce AHU  v čele s předsedou prof. Aloisem Piňosem. Jaromír Dlouhý jako poslední tajemník SČS , spolu s prof. Báchorkem jako jediní nestranící SČS, pověřili prof. Piňose, aby se obrátil na ministerstvo školství a kultury se žádostí o udělení licence k provozování hudebního nakladatelství. Licence jim byla udělena a v roce 1990 založili Moravské hudební nakladatelství. V zakladatelské listině tak figuruje jméno Aloise Piňose, nikoliv Jaromíra Dlouhého , ten zůstal skrytý spolu s kolegou prof. Báchorkem, oba však byli duchovní otcové nového nakladatelství. Na Moravě tak vzniklo po čtyřiceti letech první soukromé hudební nakladatelství. V roce 1991 se nakladatelství stalo společností s ručením omezeným, nazvanou Editio Moravia, přičemž nakladatelství vlastnili už pouze otec a syn Jaromír a Martin Dlouhý.\n\nStran vydávání cenných hudebních tisků byla důležitá spolupráce s vídeňským nakladatelstvím Universal Edition . V této spolupráci vydali poprvé Janáčkovu operu Šárka. Přičemž hlavním investorem a iniciátorem bylo Editio Moravia, drobnějším vkladem přispělo nakladatelství Universal Edition. Vídeňské nakladatelství vidělo ve vydání opery perspektivu, ale obávalo se, že opera je málo frekventovaná. Proto pro větší atraktivnost a lepší prodejnost byla vydána pouze suita z opery a klavírní a orchestrální výtah\n\nNakladatelství se zaměřuje na vydávání Janáčkových skladeb, instruktivní literatury a tvorby současných skladatelů.\n\n\n\n\n\nDále neopusováno\n\n\n\n\n\n\n\n\n\n\n\n\n\n\n\n\n\n\n\n\n1958 - V hladaní šťastna, STV, AR TV\n\n1959 - Prvák , D. Pavlovič, Film Koliba\n\n           Cudzinka na ostrove  STV\n\n1960 - Dvaja zanovití, STV\n\n    Skalní v ofsajdu, Ján Lacko, Film Koliba. ARB\n\n1961 – Vždy možno začiať, Ján Lacko, Film Koliba, ARB\n\n            Živá mrtvola, STV\n\n1962 – Hra bez lásky, igor Ciel, Štefan Králi, STV\n\n            Polnoc bude o päť minút, Ivan Teren, STV\n\n            Výlet po Dunaji, Ján Lacko, Film Koliba\n\n1963 – Kar na konci roka, STV\n\n    Kolegovia, ?, Vasilij Aksionov,  STV\n\n    Oidipus Rex, Tibor Rakovský, STV\n\n1964 – Čas tvojho žitia, Juraj Svoboda, STV\n\n    Prípad Dezinger, Igor Ciel, Krupkat – Becher, STV\n\n    Šest postav hledá autora, Magda H. Lokvencová, STV\n\n1965 – Odhalenie, Ján lacko, Film Koliba\n\n    Žltý dostavník, Ján Lacko, STV, AR\n\n1967 - Čaj u pana Sanátora, Karol Spišiak, STV\n\n  Zhasnuté slnko, Ogor Ciel, Ján Solovič, STV\n\n1968 – Čarokrásná paní majstrová, ?, Oto Katuša, STV\n\n    Čas nevinných, STV\n\n    Koniec a začiatok, igor Ciel, STV\n\n    Kráska a výlet, Igor Ciel, STV, AR TV Bratislava\n\n    Peter a lúcia, Tibor Rakovský, STV\n\n1969 - Chameleón, Ján Lacko, Film Koliba\n\n    Ilúzia, Ivan Teren, i. Zelinová, STV, AR TV\n\n    Inferno, Igor Ciel, STV\n\n    Traja z 9. poschodí, Igor Ciel, Ján Solovič, STV\n\n    Volpone, Fr. Dibarbora, STV\n\n1970 - Dvaja, igor Ciel, STv\n\n    Parížski Mohykáni, Igor Ciel, STV, ARB\n\n    Pár večerov, Oto Katuša, STV\n\n  Päť večerov, Igor Ciel, STV\n\n1974 - Vivat Beňovský, Igor Ciel, STV, ARB\n\n1975 - Ľubica medvedica, Igor Ciel, STV\n\n           Oceliari, Igor Ciel, Genadij Bokarev, STV\n\n           Strieborny prach, Vlado Macko, STV, ARB\n\n1976 – Ľubica medvedica, Igor Ciel, STV\n\n1977 – Počúvajte slnko, igor Ciel, STV\n\n1978 – Dnes platí register s., Daniel Michaeli, STV\n\n            Zem nezaslúbená, Vlado Macko, STV\n\n            Luis Pasteur, Igor Ciel, Jaroslav Dietl, STV, ARB\n\n1979 – Barbora Roes, Igor Ciel, STV\n\n            Mrtvá kolej, Ján Kákoš, STV\n\n            Život je sen, Tibor Rakovský, Calderon de la Barca, STV\n\n1980 –  Anamnéza, TV balet, Ronny Dobroslávek\n\n             Dýchať srdcom, STV\n\n             Kto ste j. Gabčík, Igor Ciel, STV\n\n1981 –  Maškaráda, Tibor Rakovský, STV\n\n            Prípad E. Burdovej, Igor Ciel, Jozef Kočí, STV\n\n             Syn člověka, Igor Ciel, STV\n\n             Zelená řeka, Radim Koval, Bronislav Bielan, ČT Ostrava\n\n1982 – Cesta lesem, Tibor Rakovský, STV, ARB\n\n             Ludia s preukazom SNB 1, Vlado Macko, STV\n\n             Podivné okolnosti, Igor Ciel, Vlado Macko, STV\n\n             Predohra v mol, Igor Ciel, Ernest Štric, STV, ARB\n\n1984 – Magma, Igor Ciel, Hana Cielová, STV\n\n             Vláčik do stanice ví´tazstvo, Milan Semík, STV\n\n1985 – Rozprávky z nášho lesa 2, Jindro Vlach, STV\n\n             Snopy z plesku, Igor Ciel, STV\n\n1986 – Okná dokorán : ARB\n\n             Janitárovci  - Igor Ciel, Pavel Vančík, STV\n\n             Pripad ing. Kulika – Franek Chmiel, Peter Ševčovič, STV\n\n             Jastrabík - ?, Ivan Stadrucker. STV, ARB\n\n             Záchrana – Igor Ciel, Ernest Štic, STV\n\n             Smeč – Franek Chmiel, Mikuláš Kočan, STV\n\n             Brzdný systém – Franek Chmiel, Peter Kováčik, STV\n\n1988  - Matúšova Táňa, Igor Ciel, STV\n\n1989 – Aj stromy potrebujú lekárov, Franek Chmiel, sTV\n\n            Experiment ing. Šimčiska, STV\n"}
{"id": "1451207", "url": "https://cs.wikipedia.org/wiki?curid=1451207", "title": "Serie B 2006/07", "text": "Serie B 2006/07\n\nSoutěžní ročník Serie B 2006/07 byl 75. ročník druhé nejvyšší italské fotbalové ligy. Soutěž začala 9. září 2006 a skončila 10. června 2007. Účastnilo se jí opět 22 týmů z toho se 15 kvalifikovalo z minulého ročníku, 3 ze Serie A a 4 ze třetí ligy. Nováčci ze třetí ligy jsou: SSC Neapol, Spezia Calcio, CFC Janov, Frosinone Calcio.\n\nPoprvé ve své klubové historii Juventus Turín hrálo druhou ligu. Klub byl potrestán za korupční skandál v roce 2006. Klub měl sezonu začít z odečtem 30 bodů, nakonec bylo odečteno 9 bodů.\n\nPrvní 3 kluby v tabulce postupovali přímo do Serie A. Play off se nehrálo, protože podle pravidel byl rozdíl mezi 3. a 4. místem 10 bodů. Play off se hraje když je rozdíl 9 bodů. Sestupovali poslední 3 kluby v tabulce (20., 21. a 22. místo) přímo a klub který skončil na 18. a 19. místě se utkali na 2 zápasy v play out, poražený sestoupil do Serie C1. \n\nBoj o setrvání v Serii B.\n\nSpezia Calcio - Hellas Verona FC 2:1 a 0:0\n\nV Serii B zůstal klub Spezia Calcio. Klub Hellas Verona FC sestoupil do třetí ligy.\n"}
{"id": "1451211", "url": "https://cs.wikipedia.org/wiki?curid=1451211", "title": "Pastviště (Malšovice)", "text": "Pastviště (Malšovice)\n\nPastviště (Malšovice) je sádkový areál sestávající ze tří větších rybníků a malých sádkových rybníků. Nalézá se na severním okraji obce Malšovice, místní části města Hradec Králové.\n\nAreál využívá místní organizace Českého rybářského svazu Hradec Králové.\n\n"}
{"id": "1451212", "url": "https://cs.wikipedia.org/wiki?curid=1451212", "title": "Maják Letipea", "text": "Maják Letipea\n\nMaják Letipea (estonsky: \"Letipea tuletorn\") je pobřežní maják, který stojí na pobřeží mysu Letipea asi 10 km severovýchodně od města Kunda v kraji Lääne-Virumaa ve Finském zálivu v Baltském moři v Estonsku.\n\nMaják je ve správě Námořního úřadu Estonska. Registrační číslo Estonského úřadu námořní dopravy (Veeteede Amet, EVA) je 40.\n\nPrvní maják na mysu Letipea byl dřevěný postavený v roce 1815 a vymezoval plavební dráhu mezi souostrovím Uhtju Saar.\n\nV roce 1930 byla na poloostrově zřízena záchranná stanice a v roce 1936 postaven 16 m vysoký betonový maják. Maják byl zničen v roce 1941 v období druhé světové války, jeho zřícenina včetně ruin záchranné stanice jsou na mysu dosud.\n\nV roce 1945 byly poblíž starého majáku ve výšce 10 m instalovány automatické acetylénové lampy. V roce 1951 byl postaven nový železobetonový maják. V roce 1980 byl vybaven radioizotopovým termoelektrický generátorem, který byl deaktivován v letech 1993–1995. Maják je plně automatizován od roku 1995.\n\nHranolová železobetonová 15 m vysoká věž na čtvercovém půdorysu 2 x 2 m. Věž je ukončená galerií s malou lucernou (1,5 m vysoká). Věž je bílá. Na věži je sektorový světelný zdroj. V daných výsečích (sektorech) problikává bílé, červené nebo zelené světlo. V roce 1995 bylo nainstalováno napájení ze slunečních panelů a větrného agregátu. V roce 2007 byly instalovány LED lampy E 8274.\n\nzdroj\n\n\noznačení\n\n\n"}
{"id": "1451214", "url": "https://cs.wikipedia.org/wiki?curid=1451214", "title": "V Lukách (Hradec Králové)", "text": "V Lukách (Hradec Králové)\n\nV Lukách je vodní plocha o rozloze 0,22 ha vzniklá jako mrtvé rameno řeky Orlice po provedení regulace Orlice v dvacátých letech 20. století. Nachází se asi 300 m severovýchodně od Malšovického jezu a je využívána jako mimopstruhový rybářský revír.\n\n"}
{"id": "1451216", "url": "https://cs.wikipedia.org/wiki?curid=1451216", "title": "Pekelská jezera", "text": "Pekelská jezera\n\nPekelská jezera jsou dvě vodní plochy o rozloze 0,04 ha a 0,36 ha vzniklá jako pozůstatek mrtvého ramene řeky Orlice po provedení regulace Orlice v dvacátých letech 20. století. Nachází se asi 500 m severovýchodně od Malšovického jezu a jsou využívána jako mimopstruhový rybářský revír.\n\n"}
{"id": "1451217", "url": "https://cs.wikipedia.org/wiki?curid=1451217", "title": "Delabeling", "text": "Delabeling\n\nPojem delabeling (odznačkování) označuje proces přechodu od deviantní identity jedince k identitě “normální”. Jedná se tedy o termín používaný v terminologii značkovací teorie neboli teorii labelingu, podle které se určití jedinci stávají deviantními proto, že byli takto označeni jinými lidmi. Delabeling popisuje jev opačný: například vyléčený alkoholik ztrácí nálepku “alkoholik”, a zařazuje se tak do \"normálního” života.\n\nK samotnému zahájení procesu je nezbytné, aby člověk označený za devianta vykazoval projevy vysoké konformity neboli hyperkonformity (tzn. projevy chování, které jsou ve společnosti považovány za žádoucí) a zároveň se vyvaroval veškerých indikátorům své deviace. Uskutečnění tohoto procesu je ale v lidské společnosti velmi složité, jelikož veřejnost není příliš ochotná nositele nálepky devianta zpětně označit za “normálního”. Většina lidí odmítá sejmutí nálepky ze strachu z opakovaných deviantních projevů.\n\nZa imputéry normality jsou považováni jedinci, kteří se na rozdíl od veřejnosti cíleně snaží označkovaným deviantům imputovat normální identitu. Tyto snahy mohou někdy probíhat i bez vědomé spolupráce nebo vůle označkovaných jedinců. To se děje především na úplném začátku procesu. Za imputéry normality lze označit například pracovníky svépomocných skupin, sociální pracovníky nebo zaměstnavatele, kteří úmyslně zaměstnávají bývalé vězně či propuštěné psychiatrické pacienty. Tyto osoby mají většinou velmi malé požadavky pro zařazení jedince do normální kategorie.\n\nVyjádření podpory delabelingu jedinců, kteří jsou považováni za deviantní, je ale značně rizikové, jelikož se i samotní imputéři normality vystavují riziku, že na ně bude přeneseno deviantní stigma. Je proto nezbytné, aby měli ve společnosti určitou autoritu a prestiž a zároveň se opírali o všeobecně známou a uznávanou (např. vědeckou nebo náboženskou) teorii.\n\nZahájení imputace normality je snazší u jedinců, jejichž deviantní projevy nejsou přímo viditelné, ale mohou své vlastnosti nebo chování před okolím skrývat. Proces také usnadňuje, pokud jedinec disponuje vlastnostmi, které se zdají neslučitelné s deviantní identitou (vysoký sociální status, inteligence, fyzická přitažlivost) a pokud se vyskytuje na místech považovaných za normální (školy, zaměstnání, restaurace).\n\nJe-li imputace zahájena, je často podporována \"normálními\" i deviantními osobami v jeho okolí, nejlépe za pomoci veřejných, formálních a dramatických elevačních ceremoniálů, během nichž se příslušný jedinec veřejně a oficiálně prohlásí za \"nový typ člověka\" (např. u anonymních alkoholiků). Poté se jedinec pohybuje na místech považovaných za normální (dříve například bary u alkoholiků, po elevačním ceremoniálu - školy, konvenční zaměstnání) a neobklopuje se předměty z jeho deviační fáze. Přijetí normální identity podporuje jeho vysoká orientace (absence pocitů úzkosti a nejistoty spojených s neschopností zvládat problémové a stresové situace), jeho pozitivní vztah k imputérům normality a shoda jeho kognitivních kategorií s imputovanou normální identitou.\n\nTakto transformovaní devianti se podle Loflanda většinou nestávají normálními v běžném pojetí, ale stávají se hypermorálními. Jejich okolí může tuto situaci jednak hodnotit kladně, ale také ji může považovat za novou deviaci, případně za pokračování deviace původní.\n\nRituály přechodu (ceremoniály zvyšující status, ceremoniály snižující status) probíhají ve specifických sociálních skupinách a organizacích. Osvojení nové identity musí být přitom podporováno sociální skupinou či komunitou.\n\n\nÚspěšnost elevačních ceremoniálů je podle Rouse vázána na několik podmínek. Elevující aktér musí být považován za jedinečného, musí být podporován okolím a toto okolí musí být již transformovaní jedinci, kteří aktéra přijímají mezi sebe.\n\nJedním ze známých příkladů delabellingu je léčení alkoholismu, čímž se zabývá Dvanáctikrokový program.\n\nLidé se zbavují labelu “alkoholik”, když se očistí od užívání alkoholu. Společnost tento label odebírá člověku až po důkladném zhodnocení jeho či její abstinence.\n\nAby mohlo k delabelingu dojít, musí být nejprve přesně identifikován a potvrzen tento label.\nPrvním krokem z 12krokového programu vedoucího k abstinenci, tedy delabelingu, je sebeuvědomění si, že subjekt opravdu závislý na alkoholu je. Když je tento label identifikován, nastává odloučení subjektu od aktivit či lidí, kteří jsou s labelem alkoholismu spojeni. Člověk se ale přesto v tomto programu setkává s alkoholiky v léčení, cílem těchto setkání je však sdílení odhodlání zbavit se závislosti. Když se subjekt zbaví závislosti na alkoholu, vstoupí do “nového světa”.\n\nDelabeling je dokončen, když subjekt zaujme novou roli a identitu v jeho “normálním” životě.\nJe zřejmé, že delabeling často vede k přiřazení nového labelu. Ve výše zmíněném případě je pravděpodobné, že subjekt získá nový label jako například “vyléčený alkoholik” či “abstinent” ve chvíle, kdy se zbaví labelu “alkoholik”.\n"}
{"id": "1451218", "url": "https://cs.wikipedia.org/wiki?curid=1451218", "title": "Kašparovo jezero", "text": "Kašparovo jezero\n\nKašparovo jezero je vodní plocha o rozloze 1,0 ha vzniklá jako pozůstatek slepého ramene řeky Orlice po provedení regulace Orlice v dvacátých letech 20. století. Nachází se asi 800 m severovýchodně od Malšovického jezu a jsou využívána jako mimopstruhový rybářský revír.\n\n"}
{"id": "1451220", "url": "https://cs.wikipedia.org/wiki?curid=1451220", "title": "Cecylia Roszak", "text": "Cecylia Roszak\n\nCecylia Roszak (roz. \"Maria Roszak\"; 25. března 1908 Kiełczewo, Německé císařství – 16. listopadu 2018 Krakov, Polsko) byla polská dominikánka a spravedlivá mezi národy.\n\nV roce 1929 vstoupila ke krakovským dominikánkám, kde působila do roku 1938, kdy byla zařazena do skupiny sester, které odjely založit nový klášter ve Vilniusu, jejich úsilí ale bylo zmařeno druhou světovou válkou. Během pobytu ve Vilniusu sestry ukrývaly Židy, včetně jednoho z vůdců místního židovského hnutí odporu Aby Kovnera. Po válce se vrátily do Krakova, kde sestra Cecylia v dalších letech zastávala řadu funkcí, včetně úřadu převorky.\n\nCecylia Roszak zemřela ve věku nedožitých 111 let jako jedna z nejstarších obyvatel Polska, nejstarší dominikánka a nejstarší klauzurní řeholnice na světě.\n"}
{"id": "1451221", "url": "https://cs.wikipedia.org/wiki?curid=1451221", "title": "Uživatelský profil", "text": "Uživatelský profil\n\nUživatelský profil je v informatice souhrn dat, které reprezentují uživatele (v počítači, na sociální síti a podobně). Jde o digitální reprezentaci identity konkrétní osoby. Uživatelský profil je uložen v počítači obvykle tak, aby nebyl přímo dostupný ostatním uživatelům a aby uživatel mohl nastavit, jaká data budou veřejně k dispozici. Data z profilu mohou sloužit k obnovení přístupu, například při ztrátě hesla, uzamčení účtu atp., kdy správce ověřuje informace od uživatele podle informací uložených v profilu. Součástí profilu může být avatar – vizuální reprezentace uživatele v podobě obrázku, loga, symbolu a podobně.\n\nProtože profil obsahuje často osobní data uživatele, podléhá zvláštnímu zacházení (viz GDPR).\n\nV počítačích bývá profil využíván pro uložení nastavení z programů pro jednotlivé uživatele (například obrázek na ploše, seznamy adres pro poštovní programy atd.). Ve Windows 10 je uložen v adresáři codice_1, v Linuxu je uložen v domácím adresáři v souborech a adresářích začínajících tečkou (tzv. skryté soubory) v codice_2. Na sociálních sítích jsou data z profilu uložena v databázích jejich provozovatelů (např. Facebook, Google+).\n\n"}
{"id": "1451225", "url": "https://cs.wikipedia.org/wiki?curid=1451225", "title": "Černé jezero (Orlice)", "text": "Černé jezero (Orlice)\n\nČerné jezero je vodní plocha o rozloze 0,56 ha vzniklá jako pozůstatek mrtvého ramene řeky Orlice po provedení regulace Orlice v dvacátých letech 20. století. Nachází se asi 1 km severovýchodně od Malšovického jezu a je využívána jako mimopstruhový rybářský revír.\n\n"}
{"id": "1451226", "url": "https://cs.wikipedia.org/wiki?curid=1451226", "title": "Hluboké jezero (Orlice)", "text": "Hluboké jezero (Orlice)\n\nHluboké jezero je vodní plocha o rozloze 0,55 ha vzniklá jako pozůstatek mrtvého ramene řeky Orlice po provedení regulace Orlice v dvacátých letech 20. století. Nachází se asi 1 km severovýchodně od Malšovického jezu a je využívána jako mimopstruhový rybářský revír.\n\n"}
{"id": "1451227", "url": "https://cs.wikipedia.org/wiki?curid=1451227", "title": "Sergej Agamov", "text": "Sergej Agamov\n\nSergej Agamov nebo arménsky Sargis Agamjan (* 7. března 1943) je bývalý sovětský a ázerbájdžánský zápasník – klasik, arménské národnosti.\n\nPochází z horské ázerbájdžánské obce Kalachana (Kələxana) z arménské rodiny. Zápasení se věnoval od útlého dětství. Na řecko-římský styl se specializoval během vojenské služby v Baku. Od roku 1968 se připravoval v Jerevanu. V sovětské reprezentaci byl ve váze do 63 kg v polovině šedesátých let reprezentační dvojkou za gruzínem Romanem Rururou. V roce 1968 prohrál s Ruruou nominaci na olympijské hry v Mexiku.\n\nSportovní kariéru ukončil v roce 1972. Věnoval se trenérské práci v Jerevanu a v osmdesátých letech v Baku. Po rozpadu Sovětského svazu v roce 1991 se přesunul do Ruska, kde nedaleko Moskvy pokračoval v trenérské práci. K jeho nejznámějším žákům patřili Natig Ejvazov a Ambako Vačadze.\n\n\n"}
{"id": "1451228", "url": "https://cs.wikipedia.org/wiki?curid=1451228", "title": "Binarovo jezero", "text": "Binarovo jezero\n\nBinarovo jezero je vodní plocha o rozloze 1,0 ha vzniklá jako pozůstatek mrtvého ramene řeky Orlice po provedení regulace Orlice v dvacátých letech 20. století. Nachází se asi 0,9 km severovýchodně od Malšovického jezu a je využívána jako mimopstruhový rybářský revír.\n\n"}
{"id": "1451235", "url": "https://cs.wikipedia.org/wiki?curid=1451235", "title": "Heris (koberec)", "text": "Heris (koberec)\n\nHeris je ručně vázaný koberec z okolí stejnojmenného města v íránské provincii Východní Ázerbájdžán. \n\nKoberec je vázán symetrickými uzly v hustotě 80 000 až 160 000/m² z hrubší vlněné příze na bavlněné podkladové tkanině s dvojitou útkovou nití.\n\nVyrábí se většinou ve velikostech nad 300 × 200 cm, k typickému vzorování patří velký obdélníkový medailon uprostřed a zdůrazněné pravoúhlé okraje. Koberce jsou velice odolné proti opotřebení, používají se jak v domácnostech, tak i ve veřejných místnostech. \n\nVýroba vázaných koberců začala v heriských manufakturách v posledních letech 19. století. V obchodě se často nabízejí pod označením \"Heris\" (nebo \"Heriz\") také jiné koberce z blízkosti Herisu, např. \"Serapi\" (nejjemnější, nejdražší), \"Gorevan\" (podřadnější jakost, často čtvercový tvar), \"Bakšajš\" (předchůdce Gorevanu).\nNěkdy se k nim počítají také koberce \"Karadža\" (podklad v mořenové červeni, okraje v tmavém indigu, motivem vzorování je většinou 3 až 5 hvězdic). Uprostřed 20. století se jich vyrábělo až 800 ročně.\n"}
{"id": "1451237", "url": "https://cs.wikipedia.org/wiki?curid=1451237", "title": "Ondřej Preuss", "text": "Ondřej Preuss\n\nOndřej Preuss (nar. 1984 v Praze) je odborným asistentem na katedře ústavního práva Právnické fakulty Univerzity Karlovy v Praze a advokátem v Praze. Ve své akademické činnosti se zaměřuje zejména na otázky spojené s ústavními změnami a legitimitou moci.\n\nNarodil se v Praze a vyrostl kousek pod Letnou. Kromě právnické fakulty Univerzity Karlovy v Praze vystudoval i obor mezinárodní teritoriální studia na Fakultě sociálních věd Univerzity Karlovy v Praze. \n\nPo zkušenostech z klasických advokátních kanceláří se po vzoru zahraničí rozhodl vytvořit advokátní eshop Dostupný Advokát. \n\n„Všichni advokáti ve větších městech soutěží o podobné klienty. Ty velké, kteří budou pravidelně platit, nebo alespoň na začátku přinesou větší sumu peněz. A na těchto klientech jsou závislí. Naopak ti malí klienti pro ně nebývají příliš zajímaví. My jsme se ale rozhodli, že právě jim přineseme advokátní službu přímo do obýváku. Nebo do kanceláře, nezaměřujeme se totiž jen na fyzické osoby, ale i na podnikatele, kteří nemají své advokáty” \n\n\n"}
{"id": "1451241", "url": "https://cs.wikipedia.org/wiki?curid=1451241", "title": "Kurt Seligmann", "text": "Kurt Seligmann\n\nKurt Seligmann (20. července 1900 Basilej Švýcarsko – 2. ledna 1962 Sugar Loaf Orange County, stát New York) byl malíř a spisovatel hlásící se k surrealismu.\n\nKurt Seligmann absolvoval Školu výtvarných umění v Ženevě v roce 1920, kde se spřátelil se sochařem Albertem Giacomettim. Poté odešel do Paříže, kde studoval v ateliéru, který vedl André Lhote. Nakonec studoval rovněž na Akademii výtvarných umění ve Florencii. Na počátku třicátých let uskutečnil řadu výprav včetně jedné do Řecka s architektem Le Corbusierem. V Paříži se Kurt Seligmann stal členem seskupení \"Abstraction-Creation\" a přátelil se s Hansem Arpem. Od roku 1934 se přikláněl k surrealismu a formálním členem skupiny se stal v roce 1937.\nPřispíval ilustracemi do revue \"Minotaure\", kterou v roce 1933 začal vydávat Albert Skira. Účastnil se v té době řady skupinových výstav (Salon des Surindépendants v Paříži, Palais des Beaux-Arts v Bruselu atd.). Jeho první sólová výstava se konala v roce 1932 v Galerii Jeanne Bucher v Paříži. Tam se poprvé setkal s André Bretonem. V roce 1938 se Kurt Seligmann účastnil \"Mezinárodní výstavy surrealismu\" v Paříži. Podílel se i na ilustracích kompletních děl Lautréamontových (s Braunerem, Dominguezem, Ernstem, Man Rayem, Massonem, Mattou, Miróem, Paalenem a Tanguyem). \n\nV roce 1939 Kurt Seligmann začal učit v New Yorku a posléze se tam trvale usadil. Byl poté velmi nápomocen Bretonovi, který v roce 1941 emigroval do USA, během psaní jeho knihy \"Arkán 17\". Breton v něm našel velkou pomoc při svých esoterických výzkumech: Kurt Seligmann byl velkým bibliofilem, který Bretonovi zprostředkoval mnoho materiálů na témata jako je tarot, symbolika čísel, a také na mýtus o Isidě a Osiridovi. Seligmann byl rovněž autorem encyklopedické knihy \"Miroir de la magie\" napsané v roce 1948.\n\nV roce 1950 se Seligmann stal občanem Spojených států. Zemřel v roce 1962 na své farmě v Sugar Loaf v USA.\n\nVýběr\n\n"}
{"id": "1451247", "url": "https://cs.wikipedia.org/wiki?curid=1451247", "title": "Důl Ferdinand (Cvrčovice)", "text": "Důl Ferdinand (Cvrčovice)\n\nDůl Ferdinand (Důl císaře Ferdinanda) v Cvrčovicích (okres Kladno) byl hlubinný důl na černé uhlí společnosti Císařské buštěhradské doly, pojmenovaný po tehdejším císaři Ferdinandu I.\n\nJáma byla založena v místě kutací šachtice č 1. z let 1837–1838 n jižním svahu hnidouského údolí. Zahájení hloubení bylo v roce 1849 a pro velký přítok důlních vod její hloubení přerušeno v roce 1852. Hloubka jámy dosáhla 76,8 m. Po vyražení odvodňovací štoly do Týneckého potoka \"(Čabárny\") a nasazení výkonných důlních čerpadel pokračovalo hloubení jámy až v roce 1871. V roce 1874 bylo v hloubce 272,6 m dosaženo uhelné sloje 8,5 m mocné.\n\nV roce 1871 bylo zahájeno hloubení druhé jámy Ferdinand II ve vzdálenosti 76 m od jáma Ferdinand I.\n\nTento dvojdůl byl do roku 1875 v majetku císaře Ferdinanda I. a v letech 1875–1882 by v držení císaře Františka Josefa I. V období 1880–1918 důl vlastnila Privátní společnost Buštěhradské dráhy.Po zestátnění železnice zakoupila důl Pražská úvěrní banka po níž byl důl přejmenován na Prago.\n\nV roce 1888 byl vyražen překop mezi doly Ferdinand a František Josef a další v roce 1911. Tímto překopem byla v roce 1915 převedena těžba na jámy František Josef a Tragy. V roce 1919 byl důl uzavřen a obě jámy zasypány. V roce 1963 na jámě Ferdinand II byl zjištěn pokles zásypu o cca 30 m, který byl doplněn. V roce 2003 při zajišťování jam byl na jámě Ferdinand I zjištěn pokles zásypu o cca 70 m. Zásyp byl doplněn a obě jámy zabezpečeny ohlubňovými povaly.\n\nMezi zděné jámové budovy jam Ferdinand I a II s přilehlými strojovnami byla vložena kotelna se dvěma komíny. Tato liniová kompozice byla zdůrazněna křídly jámových budov s pultovými střechami. Profil Ferdinand I byl 6,3 x 1,98 m po celé hloubce 291 m. Profil jámy Ferdinand II 7,9 x 2,37 m byl po celé hloubce 286,9 m. Důl těžil uhlí ze Svrchní radnické sloje (Hlavní kladenká sloj).\n\nDůl byl v roce 1876 vlečkou napojen na Buštěhradskou dráhu. Vlečka začínala ve stanici Kladno-Vrapice pokračovala s odbočkami k dolům Marie-Antonie a Vítek a odtud kolem Cvrčovic na důl Ferdinand. Celková délka byla 3 km. Trať byla v provozu od roku 1876 do roku 1921.\n\nKolem příjezdové cesty na návrší u dolu Ferdinand vznikla kolonie Dolu Ferdinand tvořená přízemními domky na jižní straně a přízemními dvojdomky na straně severní.\n\nNa poatě odvalu dolu Ferdinand oddělené od kolonie Dolu Ferdinand vznikla kolonie Čabárna. Byla tvořena dvěma patrovými domy a pokračovala v západním směru přízemními rodinnými domky.\n\n"}
{"id": "1451257", "url": "https://cs.wikipedia.org/wiki?curid=1451257", "title": "Pierre Molinier", "text": "Pierre Molinier\n\nPierre Molinier (13. dubna 1900 Agen – 3. března 1976 Bordeaux) byl francouzský malíř, fotograf a básník. \n\nV roce 1919 se usadil v Bordeaux, kde začal provozovat řemeslo malíře. Živil se tak až do roku 1960. Mezi léty 1920–1940 maloval realisticky na klasická témata: krajiny v kraji Lot-et-Garonne, zátiší, portréty i autoportréty. Jeho práce z přírody a hledání struktury, barvy a světla v krajině jej přivedlo k impresionismu, zatímco jeho portréty evokují expresionismus. Stal se členem \"Společnosti nezávislých umělců z Bordeaux\" a od roku 1928 se pravidelně účastnil jejích výstav.\n\nNa konci roku 1951 však obeslal výstavu této Společnosti obrazem propletených těl, který byl považován za lascivní a během výstavy byl zahalen. To se stalo důvodem k přerušení styků s Bordeauxskou společností. Počátkem roku 1955 poslal reprodukce svých obrazů a básní André Bretonovi. Ten jeho dílo nadšené uvítal a zprostředkoval mu výstavu v galerii \"L'Étoile scellée\" v Paříži, k tomu do jeho katalogu mu napsal předmluvu. Poté Molinier vytvořil obálku revue \"Le Surréalisme même\" a na pozvání Bretonem, v roce 1958 vystavoval na \"8. Mezinárodní výstavě surrealismu\" věnované Erotu. Byl členem surrealistické skupiny mezi léty 1955–1969, zůstával však na okraji surrealismu. \n\nNejvíce je znám díky svým erotickým obrazům a fotomontážím, inscenovaným jeho vlastním tělem s fetišistickými prvky. Jeho dílo ovlivnilo evropské a severoamerické výtvarné umělce na počátku 70. let a stále přitahuje pozornost současných umělců, kritiků a sběratelů.\n\n\n\n"}
{"id": "1451259", "url": "https://cs.wikipedia.org/wiki?curid=1451259", "title": "David Granger", "text": "David Granger\n\nDavid Arthur Granger (* 15. července 1947 Georgetown, Guyana) je guyanský politik, armádní důstojník a 9. prezident Guyany.\n\nDavid Granger navštěvoval Queen's College, jednu z elitních škol v Guyaně. Poté, co ji vystudoval v roce 1965, začal výcvik důstojníka v ozbrojených silách v Guyanských obranných silách. Absolvoval profesionální vojenský výcvik v armádním velitelství nejen Guyaně, ale i v zahraničí. Do hodnosti brigádníh generála byl povýšen v roce 1979 během diktatury Forbese Burnhama. Získal funkci velitele sil Guyany a v roce 1990 se stal poradcem prezidenta pro národní bezpečnost. Když byl Cheddi Jagan v roce 1992 zvolen prezidentem, opustil aktivní vojenskou službu. V roce 1992 založil časopis \"Guyana Review\", ve kterém působil jako vedoucí redaktor.\n\nV roce 2010 se stal kandidátem politické strany \"People’s National Congress–Reform\" pro prezidentské volby v následujícím roce. V nich však zvítězil Donald Ramotar.\n\nV roce 2015 byl znovu jmenován prezidentským kandidátem opoziční koalice. Dne 11. května 2015 získal většinu hlasů a stal se prezidentem Guyany. Jeho inaugurace se konala 16. května 2015.\n"}
{"id": "1451261", "url": "https://cs.wikipedia.org/wiki?curid=1451261", "title": "Geografie Mongolska", "text": "Geografie Mongolska\n\nGeografie Mongolska zahrnuje území dnešního mongolského státu s rozlohou 1 564 116 km, rozlohou je Mongolsko na 19. místě na světě, a Vnitřní Mongolsko je autonomní oblast v Čínské lidové republice s rozlohou 1 218 698 km. Historické pojetí Vnějšího Mongolska pokrývá přibližně území dnešního nezávislého mongolského státu. V kontrastu s rozlohou má země početně malou populaci, která je v současnosti 3 068 243 osob, což přestavuje hustotu zalidnění 1,96 obyvatel na km. Mongolsko je v současnosti nejřidčeji osídlená země na světě. Naproti tomu čínské \"Vnitřní Mongolsko\" má hustotu osídlení 20,51 obyvatel na km.\n\nV hlavním městě Ulánbátaru žije v současnosti 1 380 792 obyvatel, což představuje 45% populace Mongolska.Všechna ostatní města jsou daleko menší, mají méně než 100000 obyvatel. Některé z města jsou relativně nová: v roce 1974 byl založen Erdenet, druhé největší město, kvůli těžbě mědi. Třetí největší město Darchan bylo založeno v roce 1961 jako průmyslová lokalita. \"Vnitřní Mongolsko\" má kolem 25 milionů obyvatel, v hlavním městě Chöch chot žilo v roce 2010 2 866 615 obyvatel, zhruba dvakrát tolik jako Ulánbátaru.\nDůležitým rysem Mongolska je vysoká nadmořská výška, třetinu země zabírají velehory, průměrná výška Mongolska je přibližně 1580 metrů nad mořem. V západní části země, na hranicích s Čínou, se nachází v Altaji, se nachází nejvyšší hora země Chüjten s nadmořskou výškou 4374 metrů. V jeho blízkosti se nachází také na Potaninův ledovec s délkou 14 km, rozlohou největší v Mongolsku, ale v důsledku změny klimatu se vůči minulosti výrazně zmenšil. V roce 1970 bylo v Altaji 36 ledovců o celkové rozloze 160 km. Potaninův ledovec měl tehdy délku 20 km. Mongolská část pohoří, kde se nachází ledovec, je chráněna národním parkem Altai Tavan Bogd s rozlohou 6 362 tisíc km. Zde jsou jezera Khoton (50 km), Khurgan a Dayan (67 km). Mongolská plošina je oblastí velmi bohatou na přírodní zdroje. Těží se zejména uhlí, ale i diamanty, dolomit, železné rudy, fluorit, zlato, měď, molybden, fosforit, stříbro, křemičitany, wolfram, uran, zinek a cín , stejně jako různé vzácné zeminy. Jsou zde též naleziště ropy a zemního plynu. Ropa má vysoký obsah parafínu. Těžba přírodních zdrojů se vyznačuje s velkým znečištěním životního prostředí.\n\nRozloha vodních ploch se odhaduje na 10 560 km a vzhledem k rozloze mongolské státu je příliš nízká. Počet jezer je velmi vysoký a v zimě na dlouhou dobu zamrzají. Podíl vodních v Mongolsku se skládá 10 procent z ledovců a 84 procent z jezer. V roce 2007 bylo v zemi okolo 260 ledovců o celkové rozloze 660 km. Celková plocha všech jezer byla 16 003 km, z toho 83,7 procent je menších než 0,1 km. V Mongolsku se nachází 3 060 jezer o rozloze větší než 0,1 km . Největší jezera v zemi jsou Uvs núr s rozlohou 3 350 km, a Chövsgöl núr s rozlohou 2760 km. Chövsgöl núr má průměrnou hloubku 138,5 metrů a objem vody v jezeře je 383,7 km; obsahuje 74 procenta zásob pitné vody v Mongolsku. Nejdelší řekou v Mongolsku je Orchon gol. Pramení v Changajském pohoří v centrálním Mongolsku.\n\nZnámá je poušť Gobi v jižní části Mongolska, která se zasahuje daleko do Číny. Poušť vznikla proto, že Tibetská náhorní plošina zabraňuje putování dešťových mraků na sever. Jedná se relativně chladnou poušť, která se šíří i v současnosti díky nevhodnému využívání půdy.\n"}
{"id": "1451262", "url": "https://cs.wikipedia.org/wiki?curid=1451262", "title": "Eugen Gura", "text": "Eugen Gura\n\nEugen Gura (8. listopadu 1841 Břežany – 26. srpna 1906 Berg, Bavorsko) byl operní pěvec, basbarytonista, specializoval se na wagnerovský repertoár. \n\nGura byl pokřtěný jako Eugen Josef. Jeho otcem byl Isidor Gura, učitel v Břežanech pocházející z Pastuchovic, matka Terezie se narodila v Roztylech.\n\nStředoškolské vzdělání získal na reálce v Rakovníku. Protože jeho otec spojoval synovu budoucnost s technickým zaměstnáním, zapsal se Gura v roce 1860 na Polytechniku ve Vídni. Jeho zájem však směřoval k umění: hudbě a malbě. Na Polytechnice proto zůstal jen dva semestry, další rok se vzdělával v malbě na Akademii ve Vídni. Roku 1862 odešel do Mnichova, kde se na tamní Akademii stal žákem Hermanna Anschütze. Ten rozpoznal Gurův talent a doporučil ho krašovickému rodáku Franzi Hauserovi, tehdejšímu řediteli mnichovské konzervatoře. Gura pak dva roky paralelně studoval malířství a zpěv, nakonec se ale rozhodl pro to druhé. Získal angažmá v Národním divadle v Mnichově, kde roku 1865 debutoval v komické opeře \"Der Waffenschmied\" (Zbrojíř) od Alberta Lortzinga v roli hraběte Liebenaua. V Mnichovské opeře však dostával málo příležitostí, a tak roku 1867 přijal nabídku Theodora Loba, ředitele operního domu ve Vratislavi. Gurovo působení ve Vratislavi ukončila prusko-francouzská válka. Roku 1870 odešel do Lipska, kde působil dalších šest let. Zde také začala jeho koncertní kariéra v různých evropských městech, mj. v Německu, Holandsku a Švýcarsku.\n\nKdyž vypršela Gurovi v Hamburku smlouva, vrátil se v roce 1882 na místo svého prvního angažmá do Mnichova. V letech 1886 a 1889 opět účinkoval na bayreuthských hudebních slavnostech a znovu ve Wagnerových operách: jako Sachs v Mistrech pěvcích, v roli Amfortase v Parsifalovi a jako král Marke v Tristanovi a Isoldě. V roce 1884 zpíval soukromě part Amfortase Wagnerovu velkému ctiteli Ludvíku II. Bavorskému. Z Mnichova nejčastěji vyjížděl koncertovat do Berlína, kde přednášel písně klasických autorů. \n\nV roce 1896 ze zdravotních důvodů s veřejným vystupováním skončil; neodmítl však nabídku vystoupit ve své mistrovské roli Hanse Sachse při slavnostním otevření Prinzregententheater v Mnichově v srpnu 1901. V roce 1906 Gura zemřel ve své vile v Aufkirchenu. Rok předtím vydal autobiografickou knihu \"Erinnerungen aus meinem Leben\" (Vzpomínky z mého života).\n\nGura měl syny Eugena (1869–1944) a Hermanna (1870–1944). Hermann byl stejně jako otec barytonista a působil i jako producent. Eugen se prosadil jako divadelní herec, ve 20. letech hrál i v několika němých filmech. Po úmrtí ředitele Nového německého divadla v Praze Angelo Neumanna (1838–1910) byl Eugen Gura ml. uváděn mezi kandidáty na toto místo. Neumannovým nástupcem se však stal Heinrich Teweles.\n\nUmělecká kariéra Eugena Gury se odehrála v německém jazykovém prostředí. Na rozdíl od německého tisku vycházejícího v Čechách a na Moravě byl českým tiskem za života spíše opomíjen. V pražském Národním divadle nevystoupil. \n\nVilu, ve které zemřel, si Eugen Gura nechal postavit v roce 1881; stojí v bavorském Bergu, poblíž Starnbergerského jezera (Starneberger See). Do obvodu Bergu patří i obce Aufkirchen a Leoni, které jsou též označovány za místo úmrtí. Jedná se stále o tutéž vilu. Vila je památkově chráněna, což bylo nutno vzít v úvahu při její nedávné rekonstrukci.\n\n\n"}
{"id": "1451263", "url": "https://cs.wikipedia.org/wiki?curid=1451263", "title": "Viktor Avdyšev", "text": "Viktor Avdyšev\n\nViktor Avdyšev (* 10. března 1956) je bývalý sovětský, ázerbájdžánský a ukrajinský zápasník – klasik, asyrské národnosti. V devadesátých letech dvacátého století kontroverzní ukrajinský podnikatel.\n\nOd první poloviny sedmdesátých let dvacátého století se připravoval v ázerbájdžánském Baku. Specializoval se na řecko-římský styl. V sovětské mužské reprezentaci se pohyboval od roku 1977 ve váze do 90 kg. Pozici reprezentační jedničky však v olympijském roce 1980 neudržel před běloruským Igorem Kanyginem. Od roku 1981 startoval ve vyšší váze do 100 kg. Z Baku přestupil do ukrajinského Kyjeva, kde se připravoval v tréninkovém centru Dynamo. V roce 1984 přišel o účast na olympijských hrách v Los Angeles kvůli bojkotu. Sportovní kariéru ukončil v druhé polovině osmdesátých let. \n\nPo rozpadu Sovětského svazu v roce 1991 byl na Ukrajině členem nechvalně známého \"Asyrského gangu\" a zároveň mecenášem sportovních klubů.\n\n\n"}
{"id": "1451266", "url": "https://cs.wikipedia.org/wiki?curid=1451266", "title": "Gyál", "text": "Gyál\n\nGyál [ďál] je město v Maďarsku v župě Pest. Město je součástí aglomerace Budapešti (sousedí s její městskou částí Erdőskert) a správním městem stejnojmenného okresu. V roce 2018 zde žilo 23 628 obyvatel, z nichž jsou 84,4 % Maďaři.\n\nMěsto sousedí s městy Dunaharaszti, Ócsa, Vécses a Üllő.\n\n"}
{"id": "1451267", "url": "https://cs.wikipedia.org/wiki?curid=1451267", "title": "Es'hail 2", "text": "Es'hail 2\n\nEs'hail 2 je telekomunikační družice, kterou vyrobila japonská společnost Mitsubishi Electric a provozovatelem je katarská společnost Es’hailSat. Její pracovní pozice je na geostacionární dráze na 25° 30' východní délky. Svým signálem bude pokrývat Střední východ a severní Afriku, kde bude šířit televizní vysílání a poskytovat služby státním institucím. Jedná se o první geostacionární satelit, poskytující služby radioamatérům při přenosech z Brazílie do Indie.\n\nEs'hail 2 byl vynesen pomocí nosné rakety Falcon 9 Block 5 společnosti SpaceX, sídlem v kalifornském Hawthornu. Satelit byl vynesen na přechodovou dráhu ke geostacionární dráze. První stupeň následně přistál na plovoucí plošině. Jednalo se o druhý let stupně B1047. Statický zážeh před letem proběhl 13. listopadu v 02:30 SEČ.\n"}
{"id": "1451268", "url": "https://cs.wikipedia.org/wiki?curid=1451268", "title": "Howard Deutch", "text": "Howard Deutch\n\nHoward Deutch (*14. září 1950, New York) je americký filmový a televizní režisér, který spolupracoval s filmařem Johnem Hughesem. Režíroval dva z nejznámějších scénářů Hughese, \"Pretty in Pink\" a \"Some Kind Wonderful\". Od roku 2011 režíruje hlavně televizní produkce, včetně několika epizod \"Getting On\" a \"True Blood\".\n\nHoward Deutsch se narodil v New Yorku. Jeho rodiče jsou Pamela (rozená Volkowitz) a Murray Deutsch, hudební producent a vydavatel. Jeho strýc je herec Robert Walden (bratr matky). Deutsch byl vychován v židovské rodině. Howard Deutsch vystudoval vysokou školu George W. Hewletta, poté studoval na Ohio State University. Začínal svou kariéru v reklamním oddělení společnosti United Artists Records, ve které byl jeho otec prezidentem. Deutsch natočil hudební videa pro umělce jako Billy Idol (\"Flesh for Fantasy\") a Billy Joel (\"Keeping the Faith\")]. Celovečerní debut režiséra Deutsch byl film \"Pretty in Pink\" (Dívka v růžovém), kterou napsal a produkoval John Hughes. Jeho další dvě režijní práce byly také vytvořeny za účasti Johna Hughese ( Some Kind Of Wonderful a The Great Outdoors).\n\nV roce 1989 se oženil s herečkou Leou Thompson. Mají spolu dvě dcery Madelyn Deutch a Zoey Deutch, které se obě dvě věnují herectví.\n\n\n"}
{"id": "1451271", "url": "https://cs.wikipedia.org/wiki?curid=1451271", "title": "Slow and Furious 210", "text": "Slow and Furious 210\n\nSlow and Furious 210 je dobrodružná komedie o skupině cestovatelů (SNT – Svaz Naivního Trampingu), kteří se v létě 2018 vydali na cestu za krajany do Rumunska na čtyřech Babettách 210.\n\nAlex, Lukáš, Petr a Kuba, kamarádi ze studia na Přírodovědecké fakultě UK, se společně vydávají na cestu do Gerníku, jedné z českých vesnic ležících v Banátu v Rumunsku. Pro tuto cesto volí jako dopravní prostředek čtyři Babetty 210, které pro cestu speciálně upravili. Během cesty však dochází k několika závažným zvratům, kdy jsou kluci nuceni několikrát měnít dopravní prostředek. V závěru filmu se celá skupina vrací do Prahy po Vltavě na voru, který si vlastnoručně postavili.\n"}
{"id": "1451275", "url": "https://cs.wikipedia.org/wiki?curid=1451275", "title": "Populační vývoj v archeologii", "text": "Populační vývoj v archeologii\n\nPopulační studia v archeologii zkoumají a zaměřují se na vývoj populace v historických etapách lidstva od pravěku po současnost, zejména pak na větší skupiny lidí či celé populace a demografickou archeologii (odhady z archeologických dat různých aspektů populace, např. velikost, hustota, růst). Související metodou je paleodemografie (studium lidské demografie ve starověku a prehistorii), která se zaměřuje na studium kosterních pozůstatků k odhadu parametru populace (míra plodnosti a úmrtnosti, délka života).\n\nObecně platí, že důvěra odhadů na historickou světovou populaci klesá tím víc, čím hlouběji do minulosti odhad spadá. Spolehlivé údaje o populaci jsou staré teprve dvě až tři poslední století. Publikované odhady pro 1. století naznačují nejistotu 50 % (odhaduje se mezi 150 a 330 miliony). Některé odhady rozšiřují svou časovou osu na hlubokou prehistorii do „10 000 př.n.l.“, tj. na počátku holocénu, kdy se odhad světové populace pohyboval zhruba v rozmezí od jednoho do deseti milionů. Odhady pro ještě hlubší prehistorii do paleolitu mají jinou povahu. V tomto okamžiku lidská populace sestávala výlučně z nesadentárních populací lovců a sběračů, s anatomicky moderními lidmi existujícími vedle archaických lidských druhů. Odhady velikostí těchto populací jsou tématem paleoantropologie.\n\nVelikost populace a hustotu obyvatelstva lze odhadnout z archeologických důkazů. Existují dva základní přístupy: odvodit data z údajů o vypořádání založené na vztahu mezi velikostí skupiny a celkovou plochou (zastřešenou plochou, objemem pozemku), nebo posoudit bohatství konkrétního životního prostřední (živočišné a rostlinné zdroje) pro každou sezónu a kolik lidí mohlo být podporováno na určité úrovni technologie („únosnost prostředí“).\n\nJedním ze způsobů je například nejslavnější rovnice kanadského antropologa Raoula Narolla, která říká, že populace prehistorického města se rovná jedné desetině celkové rozlohy v m. Později musely být zohledněny i změny v prostředí obydlí. Další Narollovy rovnice jsou již přímo pro jednotlivé oblasti.\n\nDalším způsobem odhadu populace může být z četnosti artefaktů nebo množství potravin, ačkoliv tyto předpoklady závisí na mnoha faktorech. S moderními metodami a technologiemi lze odhady populací realizovat i díky mimoarcheologickým vědám nejčastěji z řad přírodních věd, například pomocí molekulární genetiky.\n\n\"Agent Based Modelling\" (ABM) představuje zvláštní segment počítačového modelování. Používá se v širokém spektru disciplín v přírodních a společenských vědách pro velmi odlišné výzkumné otázky. K archeologickým vědám se začala využívat na počátku 90. let 20. století. V těch modelováním přispívá k objasnění pravěké sociální interakce, vzniku sociální složitosti, vývoji společenského života a mnoha dalším faktorům.\n\nVývoj světové populace v číslech\n\nPředpokládaný vývoj (v milionech)\n"}
{"id": "1451290", "url": "https://cs.wikipedia.org/wiki?curid=1451290", "title": "Kostelec nad Černými lesy (zámek)", "text": "Kostelec nad Černými lesy (zámek)\n\nZámek Kostelec nad Černými lesy (do roku 1920: \"Černý Kostelec\", německy: \"Schwarzkosteletz\") je někdejší šlechtické sídlo ve stejnojmenné obci v okrese Praha-východ ve Středočeském kraji.\n\nPůvodní hrad s názvem \"Černý Kostelec\" je poprvé zmiňován v roce 1348, ačkoli zdejší území bylo osídleno kolonisty již v 1. polovině 13. století. Ve zmíněném roce souhlasil markrabě Jan Jindřich, bratr císaře Karla IV. ve smlouvě uzavřené jeho otcem Janem Lucemburským v 1. čtvrtině 14. století, s výměnou panství a hradu „Costelicz in Nygra Sylva“ za hrad Náchod.\n\nPrvní známý vlastník Černý Kostelec nekrálovského původu byl poté Ješek z Náchoda. Jeho synové prodali hrad a panství Černý Kostelec Janu Sekretariovi, od nějž ho roku 1492 získali Slavatové z Chlumu a Košumberka. Za účast na prvním stavovském povstání z roku 1547 Diviši Slavatovi († 1575) zkonfiskoval český král Ferdinand I. majetek.\n\nPoté, co byl hrad v roce 1548 částečně zničen požárem, zasadil se král Ferdinand I. Habsburský o jeho přestavbu na renesanční zámek. Autory stavebního projektu přestavby byli architekti Hans Tirol a Ulrico Aostalli de Sala.\n\nV roce 1558 přešel Černý Kostelec do vlastnictví Jaroslava Smiřického ze Smiřic, který zámek upravil na hlavní sídlo svého rodu a pokračoval v přestavbě zámku na reprezentativní zařízení. Smiřickým byl ovšem za účast na stavovském povstání proti císaři a kvůli evangelicko-luteránskému vyznání po bitvě na Bílé hoře roku 1621 zkonfiskován veškerý majetek císařem Ferdinandem II.. Poté černokostelecké panství získal Albrecht z Valdštejna, který jej v roce 1623 prodal Karlovi I. z Lichtenštejna.\n\nZa držby Lichtenštejnů byl zámek od roku 1759 vévodkyní Marií Terezií Savojsko-Lichtenštejnskou upraven barokním stylu podle plánů tyrolského stavitele Josefa Jägera. Zámek se pak stal jejím sídlem, kde měla svůj dvůr.\n\nPo zrušení vrchnostenského systému byla část zámku od roku 1850 sídlem okresního soudu a hostila úřady správy panství.\n\nPo vzniku Československa v roce 1918 byl zámek i panství Černý Kostelec Lichtenštejnům vyvlastněn při pozemkové reformě a přešel do majetku státu. V současnosti na zámku sídlí Školní lesní podnik v Kostelci nad Černými lesy, který je vysokoškolským lesním statkem České zemědělské univerzity v Praze.\n\n"}
{"id": "1451297", "url": "https://cs.wikipedia.org/wiki?curid=1451297", "title": "Vecsés", "text": "Vecsés\n\nVecsés [večéš] () je město v Maďarsku v župě Pest. Město je součástí aglomerace Budapešti (sousedí s její městskou částí Ganztelep) a správním městem stejnojmenného okresu. V roce 2018 zde žilo 20 935 obyvatel, z nichž jsou 85,2 % Maďaři.\n\nMěsto sousedí s městy Gyál, Gyömrő, Maglód a Üllő.\n"}
{"id": "1451299", "url": "https://cs.wikipedia.org/wiki?curid=1451299", "title": "Michael Avenatti", "text": "Michael Avenatti\n\nMichael John Avenatti (* 16. února 1971 Sacramento) je americký právník a podnikatel. Vystupuje v televizním vysílání a jeho jméno se objevuje i v tisku. Jako právní komentátor zastupuje společnosti v řadě významných soudních sporů, včetně případů podaných proti Národní Fotbalové Lize. Zastupuje také některé obžalované celebrity, vysoce postavené manažery, a společnost Fortune 100. \n\nKromě toho je také profesionální automobilový závodník, účastnil se závodů American Le Mans Series ve Spojených státech amerických a Porsche Supercup Evropě.\n"}
{"id": "1451304", "url": "https://cs.wikipedia.org/wiki?curid=1451304", "title": "Laponské území", "text": "Laponské území\n\nLaponské území je název jedné ze švédských památek chráněných UNESCEM. Nachází se v kraji Norrbotten v sousedství norsko-švédské státní hranice. Celková rozloha je 9 404 km². Většina chráněného území se rozprostírá ve švédských národních parcích Muddus, Sarek, Padjelanta, Stora Sjöfallet a v rezervacích Sjaunja a Stubba. Na západě chráněného území ja ráz krajiny hornatý (Skandinávské pohoří), zatímco pro východní část jsou charakteristické rozlehlé roviny. Nacházejí se zde ledovce, mokřady, horské louky, lesy.\n\nRegion Laponska je již od prehistorického období obýván etnikem Sámů, v 16. století začal být kolonizován Švédy. Sámové nadále praktikují svůj tradiční způsob života na základě sezónního přesunu stád sobů. Během léta se lidé i zvířata přesouvají do hor, zatímco zimu tráví v nižších polohách. Byly zde nalazeny skalní rytiny zobrazující různá zvířata i lidi.\n\n"}
{"id": "1451308", "url": "https://cs.wikipedia.org/wiki?curid=1451308", "title": "Bitva u Baeculy", "text": "Bitva u Baeculy\n\nV bitvě u Baeculy, svedené během druhé punské války v roce 208 př. n. l., se Římané pod velením Publia Cornelia Scipiona střetli s Kartáginci v čele s Hadrubalem Barkou. Římané dokázali své protivníky vypudit z jejich výhodného obranného postavení a způsobit jim značné ztráty. Scipio tím dosáhl svého prvního velkého vítězství nad Kartáginci v otevřené bitvě. Poražený Hasdrubal ale unikl s jádrem vojska na sever k Pyrenejím a poté vyrazil do Itálie podpořit svého bratra Hannibala.\n\nNa jaře 209 př. n. l. dobyl římský vojevůdce Publius Cornelius Scipio náhlým a překvapivým výpadem Nové Kartágo (dnešní Cartagena), nejvýznamnější oporu punské moci na Iberském poloostrově. Díky tomu získal značné množství zbraní, zásob potravin a válečného materiálu, uskladněných ve městě. Punové zadržovali v Novém Kartágu stovky rukojmích z řad domorodé hispánské aristokracie. Scipio je propustil do svých domovů, čímž si zajistil náklonnost místních kmenů.\n\nV Ibérii působily tehdy tři kartaginské armády pod velením Hasdrubala Barky, Magona Barky a Hasdrubala Gisgona, mající nad římským vojskem výraznou početní převahu. Kartaginští vojevůdci své výhody nijak nevyužili a proti Scipionovi ve zbytku roku 209 př. n. l. nic nepodnikli. Scipio setrval v Novém Kartágu patrně až do října, kdy se vydal na severovýchod do města Tarraco (Tarragona) a strávil zde nadcházející zimu. Tam za ním dorazil Edeko, vládce mocného kmene Edetanů, obývajícího pobřežní území jižně od řeky Hiberus (Ebro), a přidal se na jeho stranu. Edetany brzy následovaly další kmeny. Někdy v téže době se Hasdrubal Barkas, velitel nejbližší kartaginské armády, potýkal s opačnou situací, neboť od něho odpadli ilergetští náčelníci Indibilis a Mandonius. Obdobně se zachovala i většina ostatních Hispánů, protože podle Polybia špatně snášeli kartaginskou povýšenost.\n\nScipio se mezitím připravoval na nové tažení, přičemž rozpustil své válečné loďstvo a uvolněné námořníky přeřadil k vojsku. Na jaře 208 př. n. l. vyrazil z Tarracony a postupoval podél pobřeží na jih. Poté, co minul Saguntum, zamířil do vnitrozemí a od východu pronikl do údolí řeky Baetis (Guadalquivir). Během pochodu posílilo římské vojsko mnoho Hispánů, jejichž počet odhadují někteří historikové na 6 až 12 000. K Římanům se připojil také Indibilis a táhl společně s nimi proti Hasdrubalovi. Celkový počet Scipionových vojáků činil více než 40 000. Hasdrubalovo vojsko, zdržující se u města jménem Baecula (Bailén) v oblasti Castulonu, bylo méně početné než Scipionovo a čítalo zhruba 20 až 25 000 mužů.\n\nJakmile Římané postoupili k Baecule, jejich lehkooděnci napadli předsunuté punské jezdecké stráže a zahnali je do tábora. Hasdrubal přemístil v noci svůj tábor na nedaleký pahorek, chráněný vzadu řekou a lemovaný ze všech stran strmými svahy. Před ním se nacházel o něco nižší pahorek, rovněž obklopený příkrými svahy, ztěžujícími výstup. Punský velitel tam vyslal numidské jezdce a baleárské a africké lehkooděnce.\n\nScipio při pohledu na vyvýšené obranné postavení nepřátel zpočátku váhal se zahájením útoku. Po dvou dnech vyčkávání pojal však obavu z příchodu vojsk Magona a Hasdrubala Gisgona. Někteří novodobí badatelé se domnívají, že ho Hasdrubal zamýšlel vlákat do bitvy proti spojeným silám všech tří kartaginských armád. Scipio ale musel obdržet informaci o tom, že se blíží ostatní punští velitelé, a rozhodl se Hasdrubala napadnout dříve, než ho nepřátelé obklíčí. Přikázal dvěma kohortám, aby zablokovaly přístupové cesty k místu bitvy. Současně nařídil lehkooděncům (\"velites\") a vybraným vojákům pěchoty zaútočit na nižší pahorek, kdežto většinu mužů ponechal v táboře.\n\nVojáci stoupající na pahorek se nejprve museli vypořádat s neschůdností drsného terénu a posléze s velkým množstvím střel, jimiž je zasypávali Punové. Navzdory přívalu oštěpů a kamenů Římané opětovali palbu a pozvolna se probíjeli nahoru. Jejich houževnatému náporu nedokázali Punové odolat a s citelnými ztrátami ustoupili na vyšší pahorek.\n\nPodle Polybiova líčení Hasdrubal nepředpokládal, že by se Scipio odvážil zdolat jeho výhodné postavení. Vyčkával proto výsledku střetu lehkooděnců, a teprve když viděl, že jeho muži boj prohrávají, zahájil rozmisťování jádra své armády na rovinatém vrcholu vyššího pahorku. Scipio rozkázal vítězícím lehkooděncům, aby vyrazili proti středu punské bitevní linie. Ostatní vojáky rozdělil na dvě poloviny. S jednou z nich vyrazil na pahorek z levé strany s úmyslem napadnout kartaginské pravé křídlo. Druhá polovina pod velením Gaia Laelia měla učinit totéž na levém křídle nepřítele. Hasdrubal právě vyváděl vojsko z tábora, nicméně jeho předchozí otálení způsobilo, že své muže nestihl seřadit včas. Punové totiž ještě neobsadili prostor na svých křídlech, když Římané vystoupali na vrchol a vpadli do jejich nekrytých boků. Jelikož se chystali na čelní střet, Scipionův manévr je naprosto zaskočil. Římané pobíjeli Puny na obou stranách, vyvolávali mezi nimi zmatek a obraceli je na útěk. Hasdrubal pochopil, že jeho bitevní šik se rozpadá, a upustil od dalšího boje. Se svými válečnými slony, pokladnicí a značnou částí vojska ustoupil za řeku nacházející se za pahorkem. Několik tisíc Punů přišlo o život a asi 10 000 pěšáků a 2000 jezdců padlo do zajetí.\n\nIhned po bitvě přesunul Scipio svůj tábor na výšiny, z nichž vypudil Hasdrubala, neboť očekával příchod ostatních punských velitelů. O několik dnů později se Hasdrubal Gisgo a Mago spojili s Hasdrubalem někde poblíž horního toku řeky Tagus (Tajo). Uspořádali válečnou poradu, na níž se dohodli, že Hasdrubal se vydá na dlouho odkládané tažení do Itálie. Mago měl odevzdat své vojsko Hasdrubalu Gisgonovi a vypravit se na Baléarské ostrovy naverbovat žoldnéře. Hasdrubal Gisgo se měl stáhnout hluboko do Lusitánie a vyvarovat se střetu s Římany.\n\nV souladu se závěry porady se Hasdrubal vydal na pochod podél Tagu směrem k pyrenejským průsmykům. Blízkost ostatních punských sil odradila zřejmě Scipiona od toho, aby se ho pokoušel pronásledovat a bránit mu ve výpravě do Itálie. Místo toho vyčlenil část vojáků a vyslal je k Pyrenejím, aby sledovali jeho postup. Tím, že Hasdrubal opustil Hispánii, stáhl z poloostrova jednu ze tří kartaginských armád, takže poměr sil nepříznivý dosud pro Římany se poněkud vyrovnal. \n\nScipio nadále zůstával v oblasti horní Baetis a přijímal poselstva hispánských šlechticů, zdravících ho jako „krále“. Římský vojevůdce ale velkomyslně odmítl, aby ho takto oslovovali, a vybídl je, ať ho raději nazývají „vrchním velitelem“ (\"imperator\"). Zajaté Hispány nechal propustit bez výkupného, zatímco Afričany dal prodat do otroctví. Mezi zajatci se nacházel synovec numidského prince Masinissy jménem Massiva. Scipio ho pustil na svobodu a s bohatými dary ho poslal k Masinissovi. Indibilisovi dovolil, aby si z ukořistěných koní vybral 300 pro sebe. Když roční doba pokročila, odebral se přezimovat do Tarracony.\n\n\n"}
{"id": "1451315", "url": "https://cs.wikipedia.org/wiki?curid=1451315", "title": "Věra Lejsková", "text": "Věra Lejsková\n\nVěra Lejsková, rozená Králová (* 1. října 1930 Žeravice) je česká klavíristka, hudební pedagožka a publicistka.\n\nStudovala hru na klavír na Brněnské konzervatoři a Janáčkově akademii múzických umění. Vyučovala na domovské konzervatoři a vedle sólových vystoupení hrála zejména v duu se svým manželem Vlastimilem Lejskem. Roku 1978 s ním založila Mezinárodní Schubertovu soutěž pro klavírní dua.\n\n"}
{"id": "1451319", "url": "https://cs.wikipedia.org/wiki?curid=1451319", "title": "Fuad Alijev (1983)", "text": "Fuad Alijev (1983)\n\nFuad Alijev (* 28. červnce 1983) je bývalý ázerbájdžánský zápasník – klasik.\n\nZápasení se věnoval od 10 let. Připravoval se v Baku, kde se specializoval na řecko-římský (klasický) styl. V ázerbájdžánské mužské reprezentaci se pohyboval od roku 2006 ve váze do 60 kg. V roce 2008 prohrál olympijskou nominaci na olympijské hry v Pekingu s Vitali Rahimovem. Sportovní kariéru ukončil v roce 2012.\n\nV ázerbájdžánské reprezentaci se později pohyboval jeho jmenovec Fuad Alijev (*1992).\n\n\n"}
{"id": "1451321", "url": "https://cs.wikipedia.org/wiki?curid=1451321", "title": "Kyle Connor", "text": "Kyle Connor\n\nKyle Connor (* 9. prosince 1996 Clinton Township, Michigan) je americký profesionální hokejový útočník hrající za tým Winnipeg Jets v severoamerické lize National Hockey League (NHL). Byl draftován v prvním kole ze 17. místa při draftu do NHL v roce 2015.\n\nSvou kariéru zahájil v klubu Youngstown Phantoms v lize USHL během sezóny 2012-13. Během sezóny 2013-14 zaznamenal 31 gólů a 43 asistencí v 56 zápasech, čímž překonal historický klubový rekord v počtu bodů za sezónu. Za tyto výsledky byl jmenován do USHL Týmu hvězd 2013-14.\n\nBěhem sezóny 2014-15 vedl v bodování ligy, když proměnil 34 gólů a získal 46 asistencí, čímž překonal klubový rekord, který nastavil v předešlé sezóně. Opět byl jmenován do USHL Týmu hvězd a byl také jmenován USHL Hráčem roku.\n\nSezónu 2015-16 odehrál v univerzitním týmu Michigan Wolverines. Hned při prvním zápase zaznamenal dva góly a asistenci. Po zbytek sezóny byl nadále jedním z nejlepších hráčů ligy a byl několikrát nominován hráčem měsíce či nejužitečnějším hráčem.\n\n11. dubna 2016 podepsal tříletou smlouvu s týmem Winnipeg Jets. Connor zaznamenal svůj první gól v NHL 27. října 2016 při vítězství nad týmem Dallas Stars. Sezónu 2017-18 začal na farmě v Manitoba Moose, nicméně již v říjnu byl znovu povolán do hlavního týmu Winnipegu. První gól v sezóně vstřelil hned následující den proti týmu Columbus Blue Jackets.\n\nNa juniorském turnaji v roce 2013 reprezentoval Spojené státy americké. Zaznamenal dva góly a tři asistence ve čtyřech zápasech a společně s týmem Spojených států amerických získal zlatou medaili. Skóroval vítězný gól ve finále šampionátu proti Rusku. Spojené státy americké reprezentoval i na juniorském šampionátu v roce 2014. Zaznamenal jeden gól a jednu asistenci ve čtyřech zápasech a získal zlatou medaili.\n\nSpojené státy americké reprezentoval také na Mistrovství světa v ledním hokeji do 18 let v roce 2014, kde zaznamenal čtyři góly a tři asistence v sedmi zápasech a získal zlatou medaili. \n\nÚčastnil se Mistrovství světa v ledním hokeji 2016, kde zaznamenal dvě asistence v pěti zápasech.\n"}
{"id": "1451327", "url": "https://cs.wikipedia.org/wiki?curid=1451327", "title": "Keprťák", "text": "Keprťák\n\nKeprťák je vodní plocha o rozloze 1,05 ha vzniklá po těžbě štěrkopísku ukončené v polovině 20. století. Nachází se asi 0,5 km severovýchodně od centra obce Plotiště nad Labem a je využívána jako mimopstruhový rybářský revír.\n\n"}
{"id": "1451328", "url": "https://cs.wikipedia.org/wiki?curid=1451328", "title": "Písníky Pod Ornstovými jezery", "text": "Písníky Pod Ornstovými jezery\n\nPísníky pod Ornstovými jezery jsou soustavou dvou vodních ploch o rozloze 1,25 ha jezero I a 3,15 ha jezero II (měřeno ve směru od letiště) vzniklých po těžbě štěrkopísku ukončené v polovině 20. století. Nacházejí se asi 1 km severně od centra obce Věkoše a jsou využívána jako mimopstruhový rybářský revír pro sportovní rybolov.\n\n"}
{"id": "1451330", "url": "https://cs.wikipedia.org/wiki?curid=1451330", "title": "Věkošský rybník", "text": "Věkošský rybník\n\nVěkošský rybník o rozloze vodní plochy 0,27 ha se nalézá na západním okraji obce Věkoše a je využíván pro chov ryb.\n\n"}
{"id": "1451332", "url": "https://cs.wikipedia.org/wiki?curid=1451332", "title": "Durynské vévodství", "text": "Durynské vévodství\n\nDurynské vévodství (německy \"Herzogtum Thüringen\") byl středověký stát Svaté říše římské. Původně bylo vévodstvím Franské říše a východně položenou markou Austrasie v době panování dynastie Merovejců. Název byl odvozen od místního germánského kmene Durynků (latinsky \"Thuringi\"), kteří zde v polovině 5. století, zhruba na území přibližně odpovídajícím dnešnímu Durynsku, vybudovali vlastní samostatnou říši (kmenové království). V průběhu středověku ubývalo vévodství co do rozlohy i významu, až nakonec bylo v roce 1130 pozměněno na lankrabství (německy \"Landgrafschaft Thüringen\").\n\nKmenové království Durynků, které se utvářelo v průběhu 5. století, bylo roku 531 vyvráceno Franky. Na jeho místě Frankové vytvořili Durynské vévodství, roku 1130 pozměněné na Durynské lankrabství, které přetrvalo do roku 1440. Během války o durynské dědictví se od Durynského lankrabství oddělila část, na níž roku 1264 vzniklo Hesenské lankrabství. Od roku 1572 až do 19. století byla zvláště jižní polovina Durynska rozdělena mezi řadu různě velkých států a státečků (tzv. ernestinská vévodství a hrabství rodů Reussů a Schwarzburgů). Některé z nich zanikly začátkem 19. století, jiné se roku 1871 změnily ve spolkové země Německého císařství.\n\n"}
{"id": "1451336", "url": "https://cs.wikipedia.org/wiki?curid=1451336", "title": "Vlastimil Franc", "text": "Vlastimil Franc\n\nVlastimil Franc (23. listopadu 1932, Semechnice - 30. listopadu 1993) byl český hokejový útočník. Po skončení aktivní kariéry působil jako hokejový trenér.\n\nReprezentoval Československo 14. listopadu 1959 v utkání s Norskem. Gól v reprezentaci nedal. Na klubové úrovni hrál za Dynamo Pardubice (1957–1970). Začínal v Sokolu Semechnice.\n\n"}
{"id": "1451343", "url": "https://cs.wikipedia.org/wiki?curid=1451343", "title": "Seznam voleb do zastupitelstev obcí v Česku mimo řádný termín (2018–2022)", "text": "Seznam voleb do zastupitelstev obcí v Česku mimo řádný termín (2018–2022)\n\nSeznam voleb do zastupitelstev obcí v Česku mimo řádný termín uvádí přehled všech voleb do obecních zastupitelstev na území České republiky, které se v průběhu funkčního období 2018–2022 nekonaly v termínu řádných voleb.\n\nMimořádné volby se konají tehdy, pokud správní soud rozhodne o neplatnosti původních voleb (\"opakované volby\"), jestliže v původně naplánovaných volbách kandidoval nedostatečný počet osob (\"dodatečné volby\") nebo pokud v průběhu funkčního období klesne počet zastupitelů pod stanovenou hranici či je zastupitelstvo kvůli své nečinnosti rozpuštěno, příp. vznikne-li nová obec (\"nové volby\"). V případě zneplatnění jen hlasování, příp. není-li za určitý volební okrsek odevzdán řádný zápis o průběhu voleb, provádí se pouze \"opakované hlasování\". Mimořádné volby vyhlašuje ministr vnitra.\n\nV roce 2019 mají proběhnout následující volby:\n\n"}
{"id": "1451345", "url": "https://cs.wikipedia.org/wiki?curid=1451345", "title": "Lisowicia", "text": "Lisowicia\n\nLisowicia (\"pocházející z Lisowic\") byl rod obřího terapsida ze skupiny Dicynodontia. Žil v období pozdního svrchního triasu (pozdní nor až raný rét; asi před 205 miliony let) na území dnešního jižního Polska (okolí města Lisowice v Horním Slezsku). Původně byl objev tohoto obřího synapsida oznámen roku 2008, tehdy však ještě nedostal vlastní vědecké jméno.\n\n\"Lisowicia\" je v současnosti nejmladším známým prokazatelným dicynodontem vůbec, navíc je zdaleka největším známým zástupcem celé této skupiny. Představuje také největšího známého nedinosauřího obratlovce, žijícího v období svrchního triasu. Délka těla těchto obřích synapsidů byla autory popisné studie odhadnuta asi na 4,5 metru, výška v nejvyšším bodě hřbetu zhruba na 2,6 metru a hmotnost až na 9 tun. Jednalo se tedy o zvíře velikosti mohutného dospělého slona afrického. Kosti tohoto druhu vykazují stálý růst, který nebyl v žádném bodě vývoje rapidně přerušen nebo ukončen. Je zřejmé, že stejné evoluční trendy, které favorizovaly obří druhy dinosaurů, byly ve hře také u triasových synapsidů. Končetiny byly pro účel lepší podpory velkého těla plně vzpřímené pod tělem. V červnu 2019 byla publikována studie o objemovém 3D modelu tohoto tvora, podle které byla ve skutečnosti lisowicia poněkud menší (průměrná hmotnost dosahovala \"jen\" asi 5,88 tuny, oproti maximální udávané hmotnosti 9,33 tuny v původní popisné studii).\n\n"}
{"id": "1451348", "url": "https://cs.wikipedia.org/wiki?curid=1451348", "title": "Ornstova jezera", "text": "Ornstova jezera\n\nOrnstova jezera je soustava vodních ploch vzniklá jako pozůstatek mrtvého ramene řeky Labe po provedení regulace Labe v dvacátých letech 20. století. Nachází se asi 2 km severně od centra obce Věkoše u komunikace III. třídy č. 29912 spojující Věkoše s obcí Předměřice nad Labem. Ornstova jezera představují lokální biocentrum a jsou využívána jako mimopstruhový rybářský revír.\n\n"}
{"id": "1451353", "url": "https://cs.wikipedia.org/wiki?curid=1451353", "title": "Johann Ernst Glück", "text": "Johann Ernst Glück\n\nJohann Ernst Glück (také Ernst Glükk, , ; 18. května 1654, Wettin – 5. května 1705, Moskva) byl německý luterský teolog a duchovní; překladatel bible do lotyštiny.\n\nPůsobil jako duchovní v Marienburgu, kde roku 1685 dokončil překlad Nového zákona a roku 1689 překlad celé Bible do lotyštiny. \n\nJeho služebnou byla Marta Helena Skavronská, jež se stala později ruskou carevnou.\n"}
{"id": "1451354", "url": "https://cs.wikipedia.org/wiki?curid=1451354", "title": "Správčický písník", "text": "Správčický písník\n\nSprávčický písník je rozsáhlá vodní plocha o rozloze 63,26 ha vzniklá po těžbě štěrkopísku ukončené koncem 20. století. Nachází se asi 0,5 km východně od centra obce Předměřice nad Labem, částečně leží i na katastrech obcí Lochenice a Rusek v okrese Hradec Králové.\n\nSprávčický písník je využíván pro rekreaci - pro jízdu na vodních lyžích nebo na motorovém člunu a vodním skútru. Je zde také dětské hřiště nebo hřiště pro plážový volejbal. Písník je využíván též jako mimopstruhový rybářský revír pro sportovní rybolov.\n\n"}
{"id": "1451365", "url": "https://cs.wikipedia.org/wiki?curid=1451365", "title": "Písník Rusek", "text": "Písník Rusek\n\nPísník Rusek je rozsáhlá vodní plocha o rozloze 18,34 ha vzniklá po těžbě štěrkopísku ukončené koncem 20. století. Nachází se na západním okraji obce Rusek v okrese Hradec Králové.\n\nPísník Rusek u hradeckého letiště je vyhledávanou lokalitou ke koupání. V písníku je také povolen rybolov. Jižní část písníku je zarostlá rákosem.\n\n"}
{"id": "1451372", "url": "https://cs.wikipedia.org/wiki?curid=1451372", "title": "Písník Pod radary", "text": "Písník Pod radary\n\nPísník Pod radary je vodní plocha o rozloze 3,4 ha vzniklá po těžbě štěrkopísku ukončené koncem 20. století. Nachází se asi 0,5 km jižně od centra obce Rusek v okrese Hradec Králové.\n\nV písníku Pod radary je povolen sportovní rybolov. Břehy písníku jsou zarostlé rákosem.\n\n"}
{"id": "1451395", "url": "https://cs.wikipedia.org/wiki?curid=1451395", "title": "Mandsaur", "text": "Mandsaur\n\nMandsaur či Mandasor (hindsky: ) je město v západní části indického státu Madhjapradéš. Je hlavním městem stejnojmenného okresu a v roce 2011 v něm žilo 141 667 obyvatel.\n\nMandsaur se nachází na řece Shivna v nadmořské výšce přibližně 425 až 435 metrů nad mořem. Vzdálenost od jihovýchodě se nacházejího hlavního města Madhjapradéše, Bhópalu je 320 km; Udaipur v indickém Rádžastánu je vzdálen 180 km severozápadním směrem. Klima je horké a suché, prší téměř výhradně v letní monzunové sezóně.\nOficiální statistikypočtu obyvatel existují teprve od roku 1991.\nVeměstě hindsky a urdsky mluvící obyvatelstvo se skládá z asi 67,5 procent hinduistů, z 25 procent z muslimů a asi 6,5 procent z džinistů; malé menšiny tvoří křesťané, sikhové, buddhisté a další menšiny. Stejně jako v je v severní Indii obvyklé, mužská část populace je o 5 procent vyšší než ženská.\n\nVe vesnicích v okolí města je zemědělsky orientovaná ekonomika, pěstují se hlavně bavlna, pšenice, čočka, a olejniny; pěstování opiového máku hraje též významnou roli. Město je střediskem řemesel, obchodu a služeb všech druhů.\n\nV dřívějších dobách mělo město název \"Dashapura\" nebo \"Dashpur\". Přibližně v letech 350 až 550 zde vládla dynastie Aulikaras. Později rozšířili Gurjara-Pratihara své zdepanství a přibližně od 8. století se Mandsaur nacházel na hranici mezi státy Málwa a Mévár. V první fáze iislámských výbojů v severní Indii bylo město ignorováno, a tak mohlo asi 200 km na jih existovat hinduistické království v Mandú. drží Mandsaur. Ve 13. století by město krátce pod vládou Dillíjského sultanátu a bylo v roce v roce 1562 anektované Mughalskou říš, které vládl Akbar Veliký.. V době úpadku Mughalské dynastie v 18. století vládu nad městem převzala dočasně Marátská říše, která ani nebyla poražena armádou, kterou vedl Jai Singh II. V roce 1818 přišla oblast města pod britskou nadvládu.\n\n\nOkolí města\n\n"}
{"id": "1451398", "url": "https://cs.wikipedia.org/wiki?curid=1451398", "title": "JAWA 350 OHC", "text": "JAWA 350 OHC\n\nJawa 350 OHC je motocykl firmy Jawa, vyráběný od roku 2017. Motocykl vychází z čínského Shineray XY 400 a designově se snaží přiblížit motocyklu Jawa 350/634 ze 70. a 80. letech minulého století. Na rozdíl od všech předešlých motocyklů se jménem Jawa 350, u kterých šlo o dvoutaktní dvouválec, v tomto případě jde o čtyřtaktní jednoválec.\n\nJelikož tento motocykl splňuje platné normy EURO IV, může být prodáván na rozdíl od letité Jawy 350/640 i v Evropské unii. Poprvé v historii značky Jawa je také tento model vybaven brzdovým asistentem ABS.\n\n\"Jawa 350 OHC Special\" je varianta inspirovaná závodními motocykly Jawa ze 60. let. Kapotáž je inspirovaná závodním čtyřválcem 350/673. Třetí verze \"Jawa 350 OHC Scrambler\" vylepšuje terénní schopnosti motocyklu, palivovou nádrží odkazuje na Jawu 250/353.\n\n\n"}
{"id": "1451399", "url": "https://cs.wikipedia.org/wiki?curid=1451399", "title": "Východočeský krajský přebor 1981/82", "text": "Východočeský krajský přebor 1981/82\n\nV soubojích Východočeského krajského přeboru 1981/82 se utkalo 14 týmů dvoukolovým systémem podzim – jaro. Tento ročník skončil v červnu 1982.\n\nPoznámky:\n\n"}
{"id": "1451400", "url": "https://cs.wikipedia.org/wiki?curid=1451400", "title": "Dva bratři (ostrovy)", "text": "Dva bratři (ostrovy)\n\nDva bratři (rusky \"Два Брата\", někdy též \"Два Пальца\") jsou dva malé ostrůvky poblíž jižního okraje zálivu Rudnaja v Japonském moři, jejichž dominantou jsou dva mořské útesy ve tvaru skalních jehel. Území, kde se nacházejí, je součástí Dalněgorského městského okruhu Přímořského kraje Ruské federace. K všeobecné známosti a popularitě těchto ostrůvků přispěla především skutečnost, že byly vyobrazeny na tisícirublové bankovce z roku 1995.\n\nOstrůvky se nacházejí jen 130 metrů od pobřeží, přibližně 30 km vzdušnou čarou směrem na jihovýchod od správního střediska městského okruhu Dalněgorsku a 3,7 km jižně od přístavu Rudnaja Pristaň a ústí řeky Rudnaja do stejnojmenného zálivu. Větší z obou útesů je vysoký 23,2 metrů, druhý má výšku 15 metrů.\n\nOstrůvky jsou významnou geologickou lokalitou. Prapůvod vzniku nynějších mořských útesů, zvaných Dva bratři, je v období svrchní křídy, tj. v období intenzívního vulkanismu, který vytvářel struktury východního sichote-aliňského pásu.\nVznikaly tak četné sopouchy a struskové kužele, které se staly základem budoucích geomorfologických tvarů v této oblasti. Přibližně před 16 milióny let se začala formovat proláklina Japonského moře, vytvářel se pobřežní šelf a postupně stoupala výška mořské hladiny.\n\nProces přetváření pobřeží v důsledku erozních vlivů, jehož výsledkem je současná podoba ostrůvků Dva bratři, započal zhruba před 135 000 lety. Před 115 až 105 tisíci let, kdy vulkanický masív, tvořící jádro budoucích ostrovů, byl ještě součástí pobřeží, došlo k ochlazení klimatu a poklesu mořské hladiny až o 9 metrů.\n\nV průběhu následujících tisíciletí se ještě několikrát mořská hladina zvedla a po čase opět poklesla. Proměňovalo se i zdejší pobřeží. Žulové skály Dvou bratří byly postupně odděleny od pevniny a staly se samostatnými ostrovy, i když vycházejícími ze společné základny, ležící pod hladinou moře.\n\nSkály jsou místy kolmé až převislé a téměř bez vegetace. Jen na několika chráněných místech se uchytil pýr, ostřice, šťovík a úrazník poléhavý (\"Sagina procumbens).\"\n\nKolem ostrůvků je bohatý podmořský život. Vyskytují se zde chobotnice, nahožábří plži a různé druhy paprskoploutvých ryb. Rovněž je zde možno spatřit kraby, medúzy a dokonce i lachtany ušaté a velryby.\n\nDva bratři jsou považovány za symbol Rudné Pristaně i Dalněgorsku. Jejich význam ještě zvýšila skutečnost, že byly vybrány jako ústřední motiv pro bankovku v hodnotě 1000 rublů, vydanou v roce 1995 (bankovka platila pouze do roku 1997). V letním období si tuto přírodní zajímavost přijíždějí prohlédnout tisíce turistů.\n\nKontinentální pobřeží je zde kamenité a mořské dno skalnaté, lokalita je vhodná k potápění. K bližšímu z obou ostrůvků se lze přebrodit, druhý, na němž je ukryta malá jeskyně, je oddělen hlubokým průlivem.\n\nOblast přístavu Rudnaja Pristaň a zálivu Rudnaja (do roku 1972 záliv Tetjuche, rusky \"Тетюхе\") je poznamenána dlouhodobou ekologickou zátěží, způsobenou zdejším průmyslem, zejména činnostní rudního kombinátu Dalpolimetall (\"Дальполиметалл\"). V roce 2006 newyorský Blacksmithův institut (roku 2015 byl přejmenován na Pure Earth) v přehledu nejznečištěnějších míst planety uvedl Rudnuju Pristaň spolu s takovými místy, jako je Černobyl, Norilsk nebo Dzeržinsk. Již v roce 2005 publikoval podrobné informace o ohrožení životního prostředí i života obyvatel v oblasti zátoky Rudnaja P. O. Šarov v knize \"Свинец в окружающей среде пос. Рудная Пристань: оценка риска отравления детей\" (\"Olovo v životním prostředí obce Rudnaja Pristaň. Vyhodnocení rizika otravy dětí\") a tento materiál posléze obhájil ve stejnojmenné disertační práci na Dálněvýchodní federální univerzitě ve Vladivostoku.\n"}
{"id": "1451408", "url": "https://cs.wikipedia.org/wiki?curid=1451408", "title": "Analýza stabilních izotopů stroncia a kyslíku", "text": "Analýza stabilních izotopů stroncia a kyslíku\n\nJednou z přírodovědných metod v archeologii je využití analýzy izotopů kyslíku a stroncia nebo i dusíku, uhlíku a síry v kosterních pozůstatcích lidí a zvířat. Díky ní se dá určit migrace za života daného jedince nebo i stavba jeho stravy.\n\nIzotopová analýza je destruktivní metoda, protože při procesu zkoumání se vzorek nenávratně poškodí. První fází je čištění vzorku v laboratoři, kde je také následně upravován chemickými prostředky. Dále je vzorek analyzován spektrometrem, který určí poměr izotopů ve vzorku. Princip spektrometrie funguje tak, že látka obsažená ve vzorku ve vakuu ionizuje, díky čemuž získá náboj, ionizované částice se oddělí a podle rozdílné hmotností se zachytí při průchodu elektrickým či magnetickým polem.\n\nPomocí izotopů stroncia je možno vysledovat výživu jedince, člověka a zvířete, a to proto, že se izotopy stroncia dostávají do „potravy“ zvětráváním krystalických vyvřelin, jejichž nejvyšší množství nalezneme v rostlinách. Kvůli tomu je množství tohoto prvku v tělech býložravých tvorů vyšší. Jako příklad lze použít stabilní izotop stroncia k výzkumu migrace, kde se srovnává izotopový materiál v zubech z doby jejich mineralizace a materiál v kostech z posledních let života daného tvora. Jestliže se materiál izotopu liší, je pravděpodobné, že tvor žil v mladí jinde, než kde zemřel.\n\nIzotop kyslíku je zas obsažen v atmosféře, potravě a vodě. Složení přijímané potravy je ovlivněno množstvím O ve vodě v místě, kde žijí daní jedinci. Množství prvku kolísá v závislosti na nadmořské výšce, vzdálenosti od moře, teplotě a množství místních srážek. Izotop kyslíku se ukládá do zubních a kostních minerálů.\n\n"}
{"id": "1451416", "url": "https://cs.wikipedia.org/wiki?curid=1451416", "title": "Eriskay", "text": "Eriskay\n\nEriskay (ve skotské gaelštině \"Èirisgeigh\") je nevelký ostrov v souostroví Vnějších Hebrid u severozápadního pobřeží Skotska. Leží mezi ostrovy South Uist a Barra. Při sčítání v roce 2011 měl 143 obyvatel, od minulého sčítání v roce 2001 populace vzrostla o 7,5 %. Obyvatelstvo žije rozptýleně v malých komunitách o několika domech.\n\nOstrov je přibližně 4 km dlouhý a 2,4 km široký, s plochou cca 7 km². Nejvyšším bodem ostrova je Beinn Sgrithean (186 m. n. m.). Povrch pokrývají převážně kamenité pastviny, na severozápadě je úrodnější oblast přímořských luk zvaných \"machair\".\n\nJméno ostrova pochází z norského \"Eiriksey\", „Erikův ostrov“. Podle obyčeje z vikingských dob má každý občan ostrova nárok držet deset ovcí, dvě krávy a jednoho poníka.\n\n2. srpna 1745 se na pobřeží ostrova vylodil princ Karel Eduard Stuart, aby zahájil jakobitské povstání.\n\nV roce 1941 u pobřeží ostrova ztroskotala loď SS Politician s nákladem whisky. Události s tím spojené se staly námětem k filmu \"Whisky Gallore!\" (\"Moře whisky\").\n\nV minulosti ostrov opustila řada zejména mladých rodin z důvodu špatné nabídky práce a vzdělání.\nZ ostrova pochází starobylé plemeno poníka \"Eriskay pony\". Odolná zvířata adaptovaná na drsné, vlhké a chladné klima Vnějších Hebrid jsou produktem dílem záměrného šlechtění, dílem přirozeného výběru. V konkurenci jiných plemen, dovezených na ostrovy, se původně početná populace snížila až na 20 zvířat v 70. letech 20. století. Cílenou kampaní bylo plemeno zachráněno a počet vzrostl na 420 kusů. Rasa je udržována pomocí řízené plemenitby.\n\nEriskay je od roku 2001 spojen mořskou silnicí s ostrovem South Uist. Přívoz spojuje místní přístav Ceann a' Ghàraidh s Ardmore na ostrově Barra. Na ostrov rovněž zajíždějí trajekty společnosti Caledonian MacBrayne. Záliv Acarsaid Mhòr je přirozeným přístavem s modernizovaným vybavením.\nAutobusová linka vede z Eriskaye přes South Uist, Benbeculu a North Uist na ostrov Berneray.\n"}
{"id": "1451427", "url": "https://cs.wikipedia.org/wiki?curid=1451427", "title": "Chmelnice (rozcestník)", "text": "Chmelnice (rozcestník)\n\nChmelnice může označovat:\n\n\n"}
{"id": "1451428", "url": "https://cs.wikipedia.org/wiki?curid=1451428", "title": "Seznam opatů Kladrubského kláštera", "text": "Seznam opatů Kladrubského kláštera\n\nTento seznam opatů Kladrubského kláštera zahrnuje opaty benediktinského kláštera v Kladrubech, počínaje prvním opatem Bertholdem (jmenován v roce 1115) po zrušení kláštera. \n\nSeznam může být neúplný a údaje mohou být nepřesné neboť existuje jen velmi omezené množství věrohodných historických pramenů. Většina údajů pochází z Přehledu kladrubských opatů od Johanna Prunera (1760). Případná česká jména jednotlivých opatů jsou pak převzata z publikace \"Kladruby v pohledu devíti staletí\" historika Jiřího Čechury. \n"}
{"id": "1451437", "url": "https://cs.wikipedia.org/wiki?curid=1451437", "title": "Bonsai č. 3", "text": "Bonsai č. 3\n\nBonsai č. 3 je česká folková skupina z Českých Budějovic. Je charakteristická svým obsazením violoncella.\n\nSkupinu založili v roce 1998 studenti Jihočeské univerzity. Název skupiny odkazuje na dřívější Bonsai, výherce Porty z 80. let, jejíž tvorba tvoří značnou část repertoáru skupiny. Číslo 3 bylo zvoleno proto, že po rozpadu původní Bonsaie vystupoval její člen František Stralczynský pod stejným názvem s jiným souborem.\n\nV roce 2018 vyhrála skupina hlavní cenu poroty v soutěži Mohelnický dostavník, ve stejném roce se probojovala i do finále Porty.\n\n\nMezi zakládající členy patřil také Jan Přeslička, který později založil skupinu Epydemye.\n\n\n"}
{"id": "1451438", "url": "https://cs.wikipedia.org/wiki?curid=1451438", "title": "Malostranské dvorky", "text": "Malostranské dvorky\n\nMalostranské dvorky byla kulturní akce pořádaná ve dnech 12.–24. května 1981, při které byla prezentována výtvarná díla především mladší generace umělců v prostředí dvorů a vnitrobloků pražské Malé Strany.\n\nAkci organizovalo Divadlo v Nerudovce a Pražské středisko památkové péče a ochrany přírody prostřednictvím Jiřího T. Kotalíka a navazovalo na některé obdobné aktivity jako byla \"Socha a město\" v Liberci nebo \"Sochařská setkání\" ve Vojanových sadech. Svou neformálností mimo běžnou soudobou organizaci kulturního života navazovala na podobnou akci v soukromém domě v jihočeském Malechově v létě 1980 (a zopakovanou v srpnu 1981). Charakteristické také bylo, že umění „vystoupilo z výstavních síní“ (některá díla vznikala přímo pro konkrétní prostory) mezi lidi do města.\n\nK účastníkům Malostranských dvorků patřili Eva Fuková, Kurt Gebauer, Magdalena Jetelová, Ivan Kafka, Svatopluk Klimeš, Aleš Lamr, Pavla Michálková, Jiří Mrázek, Naděžda Rawová, Tomáš Ruller, Jiří Sozanský, Čestmír Suška a Olbram Zoubek.\n\nMalostranské dvorky patřily ke klíčovým událostem neformální české výtvarné scény 80. let, spolu se zmíněným Malechovem nebo Chmelnicí, setkání na sklizené chmelnici u Mutějovic na podzim 1983. Na akci pak přímo navázaly \"Staroměstské dvorky\" konané v roce 1990 a od roku 2017 pod názvem Malostranské dvorky pořádá kulturní akce v prostorách Malé Strany spolek \"Piána na ulici\" Ondřeje Kobzy.\n\nDokumentarista Petr Zrno o výstavě natočil krátký snímek \"Roztomilé odpoledne\", který se v době výstavy několik dní vysílal v kinech v rámci týdeníku. Fotograficky výstavu zdokumentoval Miroslav Fokt.\n\n"}
{"id": "1451465", "url": "https://cs.wikipedia.org/wiki?curid=1451465", "title": "Selhání vlády", "text": "Selhání vlády\n\nK selhání vlády dochází, když jednání vlády zhoršuje ekonomickou efektivitu, což se může projevit například jako neefektivní alokace zboží či peněz, nestabilita nebo neefektivnost výroby. Selhání vlády stojí v kontrastu ke selhání trhu. Chronické selhání vlády může vézt ke zhroucení státu.\n\nVláda má tendenci neustálé rozpínavosti svého vlivu, protože nemá oproti podnikatelským subjektům ziskovou kontrolu. Má na své jednání monopol, nepodléhá hospodářské soutěži a riziku podnikatelského bankrotu. Projekty se realizují dle získané podpory, nikoliv dle skutečné efektivity.\n\nVláda má k dispozici pouze omezené množství informací, na základě kterých pak rozhoduje o jednotlivých opatřeních. Dále dochází k časovému nesouladu mezi okamžikem, kdy je potřeba něco řešit a okamžikem, kdy vládní opatření začnou platit. \n\nPolitici prosazují dílčí společenské zájmy v důsledku působení nátlakových skupin na úkor celku. Politici preferují krátkodobé programy před dlouhodobými a odkládají bolestivé reformní kroky do budoucnosti. Preferují se programy na dnešní spotřebu oproti budoucí.\n\n\n"}
{"id": "1451466", "url": "https://cs.wikipedia.org/wiki?curid=1451466", "title": "Valle San Felice", "text": "Valle San Felice\n\nValle San Felice (\"údolí sv. Felixe\") je vesnice, část obce Mori v italské autonomní provincii Trento. Nachází se v nadmořské výšce 583 m n. m. a žije zde obyvatel. Vesnice se rozkládá podél strže pod masivem Monte Biaena (1622 m) na terasách nad hlubokým údolím, kterým prochází silnice z Rovereta ke Gardskému jezeru. Název vesnice je odvozen od jmen světců Fortunáta a Felixe, kterým je zasvěcen místní kostel. Kromě něj se ve vesnici nachází ještě kaple sv. Anny. V okolí vesnice se též pěstuje vinná réva.\n\n\n"}
{"id": "1451468", "url": "https://cs.wikipedia.org/wiki?curid=1451468", "title": "Drummond", "text": "Drummond\n\nSlovo Drummond má více významů:\n"}
{"id": "1451474", "url": "https://cs.wikipedia.org/wiki?curid=1451474", "title": "Emil Voigt", "text": "Emil Voigt\n\nJméno Emil Voigt nosí více osob:\n\n"}
{"id": "1451478", "url": "https://cs.wikipedia.org/wiki?curid=1451478", "title": "Seznam dílů seriálu Děda se závazky", "text": "Seznam dílů seriálu Děda se závazky\n\nToto je seznam dílů seriálu \"Děda se závazky\".\n\n<onlyinclude>\n</onlyinclude>\n\n"}
{"id": "1451480", "url": "https://cs.wikipedia.org/wiki?curid=1451480", "title": "Aldašín", "text": "Aldašín\n\nAldašín () je zaniklá obec, která se nachází na katastru obce Jevany v okrese Praha-východ. Na jejím místě je dochován pouze kostel sv. Jiří.\n\nNázev \"Aldašín\" vznikl ze staršího tvaru \"Udašín\" či \"Vodašín\". Existují dvě teorie objasňující vznik tohoto názvu – buď může být odvozen od vlastního jména zakladatele – Udaše či Udajsi, případně může název vycházet ze spojení německých slov (les) a (popel).\n\nPrvní písemná zmínka o pastevecké osadě Aldašín pochází z roku 1344. V roce 1352 byl Aldašín připomínán jako plebánie, s chrámem sv. Jiří. K obci dále náležely osady \"Bohumil\", \"Cukmantl\", \"Drbohlavy\", \"Jevany\" a jevanský a penčický mlýn. V roce 1358 získal Ješek z Kostelce obec Aldašín jako léno od Karla IV., patřil tedy k černokosteleckému panství. Za husitských válek byla opuštěna místní fara a obec definitivně zpustla po roce 1645, kdy byla za třicetileté války vypálena. Pokusy o znovuosídlení v roce 1690 nebyly úspěšné, následně ale byl starý kostel v roce 1729 přestavěn a barokizován na popud majitelky panství, Marie Terezie z Lichtenštejna. Kostel byl v roce 1771 doplněn na západním průčelí věží s osmibokou helmicí. Kostel byl dále opraven v roce 1907, to byla postavena nová kruchta, položena dlažba a vybudovány dveře vedoucí ze sakristie přímo na hřbitov.\n\nDíky své poloze v hlubokých lesích se Aldašín stal vyhledávaným poutním místem, tradice poutí však byla ukončena po komunistickém puči v 50. letech 20. století.\n\nPodobný historický osud sdílí obec i s nedalekými vesnicemi Bohumil, Penčice, Cukmantl a Drbohlavy, případně i vzdálenějšími Janovicemi u Říčan.\n\nKolem kostela se rozkládá funkční hřbitov s márnicí, je na něm pochován mj. biskup Jan Lebeda či hudební skladatel Karel Svoboda. V kostele sv. Jiří se konají mše pravidelně každou druhou neděli v měsíci od 14.00.\n\nAldašín je dostupný po modré turistické značce, a tak se stal vyhledávaným turistickým cílem pro pěší i cyklisty.\n\nV lokalitě probíhal v letech 2005–2007 archeologický průzkum.\n\n\n"}
{"id": "1451481", "url": "https://cs.wikipedia.org/wiki?curid=1451481", "title": "Haramoš", "text": "Haramoš\n\nHaramoš (také Haramosh Peak nebo Peak 58) je hora vysoká 7 406 m n. m. nacházející se v pohoří Karákóram v Pákistánu. Od vrcholu Haramoš 18 km severně leží hora Malubiting a 12,5 km severovýchodně se nachází vrchol Haramoš II.\n\nHaramoš byl poprvé prozkoumán v roce 1947 švýcarskou expedicí a německým týmem v roce 1955 ze severozápadu. V roce 1957 se skupina horolezců z Oxfordské univerzity marně snažila s Tonym Streaterem, Johnem Emerym, Bernardem Jillotem a Rayem Cuthbertem o první výstup, který musel být zastaven po opakovaných kalamitách. Jillot a Cuthbert se zabili, Streather a Emery přežili. Emery utrpěl těžké omrzliny a přišel o všechny prsty. Příběh této expedice zachytil Ralph Barker v knize \"The Last Blue Mountain\".\n\nPrvovýstup na Haramoš se zdařil 4. srpna 1958 týmu Rakušanů s Heinrichem Roissem, Stefanem Pauerem a Franzem Mandlem severovýchodním sedlem, tedy asi stejnou cestou neúspěšného výstupu z roku 1957. Dalšími členy expedice byli Rudolf Ebner a Rudolf Hammerschlag. Jako součást příprav byly vylezeny boční vrcholy Mani Peak I, Mani Peak II a Mani Peak IV.\n\nOd té doby byly zaznamenány pouze tři další výstupy: v roce 1978 japonskou expedicí západní stranou, v roce 1979 výstup, ke kterému nejsou zaznamenány bližší informace a v roce 1988 polskou skupinou z jihozápadu.\n"}
{"id": "1451487", "url": "https://cs.wikipedia.org/wiki?curid=1451487", "title": "Haramoš II", "text": "Haramoš II\n\nHaramoš II (také Haramosh II) je hora vysoká 6 666 m n. m. Nachází se v pohoří Karákóram v Pákistánu.Vrchol leží 12,5 km jihozápadně od hory Haramoš.\n\nPrvovýstup na Haramoš II provedla v roce 1995 britská expedice. Jejich výstupová cesta vedla z ledovce Chogolungma severozápadní stranou hory k vrcholu. Horolezci Brian Davison, Colin Wells a David Wilkinson dosáhli vrcholu 6. srpna. Paul Nunn a Geoff Tier je následovali na vrchol ve stejný den, ale zabili se při sestupu.\n"}
{"id": "1451493", "url": "https://cs.wikipedia.org/wiki?curid=1451493", "title": "Jiří Dobrylovský", "text": "Jiří Dobrylovský\n\nJiří Dobrylovský (* 4. června 1961 Praha) je český spisovatel a vysokoškolský pedagog.\n\nO roku 2000 přednáší na vysoké škole ekonomii. Zajímá se o historii, archeologii a astronomii. Dříve pracoval téměř deset let v české mediální sféře jako novinář. Jeho prvním vydaným románem je \"Země a impérium\" (2005), kterým složil poklonu Isaacu Asimovi. Jeho další knihy čerpají z české i celoevropské historie.\n\n"}
{"id": "1451496", "url": "https://cs.wikipedia.org/wiki?curid=1451496", "title": "Mall", "text": "Mall\n\nSlovo mall [mól] má více významů:\n\n\n\n\n"}
{"id": "1451507", "url": "https://cs.wikipedia.org/wiki?curid=1451507", "title": "Sotira Kaminoudhia", "text": "Sotira Kaminoudhia\n\nSotira Kaminoudhia je novodobý název osídlení z rané doby bronzové na Kypru. Archeologické naleziště se nachází asi 200 od obce Sotira (obec nesmí být zaměňována s stejnojmennou vesnicí na východě ostrova), 5 km od jižního pobřeží Kypru a 15 km na západ od města Limassol . Vykopávky se uskutečnili v letech 1981, 1983, 1986, a znovu od roku 2004. Výsledky prvních výzkumů výzkumů jsou publikovány z velké části ve vědecké monografii. Z novějších vykopávek existují pouze předběžné zprávy. Dle datování C-14 bylo místo osídleno přibližně letech 2600 až 1950 před naším letopočtem. Kultura z počátku doby bronzové je na Kypru též nazývána Philijská kultura. Z tohoto období existuje pouze několik málo vykopávek. Zejména obdélníkové půdorysy budov jsou novinkou, obytné budovy dřívější doby byly většinou kulaté. \n\nV blízkosti místa se nachází prameny, díky kterým několik tisíciletí, až do dnešní doby přitahovalo osadníky. Na třech místech byly odkryty pozůstatky architektury: areál A, areál B a areál C. U osady byl též odkryt malý hřbitov.\n\nDvě fáze osídlení (I, II) byli rozlišeny v areálu A. Zde se nachází několik pravoúhlých kamenných obdélníkových budov které jsou od sebe odděleny úzkými uličkami. Domy mají jeden, dva nebo tři pokoje. Některé z budov mají dvorek. Kromě místního vápence jsou domy také postaveny z hlíny. Pokoje měli ohniště, stejně jako jámu na odpadky a kamenné lavičky podél stěn.\n\nVně budov bylo nalezeno mnoho kamenných nástrojů, například polírované keramické nádoby, vřetena a přesleny, závaží tkalcovských stavů a měděné předměty, včetně šperků, nožů a jehel. V areálu C byla odkryta velká budova. V centru budovy je nádvoří s lavičkami u severní a východní zdi. Na dvůr se z budovy dalo dostat malou chodbou. V budovách bylo nalezeno mnoho keramiky. Místo mohlo být centrem společenského života. V areálu B byly odkryty čtyři stavby. Největší z nich má nádvoří s kamennou mísou uprostřed.\n\nStudie nalezených kostí dokazuje, že obyvatelé se věnovali chovu dobytka. Byly nalezeny ovčí a kozí kosti, dále kosti z jelenů, vepřové kosti jsou méně časté.\n\nNa hřbitově odkryté hroby jsou většinou malé, kulaté v zemi vyhloubené komory. Kosterní pozůstatky byly většinou špatně zachované, ale zdá se, že mrtví byly pochováni ve skrčené pozici na pravé straně těla. Ve hrobech byla nalezena keramika.\n"}
{"id": "1451508", "url": "https://cs.wikipedia.org/wiki?curid=1451508", "title": "Edice Bosňácká literatura ve 100 svazcích", "text": "Edice Bosňácká literatura ve 100 svazcích\n\nEdice Bosňácká literatura ve 100 svazcích (bosensky \"Bošnjačka književnost u 100 knjiga\") představuje reprezentativní soubor sta bosňáckých autorů z Bosny a Hercegoviny a Sandžaku. Roku 1995 ji začal vydávat bosňácký kulturní spolek \"Preporod\" (\"Obrození\"). Jedná se o nejrozsáhlejší výbor bosňácké literatury v moderních dějinách, která se do velké míry inspiroval edicí Muslimská literatura 20. století z roku 1991. Do roku 2017 vyšlo 60 svazků, a to vždy po pěti knihách ve 12 tzv. kolech (1995, 1996, 1997, 1999, 2002, 2003, 2004, 2005, 2006, 2007, 2010, 2017). Hlavním redaktorem celého nakladatelského počinu je spisovatel Irfan Horozović. \n\n\n"}
{"id": "1451509", "url": "https://cs.wikipedia.org/wiki?curid=1451509", "title": "Džalal-Abad", "text": "Džalal-Abad\n\nDžalal-Abad () je správním a ekonomickým centrálním městem v Kyrgyzstánu. Rozloha města je 88 km a počet obyvatel byl v roce 2009 97 172. Nachází se na severovýchodním konci Ferganské kotliny podél řeky Kögart, na úpatí pohoří Babas Ata, poblíž hranic s Uzbekistánem.\n\nDžalal-Abad je známý svými minerálními prameny. Lidé věřili, že voda z nedalekých lázní Azreti-Ayup-Paygambar vyléčí malomocné kvůli místní legendě. Balená minerální voda z regionu Džal-Abad se prodává po celém Kyrgyzstánu i v zahraničí.\n\nJedna z hlavních zastávek Hedvábné stezky (či Hedvábné cesty) v Kyrgyzstánu se nachází v regionu Džalal-Abad.\n\nNázev města je složen z perské přípony -abad, která se často používá v názvech měst v perských společnostech a odkazuje na osobu, která zde (pravděpodobně) žila.\n\nZačátkem 19. století byla vybudována malá pevnost Kokand, ke které vede stezka. Místní obyvatelé se zabývali zemědělstvím, obchodem a poskytovali služby poutníkům, kteří navštěvovali lázně. V 70. letech 20. století přišli do regionu ruští migranti. Založili posádkové město a vojenskou nemocnici.\n\nVlaková linka vede z Ferghanské kotliny severovýchodně asi 30 km do Kökjanggaku.\n\nNejvětší společnosti sídlící v Džalal-Abadu: Kyrgyz-Canada JV \"Kyrgyz Petroleum Company\", АО «Kelechek», АО «Nur». AOZT «KyrgyzChlopok», JV «Ak-Altyn». Sídlí zde společnosti vyrábějící tabákové výrobky «Tura-Ai» Ltd a «Aziz-Tabak» Ltd., které exportují 90% své produkce do 17 zahraničních zemí. Jsou zde také mlýny АО «Azrat Ayib», AOZT PTK «Intershaq», «Mariam & Co» ltd, a výrobce likérů AOZT «Jalalabat Arak Zavodu».\n\nV Džalal-Abadu je klima chladné a mírné. V zimě je zde více deštivo než v létě. Průměrná teplota (za rok) v Džalal-Abadu činí 12,3 °C. Průměr srážek je zde 416 mm.\nOblast Džalal-Abadu je známá svými vlašskými ořechy a scenérií (vzhledem krajiny). Nejvýznamnějšími místy jsou vodopády Arslanbob, přírodní rezervace Sary-Chelek a jezero. Ve městě jsou nejznámějšími místy náměstí, kulturní park, který obsahuje sochy a Jalalabadovo divadlo.\n\n"}
{"id": "1451510", "url": "https://cs.wikipedia.org/wiki?curid=1451510", "title": "Třída Abercrombie", "text": "Třída Abercrombie\n\nTřída Abercrombie byla třída monitorů britského královského námořnictva z období první světové války. Postaveny byly čtyři jednotky této třídy. Ve službě byly v letech 1915–1936. Jeden byl ve válce potopen a ostatní byly vyřazeny.\n\nNasazení britských predreadnoughtů do ostřelování pozemních cílů ve Flandrech na počátku první světové války ukázalo, že námořnictvo postrádá plavidla vhodná pro tento úkol. Řešením byla stavba několika tříd monitorů zčásti vyzbrojených kanóny sejmutými ze starších plavidel. Rovněž výzbroj monitorů třídy \"Abercrombie\" měla neobvyklý původ. Americká loděnice Benthlehem Steel nabídla Velké Británii čtyři dvojdělové věže s 356mm kanóny, které byly vyrobeny pro řeckou bitevní loď \"Salamis\". Tu stavěla německá loděnice AG Vulcan a dodání věží bránilo britské embargo. Právě pro tyto věže byly monitory vyvinuty. Čtyři jednotky této třídy postavily loděnice Harland & Wolff v Belfastu a Govanu v Glasgow a Swan Hunter ve Wallsendu. Stavba probíhala velmi rychle, ovšem za cenu některých konstrukčních kompromisů (např. slabý pohon). Do služby vstoupily v roce 1915. Původně krátce nesly jména po amerických vojevůdcích.\n\nJednotky třídy \"Abercrombie\":\nVýzbroj monitorů tvořily dva 356mm kanóny umístěné v dvoudělové věži na přídi. Doplňovaly je dva 76mm kanóny, jeden 47mm kanón, 40mm kanón a čtyři 7,7mm kulomety. Pohonný systém se u jednotlivých plavidel mírně lišil. \"Abercrombie\" a \"Havelock\" měly dva kotle Babcock & Wilcox a dva parní stroje o výkonu 2000 hp, pohánějící dva lodní šrouby. Stroje monitoru \"Raglan\" měly výkon 2310 hp a monitoru \"Roberts\" 1800 hp, díky čemuž první dosahoval rychlosti 6,5 uzlu a druhý 6 uzlů.\n"}
{"id": "1451514", "url": "https://cs.wikipedia.org/wiki?curid=1451514", "title": "Salamis (1914)", "text": "Salamis (1914)\n\nSalamis byl dreadnought rozestavěný v Německu pro řecké námořnictvo v období před vypuknutím první světové války. Kvůli vypuknutí války byla jeho stavba zrušena.\n\nStavba nové řecké bitevní lodě byla objednána v roce 1912 u německé loděnice AG Vulkan v Hamburku. Hlavní výzbroj a pancéřování přitom měly být dodány loděnicí Bethlehem Steel z USA. Kýl \"Salamis\" byl založen 23. července 1913, přičemž dne 11. listopadu 1914 byla loď spuštěna na vodu. Stavbu zásadně zkomplikovalo vypuknutí první světové války a britská blokáda, kvůli které nemohly být dodány klíčové součásti pro dokončení plavidla. Například americké 356mm kanóny koupili Britové a vyzbrojili jimi monitory třídy \"Abercrombie\". Práce na \"Salamis\" byly na konci roku 1914 přerušeny. Po skončení války se o loď vedl spor. Roku 1932 plavidlo připadlo loděnici, která jej sešrotovala.\n\nPlánovanou výzbroj tvořilo osm 356mm kanónů ve dvoudělových věžích na přídi a na zádi. Doplňovalo je dvanáct 152mm kanónů, dvanáct 76mm kanónů a pět 500mm torpédometů. Pohonný systém tvořilo 18 kotlů Yarrow a tři parní turbíny AEG o výkonu 40 000 hp, pohánějící tři lodní šrouby. Nejvyšší rychlost měla dosahovat 23 uzlů.\n"}
{"id": "1451522", "url": "https://cs.wikipedia.org/wiki?curid=1451522", "title": "The Eighth Mountain", "text": "The Eighth Mountain\n\n\n\n"}
{"id": "1451523", "url": "https://cs.wikipedia.org/wiki?curid=1451523", "title": "Třída Humber", "text": "Třída Humber\n\nTřída Humber byla třída monitorů britského královského námořnictva z období první světové války. Celkem byly postaveny tři jednotky této třídy. Ve službě byly v letech 1914–1919. Původně byly postaveny pro brazilské námořnictvo, to je ale nepřevzalo a těsně před vypuknutím světové války je koupilo britské královské námořnictvo. Monitory byly intenzivně nasazeny ve světové válce. Žádný nebyl ztracen. Po válce byly vyřazeny.\n\nStavbu tří říčních monitorů Brazílie objednala roku 1912 u britské loděnice Vickers v Barrow-in-Furness. Jejich operační oblastí měla být řeka Amazonka, přičemž nebyly vhodné pro nasazení na moři. Monitory byly dokončeny v období od listopadu 1913 do února 1914. Brazílie je však nezaplatila, takže pro ně loděnice hledala jiného kupce. Před vypuknutím války je koupili Britové, kteří je převzali 3. srpna 1914. Královskému námořnictvu na počátku války chyběla vhodná plavidla pro podporu pozemních operací ve Flandrech a třída \"Humber\" pomohla zaplnit tuto mezeru.\n\nJednotky třídy \"Humber\":\nVýzbroj monitorů tvořily dva 152mm kanóny ve dvoudělové věži na přídi. Doplňovaly je dvě 120mm houfnice, čtyři 47mm kanóny a šest 7,7mm kulometů. Pohonný systém tvořily dva kotle a dva parní stroje o výkonu 1450 hp, pohánějící dva lodní šrouby. Nejvyšší rychlost dosahovala 9,5 uzlu. Dosah byl 4000 námořních mil při rychlosti 8 uzlů.\n\nBěhem války byla na monitorech \"Severn\" a \"Mersey\" původní dělová věž nahrazena dvěma samostatně lafetovanými 152mm kanóny.\n\nCelá třída byla v říjnu a listopadu 1914 intenzivně nasazena ve Flandrech. Na počátku roku 1915 byly odeslány do Středomoří. \"Humber\" se zapojil do vylodění v Gallipoli. Monitory \"Severn\" a \"Mersey\" se v červenci 1915 podílely na zneškodnění německého lehkého křižníku SMS \"Königsberg\", ukrývajícího se v deltě africké řeky Rufiji v Německé východní Africe. V oblasti následně zůstaly až do roku 1918. V říjnu 1918 byly soustředěny ve Středomoří.\n"}
{"id": "1451524", "url": "https://cs.wikipedia.org/wiki?curid=1451524", "title": "Indoíránci", "text": "Indoíránci\n\nIndoíránci jsou etnolingvistická skupina národů a etnik mluvících indoíránskými jazyky náležející mezi Indoevropany. Sami sebe někdy nazývali a nazývají Árjové/Árijci.\n\nPočátky Indoíránců můžou být spojeny s šířením jámové kultury na přelomu 4. a 3. tisíciletí př. n. l. z dnešní Ukrajiny a jižního Ruska na východ, kde na Altaji vznikla afanasjevská kultura. Pravděpodobně ještě jako jednotná skupina žili Indoíránci na přelomu 3. a 2. tisíciletí př. n. l. na sever a východ od Kaspického moře. To odpovídá jejich ztotožnění s archeologickou Andronovskou kulturou, která se rozvíjela přibližně mezi 23. stoletím př. n. l. až 21. stoletím př. n. l. v severním Kazachstánu a poté se šířila na jih a východ.\n\nV 16. století př. n. l. již došlo k diferenciaci Indoárijců a Íránců, jak ukazují prameny z mezopotámského království Mittani, ve kterých se vyskytují indoárijská slova.\n\nLze předpokládat, že Indoárijci obývali jižní část indoíránského území a při své cestě po východních březích Kaspického moře, když dorazili do pouštních oblastí východního Íránu, se rozdělili. Menší část vyrazila na západ a založila Mitanni, větší odešla na východ a před počátkem 15. století př. n. l. dorazila do indického Pandžábu.\n\nÍránci se vydali na jih až o několik století později a rozdělili se podobným způsobem na Médy a Peršany na západě v pohoří Zagros, poprvé zmíněné v asyrských pramenech v 9. a 8. století př. n. l., a na východní Íránce obývající Baktrii a Sogdianu, zatímco ostatní zůstali na severu a vstoupili do dějin od 6. století př. n. l. jako Skytové a Sarmati.\n\nNa základě lingvistické analýzy mohou být Indoíránci bližší Řekům, Arménům a Frýgům než ostatním indoevropským národům, jazyky této skupiny jsou někdy souhrnně nazývány řecko-árijské. Podle Martina Westa mohlo dojít k oddělení Indoiránců a proto-Řeků nejpozději v polovině 3. tisíciletí př. n. l., přičemž druzí jmenování v tomto období sídlili nejspíše na východním Balkáně či v Černomoří.\n\nNevyjasněnou otázka je etnická příslušnost lidu známého díky nálezům takzvaných tarimských mumií z Ujgurska ve východní Číně. Tento lid mohl být předkem pozdějších indoevropských Tocharů, ale také mohl být indoíránského původu.\n\nBěhem svého postupu na jih se Indoíránci střetávali s původním obyvatelstvem. Často je jim přisuzován zánik harrapské civilizace existující přibližně v letech 33. století př. n. l. až 13. století př. n. l. v údolí Indu. Původní obyvatelstvo území podmaněných Indoíránci mohli patřit mezi Drávidy, etnolingvistické skupiny mluvčích drávidských jazyků obývající především jižní Indii. Drávidským jazykem však mluví také Bráhujci, jedno z etnik žijících v Afghánistánu a Pákistánu, a před příchodem Indoíránců tak mohli Drávidé obývat mnohem větší oblast. Některými badateli jsou Drávidové považováni za totožné či příbuzné Elamitů, obývajících přibližně v letech 32. století př.n. l. až 540 př. n. l. jižní Írán, či s harrapskou civilizací.\n\nDalší významnou kulturou spojenou s expanzí Indoíránců je Baktrijsko-margiánský kulturní komplex (BMAC) existující v severním Afghánistánu, východním Turkmenistánu, jižním Uzbekistánu a západním Tádžikistánu přibližně v letech 2000 př. n. l. až 1500 př. n. l. Na území této usedlé civilizace nejspíše pronikali indoíránští kočovníci, ze začátku nejspíše docházelo k symbióze, ale v polovině 2. tisíciletí př. n. l. Indoíránci v oblasti mocensky dominovali. Indoíránci se v Margiáně v 15. až 5. století př. n. l. stali nositeli kultury Jaz, se kterou v oblasti počala raná doba železná.\n"}
{"id": "1451525", "url": "https://cs.wikipedia.org/wiki?curid=1451525", "title": "Puškinova medaile", "text": "Puškinova medaile\n\nPuškinova medaile je ocenění, kterým ruský prezident oceňuje přínos dekorované osobnosti v oblasti kulturní, v literatuře, humanitních vědách či dalších uměleckých oborech. Udělována je jak občanům Ruské federace, tak také cizincům. Vznik ocenění inicioval v roce 1999 u příležitosti dvoustého výročí Puškinova úmrtí ruský prezident Boris Jelcin. Samotná medaile má průměr tři centimetry, je ze stříbra a na lícové straně má z profilu zpodobněného básníka Alexandra Sergejeviče Puškina, zatímco na rubové straně medaile je básníkův podpis a pořadové číslo uděleného ocenění.\n\nK podzimu roku 2018 obdrželo ocenění více jak 940 osobností. Z Čechů byl první Václav Klaus, jenž ho získal v roce 2007. V březnu 2018 ho následoval předseda Česko-ruské společnosti Jiří Klapka. Dne 4. listopadu 2018 se dalším dekorovaným stal Jaromír Nohavica.\n"}
{"id": "1451534", "url": "https://cs.wikipedia.org/wiki?curid=1451534", "title": "Třída Gorgon", "text": "Třída Gorgon\n\nTřída Gorgon byla třída monitorů britského královského námořnictva z období první světové války. Původně byly rozestavěny jako pobřežních bitevních lodě norského královského námořnictva třídy Bjørgvin, ale po vypuknutí války je zabavilo britské námořnictvo, pro které byly dokončeny jako \"Glatton\" (ex \"Bjørgvin\") a \"Gorgon\" (ex \"Nidaros\"). Ve službě byly v letech 1918–1919. \"Glatton\" roku 1918 zničila exploze muničního skladu, \"Gorgon\" byl roku 1919 převeden do rezervy, později využíván jako cvičný cíl a roku 1928 sešrotován.\n\nStavba dvou pobřežních bitevních lodí třídy \"Bjørgvin\" byla schválena roku 1912 a v lednu 1913 objednána u britské loděnice Armstrong Whitworth v Elswicku. Kýly obou plavidel byly založeny v polovině roku 1913, po vypuknutí první světové války se však stavba zastavila. Následně byly zabaveny Velkou Británií a dostavěny podle upraveného projektu jako monitory. Norsku byly vráceny platby za obě plavidla. Především byly vybaveny protitorpédovou obšívkou. Do služby byly přijaty roku 1918 jako monitory třídy \"Gorgon\".\n\nJednotky třídy \"Gorgon\":\nPlánovanou výzbroj tvořily dva 240mm kanóny v jednodělových věžích, čtyři 150mm kanóny v jednodělových věžích, dále šest 100mm kanónů a dva 450mm torpédomety. Pohonný systém tvořily čtyři kotle a dva trojčinné parní stroje o výkonu 4500 hp, pohánějící dva lodní šrouby. Nejvyšší rychlost měla dosahovat 15 uzlů. Dosah měl být 2500 námořních mil při rychlosti 10 uzlů.\n\nVýtlak plavidel se po všech úpravách (zejména protitorpédová obšívka) zvětšil o cca 1000 tun. Nad trupem byl rovněž vztyčen vysoký trojnožkový stožár. Hlavní výzbroj zůstala zachována, kanóny však musely být upraveny pro použití britské munice a jejich elevace byla zvýšena na 40°. Ráže hlavních děl se po převrtání změnila na 234 mm. Ráže sekundárních děl byla upravena na 152 mm. Hlavní děla měla dostřel 35,5 km, což překonávala pouze 457mm dvou monitorů třídy Lord Clive. Plánované 100mm kanóny a 450mm torpédomety instalovány nebyly. \"Gorgon\" místo nich nesl několik protiletadlových kanónů (dva ráže 76,2 mm a čtyři ráže 40 mm). Plánovaný pohonný systém zůstal zachován, kotle ale byly upraveny tak, aby kromě uhlí mohly spalovat i naftu. Rychlost klesla na 13 uzlů.\n\nMonitor \"Gorgon\" byl v posledním roce první světové války nasazen při ostřelování pozemních cílů ve Flandrech. Roku 1919 byl převeden do rezervy a nabídnut k prodeji Norsku. To jej však odmítlo, neboť se po přestavbě nevešel do tamních doků. Následně sloužil jako cvičný cíl a roku 1928 byl sešrotován.\n\nJeho sesterská loď \"Glatton\" byla ve službě pouhých pět dnů. Dne 11. září 1918 se monitor v přístavu Dover připravoval na bojové nasazení. Přitom vybuchlo muniční skladiště ve středu lodě. Zatímco příď se potápěla, vzniklý požár ohrožoval muniční sklady na zádi. Jejich případný výbuch mohl zasáhnout také nedaleko \"Glattonu\" zakotvenou muniční loď. Proto byl monitor na rozkaz admirála Rogera Keyese potopen torpédoborci HMS \"Cossack\" a HMS \"Myngs\". Po zásahu několika torpédy se \"Glatton\" převrátil. Kvůli výbuchu a následnému požáru zemřelo celkem 79 osob. Vrak monitoru, jehož část doshovala až nad hladinu, dlouhodobě ztěžoval provoz doverského přístavu. Sešrotovat se jej podařilo v letech 1925–1926.\n"}
{"id": "1451535", "url": "https://cs.wikipedia.org/wiki?curid=1451535", "title": "Sub Zero Project", "text": "Sub Zero Project\n\nSub Zero Project je holandské hardstyle DJ duo, které vzniklo v roce 2014. Jejich styl hudby může být nejlépe popsán jako Raw Hardstyle, ale obvykle je více melodický a obsahuje prvky Psytrance. Nigel Coppen je původním zakladatelem. Jsou tvůrci hymny \"The Game Changer\" pro festival Qlimax 2018.\n\n"}
{"id": "1451542", "url": "https://cs.wikipedia.org/wiki?curid=1451542", "title": "Hovory s TGM (film)", "text": "Hovory s TGM (film)\n\nHovory s TGM (2018) je český film režiséra Jakuba Červenky, jedná se o jeho režisérský debut. Celý děj se odehrává během několika hodin v roce 1928, kdy k prezidentu Masarykovi přijede do Topoľčianek spisovatel Karel Čapek s posledními poznámkami před vydáním jejich společné knihy rozhovorů. Film je založený hlavně na dialogu dvou hlavních postav (ostatní postavy jsou pouze epizodní), které se spolu procházejí v zahradě zámku.\n\n\n"}
{"id": "1451545", "url": "https://cs.wikipedia.org/wiki?curid=1451545", "title": "Pološlašitý sval", "text": "Pološlašitý sval\n\nPološlašitý sval () je jeden ze svalů lidského stehna. Je umístěn v zadní části stehna, jedná se tedy o jeden z ischiokrurálních svalů. Odstupuje od sedací kosti (kde sdílí šlachu s dvojhlavým svalem stehenním) a končí úponem na holenní kosti. Působí proti čtyřhlavému svalu stehennímu a má dvě základní funkce – ohýbání kolene a napřimování kyčle, v čemž mu pomáhají dvojhlavý sval stehenní a poloblanitý sval.\n\nPodílí se v rámci Lombardova paradoxu na vstávání ze sedu.\n"}
{"id": "1451546", "url": "https://cs.wikipedia.org/wiki?curid=1451546", "title": "Třída Tordenskjold", "text": "Třída Tordenskjold\n\nTřída Tordenskjold byla třída pobřežních bitevních lodí norského královského námořnictva. Společně s novější třídou \"Eidsvold\" tvořily po několik dekád jádro norského námořnictva. Celkem byly postaveny dvě jednotky této třídy. Norské námořnictvo je provozovalo v letech 1898–1940. Za druhé světové války však již kvůli zastaralosti v rezervě. Obě plavidla byla první den německé invaze do Norska zajata v Hortenu a přestavěna na plovoucí protiletadlové baterie.\n\nStavba dvou jednotek této třídy byla objednána u britské loděnice Armstrong Whitworth v Elswicku. Obě jednotky byly do služby přijaty roku 1898.\n\nJednotky třídy \"Tordenskjold\":\nVýzbroj tvořily dva 210mm kanóny v jednodělových věžích, šest 120mm kanónů, šest 76mm kanónů, šest 37mm kanónů a dva 450mm torpédomety. Pohonný systém tvořily tři kotle a dva trojčinné parní stroje o výkonu 4000 hp, pohánějící dva lodní šrouby. Nejvyšší rychlost dosahovala 16,9 uzlu. Dosah byl 5000 námořních mil při rychlosti 10 uzlů.\n\nBěhem služby třída neprošla žádnou rozsáhlejší modernizací. Hlavní změnou bylo posílení protiletadlové výzbroje na konci 30. let.\n"}
{"id": "1451548", "url": "https://cs.wikipedia.org/wiki?curid=1451548", "title": "Pennyworth", "text": "Pennyworth\n\nPennyworth je americký dramatický televizní seriál, natáčený na náměty komiksů vydavatelství DC Comics. Jeho autorem je Bruno Heller. Úvodní díl byl vysílán na stanici Epix 28. července 2019. Jedná se o prequel příběhů o Batmanovi, jenž je zaměřen na minulost jeho pozdějšího majordoma Alfreda Pennyworthe.\n\nBývalý příslušník britských SAS Alfred Pennyworth založí v 60. letech 20. století v Londýně bezpečnostní agenturu a začne spolupracovat s miliardářem Thomasem Waynem.\n\n\nPro první řadu bylo objednáno 10 dílů. Úvodní epizoda byla odvysílána 28. července 2019. Dne 30. října 2019, měsíc po skončení první série, oznámila televize Epix, že seriál získá druhou řadu, která má mít 10 dílů a která má být odvysílána v roce 2020.\n\n"}
{"id": "1451565", "url": "https://cs.wikipedia.org/wiki?curid=1451565", "title": "Jaroslav Kalva", "text": "Jaroslav Kalva\n\nJaroslav Kalva (23. dubna 1878, Chrudim – 11. září 1952, Praha) byl sportovní novinář, propagátor a funkcionář sportu, letectví a motorismu, člen Českého olympijského výboru. \n\nPo čtyřech třídách reálného gymnasia absolvoval v letech 1893–1896 obchodní akademii v Chrudimi. Po složení maturity 1896 nastoupil do firmy Fr. Wiesner, strojírna a slévárna, továrna na váhy v Chrudimi, kde pracoval do roku 1900 jako účetní, příručí a korespondent. Poté se odebral do Prahy, kde pracoval nejprve v Českém úvěrním ústavu (v letech 1900–1902) a poté v Záložní úvěrní jednotě (v letech 1902–1908). \n\nOd roku 1903 se stal externím redaktorem sportovní rubriky Národní politiky a v letech 1912–1936 tuto rubriku sám vedl, rovněž byl redaktorem časopisu Sport a hry. Neomezoval se pouze na sportovní publicistiku. Za maďarského vpádu na Slovensko 1919 byl válečným zpravodajem svého listu. Ale nespokojil se přejímáním zpráv z druhé ruky, nýbrž kde mohl, „čichl k prachu“, jak o tom svědčí knížka »Na slovenském bojišti«, kterou vydal spolu s Petrem Kompišem, tehdy zpravodajem Venkova. Kalva také napsal řadu fejetonů, zejména z cest po západní Evropě a ze Švédska. Jako velmi čtenou specialitu si vypěstoval krátké, bystře odpozorované a vtipně psané kapitolky o pražských aktualitách, podepisované pseudonymem Yves.\n\nByl mezi zakladateli a později místopředsedou Kruhu sportovních novinářů. Byl prvním jednatelem Syndikátu československých deníkářů a místopředsedou novinářů. Člen České ústřední jednoty velocipedistů (ČÚJV). V letech 1897-1900 byl vynikajícím závodníkem na kole, nejen ve svém kraji, nýbrž i reprezentantem ČÚJV na závodech ve Lvově. Člen K. C. Čechie na Král. Vinohradech a pak Sportovního klubu Slavia Praha.\n\nByl členem Českého výboru olympijského, který ho jako zpravodaje vyslal v roce 1912 na olympiádu do Stockholmu. I na první poválečné olympiádě v Antverpách 1922 zastupoval svůj list.\n\nVstoupil do výboru Českého klubu automobilistů 1908 a pak byl členem výboru a prezidia Autoklubu RČs (AKRČs) až do 1934. Dlouhou řadu článků a nepřeberné množství zpráv zveřejnil v magazínu Auto. Jeho organizační působnost se soustředila a vyvrcholila v AKRČs. Kalva byl dlouhá léta jeho jednatelem, neúnavným členem všech snad jeho komisí. Ve 20. letech, v době sjednocování motoristických spolků pod hlavičku Kartelu Autoklubu Republiky Československé a klubů sdružených, se stal jeho generálním tajemníkem. Naléhal na okamžité vstoupení klubu do mezinárodních ústředí Mezinárodní asociace automobilových klubů AIACR (od roku 1946 jako Federation Internationale Automobile – FIA) a Mezinárodní motocyklové federace (FICM), zastupoval klub na přečetných jejich kongresech a jako dosud jediný — byl zvolen do odvolacího tribunálu AIACR, v němž zasedal 15 roků. I po šedesátce pracoval jako člen výborů AKRČs, pražských mezinárodních automobilových výstav, sportovní a redakční komise.\n\nStál i u zrodu naší aviatiky. Plodem Kalvova zájmu a rozsáhlých vědomostí o letectví byla řada přednášek, a zejména kniha Aviatika (nákladem Vilímkovým).\n\n\n"}
{"id": "1451566", "url": "https://cs.wikipedia.org/wiki?curid=1451566", "title": "Bedřich Bouček", "text": "Bedřich Bouček\n\nBedřich Bouček, narozen 30. 8. 1904 v Praze\",\" zemřel 5. 6. 1975 v Praze, byl český geolog, paleontolog a pedagog, přední znalec fauny českých starších prvohor, přírodovědec. Jako středoškolský profesor působil na reálném gymnáziu v Litomyšli a v Praze. Pak profesor na pedagogické fakultě všeobecné paleontologie. Vědecký pracovník Ústředního ústavu geologického a odborný publicista.\n\nNarodil se 30. srpna 1904 v Praze. Jeho otec, soudní úředník, ho vedl k zájmu o přírodu. Jako gymnazista se seznámil s Janem Kolihou z Národního muzea, Jiřím Šufem, Celdou Kloučkem a dalšími paleontology. Od roku 1923 studoval přírodní vědy a zeměpis na Přírodovědecké fakultě Univerzity Karlovy u Jaroslava Pernera. Svůj hlavní zájem věnoval paleontologii a geologii. Začal vědecky pracovat a publikovat, zejména o českém ordoviku. V roce 1928 získal titul RNDr.za studii o paleozoických láčkovcích rodu Conularia. Krátce byl pomocným asistentem v Národním muzeu a na Univerzitě Karlově. V letech 1933–1947 učil na středních školách v Litomyšli a Praze. Roku 1934 se na Univerzitě Karlově habilitoval pro obor zoopaleontologie prací o silurských graptolitech. Ke geologii přivedl syna pražských německých přátel Heinricha Karla Erbena (1921–1997). Po válce Erben jako významný paleontolog ve Spolkové republice Německa a činitel Mezinárodní unie geologických věd (IUGS) podporoval uplatnění výsledků českých vědců. Od roku 1947 byl profesorem geologie na nové Pedagogické fakultě Univerzity Karlovy, po její přeměně roku 1952 na Vysokou školu pedagogickou vedoucím katedry geografie a geologie. V letech 1959–1961 působil na Přírodovědecké fakultě Univerzity Karlovy, od roku 1961 v Geologickém ústavu ČSAV. Roku 1956 získal titul DrSc. Po období stagnace po smrti Joachima Barranda (1883) oživil výzkum spodního paleozoika (starší prvohory) v geologické jednotce Barrandienu mezi Plzní a Brandýsem nad Labem. Studoval zejména ordovik a silur (stáří 488–416 milionů let) a faunu graptolitů. (Graptoliti, vymřelá třída Graptolithina, byli mořští koloniální polostrunatci, významní pro biostratigrafii a globální korelaci vrstev ordoviku až devonu). Popsal řadu nových druhů, zabýval se jejich evolucí. Spolupracoval s ním zejména Alois Přibyl a německý paleontolog Arthur Münch. V té době byli graptoliti známi jen z ordoviku a siluru, Bouček je roku 1966 jako první na světě nalezl v devonu. Na odkryvech zpracovával celé vrstevní sledy, včetně vrstev chudých na fosilie. Proto mohl podle anglického pojetí biostratigrafie v siluru Barrandienu vymezit více než 30 zón s typickými druhy graptolitů. Bylo to detailnější členění než v klasické oblasti ve Walesu a Anglii. Zásluhou Boučka a A. Přibyla byl v Barrandienu v padesátých letech dvacátého století nejlépe zpracovaný silur na světě. Studoval i trilobity, ramenonožce, malé korýše ostrakody, tentakulity (vymřelá skupina nejasného zařazení), stopy po činnosti organismů, petrografii sedimentů, procesy v sedimentačních pánvích, paleogeografii (rozšíření pevnin a moří v době usazování jednotlivých vrstev). Roku 1966 spolu s Radvanem Horným a Ivo Chlupáčem upřesnili hranici silur – devon v Barrandienu, což posléze umožnilo Ivu Chlupáčovi navrhnout IUGS odkryv této hranice na vrchu Klonk u Berouna za mezinárodní standard – stratotyp. Na 24. mezinárodním geologickém kongresu (MGK) v Montrealu roku 1972 (mj. s podporou profesora Erbena) byla tato lokalita schválena jako světový stratotyp hranice silur – devon. Zabýval se i jinými oblastmi. Na Moravě popsal graptolity ze siluru u Stínavy v Drahanské vrchovině (1935) a lilijice z devonu, studoval sedimenty terciéru moravských Karpat, na Slovensku devon, karbon a perm v okolí Dobšiné a Zemplína, dále graptolity z Durynska (Německo) a Jugoslávie. Přijímal nové podněty, jako první český paleontolog použil biometrii a statistickou analýzu (1940 u ramenonožců). Roku 1972 reagoval na v té době novou teorii deskové tektoniky. V příspěvku na 24. mezinárodním geologickém kongresu v Montrealu vysvětlil, že zeměpisné rozšíření graptolitových faun v ordoviku ukazuje na pozdější oddělení Jižní Ameriky od Afriky. Podílel se na vydání řady učebnic geologie a fyzické geografie pro střední a vysoké školy, propagoval výuku nauk o Zemi na středních školách. Napsal mnoho popularizačních článků, velmi populární a ceněné byly \"Geologické vycházky do pražského okolí\". Napsal celkem 215 prací. Podílel se na uspořádání mezinárodní konference o stratigrafii siluru a devonu v Praze (1958) a o Joachimu Barrandovi v Liblicích (1969). Na 23. mezinárodním geologickém kongresu v Praze v srpnu 1968 vedl exkurzi po významných paleontologických lokalitách. Byl čestným členem Všesvazové paleontologické společnosti (SSSR), v letech 1968–1972 prezidentem International Paleontological Union, poté členem jejího výkonného výboru. Ve 40.–60. letech dvacátého století patřil spolu s Dmitrijem Andrusovem k nejznámějším československým geologům v zahraničí. Zemřel na následky úrazu při autonehodě 5. 6. 1975 v Praze.\n\nKe 100. výročí jeho narození se 20. října 2004 konal na Přírodovědecké fakultě UK v Praze seminář, na kterém bylo konstatováno, že profesor Bouček je nejvýznamnějším badatelem, který se věnoval studiu starších prvohor po období působení Joachima Barranda. Během své vědecké kariéry se postupně věnoval i řadě skupin zkamenělin a stratigrafii různých období staršího paleozoika. Dále zavedl do paleontologie a stratigrafie nové metody (profilování vrstvy po vrstvě, variační statistika) a také napsal učebnice, skripta a populární průvodce po lokalitách v Praze a okolí. Veliký přínos měl pro stratigrafii, když rozpoznal druhy zkamenělin, které jsou vhodné pro biostratigrafii..\n\nJe autorem několika set vědeckých prací, z kterých jsou nejdůležitější:\n\n\n\n\n\n\n\n\n\n"}
{"id": "1451571", "url": "https://cs.wikipedia.org/wiki?curid=1451571", "title": "Erottaja", "text": "Erottaja\n\nErottaja (švédsky: \"Skillnaden)\", znamená v překladu „oddělovač“, je náměstí poblíž centra Helsinek, ve Finsku.\n\nNáměstí Erottaja bylo zvoleno jako oficiální geografický „nulový bod“ Helsinek. Vzdálenosti do všech ostatních měst ve Finsku jsou měřeny odtud. V praxi, náměstí slouží i jako místo setkání centrálních Helsinských dvou známých ulic, Esplanadi a Mannerheimintie. Náměstí je západním koncem Esplanadi, s východním koncem ležícím na tržišti. Mannerheimintie, nejdelší a nejznámější ulice v Helsinkách, začíná na Erottaja a pokračuje severozápadně, přes čtvrtě Töölö a Ruskeasuo, než se nakonec spojí s dálnicí vedoucí mimo město.\n\nNa Erottaja je také menší autobusové nádraží. Málo linek tu začíná nebo končí, většina z nich začíná nebo končí na Kamppi Center nebo na Rautatientori.\n\nErottaja je také populární, protože je nejdražší v originální Finské edici Monopoly, mnohem dražší než Mannerheimintie (druhé nejdražší vůbec). Takto získalo náměstí slávu i mimo Helsinky.\n"}
{"id": "1451572", "url": "https://cs.wikipedia.org/wiki?curid=1451572", "title": "Magická formule", "text": "Magická formule\n\nMagická formule je vzorec, který rozdělí sedm ministerských křesel mezi čtyři největší strany ve Federální radě ve Švýcarsku. Poprvé byla použita roku 1959, kdy dala , Sociálnědemokratické straně, Křesťansko-demokratické straně po dvou křeslech a Švýcarská lidová strana získala jedno křeslo. Magická formule není stanovena zákonem, ale jedná se o dohodu, dodržovanou všemi čtyřmi stranami od roku 1959. Respektuje též jazykovou vyváženost, když přiděluje čtyři křesla německy mluvícím a tři francouzsky či italsky mluvícím ministrům.\n\nRoku 2003, kdy ve volbách Švýcarská lidová strana získala 29 % a stala se nejsilnější stranou v zemi, získala jedno křeslo na úkor Křesťansko-demokratické strany. Roku 2007 byla do Federální rady zvolena za Švýcarskou lidovou stranu Eveline Widmer-Schlumpfová, čímž však vzala místo Christophu Blocherovi, neoficiálnímu předsedovi strany, a byla za to vyloučena. Její spolustraník, Samuel Schmid, ji následoval. Oba přešli ke Občanské demokratické straně, která tak získala dvě křesla. V roce 2008 Schmid rezignoval a byl nahrazen Uelim Maurerem ze své bývalé strany. Druhé křeslo si však Občanská demokratická strana udržela až do voleb roku 2015, kdy získala Švýcarská lidová strana opět dvě křesla.\n"}
{"id": "1451590", "url": "https://cs.wikipedia.org/wiki?curid=1451590", "title": "Don't Stop Me Now", "text": "Don't Stop Me Now\n\nDon't Stop Me Now je skladba britské rockové skupiny Queen z alba \"Jazz\" z roku 1978. Jako singl byla vydána v roce 1979. Text napsal Freddie Mercury, přičemž nahrána byla počátkem roku 1978 ve studiu Super Bear Studios v francouzské obci Berre-les-Alpes. Tato skladba já dvanáctou skladbou na albu.\n\nHudebně je skladba založená na Mercuryho hře na klavír spolu s hrou na baskytaru Johna Deacona a bicími Rogera Taylora. Skladba je také příkladem typickým pro skupinu Queen, tedy vícestopými harmonickými vokály v refrénech. Později se stala jednou z nejznámějších skladeb skupiny Queen. Skladba se také objevila v roce 1981 na výběrovém albu \"Greatest Hits\".\n\n"}
{"id": "1451593", "url": "https://cs.wikipedia.org/wiki?curid=1451593", "title": "Seiner Majestät Schiff", "text": "Seiner Majestät Schiff\n\nSeiner Majestät Schiff, česky „loď Jeho Veličenstva“, je označení pro plavidla válečných loďstev německé \"Kaiserliche Marine\" a rakouskouherské \"Kaiserliche und Königliche Kriegsmarine\", v obou případech označované zkratkou SMS.\n\nŠlo například o lodě pojmenované SMS Nürnberg:\n\n"}
{"id": "1451594", "url": "https://cs.wikipedia.org/wiki?curid=1451594", "title": "Dolomitový důl ve Velké Chuchli", "text": "Dolomitový důl ve Velké Chuchli\n\nDolomitový důl ve Velké Chuchli je zrušený důl v západní části obce, který se nacházel severně od Pacoldovy vápenky při silnici z Velké Chuchle do Slivence.\n\nV bývalém dolomitovém lomu vlastněném od roku 1912 Pražskou železářskou společností byl ve 20. letech 20. století založen hlubinný důl pro těžbu krystalických vápenců, které se jako struskotvorná přísada přidávaly v kladenské huti do nučických a chrustenických železných rud. V dole se těžilo v šesti těžebních patrech, na povrchu propojených takzvanou \"svážnou\". Svážna byla obsluhována vzduchovým vrátkem zabudovaným v nejvyšším patře.\n\nPo ukončení těžby roku 1964 přestavěl nový vlastník nejnižší patro u silnice na sklad trhavin. V dole a na jeho povrchu zůstala některá technologická zařízení. Protože byla část z nich rozkradena (například vybavení kompresorovny, rozvodny a dílen), rozhodlo se o přemístění unikátního těžního vrátku a vzdušníků do skanzenu Solvayovy lomy.\n\n\n"}
{"id": "1451596", "url": "https://cs.wikipedia.org/wiki?curid=1451596", "title": "Jiří Dunděra", "text": "Jiří Dunděra\n\nJiří Dunděra (* 28. listopadu 1933 Brno), je český lékař a publicista.\n\nV roce 1952 absolvoval Klvaňovo gymnázium v Kyjově a roku 1958 Lékařskou fakultu Masarykovy univerzity v Brně. Jeho rodiče byli v roce 1942 popraveni v Kounicových kolejích v Brně za ošetřování velitele paradesantní skupiny Zinc Oldřicha Pechala.\n\nVedle lékařského povolání, vykonávaného v kyjovské nemocnici (internista – gastroenterolog), se dříve zajímal o divadlo i činnost Sokola a trvale o výtvarné umění včetně vlastní tvorby (kresba, grafika, koláž). Později se však soustředil na publicistiku - je autorem mnoha článků z oblasti kultury a historie, zejména v regionálních a oblastních periodikách, a později i celých knih. Popisuje životní příběhy řady osobností regionu i historické události, které se jich dotkly či je přímo spolutvořili, ale už v měřítku celostátním, evropském i často celosvětovém.\n\nZa významný přínos v oblasti mapování novodobé historie a osobností Kyjovska mu byla udělena Cena města Kyjova (2002) a Cena starosty města Kyjova (2013). Těmito díly jsou, vedle osobitých pohledů do lékařského prostředí - \"Úsměvy cechu Hippokratova\" (2007), všechny z trojice obdobně koncipovaných biografických knih o desítkách životních příběhů lidí, z nichž řada byla jeho osobními přáteli - \"33 životů\" (2005), \"Hrstka osudů\" (2010) a \"Křižovatky osudů\" (2014). K nim se přiřadila zatím poslední, o extrémních osudech z vlastního rozhodnutí: \"S bombardéry na válečném nebi – Kyjovjáci u třistajedenáctky\" (2018).\n\n"}
{"id": "1451597", "url": "https://cs.wikipedia.org/wiki?curid=1451597", "title": "PKCS 11", "text": "PKCS 11\n\nPKCS #11 je označení standardu z oblasti kryptografie, který je jedním ze standardů řady PKCS původně vytvořených společností RSA Security pro oblast asymetrické kryptografie (vývoj samotného PKCS #11 později převzala organizace OASIS). Standardizuje rozhraní pro práci s klíči uloženými ve specializovaném hardwaru, například v čipových kartách nebo v hardwarových bezpečnostních modulech. Samotné rozhraní nazývá standard \"cryptoki\" (zkratka anglického ).\n\nRozhraní podporuje nejběžnější používané kryptografické objekty (například klíče pro šifru RSA, pro šifru DES a TripleDES nebo pro certifikáty formátu X.509). Pro tyto objekty nabízí možnost jejich vytváření, používání i mazání.\n\nRozhraní PKCS #11 používá řada rozšířených aplikací, například Mozilla Firefox nebo OpenSSL.\n\n"}
{"id": "1451601", "url": "https://cs.wikipedia.org/wiki?curid=1451601", "title": "Kchiŭkch", "text": "Kchiŭkch\n\nKchiŭkch (znak ㅋ, ) je znak korejské abecedy. Do češtiny se přepisuje pomocí shluku písmen \"kch\", neboť v mluvené korejštině kchiŭkch odpovídá přidechované neznělé velární plozivě. Znak je přímo odvozen od znaku kiŭk (ㄱ), který značí nepřidechovanou velární plozivu, a čárka navíc značí právě přidaný přídech. \n\nRevidovaná romanizace korejštiny přepisuje kchiŭkch jako obyčejné \"k\" a McCuneova-Reischauerova romanizace korejštiny jej přepisuje s přidaným apostrofem značícím přídech: \"k’\". Cholodovičova cyrilizace korejštiny jej přepisuje jako \"кх\" nebo \"к\".\n"}
{"id": "1451604", "url": "https://cs.wikipedia.org/wiki?curid=1451604", "title": "Metasociologie", "text": "Metasociologie\n\nMetasociologie je teoretické zkoumání, jehož předmětem je sociologie sama. Zkoumá její povahu a metodologii, tedy systematicky vytváří, formuluje a řadí metody sociologie, posuzuje přednosti a nedostatky různých metod, diskutuje vhodnost metod pro daný účel nebo zkoumání. Je nutné odlišit předmětnou oblast sociologie, která zkoumá společnost a jednotlivé segmenty společnosti od této poznávací oblasti, která pouze teoreticky rozděluje metody zkoumání.\n\nVšeobecně složeniny s předponou „meta“ se obvykle používají v logice a v logice vědy (zavedl Aristoteles).  S pojmem metasociologie poprvé přišel sociolog Paul Hanly Furfey ve 20.století. Dle Furfeyho předpona meta znamená jdoucí dále. To se dá vysvětlit tak, že metasociologie překračuje hranice tradiční sociologie a jde více do hloubky za účelem poznání, aby pochopila pravou podstatu sociologie.\n\nMetasociologie je odvozena od tzv. metasystémů.  Jsou to systémy, které popisují a zobecňují metody a analýzy v konkrétních oblastech. Každá oblast na ně nahlíží jinak.\n\n\n\n\nV jistém smyslu lze do metasociologie zařadit i vývoj sociologie, tedy dějiny sociologie.\n\nPodle názoru sociologů Ellswortha Fuhrmana a Williama Snizeka, by měla být metasociologie podporována. Metasociologické diskuse jsou důležité, protože nám umožňují vidět názory na naši práci, a tak kriticky zhodnotit různé teoretické a metodologické náměty, které jsou základem naší disciplíny. To neznamená, že by se metasociologie měla stát jediným nebo hlavním předmětem činnosti disciplíny, ale ignorovat ji také není správné.\n\nMetasociologie nám pomáhá pochopit rozdílné metasociologické prvky, které výzkumy provádějí ve dvou různých, ale souvisejících cestách.\n\n\nMetasociologie je příležitostně znevažována současnými sociologickými teoretiky, jako je například Stephen Cole nebo Hubert Morse Blalock. Argumentují, že sociologická teorie by měla být o vytvoření příležitostných nebo podobných typových tvrzení o sociálním světě. Metasociologie je kritizována za to, že není vědou a že se nepodílí na rozvoji sociologie jako vědy. Tito sociologové majíza to, že „ dobrá“ sociologie nepotřebuje metasociologii a nemůže se rozvíjet jako věda prostřednictvím jejího použití. Ale pokud je sociologie o sociálním světě a metasociologie o sociologii, pak zjevně vyplývá, že metasociologie je to samé jako sociologie.\n\n\n"}
{"id": "1451608", "url": "https://cs.wikipedia.org/wiki?curid=1451608", "title": "Makroekonomický ukazatel", "text": "Makroekonomický ukazatel\n\nMakroekonomie je ekonomická teorie, která analyzuje ekonomiku jako celek, nebo zkoumá hlavní části ekonomiky (ekonomické sektory). Makroekonomické ukazatele slouží k vytvoření si názoru o stavu ekonomiky daného státu. Základní makroekonomické cíle jsou vysoké a udržitelné tempo ekonomického růstu, nízká nezaměstnanost, stabilní a nízká míra inflace a platební bilance v rovnováze. Z praxe je známo, že není možné dosáhnout všech těchto cílů současně.\n\nMakroekonomické ukazatele jsou:\n\n\nHrubý domácí produkt je tržní hodnota všech finálních statků a služeb vyprodukovaných v dané ekonomie za určité časové období. Tvoří jej ekonomické subjekty a lze jej vypočítat takto: \n\nHDP = C + I + G + (Ex - Im)\n\n\nHDP nezahrnuje:\n\nMezinárodní srovnání HDP se vždy počítá na jednoho obyvatele, jinak by bylo HDP neporovnatelné. Výsledné HDP se uvádí v USD a spočítáme jej, když vydělíme HDP počtem lidí žijících v daném státě.\n\n\nHDP Evropské unie k roku 2017 bylo 2,4 % a ČR v se v rámci EU ze 28 států umístila na 8. místě.\n\nPlatební bilance je jeden z nejvýznamnějších výkazů ekonomiky, který slouží ke sledování postavení v mezinárodním obchodě i mezinárodních finančních tocích. Zachycuje veškeré ekonomické transakce mezi danou zemí a ostatními zeměmi v daném období (kalendářní rok). Transakce se skládají z vývozů a dovozů statků a služeb, pohybu investičních zdrojů, darů a přesunů peněžních prostředků, případně zlata. Je to podoba účtu, kde jsou zaznamenány jak kreditní (vývozy), tak debetní (dovozy) položky.\n\nPlatební bilance je vždy vyrovnaná. To znamená, že když se v obchodní bilanci dostaneme do pasiva, musí být vyrovnáno na finančním účtu a naopak.\n\nZ platební bilance vyplývá:\n\n\nSestavení platební bilance:\n\n\nTransakce se seskupují do účtů:\n\n\nObchodní bilance\n\nRozhodující položka běžného účtu, která odráží pohyb statků a služeb ze země do země. Rozdíl mezi vývozy a dovozy jsou tzv. čisté vývozy nebo saldo obchodní bilance. Pokud je v obchodní bilanci hodnota vyvezeného zboží větší než hodnota zboží dovezeného=tzn. že saldo obchodní bilance je pozitivní. Jestliže vzroste hodnota národní měny, objeví se na domácím trhu pokles cen zahraničního zboží a export země klesne. V případě oslabení národní měny, export vzroste a dovoz se zdraží.\n\nJe stav na trhu práce, kdy si část obyvatelstva není schopna nebo není ochotna najít si práci. Vzniká, pokud na trhu práce nabídka zaměstnanců převyšuje poptávku firem.\n\nRozlišujeme nezaměstnanost:\n\n\n\nStátní opatření:\n\n- aktivní: podpora vzniku nových pracovních míst, daňové úlevy při zaměstnávání postižených občanů apod.\n\n- pasivní: podpora občanů v nezaměstnanosti ze státního rozpočtu\n\n\n\nPříčiny nezaměstnanosti:\n\n\n\"Okunův zákon\" – když domácí produkt roste rychleji, míra nezaměstnanosti klesá, a když naopak DP roste pomaleji nebo klesá, míra nezaměstnanosti se zvyšuje\n\n4. sezónní: souvisí s určitým ročním obdobím, kdy se daná práce nedá vykonávat (např. zemědělství)\n\nPřirozená míra nezaměstnanosti je tvořena frikční a strukturální nezaměstnaností.\n\nPlná zaměstnanosti dosáhneme tehdy pokud neexistuje cyklická nezaměstnanost, ale zároveň to neznamená, 0% nezaměstnanost.\n\nSociální dopady nezaměstnanosti:\n\n\n\n\n\nEkonomické dopady:\n\n\n\nAktuální míra nezaměstnanosti v České republice\n\nV červnu 2018 byla míra nezaměstnanosti nejnižší za posledních 22 let, a to 2,3%, v současné době (listopad 2018) ale míra nezaměstnanosti opět mírně stoupá, aktuální míra nezaměstnanosti je 2,4 %. Zpravidla je nezaměstnanost žen vyšší než mužů, aktuálně je nezaměstnaných 2.9 žen a 1,9 mužů. Nejnižší míra nezaměstnanosti je v současné době v jihočeském a plzeňském kraji, nejvyšší naopak v ústeckém a moravskoslezském kraji. Nyní má Česká republika nejnižší čísla v nezaměstnanosti z celé Evropské Unie.\n\nInflace je jev, při kterém dochází k dlouhodobému růstu cen statků a služeb, což silně ovlivňuje národní hospodářství, ale působí problémy i na mikroekonomické úrovni. Při inflaci se nemusí zvyšovat ceny veškerých statků a služeb, ale dochází při ní k růstu průměrné úrovně cen, kterou nazýváme cenová hladina. Inflace oslabuje kupní sílu peněz, čímž výrazně přispívá k ekonomické nestabilitě. Opakem inflace je deflace, při které naopak dochází k poklesu cen, který může být stejně negativní pro ekonomiku jako inflace. Inflace se vyjadřuje pomocí takzvaných cenových indexů. Velmi známým je například index spotřebních cen, který zobrazuje velikost změny výdajů domácností na nákup statků a služeb.\n\nMíra inflace:\n\nMíra inflace je číselné vyjádření růstu všeobecné cenové hladiny. Vysoká míra inflace způsobuje znehodnocování peněz a úspor.\n\nFormy inflace:\n\nRozlišujeme 3 základní formy inflace.\n\n\nPříčina inflace:\n\n- růst množství peněz v oběhu, to ovlivňuje ČNB\n\n- podle impulzu na straně poptávky či nabídky (rostoucí náklady)\n\nDopady inflace:\n\n\n-pozitivní dopad na dlužníky - dlužník bude dluh splácet ve znehodnocené měně\n\n-vliv inflace na pracovní trh - určitá míra může vést k dosažení rovnováhy na pracovním trhu\n\n\n-dopad na skupiny obyvatel se stálými příjmy - snižují se reálné mzdy = rostou ceny zboží, ale neroste příjem\n\n-znehodnocení vkladů a úvěrů – klesá hodnota peněz, proto si v budoucnu za stejné peníze koupíme méně zboží\n\nVývoj inflace v ČR za posledních 5 let:\n\nV současné době je míra inflace na 2,2% (říjen 2018).\n\n\n\n\n\n\n"}
{"id": "1451610", "url": "https://cs.wikipedia.org/wiki?curid=1451610", "title": "Hora Pokušení", "text": "Hora Pokušení\n\nHora Pokušení (arabsky جبل الأربعين, Džebel Karantal, anglicky\" \"\"Mount of Temptation\" nebo \"Mount Quarantania)\", je hora vzdálená přibližně 5 km severozápadně od města Jericha na Západním břehu Jordánu.\n\nPodle křesťanské tradice měl na tomto místě Ježíš z Nazareta odolat pokušení od  ďábla, když se před tím čtyřicet dní postil. Na svahu hory je řecký ortodoxní klášter Karantal, kam vede z Jericha lanovka.\n\nNa severním svahu hory se nachází pramen  Ain Duk. Na hoře jsou četné jeskyně, které byly archeologicky prozkoumány.\n\nNa vrcholu jsou pozůstatky seleukovské pevnosti Dok nebo Dagon. Podle židovského historika Flavia Josepha a 1. knihy Makabejských zde byli okolo roku 134 vládce Judeje Šimon, jeho matka a dva synové zavražděni zetěm Ptolemaia. Šimon byl jedním z vůdců povstání Makabejských a zakladatel Hasmoneovského království.\n\nV roce 340 opustil svatý Chariton svůj první klášter, který založil v poušti Judeje, protože byl přeplněný, a založil v Duka na vrcholu hory kapli. Další založil v jeskyni na východním svahu hory, kde pobýval Ježíš. Podle křesťanské tradice byla hora tím místem, kam Ježíše po 40 dnech postu vyvedl ďábel, ale nesvedl ho ; proto se hora arabsky nazývá \"Karantal\" (\"Hora Čtyřiceti dní\"). Chariton později opustil klášter směrem na Suku u Betléma a jeho nástupcem se stal mnich Elpidius.\n\nDuka a jeskyně v jejím okolí byly až do 8. století obývané; pak byly opuštěny a znovu osídleny v době křížových výprav.\n\nS muslimským znovudobytím regionu klášter ztrácel na významu, až byl zcela opuštěn. V roce 1874 jej koupila řecká pravoslavná církev a založila zde v roce 1897 klášter Sarandarion. Z kláštera vede úzká cesta ke staré hasmoneovské pevnosti Dok a ke kapli svatého Charitona.\n\nV roce 1948, během Izraelské války za nezávislost, převzali dočasně arabští uprchlíci kontrolu nad klášterem a přinutili  mnichy jej opustit, Dokumentární film o Hoře pokušení německé televize ZDF série \"Terra X\" z roku 2011 se zmínil o posledním mnichovi, otci Gerasimovi, který klášter přibližně 30 let obýval a pečoval o něj.\n\nPři  archeologických výzkumech v jeskyních v blízkosti kláštera v letech 1986 až 1993 byly nalezeny četné nálezy, datované do doby měděné a počátku doby bronzové. Našly se dále papyry z jeruzalémského chrámu, z doby Druhého chrámu a z doby povstání Bar Kochby. Nicméně stratigrafie archeologického naleziště je porušena středověkými a v novověkými zásahy. Tak zde byly nalezeny například řecké noviny z roku 1948 nebo zbraně jordánské armády z Šestidenní války.\n\n"}
{"id": "1451611", "url": "https://cs.wikipedia.org/wiki?curid=1451611", "title": "Aramajis Sajadov", "text": "Aramajis Sajadov\n\nAramajis Sajadov nebo arménsky Aramajis Sajadjan (* 18. října 1938 Baku) je bývalý sovětský a ázerbájdžánský zápasník, arménské národnosti.\n\nPochází z rodiny arménského národního zápasníka z města Sisian. Matka pocházela z Íránu. Vyrůstal v ázerbájdžánském Baku, kde pokračoval v rodinné zápasnické tradici. V juniorském věku se specializoval na řecko-římský styl, aby se vyhnul konfrontaci se starším bratrem Georgim. V sovětské mužské reprezentaci se pohyboval od roku 1956 v nejlehší váze do 52 kg. V roce 1960 dostal přednost v sovětské olympijské nominaci pro start na olympijských hrách v Římě Ivan Kočergin. Na olympijských hrách startoval v roce 1964, ale nepotvrdil tradiční roli sovětského favorita. Kvůli douhodobým problémům se shazováním váhy nebyl v den turnaje ve formě a vypadl ve třetím kole s Italem Ignazio Fabrou. Od roku 1965 startoval ve vyšší váze do 57 kg, kde se na úkor svých krajanů v sovětské reprezentaci výrazně neprosazoval. Sportovní kariéru ukončil v roce 1968. Doma v Ázerbájdžánu se věnoval trenérské práci. Jeho nejznámějším žákem byl trojnásobný mistr světa Mahaddin Allahverdijev. Byl u začátku sportovní kariéry Kamandara Madžidova. Proslavil se jako špičkový mezinárodní rozhočí.\n\nPo rozpadu Sovětského svazu v roce 1991 jako původem Armén byl nucen opustit Ázerbájdžán (válka o Náhorní Karabach). Žije na Ukrajině v Kyjevě kam ho pozval jeho bývalý žák Viktor Avdyšev.\n\n\n"}
{"id": "1451612", "url": "https://cs.wikipedia.org/wiki?curid=1451612", "title": "Matěj Dostálek", "text": "Matěj Dostálek\n\nMatěj Dostálek (* listopad/prosinec 1984 Náchod) je český divadelní, filmový a masmédiální vědec, v letech 2014–2016 ředitel mezinárodního festivalu populárně-vědeckých filmů Academia Film Olomouc, od roku 2015 ředitel olomouckého vědeckého centra Pevnost poznání.\n\nNarodil se před koncem roku 1984 v Náchodě. Vyrůstal pak v Peci pod Sněžkou na horské boudě svých rodičů. Po gymnáziu v Trutnově vystudoval divadelní a filmovou vědu na Katedře divadelních a filmových studií Filozofické fakulty Univerzity Palackého. V roce 2008 získal bakalářský titul s prací na téma „Společenská traumata v americkém politickém filmu 70. let“ a v roce 2012 magisterský titul s diplomovou prací „Postmoderní aspekty filmu Watchmen“. V Olomouci už zůstal a založil zde rodinu.\n\nUž od studentských let se začal podílet také na organizaci různých českých filmových festivalů: Letní filmové školy, festivalu dokumentárních filmů Ji.hlava či Přehlídky animovaného filmu. Dalším z nich byl mezinárodní festival populárně-vědeckého a dokumentárního filmu Academia Film Olomouc (AFO), na němž v různých pozicích působil od roku 2007 (např. redaktor festivalového deníku, tiskový mluvčí) a jejž pak v letech 2014 až 2016 vedl z pozice ředitele.\n\nPodílel se na pořádání mezinárodních konferencí, koordinoval návštěvy významných hostů, například Noama Chomského. V letech 2010 až 2014 pracoval na univerzitních projektech zabývajících se propojováním akademické sféry s audiovizuálním průmyslem, popularizací vědy a propagací v oblasti terciárního vzdělávání. Na podzim 2014 zvítězil ve výběrovém řízení na vedoucího Centra popularizace Přírodovědecké fakulty Univerzity Palackého v Olomouci a stal se ředitelem nově budovaného vědeckého centra Pevnost poznání. To bylo veřejnosti otevřeno v historické budově bývalého dělostřeleckém skladu v areálu Korunní pevnůstky v polovině dubna 2015. \n\n"}
{"id": "1451614", "url": "https://cs.wikipedia.org/wiki?curid=1451614", "title": "Cyklistika v Praze", "text": "Cyklistika v Praze\n\nV Praze je cyklistika málo rozvinutou formou dopravy, jízda na kole v průměru tvoří jen 1,5 procenta ze všech dopravních výkonů. V roce 2010 bylo v Praze 282 000 cyklistů, z nichž bylo 157 000 rekreačních, 65 000 sportovních a 60 000 dopravních. V roce 2019 vyhradil Magistrát hl. m. Prahy na cyklistickou infrastrukturu 94,5 milionů korun.\n\nNejvětší překážkou rozvoje cyklistiky v Praze je bezpečnost, nedostatečná infrastruktura, stavěná často „salámavou metodou\". Řidiči v Praze nejsou k cyklistům často ohleduplní, při dopravních špičkách zabírají cyklopruhy, nedávají přednost či je agresivně předjíždějí. Budování cyklopruhů v ulicích se často setkává s odporem.\n\nV roce 2010 byla schválena \"Koncepce rozvoje cyklistické dopravy a rekreační cyklistiky v Praze do roku 2020\", jejímž hlavním cílem je do roku 2020 zvýšit podíl cyklistické dopravy z celkové přepravní kapacity na 5-7 %, v zimě na 2-3 %. \n\nMěsto má síť značených cyklotras, jež je dlouhá celkem 500,3 kilometrů, z čehož 186,5 km je chráněných (mimo silnici) (2019). Přímo na silnici zde bylo v roce 2019 vyznačeno 48,5 kilometrů cyklopruhů či ochranných pruhů, dále také 33,7 km piktokoridorů a 24 km společných pro autobusy a cyklisty. Město mělo k tomuto roku také 143 jednosměrných ulic, které pro cyklisty fungují obousměrně (cykloobousměrky).\n\nOficiálních městských cyklostojanů je v Praze podle TSK k roku 2019 celkem 3594, dlouhodobě jich je nedostatek a často chybí v důležitých dopravních uzlech. V roce 2018 jich po městě přibylo 294.\n\nPrvní pokus o sdílení jízdních kol byl projekt žlutých kol Yello od české firmy Homeport. Systém byl spuštěn v říjnu 2005. V roce 2011 firma nainstalovala po Karlíně systém nový, s dokovacími stanicemi a pokročilejšími bicykly. Jednalo se o bikesharing velmi malých rozměrů, na kterém firma testovala různé technologie.V roce 2013 začalo sdílení jízdních kol v Praze také mimo Karlín, byl totiž spuštěn český projekt růžových kol zvaných Rekola. Ten postupně rozšířuje místa své působnosti a zvyšuje počet kol. K roku 2019 provozuje kol po Praze celkem 900.\n\nTestovací provoz prováděla v Praze v roce 2017 čínská bikesharingová firma Ofo, nerozhodla se ale v Praze pokračovat.\n\nDalší firma sdílející kola jménem Velonet se přidala v červnu 2018. Provozuje svůj stanicový systém na Praze 4 u Vltavy.\n\nNa podzim roku 2018 po Praze své elektrické koloběžky rozdistribuovala také americká firma Lime. Jako první ze všech bikesharingů v Praze začala působit také v mnohých oblastech širšího centra Prahy jako Vršovice, Nusle, Dejvice, Letná či Pankrác. Po městě měla k roku 2018 rozmístěno přibližně 300 koloběžek, v létě 2019 už jich bylo přes 1200. Řada lidí je začala také kritizovat za překážení na chodnících a především kvůli rychlým neohleduplným jezdcům.\n\nOd 1. dubna 2019 byl spuštěn po Praze první systém sdílení elektrokol jménem Freebike. Provozuje je firma Homeport, která jejich zavedením zrušila svůj stanicový systém v Karlíně. Po širším centru Prahy je rozmístěno 540 zeleno-žlutých elektrokol.\n\nNa Magistrátu hl. m. Prahy existuje funkce cyklokoordinátor a také cyklokomise, celým názvem Komise Rady hlavního města Prahy pro cyklistickou dopravu. Od roku 2019 je cyklokoordinátorem Pavel Polák, který jím byl již mezi roky 2002 až 2010.\n\nPraha má dokument zvaný \"Koncepce rozvoje cyklistické dopravy v Praze\", jež platí od roku 2010 a končí rokem 2020. Zabývá se zvýšením počtu dopravních cyklistů v hlavním městě z 2,6 % v roce 2010 na chtěných 7 % v roce 2020. Součástí koncepce je generel páteřních a hlavních cyklotras v délce přibližně 1 000 km, z něhož bylo v roce 2010 vyznačeno necelých 450 km, do roku 2020 tedy zbývalo vyznačit dalších 550 km. Podle koncepce by mělo každý rok přibýt alespoň 10 km dopravních opatření či cyklostezek pro cyklisty.\n\nPolitici na pražském magistrátě se výzvy Do práce na kole spolku AutoMat účastní od roku 2014. V roce 2019 to bylo celkem 105 zaměstnanců Magistrátu hl. m. Prahy a městských organizací včetně primátora Zdeňka Hřiba nebo radního pro dopravu Adama Scheinherra.\n\nMěsto také od roku 2017 provozuje mobilní aplikaci \"Na kole Prahou\". V roce 2018 měla deset tisíc nových uživatelů.\n\nOd roku 2019 má hlavní město také \"Plán udržitelné mobility Prahy a okolí\", který bude platný do roku 2030. Její podkapitolou je podpora dopravní cyklistiky. Zhodnocuje, že Praha zaostává oproti ostatním evropským městům v podílu cyklistiky, že chybí síť cyklotras na okrajových částech města a že trpí nespojitostí cyklistických opatření na hlavních trasách. Cíle jsou lepší navázání cyklistické dopravy na síť veřejné dopravy, budování B+R a nových cyklotras či chce snížit počet zraněných cyklistů.\n\nV Praze působí také několik spolků a iniciativ, které se zabývají lepšími podmínkami pro cyklisty, často také chodce a hromadné dopravy. Známý je spolek AutoMat který zasazuje se o zklidňování dopravy, snížení počtu automobilů ve městě a posilování úlohy cyklistické, pěší a MHD. Provozuje například informační portál a magazín Prahou na kole nebo projekt Do práce na kole, který funguje nejen v Praze.\n\nOd roku 2019 v Praze funguje komunitní dílna s názvem „Bike Kitchen\", ve které se lidé mohou naučit opravovat kolo.\n\nTato tabulka znázorňuje, kolik peněz v jednotlivých letech magistrát ze svého rozpočtu vyhradil na rozvoj cyklistické infrastruktury. Nejsou sem započítány neinvestinčí výdaje (údržba), které čítají ročně přibližně 10 milionů korun.\n\nDne 12. ledna 2006, sedm dní po sražení autem při jízdě na kole, zemřel v nemocnici na následky této dopravní nehody třicetiletý aktivista Jan Bouchal. Byl propagátorem městské cyklistiky a bojovníkem proti korupci. Šlo o ředitele spolku Oživení a spoluzakladatele a koordinátora spolku AutoMat. Inicioval síť cyklotras v Praze ale i v celé České republice.\n\nK nehodě došlo na nábřeží Kapitána Jaroše v křižovatce s ulicí Dukelských hrdinů. Podle vyšetřování nedal Bouchal přednost projíždějícímu autu. S policejním zápisem události ale nesouhlasilo mnoho lidí, včetně očitých svědků svědků, novinářů či rodiny Bouchala.\n\nNa místě nehody vznikl po pohřbu provizorní pomník. Po několika úpravách a proměnách tohoto pietního místa byla nakonec z prostředků veřejné sbírky a za soukromé podpory i ze strany primátora Bohuslava Svobody v roce 2013 realizována definitivní podoba pomníku dle návrhu Krištofa Kintery, nazvaný Bike to Heaven. Je určený jako pomník všem obětem z řad cyklistů v Praze.\n\nKřižovatka, na které Bouchal zemřel, byla ve své době považována za jednu nejméně bezpečných křižovatek v Praze. Šest let po nehodě, v roce 2012, došlo k rekonstrukci křižovatky, kde se nehoda stala. Byly do ní začleněny i cyklistické přejezdy a bezpečnější přechody což zásadně zvýšilo bezpečnost. V roce 2018 byly směrem z Holešovic až ke křižovatce přidány cyklopruhy, ve stejném roce přibyl také cyklopruh vedoucí směrem z centra.\n\nV létě 2018 došlo na několik týdnů na území Prahy 1 k zákazu jízdních kol na všech pěších zónách v časovém rozmezí od 10 do 17 hodin. Zdůvodněním bylo ohrožování pěších v pěších zónách. Šlo o velmi kontroverzní návrh, protože například na náměstí Republiky sice nastal zákaz kol, nýbrž auta a tramvaje tudy jezdí běžně. Spolek AutoMat a další dva žalobci proti zákazu podali žalobu. Soud žalobcům vyhověl, zákaz byl po několika týdnech zrušen. Proti zákazu byla i primátorka Adriana Krnáčová či radní pro dopravu Petr Dolínek.\n\nV roce 2012 byla většina ulic jednosměrných ve čtvrti Karlín na Praze 8 pro cyklisty zobousměrněna. V roce 2017 se je v rámci zavádění placených parkovacích zón pro rezidenty rozhodla Praha 8 zrušit. Za to městskou část žaloval spolek AutoMat spolu s občany Prahy 8. Městský soud v Praze dal za pravdu žalobcům v čele s AutoMatem a nařídil Praze 8 zrušit opatření řušící cykloobousměrky.\n\nMěstská část tak některé znovu musela obnovit, některé ale nechala zrušené. Za to AutoMat městskou část znovu žaloval a již počtvrté dne 24. ledna 2020 soud vyhrál. Městská část dostala od soudu podmínku 90 dní na nápravu situace. Praha 8 argumentovala zrušení cyklistických obousměrek tím, že jsou nebezpečné. Žádné výzkumy v Česku ani v zahraničí toto tvrzení nepodpořily, spíše naopak. Právní zástupce Štěpán Holub který obhajoval AutoMat a další občanu u soudu prohlásil: „Cyklistická doprava je fungující součástí běžného života téměř v každé metropoli světa. Měli bychom ji podporovat a ne potlačovat, jak chce Městská část Praha 8“.\n\nPřeprava jízdních kol je v Pražské integrované dopravě zdarma v metru, na přívozech, ve vlacích, petřínské lanové dráze, v některých autobusech a tramvajích. V metru mohou být na každé první a poslední plošině jednotlivých vozů soupravy přepravena až dvě kola, na dveřích vozů je povolení kol naznačeno piktogramy. V tramvajích je povoleno přepravovat především ve směrech z centra, s výjimkou pracovních dnů od 14 až 19:00. V vlacích v rámci PID je jízdní kolo v přepravě jako spoluzavazadlo zdarma. Jedinou autobusovou linkou s povolenou přepravou kol jsou k roku 2019 linky 147 a Airport Express.\n\n\n"}
{"id": "1451628", "url": "https://cs.wikipedia.org/wiki?curid=1451628", "title": "Kozelsk", "text": "Kozelsk\n\nKozelsk () je město v Kalužské oblasti v Rusku. K roku 2010 v němž žilo přes osmnáct tisíc obyvatel a bylo správním střediskem svého rajónu.\n\nKozelsk leží převážně na levém břehu řeky Žizdry, přítoku Oky v povodí Volhy. Od Kalugy, správního střediska oblasti, je vzdálen přibližně 70 kilometrů jihozápadně.\n\nOd roku 1899 vedla přes Kozelsk železniční trať ze Smolenska přes Suchiniči do Čaplyginu, jejíž východní část je od devadesátých let mimo provoz. Východně od Kozelska z ní byla v roce 1941 postavena boční trať do Tuly.\n\nPrvní písemná zmínka o Kozelsku je z roku 1154. V roce 1238 se město sedm týdnů bránilo proti jednotkám Bátúa, které jej ale nakonec dobyly a zničily. V druhé polovině 14. století a v letech 1445 až 1494 patřil Kozelsk k Litevskému velkoknížectví. V 16. a 17. století město zažívalo rozkvět díky své poloze na hlavní obchodní cestě mezi Ruskem a Ukrajinou.\n\nV roce 1776 se stal Kozelsk městem a přitom správním střediskem ujezdu.\n\nZa druhé světové války byl Kozelsk od 8. října 1941 obsazen německou armádou a dobyt zpět byl 28. prosince 1941 Západním frontem Rudé armády.\n\n"}
{"id": "1451629", "url": "https://cs.wikipedia.org/wiki?curid=1451629", "title": "GTLS (zdroj světla)", "text": "GTLS (zdroj světla)\n\nGTLS (gaseous tritium light source) je energeticky nezávislý a bezúdržbový zdroj slabého světla fungující na principu radioluminiscence. Jedná se o malou uzavřenou trubičku z borosilikátového skla, v které se nachází tritium v plynné formě. Tritium je radioaktivní izotop vodíku – slabý beta zářič. Na vnitřní stěně trubičky je nanesen luminofor, který při dopadu záření z tritia vydává slabé viditelné světlo. Poločas rozpadu tritia je asi 12 let, z toho vyplývá, že zdroj GTLS svítí použitelnou intenzitou více než 10 let.\n\nZdroje GTLS se využívají v armádě do mířidel, jako značkovače, jako nouzový nebo orientační zdroj světla, atp. Dále se vyrábějí svítící přívěsky na klíče s GTLS různých velikostí a barev světla. Nejúčinnější je zelený luminofor, proto jsou zelené GTLS nejčastější, ale existují různé barvy včetně bílé.\n\nPoužívání GTLS za normálních podmínek nepředstavuje žádné riziko, nebezpečný nebývá ani únik tritia z kapsle. Záření tritia pohltí již vzdálenost 6 mm ve vzduchu. Určité zdravotní riziko tedy hrozí pouze při požití nebo styku s pokožkou. Zdroje GTLS se většinou neprodávají ve výchozí podobě (samotná kapsle), ale bývají zataveny v průhledném plastu, tudíž riziko rozbití kapsle je malé a ani případné požití by nemělo být nebezpečné.\n"}
{"id": "1451653", "url": "https://cs.wikipedia.org/wiki?curid=1451653", "title": "Aag (Kamčatka)", "text": "Aag (Kamčatka)\n\nAag (rusky \"Ааг\") je vyhaslá sopka na Kamčatském poloostrově ve stejnojmenném kraji Ruské federace. Z administrativního hlediska se Aag nachází na území Jelizovského okresu. Hora Aag je připomínána jako místo největšího leteckého neštěstí v historii Kamčatky, k němuž zde došlo v roce 1989.\n\nAag se svým pobočným vrcholem, vyhaslou sopkou Arik (2166 m n. m.), leží v Pinačevském masívu Avačinsko-Korjacké skupiny sopek, která je součástí Východokamčatského hřbetu. Avačinsko-Korjackou skupinu, vzdálenou od pobřeží Tichého oceánu 25 km, tvoří celkem pět sopek, z nichž dvě jsou činné. Pobočný vrchol Arik vznikl později na základech hlavního masívu Aagu, který byl podle některých teorií součástí kaldery Pinačevského štítového vulkánu.\n\nSopečný masív s vrcholy Aag a Arik se nachází zhruba 6 km směrem na severozápad od vrcholu Korjacké sopky (3456 m n. m.), která spolu s Avačinskou sopkou tvoří krajinnou dominantu nad správním centrem Kamčatského kraje Petropavlovskem-Kamčatským. Na úpatí Aagu pramení řeky Pinačevskaja a Dremučaja, pod východními svahy Ariku pak řeka Šumnaja. U severovýchodních svahů Aagu v prameništní oblasti místních říček se nacházejí Aagské minerální prameny, které byly objeveny v roce 1962. Prameny se dělí na dvě skupiny – studené s vodou o teplotě 5 až 11 °C a horké, jejichž průměrná teplota je 39 °C.\n\nMasív Aagu se rozkládá v rámci struktury o kruhovém půdorysu a je tvořen andezitovými pyroklastickými horninami. Jedná se o tři druhy hornin – v dolních partiích nalezneme dacitové sutě, ve střední části pak pyroklastické lávy, které ve vrcholové oblasti přecházejí v lávy andezitové. V oblasti lávových výlevů lze nalézt i kontaktní rohovce. Ve vrcholových partiích Ariku se vyskytují čedičové sloupce, z nichž největší dosahují výšky 40 až 50 metrů.\n\nAag a jeho pobočný vrchol Arik jsou silně poznamenány erozí a činností ledovců. Nacházejí se zde strmé srázy a hluboké kary. Strmé srázy jsou 200 až 400 metrů hluboké. Většina těchto srázů je na jihozápadních svazích hory, avšak jeden, pokrytý hrubou sutí, se nachází pod vrcholem na severovýchodní straně sopky, což představuje značné nebezpečí při výstupu i sestupu.\n\nNa hoře Aag došlo v roce 1989 k největší letecké katastrofě v historii Kamčatky. Ve čtvrtek 26. října 1989 vzlétl ze sovětské raketové základny Kura v oblasti obce Ključi na severovýchodě Kamčatky stroj An-26 84. zvláštního smíšeného leteckého pluku Raketových vojsk. Cílem letu byl Petropavlovsk-Kamčatskij. Na palubě letadla bylo kromě šestičlenné posádky pod velením kapitána V. N. Judeniče celkem 31 cestujících – vojáků z kurské základny a jejich rodinných příslušníků. Když se stroj přiblížil k letišti Jelizejevo, posádka zahájila sestup z letové výšky 5400 metrů. Vál silný vítr a když se letadlo dostalo do mraků, v důsledku pilotní chyby se stroj odklonil z původní trasy. Přesto letadlo dále klesalo a ve 14.58 místního času narazilo ve výšce kolem 1500 metrů do svahu hory Aag. Letadlo se zcela roztříštilo a všech 37 cestujících a členů posádky na místě zahynulo.\n"}
{"id": "1451660", "url": "https://cs.wikipedia.org/wiki?curid=1451660", "title": "Na Průhoně", "text": "Na Průhoně\n\nNa Průhoně je pozůstatek starého ramene řeky Labe vzniklý po provedení regulace Labe v 20. letech 20, století. V suchém létě 2018 bylo rameno zcela vyschlé, ve vlhčích obdobích se objeví vodní plocha o výměře cca 0,25 ha. Mrtvé rameno se nalézá na severním okraji obce Labětín v okrese Pardubice na konci ulice K Labi.\n"}
{"id": "1451663", "url": "https://cs.wikipedia.org/wiki?curid=1451663", "title": "Zemanství (Labětín)", "text": "Zemanství (Labětín)\n\nZemanství je pozůstatek starého ramene řeky Labe vzniklý po provedení regulace Labe v 20. letech 20. století. V roce 2018 bylo rameno téměř zcela zazemněné, zachovala se vodní plocha o výměře pouze cca 0,1 ha. Mrtvé rameno se nalézá v polích na severním okraji katastru obce Labětín, místní části obce Řečany nad Labem v okrese Pardubice.\n"}
{"id": "1451665", "url": "https://cs.wikipedia.org/wiki?curid=1451665", "title": "Na Bahnech", "text": "Na Bahnech\n\nNa Bahnech je pozůstatek starého ramene řeky Labe vzniklý po provedení regulace Labe v 20. letech 20. století. V roce 2018 bylo rameno zcela zazemněné. Mrtvé rameno se nalézá v polích na východním okraji katastru obce Řečany nad Labem v okrese Pardubice.\n"}
{"id": "1451671", "url": "https://cs.wikipedia.org/wiki?curid=1451671", "title": "Robert de Flers", "text": "Robert de Flers\n\nRobert de Flers (Robert Pellevé de La Motte-Ango, markýz de Flers) (25. listopadu 1872, Pont-l'Évêque (Calvados) – 30. července 1927, Vittel) byl francouzský dramatik, libretista a novinář.\n\nStudovat začal roku 1888 na pařížském lyceu Condorcet, kde věnoval právu s původní vidinou služby v diplomacii. Zde jej zásadně ovlivnilo přátelství se spolužíkem a rovněž spisovatelem, Marcelem Proustem. Proust jej zasvětil do světa umění, literatury a hudby. Od té doby se Robert de Flers odklonil od právnické kariéry a jeho zájmem se stalo psaní, literatura a žurnalistika. Tyto dva muže pak pojilo dlouholeté přátelství.\n\nV roce 1901 se Robert de Flers oženil s Geneviève Sardou, dcerou Victoriena Sardou.\n\nOd roku 1920 až do své smrti byl de Flers členem Francouzské akademie. Posledních šest let svého života (od roku 1921) strávil jako ředitel literární redakce deníku Le Figaro. Na sklonku života působil v radě francouzského departmentu Lozère.\n\nPo dokončení studií de Flers cestoval v polovině devadesátých let 19. století po Asii. Tato zkušenost ovlivnila jeho raná díla — román \"La Courtisane Taïa et son singe vert\" (1896), krátký příběh \"Ilsée, princesse de Tripoli\" (1896, v češtině \"Ilséa, princezna Tripolisská\") a zápisky z cest \"Vers l’Orient\" (1897). Po návratu do Paříže jej oslovil skladatel Edmond Audran, aby napsal libreto k jeho operetě \"La reine des reines\". Toto dílo bylo poprvé uvedeno 14. října 1896 v divadle Théâtre de l'Eldorado ve Štrasburku. Další libreto napsal pro operetu Gastona Serpette s názvem \"Shakespeare!\" jejíž premiéra zazněla 23. listopadu 1899 v divadle Théâtre des Bouffes-Parisiens.\n\nTvorbě libret se věnoval i nadále. Začal spolupracovat se svými současníky, dramatikem Gastonem Arman de Caillavet a skladatelem Claudem Terrassem, poprvé na operetě \"Les travaux d'Hercule\" (1901). Většina jeho pozdějších děl nesla známky spolupráce s Caillavetem. Obvykle byla jejich libreta určena pro Terrasseho, se kterým po hudební stránce spolupracovali nejčastěji. Dalšími skladateli, pro které tito dva umělci psali libreta byli André Messager či Gabriel Pierné. V roce 1905 oba přeložili do francouzštiny Lehárovu Veselou vdovu. Tento překlad byl pak ve Francii v první polovině 20. století široce používán. Posledním dílem, na kterém společně spolupracovali byla opereta Alfreda Bruneaua \"Le jardin du paradis\" (1923). Robert de Flers rovněž napsal libreta pro operetu Reynaldo Hahna \"Ciboulette\" (1923), spolu s Francisem de Croisset, a pro operetu Josefa Szulce \"Le petit choc\" (1923).\n\nDe Flers a de Caillavet spolu často spolupracovali na tvorbě divadelních her. Vytvořili společně veselohry jako jsou \"Le Sire de Vergy\" (1903), \"Les Sentiers de la vertu\" (1903), \"Pâris ou le bon juge\" (1906), \"Miquette et sa mère\" (1906, v češtině \"Miquetta a její máti\"), \"Primerose\" (1911), \"L’Habit vert\" (1913) a mnoho dalších. Později (po smrti de Caillavet) často pracoval společně s dramatikem Francisem de Croisset, se kterým vytvořil díla jako jsou \"Les Vignes du seigneur\" (1923, v češtině \"Vinice Páně\"), \"Les Nouveaux Messieurs\" (1925, v češtině \"Nově panstvo\") či \"Le Docteur miracle\" (1926).\n\nAčkoli byl ve své době autorem úctyhodného počtu operetních libret, do historie se zapsal především svými divadelními hrami. Podle jeho divadelních her vznikla řada filmových děl.\n\nVeselohry Roberta de Flers byly velmi oblíbeny i v Česku a divadla je často zařazovala do svého „francouzského“ repertoáru.\n\nNa francouzském i českém vydání knihy \"Ilsée, princesse de Tripoli\" či v češtině \"Ilséa, princezna Tripolisská\" se svými litografiemi podílel český malíř a grafik Alfons Mucha. Toto dílo je považováno za nejvýznamnější knižní dílo tzv. \"art nouveau\" – secesního umění\n"}
{"id": "1451672", "url": "https://cs.wikipedia.org/wiki?curid=1451672", "title": "Revitalizovaná ramena Labe v Mošnici", "text": "Revitalizovaná ramena Labe v Mošnici\n\nV areálu Národního hřebčína Kladruby nad Labem se nalézá přírodní park Mošnice s odstavenými rameny řeky Labe po provedené regulaci Labe v 20. letech 20. století.\n\nV letech 2006 - 2008 byla provedena revitalizace těchto odstavených říčních ramen a jejich zprůtočnění pomocí propojujících vodních toků. Potřebná voda pro tuto revitalizaci se odebírá z Opatovického kanálu u Semína v množství cca 50 l/s a pomocí Kladrubského náhonu se přivádí k těmto odstaveným ramenům. Celková plocha revitalizovaných říčních ramen v rámci této akce činila 45 285 m2.\n"}
{"id": "1451673", "url": "https://cs.wikipedia.org/wiki?curid=1451673", "title": "Budova Muzea umění Olomouc", "text": "Budova Muzea umění Olomouc\n\nBudova Muzea umění Olomouc je od roku 1989 sídlem Muzea umění Olomouc. První budova na tomto místě byla vystavěna v roce 1246, Martin Pokora tam zřídil útulek pro malomocné, který byl koncem 14. století přeměněn ve špitál, který je nejstarším v Olomouci. V roce 1785 byl tento špitál zrušen a v objektu začal sídlit výchovný ústav pro vojenské syny, arcibiskupský seminář a mezi lety 1787 a 1825 také tkalcovna. \n\nV roce 1843 byly stavby na tomto místě a na jejich místě byl vystavěn soubor budov určených pro trestnici okresního soudu. Tato trestnice byla v roce 1901 zrušena a budova prodána městu. To ji v roce 1915 prodalo rodině Donathových, kteří ji mezi lety 1915 a 1920 zásadně přestavěli podle návrhu Jaroslava Koláře st. tak, aby sloužila obytným účelům a k výrobě lihových nápojů.\n\nV roce 1926 byl v budově otevřen Radio bar a později téhož roku přístavbou na místo zahrady i kino CentralBar byl v roce 1968 a na jeho místě bylo otevřeno Divadlo hudby. V roce 1989 tuto budovu získalo a od té doby užívá Muzeum umění Olomouc.\n"}
{"id": "1451678", "url": "https://cs.wikipedia.org/wiki?curid=1451678", "title": "Valerius Obletter", "text": "Valerius Obletter\n\nValerius Obletter (1717 Tenna–23. července 1782 Olomouc) byl zvonař a puškař v Olomouci.\n\nValerius Obletter pocházel z jižních Tyrol obce Tenna (okolí Triente Itálie). V roce 1752 byl v Olomouci přijat za měšťana 9. září 1752 byl prohlášen za mistra cechu jako lijec děl a zvonů. V roce 1753 koupil v dražbě dům čp. 270 s dílnou ve Ztracené ulici 38, dílna byla umístěná na dvoře. V Olomouci byl poručíkem měšťanské gardy a v roce 1756 se stal uličním hejtmanem.\n\nV roce 1754 se oženil s Annou Dorotou, dcerou stolaře Jiřího Hucka. Anna Dorota zemřela v28. června 1765. Podruhé se Valerius Obletter oženil 17. září 1765 s Annou Marií, dcerou olomouckého sochaře Jana Antonína Richtra v kostele svatého Petra v Olomouci. Z obou manželství vzešlo deset dětí, většina zemřela v útlém věku. Pokračovatelem ve zvonařství byl jeho nejstarší syn Antonín Jan Alois Obletter (1761–1805).\n\nValerius Obletter zemřel ve věku 65 let dne 23. července 1782 v Olomouci a byl pochován dne 29. července 1782 ke kostelu Panny Marie na Předhradí.\n\nJeho dílo v pozdně barokním a rokokovém období se nalézalo na Moravě, Slezsku i v Čechách. V období obléhání Olomouce pruským vojskem lil a přeléval poškozená děla a hmoždíře pro olomouckou posádku.\n\nSeznam zvonů (neúplný) podle zdrojů \n\n\n\n"}
{"id": "1451680", "url": "https://cs.wikipedia.org/wiki?curid=1451680", "title": "Urdhva mukha švanásana", "text": "Urdhva mukha švanásana\n\nUrdhva Mukha švanásana (ऊर्ध्वमुखश्वानासन) neboli „Pes hlavou nahoru“ je jednou z jógových ásan a součást Pozdravu slunci.\n\nNázev pochází ze sanskrtského slova \"urdhva\" (ऊर्ध्व) nahoru, \"Mukha\" tvář, \"švana\" pes a \"asana\" (आसन) posed/pozice.\n\n\n"}
{"id": "1451682", "url": "https://cs.wikipedia.org/wiki?curid=1451682", "title": "Cihlářův rybník", "text": "Cihlářův rybník\n\nCihlářův rybník je mělký rybník o výměře vodní plochy 0,58 ha nalézající se u samoty Cihelna asi 0,7 km jihovýchodně od centra obce Kladruby nad Labem v okrese Pardubice.\n"}
{"id": "1451684", "url": "https://cs.wikipedia.org/wiki?curid=1451684", "title": "Cihelna (Kladruby nad Labem)", "text": "Cihelna (Kladruby nad Labem)\n\nCihelna u Kladrub nad Labem je samota nalézající se asi 0,7 km jihovýchodně od centra obce Kladruby nad Labem při účelové komunikaci spojující osadu Semínská Vrata se stájemi Josefov. Administrativně jsou zde registrovány 3 adresy. \n"}
{"id": "1451685", "url": "https://cs.wikipedia.org/wiki?curid=1451685", "title": "Prohození hodnot", "text": "Prohození hodnot\n\nProhození hodnot je úlohou z oboru programování, jejímž cílem je prohodit hodnoty dvou proměnných, tedy obvykle vyměnit dvě hodnoty na různých pozicích v operační paměti. Objevuje se jako podúloha například v řadicích algoritmech. Některé programovací jazyky mají pro tuto operaci vestavěnou standardní funkci (obvykle pojmenovanou v angličtině stručně ) a některé instrukční sady mají pro tuto operaci zvláštní strojovou instrukci, ale někdy ji programátor musí implementovat nově.\n\nKonvenčním řešením je použít dočasnou pomocnou proměnnou, pomocí které je postup zapsaný v pseudokódu následující:\n\nNevýhodou tohoto řešení je potřeba další paměti. Často není vytvoření pomocné proměnné velký problém, ale někdy ano. Jsou-li například požadované proměnné paměťově náročné, je paměťově náročná i dočasná proměnná. Dalším problémem je použití tohoto postupu v objektově orientovaném programování, jsou-li proměnné ve skutečnosti instancemi třídy s netriviálním konstruktorem a destruktorem. Vytváření a opuštění proměnné takového typu je pak drahé.\n\nProhození hodnot XORem využívá bitovou operaci úplné disjunkce. Zapsáno v pseudokódu vypadá takto:\n\nX := X XOR Y\nY := Y XOR X\nX := X XOR Y\n\nNepotřebuje žádnou paměť navíc, ale i ono má své nevýhody. Mezi jednotlivými řádky je silná závislost: musí proběhnout přesně v tomto pořadí a každá až poté, kdy je znám výsledek předchozí. Na moderních architekturách počítačů je ale často pro zvýšení efektivity rutinně používáno překrývané zpracování strojových instrukcí, jehož efektivitu takováto striktní závislost narušuje. \n\nProhození hodnot sčítáním a odčítáním funguje podobně jako výše popsané prohození XORem, ale s operacemi sčítání a odčítání:\nX := X + Y\nY := Y - X\nX := X - Y\nPři neopatrné implementaci na běžných celých číslech hrozí přetečení. Pro datové typy, pro které je sčítání a odčítání prakticky implementováno jako operace modulární aritmetiky, ovšem zdánlivé přetečení nevadí. Obecně se tento postup neužívá, neboť oproti variantě s XORem nabízí jen riziko přetečení – dává smysl jen na platformě, kde není dostupný XOR.\n\nJe-li potřeba prohodit rozsáhlé datové struktury v dynamicky alokované paměti, bývá vhodnější pracovat v programu pouze s ukazateli na ně a prohodit pouze cíle těchto ukazatelů. Takový postup je tradiční například v C nebo v C++, kde takto implementuje prohození kontejnerů i standardní knihovna STL.\n\nPro samotné prohození hodnot ukazatelů, které bude každopádně o hodně rychlejší, protože ukazatele mají jen několik bajtů, lze použít jiný ze zmíněných postupů.\n\nJe-li ve vyšším programovacím jazyce nabízena nějaká funkce pro zrealizování prohození, bývá nejlepší použít tu a nechat na tvůrcích překladače nebo interpreteru, aby ji zrealizovali na dané platformě nejefektivnějším způsobem.\n\nNěkteré programovací jazyky, například Ruby nebo Python, přitom nabízí paralelní přiřazení, takže lze prohození implementovat následovně:\nPodobně v JavaScriptu od verze ES6:\nProtože prohození hodnot je poměrně běžnou operací, má pro ni řada moderních procesorů zvláštní strojovou instrukci. Například na procesorech architektury x86 je instrukce \"XCHG\", která prohodí hodnoty ve dvou registrech.\n\nAni přítomnost zvláštní instrukce ještě neznamená, že nejefektivnější je její použití. Zmíněná instrukce \"XCHG\" na architektuře x86 totiž při přístupu do paměti zamyká přístup, aby si zajistila svou atomicitu. Překladač tedy může v rámci svých optimalizací dát přednost například technice přejmenování registrů.\n\nVícejádrové procesory umožňující paralelní výpočty by mohly provádět prohození hodnot xorováním ve dvou krocím:\n\nCelkově ovšem tímto postupem stoupl jak počet instrukcí (na čtyři), tak počet potřebných pomocných proměnných (na dvě).\n"}
{"id": "1451686", "url": "https://cs.wikipedia.org/wiki?curid=1451686", "title": "Prohození hodnot XORem", "text": "Prohození hodnot XORem\n\nProhození hodnot XORem je v programování jedním z algoritmů, kterými lze dosáhnout prohození hodnot dvou proměnných bez použití pomocné dočasné proměnné. Používá k tomu bitovou operaci úplné disjunkce.\n\nAlgoritmus se skládá ze tří kroků, přičemž všechny využívají operaci \"XOR\":\n\nX := X xor Y\nY := Y xor X\nX := X xor Y\n\nJednotlivé řádky obvykle přímo odpovídají instrukcím jazyka symbolických adres respektive přímo strojovým instrukcím. Následující příklad uvádí instrukce na platformách IBM System/370 a x86:\n\nPro funkčnost algoritmu je zásadní, aby jeho vstupem nebylo dvakrát stejné umístění. Protože totiž pro každé \"x\" je výsledek operace \"x XOR x\" nulový, bylo by hned v prvním kroku toto umístění vynulováno a tím jeho hodnota ztracena.\n\nSprávnost algoritmu je odvozena z toho, že binární operace \"XOR\" (značená formula_1) na bitových řetězcích pevné délky splňuje následující čtyři vlastnosti:\n\nPodobný algoritmus lze realizovat pomocí sčítání a odčítání:\n\nJeho správnost je ale závislá na tom, že nedojde k celočíselnému přetečení. Je-li například práce na celých číslech realizována s podporou libovolné přesnosti nebo v rámci modulární aritmetiky, algoritmus funguje. Například v rámci jazyka C tento algoritmus funguje, neboť sčítání a odčítání dle standardu odpovídá operacím v cyklické grupě formula_8, kde formula_9 je počet bitů.\n\nVzhledem k dodatečnému požadavku na vlastnosti sčítání je tato varianta používána ještě méně než varianta základní.\n\nNevýhody:\n\nVýhody:\n"}
{"id": "1451687", "url": "https://cs.wikipedia.org/wiki?curid=1451687", "title": "Semínská Vrata", "text": "Semínská Vrata\n\nSemínská Vrata je samota nalézající se asi 1 km východně od centra obce Kladruby nad Labem na silnici III. třídy č. 3229 vedoucí do obce Semín. Administrativně je zde registrováno 5 adres. \n"}
{"id": "1451692", "url": "https://cs.wikipedia.org/wiki?curid=1451692", "title": "Olomoucké povídky", "text": "Olomoucké povídky\n\nOlomoucké povídky je ustálený název bezejmenného souboru třiceti pěti povídek od neznámého autora, vytvořených v roce 1482 přepisem neznámého českého rukopisu, který se inspiroval tzv. exemply latinskými (vícero rukopisů). Jedná se staročeskou prózu.\n\nSoubor všech 35 povídek je součástí širšího rukopisného kodexu, který kromě nich obsahuje ještě z latiny přeložené \"Zjevení sv. Brigity\" a \"O sv. Jeronýmovi knihy troje\". Kodex je psán na papíře, celkem obsahuje 280 oboustranně popsaných svázaných listů o rozměrech 31 × 21,5 cm, z čehož vlastní Olomoucké povídky zabírají 31 listů v závěru rukopisu. Povídky se zachovaly pouze v tomto kodexu, který se nachází ve fondu Vědecké knihovny v Olomouci pod signaturou M II 170.\n\nOlomoucké povídky bývají obvykle řazeny mezi tzv. exempla, to jest krátké příběhy ilustrující nějaké téma a využitelné při argumentaci. Předlohou těchto výrazně nábožensky zaměřených textů byl snad nějaký jiný, dnes neznámý český rukopis, který zase vycházel z latinských exempel ze sbírky Caesaria z Heisterbachu a z \"\" od Jacoba de Voragine.\nTřebaže povídky mají silný náboženský charakter, tematicky vycházejí především ze středověkého měšťanského a šlechtického života. Lze je rozřadit na čtyři tematické skupiny, a sice příběhy o uctívání nebo zneužití svátosti oltářní (povídky 1–3, 22, 23 a 32), pokání za různé těžké hříchy (povidky 4, 5, 13, 14, 16–21, 27 a 30), uctívání Panny Marie, některých svatých a uctívání kříže (povídky 6–12, 15, 24, 25, 28, 29) a tři přepracované církevní legendy (povídky 26, 33 a 34). Z těchto čtyři skupin se výrazně vymyká pouze poslední povídka, která, ačkoliv obsahuje motiv pokoušejícího ďábla, je ve skutečnosti čistě světským příběhem.\n\nZ výše uvedeného rozboru vyplývá, že autor souboru vybíral ze svých předloh především příběhy s motivy pokání a úcty k Panně Marii, případně jiným svatým. Zcela pominul v exemplech jinak časté příběhy poustevníků. Ani u příběhů, v nichž vystupují svatí, nenalezneme příklady z jejich života, až na výjimky se v nich objevují jen okrajově a někdy o nich příběh obsahuje pouze stručnou zmínku, nebo se objeví jako deus ex machina až na jeho konci a pomohou rozuzlit zápletku. Typickými hlavními postavami jsou měšťan, rytíř, světský kněz, jeptiška, židé, královna, král, a nevěstky. Příběhy, které zmiňují místo děje, se odehrávají buď v Německu (zejména v Porýní) nebo ve Francii (hlavně v Paříži) takže lze předpokládat, že autor souboru měl k těmto místům nějaký bližší vztah.\n\nAčkoliv Olomoucké povídky tematicky vycházejí z latinských exempel, liší se od nich větší dynamičností děje, kratším líčením a obsahují více dialogů. Autor také bral více v úvahu přirozenou motivaci hlavních postav a děj rozpracovával i po psychologické stránce. Dalším odlišujícím prvkem jsou drobné motivy doplňující základní kostru příběhu, které ho konkretizují a zasazují do středověké současnosti. Tyto světské motivy vedly například historika a teoretika literatury Eduarda Petrů k závěru, že povídky byly uzpůsobeny pro potřebu v té době vznikající měšťanské vrstvy, a tvoří tak přechod k české renesanční povídce. Pozdější studie však opět akcentují spíše jejich náboženskou povahu a nadále je považují za typická exempla.\n\nRukopis obsahuje následující povídky:\n\n"}
{"id": "1451698", "url": "https://cs.wikipedia.org/wiki?curid=1451698", "title": "SpaceX CRS-16", "text": "SpaceX CRS-16\n\nSpaceX CRS-16 (alternativně SpX-16, nebo jednoduše CRS-16) je šestnáctá a zároveň první z pěti misí, které byly objednány jako druhé prodloužení původního kontraktu Commercial Resupply Services uzavřeného mezi společností SpaceX a NASA na zásobovací mise kosmické lodi Dragon k Mezinárodní vesmírné stanici (ISS). Celkově šlo o osmnáctý let Dragonu do vesmíru (pokud počítáme i demo lety C1 a C2+). Bylo to popáté, kdy byla použita již jednou letěná kosmická loď Dragon, konkrétně byla pužita loď C112, která letěla už při misi CRS-10. Statický zážeh před startem proběhl 1. prosince 2018 v 04:20 SEČ.\n\nV nehermetizované části byl experiment RRM-3 (Robotic Refueling Mission 3), jehož měl za úkol vyzkoušet přečerpávání kapalného methanu. Získané informace bude možné v budoucnu využít pro přečerpávání různých kryogenních paliv v kosmickém prostředí. Druhou položkou byl přístroj GEDI, který byl umístěn na vnější platformu modulu Kibó, odkud má pomocí lidaru měřit výšku stromů v lesích. Díky tomu je možné zjistit, kolik je ve stromech uchováváno uhlíku.\n"}
{"id": "1451699", "url": "https://cs.wikipedia.org/wiki?curid=1451699", "title": "Brennan Heart", "text": "Brennan Heart\n\nFabian Bohn (* 2. března 1982), známější pod jménem Brennan Heart, je nizozemský DJ a producent hardstyle. Experimentoval s několika hudebními styly jako techno, hardtrance a techtrance. Následně se zaměřil na hardstyle a vytvořil svůj univerzální zvuk. Brennan Heart je průkopníkem tohoto zvuku, se skladbou „Just As Easy“ založil nové pokračování pro hardstyle a otevřel tak dveře novému publiku. Je tvůrcem hymny „Fueled by Fanatics“ pro festival Decibel outdoor 2018. V roce 2009 vydal své první album s názvem \"Musical Impressions\". Založil sublabel M!D!FY společně s Dov Elkabas na labelu Scantraxx Records. Vytvořil hymnu pro festival Defqon.1 2007. Je hlavní hvězdou společnosti Q-Dance, která pořádá hardstyle a hardcore festivaly v Nizozemsku.\n\n"}
{"id": "1451700", "url": "https://cs.wikipedia.org/wiki?curid=1451700", "title": "Kočár biskupa Ferdinanda Julia Troyera z Troyersteinu", "text": "Kočár biskupa Ferdinanda Julia Troyera z Troyersteinu\n\nKočár olomouckého biskupa Ferdinanda Julia Troyera z Troyersteinu je barokní kočár vyrobený v Paříži na počátku 18. století. Je pojmenován po svém nejvýznačnějším majiteli, olomouckém biskupu Ferdinandu Juliu Troyerovi z Troyensteinu, který jej odkoupil roku 1746 ve Vídni od rodiny Kinských. Jedná se o jeden ze tří dochovaných barokních ceremoniálních vozů ve sbírce olomouckého arcibiskupství. Kočár byl před polovinou 18. století částečně opraven a v letech 2004–2006 došlo k jeho celkové restauraci.\n\nKočár byl zhotoven na počátku 18. století pravděpodobně manufakturou Les Gobelins, jeho původ se spojuje s vévodou de Richelieu (1696–1788), který byl vyslancem krále Ludvíka XV. u císařského dvora. Roku 1746 kočár ve Vídni od rodiny Kinských odkoupil hrabě Ferdiand Julius Troyer a ještě týž rok jej nechal výrazně přestavět a vybavit novou malířskou a řezbářskou výzdobou. Poté byl vůz používán při intronizačních průvodech a dalších ceremoniích olomouckého biskupství. V roce 1886 byl pak generálně opraven na popud inventurní a separační komise za episkopátu šestého arcibiskupa olomouckého Bedřicha z Fürstenberka, při tom došlo zejména ke kompletní rekonstrukci podvozku vozu.\n\nV roce 2004 začaly za podpory ministerstva kultury práce na restaurování kočáru. Kvůli rozmanitosti materiálů, z nichž je kočár zhotoven, bylo nutno zapojit do oprav početný tým restaurátorů a specialistů v jednotlivých oborech. Vůz byl demontován a jeho části přesunuty do jednotlivých restaurátorských dílen. V nich restaurátoři obnovili zlacení, dřevěné, kovové a kožené prvky, malířskou výzdobu a textilní část výzdoby. Roku 2006 byl pak kočár zpětně smontován a vrácen do Arcidiecézního muzea v Olomouci jako součást stálé expozice.\n\nKočár je 327 cm vysoký a 630 cm dlouhý (s ojí 950 cm), jeho maximální šířka je 210 cm a celkově váží váží tři tuny. Má čtyřbokou dole se zužující kabinu s postranními uzavíratelnými vstupy. Spodní polovinu kabiny zdobí malířská výzdoba, horní je krom zadní stěny prosklená. Základní malby představují čtyři živly zosobněné antickými božstvy. V horní polovině zadní stěny je olejomalbou znázorněn triumf obnovujícího se Dne nad Nocí.\n\nNa střeše potažené z vnějšku červenou kůží je osazeno osm dekorativních mosazných a zlacených kytek doplněných plastikami orlů. Vrchol střechy je zdoben textilní kyticí, která vynáší knížecí korunu potaženou rudým sametem. Kabina stojí na pérové konstrukci, její konce jsou zavěšeny na mohutných řemenech potažených červeným sametem. Řemeny jsou upevněny na bohatě řezbářsky pojednaném rámoví.\n\n"}
{"id": "1451722", "url": "https://cs.wikipedia.org/wiki?curid=1451722", "title": "Geografie Kataru", "text": "Geografie Kataru\n\nGeografie Kataru popisuje fyzické charakteristiky území Kataru, stejně jako vzájemné působení mezi jeho životním prostředím a jeho obyvateli.\n\nKatar je poloostrov v Perském zálivu, na severovýchodě Arabského poloostrova. Nachází se mezi 24°32' až 26°10' severní zeměpisné šířky a 50°45' a 51°40' východní zeměpisné délky. Pozemní hranice na jihu se Saúdskou Arábií má délku přibližně 60 km. Katar má mořskou hranici se Saúdskou Arábii, Bahrajnem, Spojenými arabskými emiráty a Íránem.\n\nKatar má rozlohu 11 437 km.\n\nSpor s Bahrajnem o vlastnictví Hawárských ostrovů, několik dalších ostrůvků v moři u pobřeží Kataru a o město Az-Zubára na pevnině byl vyřešen na základě rozhodnutí Mezinárodního soudního dvora dne 16. března 2001. Od té doby patří Hawárské ostrovy Bahrajnu, námořní hranice vede blízko pobřeží Kataru.\n\nNámořní a pozemní hranice se Saúdskou Arábií byly odsouhlaseny 4. prosince 1965. Přesto vznikl další spor se Saúdskou Arábii o pozemní hranici, který byl v roce 2001 vyřešen. V roce 2008 vznikl další spor o námořní hranici u Chaur al-Udaid.\n\nNámořní hranice se Spojenými arabskými emiráty byla stanovena dne 20. března 1969, krátce předtím, než Katar v roce 1971 vyhlásil nezávislost. V té době již bylo známo několik ropných nalezišť v Perském zálivu a bylo rozhodnuto o společné těžbě přeshraničními nalezišti. Dne 20. září 1969 byla stanovena námořní hranice s Íránem.\n\nV Kataru je vápencová poušť téměř bez vegetace, zemědělsky je využíváno pouze 28 000 ha půdy, tj. 2,5 procenta rozlohy země. V zemi neexistují celoroční vodní plochy. V zimě někdy déšť způsobí, že poušť lokálně rozkvete. Podzemní sladkovodní voda se nachází pouze v severní polovině, kdežto v jižní části je podzemní voda zasolená (brakická). Na pobřeží se nachází mnoho šotů, slaných jezer. Jsou dočasně naplněná vodou z povodí bez povrchového odtoku, a mají slanou kůru, která brání rychlému odpařování vody.\n\nNa několika místech na pobřeží jsou zbytky mangrovových lesů.\n\nNejvyšším bodem Kataru je Kurajn Abú al-Baul s nadmořskou výškou 103 metrů.\n\nChaur al-Udaid, \"Khor al-Adaid\" nebo \"Vnitrozemské moře\" je velký mořský záliv v hraniční oblasti se Saúdskou Arábií. Záliv má v nejužším místě pouze 600 metrů široký průliv, který dále vytváří ve vnitrozemí asi 10 km dlouhé a 5 km široké jezero. Na severním okraji se nachází plochá, asi 15 km široká a 7 km dlouhá zaplavovaná plocha. Záliv je obklopen až 70 metrů vysokými dunami, výběžky pouště Rub al-Chálí.\n\nV jihozápadní části Kataru je vrásou vytvořený zdvih (antiklinála). Nacházejí se zde rozsáhlá průmyslová zařízení na těžbu zásob ropy a zemního plynu.\n\nBiosférická rezervace UNESCO na ostrově ar-Rim na západním pobřeží Kataru má rozlohu 118 888 ha, z toho 46 555 se nachází na pevnině a 36 931 ha v moři. Žijí zde mimo jiné gazely a antilopy losí (\"Taurotragus oryx\").\n\n"}
{"id": "1451724", "url": "https://cs.wikipedia.org/wiki?curid=1451724", "title": "Antonín Obletter", "text": "Antonín Obletter\n\nAntonín Jan Alois Obletter (11. května 1761, Olomouc – 20. prosince 1805, Olomouc) byl zvonařem v Olomouci.\n\nByl prvorozeným synem olomouckého zvonaře a puškaře Valeriuse Oblettera (1717–1782). Vyučil se zvonařskému řemeslu v Bratislavě v letech 1779–1782 u zvonaře Jana Augustína Christeliho. V roce 1874 byl přijat za měšťana Olomouce a v roce 1785 se oženil s Aloisií, dcerou vojenského chirurga Benische z Valašského Meziříčí.\n\nPo smrti svého otce odkoupil jeho dílnu v roce 1786 od dědiců za částku 2 450 zlatých. Dílna se nacházela ve Ztracené ulici čp. 270.\n\nAntonín Obletter zemřel ve věku 45 let dne 20. prosince 1805 v Olomouci na zánět střev.\n\nAntonín Obletter byl klasicistní zvonař, který lil zvony v období 1779 až 1805. Z jeho díla se dochovaly většinou malé zvony, velké padly za oběť válečným rekvizicím.\n\nSeznam zvonů (neúplný) podle zdrojů\n\n\n\n"}
{"id": "1451726", "url": "https://cs.wikipedia.org/wiki?curid=1451726", "title": "Hnutí FIRE", "text": "Hnutí FIRE\n\nHnutí FIRE (angl. \"FIRE movement\") usiluje o životní styl, který přináší finanční nezávislost a umožňuje přestat chodit do práce i o desítky let dříve, než kdy je obvyklé odejít do důchodu. Zkratka FIRE znamená \"Financial Independence, Retire Early\", tj. finanční nezávislost, brzy do důchodu. \n\nPříznivci tohoto hnutí usilují o získání dostatečného množství finančních prostředků nejprve díky práci, díky níž vydělávají tolik, že jsou schopni část peněz investovat. Po odchodu ze zaměstnání plánují žít z naspořených prostředků a pasivních příjmů, např. výnosu z investic do cenných papírů nebo pronájmu nemovitostí. K tomuto životnímu stylu patří jak v době, kdy jsou lidé zaměstnáni, tak po ní, šetrnost nebo až odpor k utrácení.\n"}
{"id": "1451727", "url": "https://cs.wikipedia.org/wiki?curid=1451727", "title": "Seznam dílů seriálu Odkaz", "text": "Seznam dílů seriálu Odkaz\n\nToto je seznam dílů seriálu \"Odkaz\". Americký dramatický televizní seriál \"Odkaz\" je vysílán od 25. října 2018 na stanici The CW. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />29<section end=\"ep\" /> dílů seriálu.\n\nDne 7. ledna 2020 televize The CW oznámila, že objednává třetí řadu seriálu.\n\n\n"}
{"id": "1451733", "url": "https://cs.wikipedia.org/wiki?curid=1451733", "title": "Tom Cotton", "text": "Tom Cotton\n\nThomas Bryant Cotton (* 13. května 1977) je americký politik za Republikánskou stranu. Od 3. ledna 2015 je senátorem Spojených států amerických za Arkansas. Zvolen do Senátu Spojených států amerických byl v řádných volbách 4. listopadu 2014, když porazil předchozího senátora Marka Pryora z Demokratické strany. Předtím byl Tom Cotton od 3. ledna 2013 do 3. ledna 2015 poslancem Sněmovny reprezentantů za čtvrtý arkansaský obvod.\n\nV roce 2002 získal titul doktora práv na Harvardově univerzitě, kde už předtím v roce 1998 získal bakalářský titul s absolventskou prací na téma Listy federalistů. Po dokončení školy pomáhal rok soudci Jerrymu Edwinu Smithovi na Odvolacím soudu Spojených států amerických pro pátý okruh a následně vykonával do roku 2004 právnickou praxi. V lednu 2005 vstoupil do americké armády. V květnu 2006 byl poslán do Bagdádu v rámci války v Iráku a sloužil tam v rámci 101. výsadkové divize jako velitel čety. V říjnu 2008 byl vyslán do východního Afghánistánu. Sloužil v provincii Laghmán v provinčním rekonstrukčním týmu. V roce 2009 se po jedenácti měsících vrátil domů a následně byl v červnu 2010 přeřazen do Rezervy Armády Spojených států.\nOd roku 2014 je ženatý; s manželkou mají dvě děti. Je členem Evangelické církve metodistické.\n"}
{"id": "1451734", "url": "https://cs.wikipedia.org/wiki?curid=1451734", "title": "Safiye Sultan (dcera Mustafy II.)", "text": "Safiye Sultan (dcera Mustafy II.)\n\nSafiye Sultan (13. prosince 1696 – 15. května 1778) byla osmanská princezna a dcera sultána Mustafy II. Také byla nevlastní sestrou sultánů Mahmuda I. a Osmana III. \n\nSafiye Sultan se narodila v prosince 1696 v paláci Edirne jako třetí dcera sultána Mustafy II. Zasnoubena byla zároveň se svými sestrami Emine Sultan a Ayşe Sultan za guvernéra Adany. Svatba se konala v květnu 1710. \n\nPo smrti jejího manžela Aliho Paši v roce 1723, byla znovu provdána za Mehmeda Pašu. Po jeho smrti byla provdána potřetí a to za Ebu Bekra Pašu. V té době vládl její bratr, sultán Mahmud I. Po smrti Ebu Bekra v roce 1759 se již znovu neprovdala. Měla jednu dceru, Zahide Sultan. \n\nSafiye Sultan zemřela v květnu 1778 a byla pohřbena v mauzoleu Sulejmana I. \n"}
{"id": "1451739", "url": "https://cs.wikipedia.org/wiki?curid=1451739", "title": "Zvenigovo", "text": "Zvenigovo\n\nZvenigovo (, – \"Provoj\") je město v Marijsku v Rusku. K roku 2010 v něm žilo bezmála dvanáct tisíc obyvatel.\n\nZvenigovo leží na levém břehu Volhy v oblasti vzdutí Kujbyševské přehrady. Od Joškar-Ola, hlavního města republiky, je vzdáleno přibližně devadesát kilometrů jižně, od Moskvy, hlavního města federace, přibližně 650 kilometrů východně. Nejbližší větší město v okolí je Volžsk ležící rovněž na levém břehu Volhy ve vzdálenosti přibližně dvacet kilometrů jihovýchodně vzdušnou čarou.\n\nZvenigovo má přístav na Volze.\n\nZvenigovo vzniklo v roce 1860 jako osada s molem a loděnicí. Postupně se rozvinulo do průmyslového střediska. Městem je Zvenigovo od roku 1974.\n"}
{"id": "1451740", "url": "https://cs.wikipedia.org/wiki?curid=1451740", "title": "Jelizovský okres", "text": "Jelizovský okres\n\nJelizovský okres (rusky \"Елизовский район\") je územně-administrativní jednotka Kamčatského kraje na poloostrově Kamčatka v Dálněvýchodním federálním okruhu Ruské federace. Správním střediskem okresu je město Jelizovo. K 1. lednu 2018 bylo na území Jelizovského okresu registrováno 64 203 obyvatel, což oproti předchozímu období představovalo mírný nárůst jejich počtu. Vzhledem k rozloze okresu, který je největším z jedenácti okresů Kamčatského kraje, je hustota osídlení pouze 1,57 obyvatel na 1 km². Okres Jelizovo je rozčleněn na 10 podřízených celků - dva městské (Jelizovskoje a Vulkannoje) a osm vesnických, do nichž je zařazeno celkem 27 vesnic a osad. V městských sídlech žije 63,43 % obyvatel okresu.\n\nJelizovský okres, který zahrnuje oblast při jihovýchodním pobřeží Kamčatky, tvoří 8,8 % Kamčatského kraje. Výjimkou jsou teritoria uzavřeného města Viljučinska a kamčatské metropole Petropavlovska-Kamčatského, která mají samostatný status a nespadají pod Jelizovský okres.\n\nJelizovský okres je významný především z hlediska zdejšího přírodního bohatství. Na území okresu se nachází dvacet z celkové počtu 29 kamčatských činných sopek.Tyto sopky jsou od roku 1996 zapsány na seznam Světového dědictví UNESCO. Součástí Světového dědictví je rovněž Kronocká státní přírodní biosférická rezervace (\"Кроноцкий государственный природный биосферный заповедник\") o rozloze 10 000 km², jedna z nejstarších přírodních rezervací na území Ruska, jejíž základy vznikly již v roce 1882. Do území, zapsaného na seznamu Světového dědictví UNESCO, náleží také Údolí gezírů, Jihokamčatská státní přírodní rezervace ( \"государственный заказник «Южно-Камчатский»\") a přírodní parky Nalyčevský a Jihokamčatský. Kromě toho se na území Jelizovského okresu nachází dalších sedm rezervací a několik desítek přírodních památek, které jsou ve správě Kamčatského kraje. V Jelizovském okrese pramení mnoho řek a říček, které protékají hlubokými až kaňonovitými údolími a vytvářejí četné peřeje a vodopády.\n\nNejstarší obcí v regionu je obec Korjaki (\"Коряки\"), která byla vznikla v roce 1700. Koncem 17. století vybudovali původní obyvatelé Kamčatky a příslušníci národa Itelmenů (dříve nazýváni \"Kamčadalové\") v místě dnešního Jelizova malé opevnění Staryj Ostrog (\"урочище Старый Острог\"). V roce 1838 vznikla obec Staryj Ostrog, která byla o 60 let později, v roce 1897, přejmenována na obec Zavojko. Stalo se tak na počest Vasilije Stěpanoviče Zavojka, admirála Ruského carského námořnictva, jenž v roce 1854 velel hrdinné obraně Petropavlovska proti početní převaze britského a francouzského loďstva, které v operovalo v pacifických vodách v době Krymské války. V roce 1924 byla obec Zavojko přejmenována na počest bolševického partyzánského velitele Georgije Jelizova na Jelizovo. \n\nDne 17. listopadu 1949 byl vydán výnos prezidia Nejvyššího sovětu Sovětského svazu č. 741/8 o zřízení Jelizovského okresu v rámci Kamčatské oblasti Chabarovského kraje se sídlem v obci Jelizovo. Od 1. července 2007 se Kamčatská oblast stala Kamčatským krajem.\n\nTěžiště ekonomiky Jelizovského okresu je především v zemědělství, včetně lesnictví, dřevozpracujícího průmyslu a rybolovu. Významnou roli ovšem hraje také orientace na služby v oblasti rekreace a turistického ruchu. V Paratunské lázeňské zóně (balneologické lázně Paratunka) a v lázeňské zóně Načiki v oblasti Malkinských minerálních pramenů se nachází celkem 31 rekreačních zařízení a čtyři sanatoria. V době prázdnin je zde kromě toho také sedm letních dětských ozdravných táborů.\n"}
{"id": "1451744", "url": "https://cs.wikipedia.org/wiki?curid=1451744", "title": "Jaroslav Fiala", "text": "Jaroslav Fiala\n\nJméno a příjmení Jaroslav Fiala se může vztahovat k následujícím osobnostem:\n\n"}
{"id": "1451747", "url": "https://cs.wikipedia.org/wiki?curid=1451747", "title": "Ilséa, princezna Tripolisská", "text": "Ilséa, princezna Tripolisská\n\nIlséa, princezna Tripolisská (\"Ilsée, princesse de Tripoli\") je povídka od francouzského dramatika a libretisty Roberta de Flers. Knihu, která je označována za nejvýznamnější dílo art nouveau, ilustroval svými litografiemi malíř a grafik Alfons Mucha. De Flers povídku napsal podle divadelní hry \"La Princesse Lointaine\" Edmonda Rostanda, na jejíž produkci se podílel Alfons Mucha a mimo jiné pro hru navrhl kostýmy, šperky, dekorace, a podobně.\n\nKnihu vydal v roce 1897 pařížský nakladatel Henri Piazza. V roce 1901 byla ještě vydána Bedřichem Kočí česká a německá edice, opět s litografiemi Alfonse Muchy. Kniha byla vydána v malém nákladu; francouzské vydání 252 výtisků, české vydání 200 výtisků a něměcké vydání 800 výtisků. I proto byla v době svého vydání kniha považována za umělecké dílo a označována jako kniha náležící \"„dvěma stům zámožných labužníků, pravých gourmandů umění, bibliografie a moderního básnictví“\"\n\nMucha pro knihu připravil celkem 134 barevných litografií. Kromě ilustrací, provedených v té době novou technologií litografického tisku, je kniha vyzdobena značným počtem litografických vinět, rámců, ornamentů, symbolů a alegorií. Mucha používá přírodní vzory, objevují se zde květy růží, papmelišek, orchideí, lilií. Čtenář může v knize také vidět vyobrazení ryb, plazů, antilop či koček. Dle kritiky je Mucha v každé své části díla originální a nikdy se neopakuje.\n\nMuchovi měl údajně na zpracovní všech litografických ilustrací pouhé tři měsíce. Celé dílo je možné považovat za jedinečné i z důvodu, že litografické desky pro ilustrace byly zničeny nedlouho po vytištění knihy.\n\nČeské vydání knihy neušlo dobovému tisku. V prvním čísle časopisu Osvěta, ročníku 1902, byla vydána kritika Dr. Fr. X. Harlase, která zejména pozitivně hodnotila grafické zpracování knihy a vzájemné propojení textu a obrazu. Na druhou stranu se však Harlas více kriticky vyjádřil k povídce samotné. Byť ocenil kvality překladu do českého jazyka, píše: \"„Roztomilá pastelová malba Flersova vymýká se ovšem mému úsudku, ale zdá se mně přece pouhou elegantní drobnůstkou secesního slohu, tak trochu symbolistní básničkou, do níž autor vložil mnoho nálady a mnoho salonní ironie, která však nám zde pod českým nebem «nezní»“\". Kritika závěrem oceňuje umělecké a estetické působení knihy jako celku. Harlas zejména uvádí \"„Báseň není bez těchto barevných litografií ničím, a snad by také Muchovy kompozice bez Ilséy nepůsobily. Jak již řečeno, zde nelze literární produkt od malířského odtrhnouti, aby tím umělecká hodnota obou újmy nevzala.“\" \n\nPovídka vypráví o soužení aristokrata, Jaufre Rudela, který od mládí miluje dívku ze svých snů. Vysílá proto do Svaté země poutníky, aby mu odtud přivezli lék nebo naději na uzdravení. Poutníci se na své cestě setkávají s princeznou Ilséou. Tu otec nutí provdat se za vhodné nápadníky. Ona ale také touží po muži, kterého vídá jen ve svých snech a kterého ve vyprávění poutníků poznává. Když se poslové vrátí zpět, Jaufre poslouchá jejich vyprávění a uvědomí si, že toto je přesně dívka jeho srdce. Vypraví se tedy za ní. Na cestě však vážně onemocní a při setkání s Ilséou umírá.\n\n"}
{"id": "1451748", "url": "https://cs.wikipedia.org/wiki?curid=1451748", "title": "Veenendaal", "text": "Veenendaal\n\nVeenendaal (nizozemsky , výslovnost: [veːnə (n) ˌdaːl]) je město ve středu Nizozemska, je součástí provincie Utrecht. Veenendaal má 65 200 obyvatel a má rozlohu 19,81 km² (z toho 0,17 km² je vodní plocha).\n\nHistoricky se v této oblasti rozprostíraly mokřady a po celá staletí se zde, stejně jako v mnoha oblastech v Nizozemsku, těžila rašelina. Na konci středověku se rašelina stále více využívala jako palivo místo dřeva. Původní obec vznikla v 16. století jako rašelinová kolonie, od které získala své jméno. Veen je holandské slovo pro rašelinu a dale pro údolí, takže doslovně název znamená \"rašelinné údolí\".\n\nDne 5. března 1855 byl Veenendaal zasažen povodní. Vzhledem k tomu, že je město položeno v jedné z nejnižších částí oblasti Gelderse Vallei, voda sahala velmi vysoko. Většina lidí se ukrývala ve vysokém kostele na náměstí. Poté byli lidé převezeni do Utrechtu lodí a vlakem. Následně postiženou oblast navštívil král Vilém III. U příležitosti stého výročí byl v roce 1955 v ulici Kerkewijk odhalen památník obětem povodně. Katastrofa je rovněž připomínána v místním muzeu.\n\nKdyž se město vzpamatovalo z katastrofy, začal se rozvíjet tabákový průmysl a obchod s vlnou, které se staly hlavními zdroji příjmů až do druhé světové války. Na začátku 60. let 20. století se zde rozjela výroba nákladních vozů GINAF (\"Van Ginkels Automobiel Fabriek\"). Tyto vozy se rovněž zúčastňují Rallye Dakar.\n\nV blízkosti Veenendaalu se nachází dva přírodní parky, Národní park Utrechtse Heuvelrug (100 km²) a Národní park De Hoge Veluwe (55 km²). Veenendaal získal v roce 1997 titul Evropské zelené město a v roce 2004 byl zvolen nejzelenějším městem v Nizozemí.\n\nStejně jako většina nizozemských měst je Veenendaal dobře přizpůsoben vysokému počtu cyklistů. Kolo je nejoblíbenějším dopravním prostředkem ve městě, cykloturistiku podporuje hustá síť cyklistických stezek. V roce 2000 získal Veenendaal titul Cyklistické město (Fietsstad).\n\nPo druhé světové válce byl Veenendaal stále malým městem s několika tisíci obyvatel. K podstatnému nárůstu obyvatel došlo přibližně v posledních padesáti letech. K 31. květnu 2018 žilo ve Veenendaalu 65 200 obyvatel, z čehož 31,5 % populace je do 24 let včetně. Nejpočetnější skupina obyvatel, a to 51,7 %, je ve věku 25–65 let, zatímco 16,8 % populace je ve věku 65 let nebo starší.\n\nPokud se týká vyznání, převažují zde obyvatelé s křesťanským náboženským přesvědčením – katolíci a protestanti. Veenendaal se nachází v tzv. Biblickém pásu (Bijbelgordel). V souladu s celonárodním trendem se od roku 1980 počet obyvatel s křesťanským (reformačním) vyznáním snižuje. Ve Veenendaalu jsou dvě mešity, mešita Nasser byla založena v roce 1979 obyvateli s marockým původem, kteří tvoří 5,5 % obyvatelstva Veenendaalu. Mešita Ihlas byla založena obyvateli s tureckým původem, tato skupina představuje 1,1 % populace Veenendaalu.\n\nO historii města informují sbírky v muzeu Museum Veenendaal, dále je ve městě veřejná knihovna. Od roku 1988 zde působí divadlo Theater De Lampegiet, které má 558 míst a v nedávné době prošlo rekonstrukcí.\n\nVe městě se nachází řada kulturních památek, do tohoto seznamu patří například:\n\n\n\n\nAmbulantní klinika se nachází v části Kerkewijk. Nejbližší nemocnice Ziekenhuis Gelderse Vallei je ve městě Ege, jen 10 km od centra Veenendaalu.\n\nVeenendaal má bohatý sportovní a klubový život, sportovní kluby se nacházejí v pěti sportovních parcích:\n\n\n\n\n\n\nOd roku 1985 se každoročně koná jednodenní cyklistický závod s názvem Veenendaal – Veenendaal Classic.\n\nVeenendaal leží v centru Nizozemska u dálnice A12 a silnice N233:\n\n\n\n\n"}
{"id": "1451755", "url": "https://cs.wikipedia.org/wiki?curid=1451755", "title": "Jaroslav Fiala (politik KSČ)", "text": "Jaroslav Fiala (politik KSČ)\n\nJaroslav Fiala (13. dubna 1900, Osek – 2. května 1945, Terezín) byl funkcionář KSČ, který se stal jedním z nejvýznamnějších konfidentů německého gestapa. \n\nPočet komunistických odbojářů, kteří kvůli Fialově činnosti přišli o život, není možné přesně stanovit. Jde minimálně o desítky lidí, přičemž stovky dalších byly zatčeny.\n\nV roce 1934 studoval Fiala na Leninské škole v Moskvě. Byl aktivní v odboji, organizoval např. zakázanou demonstraci horníků v Mostě, šířil protimilitaristickou propagandu, angažoval se ve vysílání dobrovolníků do španělských interbrigád. \n\nK výslechu na Gestapu, při kterém byl zřejmě mučen, byl poprvé předvolán v květnu 1942 v Kladně. Poté se skrýval, mj. ve staré důlní štole v Beřovicích nebo v hájovně v Říčanech. Pak se mu podařilo prosadit se do třetího ilegálního vedení KSČ. V únoru 1943 byl ale znovu zatčen v Pardubicích, kde se ke své ilegální činnosti přiznal a stal se konfidentem gestapa.\n\nSvému příteli Josefu Molákovi pak např. nabídl, že zajistí nové pasy českým parašutistům, kteří se do Čech dostali přes Polsko ze Sovětského svazu. Doklady však vyrobilo přímo gestapo, které tak získalo krycí jména i fotografie těchto mužů. \n\nS blížícím se koncem války se Fiala pokusil přejít opět na stranu odboje, aby měl alibi pro budoucnost. V únoru 1945 varoval odbojáře před jinými konfidenty, což gestapu neuniklo.\n\nFiala tak byl zastřelen v Malé pevnosti v Terezíně 2. května 1945 spolu s řadou lidí, na které předtím donášel. Na rozkaz K. H. Franka zde tehdy bylo zastřeleno 51 Čechů, většinou členů mládežnické odbojové organizace Předvoj a ilegální KSČ. \n"}
{"id": "1451756", "url": "https://cs.wikipedia.org/wiki?curid=1451756", "title": "Teo Torriatte (Let Us Cling Together)", "text": "Teo Torriatte (Let Us Cling Together)\n\nTeo Torriatte (Let Us Cling Together) (手をとりあって Te o Toriatte) je skladba skupiny Queen, která vyšla na albu \"A Day at the Races\" z roku 1976. Napsal ji kytarista Brian May. Je desátou a zároveň poslední skladbou na albu. Vyšla i jako singl.\n\nSkladba je zajímavá tím, že má dva verše nazpívané v japonštině; je to jedna ze čtyř písní Queen, kde je celá sloka zazpívaná v jiném jazyce, než je anglický. Píseň doprovází klavír, klávesy a harmonium. Na všech tyto nástroje hrál Brian May a také je to jediná píseň, ve které na klavír nehraje Freddie Mercury.\n"}
{"id": "1451758", "url": "https://cs.wikipedia.org/wiki?curid=1451758", "title": "Mohelnický monoxyl", "text": "Mohelnický monoxyl\n\nMohelnický monoxyl je ručně dlabaná dubová loď z období keltského osídlení Moravy. Poprvé jej zpozoroval 12. června roku 1999 při rybaření Jaroslav Peška, tehdejší ředitel Vlastivědného muzea v Olomouci. Svým stářím, které se datuje na konec 3. století př. n. l., se jedná o unikát nalezený na území České republiky.\n\nMonoxyl je ručně dlabaná, 10,5 m dlouhá, 1 m široká a 0,6 m vysoká, loď z asi 200 let starého dubu. Síla dřeva je v rozmezí 4 až 18 cm. Trup lodi má mírně kónický tvar, nejvíce široký je v zadní čtvrtině. Na přídi se nachází částečně dochovaný kruhový otvor, který mohl sloužit k uvázání plavidla. Záď byla pravděpodobně opatřena plochým otvorem pro kormidlo. Vnitřní prostor lodi je zpevněn čtyřmi výstužnými žebry. Britský badatel J. S. Rogers odhadl, že člun mohl uvézt 3 osoby a ještě dalších 800 kg nákladu, což vede ke spekulacím, že se nejspíše jednalo o nákladní či kupeckou loď.\n\nMonoxyl byl objeven na východním břehu zatopené štěrkovny u Mohelnice, na místě několika dřívějších rozsáhlých archeologických výzkumů. Objevitel Jaroslav Peška jej zprvu považoval za kmen velkého stromu, ovšem po bližším ohledání si všiml nápadného zahrocování přední části kmene. Při průhledu dírou v něm pak zjistil, že jeho vnitřek je pravidelně vydlabán. Na celém prostoru bývalé štěrkovny byla učiněna nezbytná opatření z důvodu ohrožení objektu rybáři a dalšími návštěvníky lokality. Neprodleně poté byla zorganizována záchranná akce vedená samotným Peškem. Ta probíhala ve dnech 21.–24. června 1999 s použitím těžké techniky. Výsledkem akce bylo objevení unikátního ručně dlabaného monoxylu z mladší doby železné. Při vytahování lodi zaměstnanci muzea zjistili, že je zaklíněna mezi dalšími kůly, což naznačuje fungování mola nebo přístaviště v oblasti.\n"}
{"id": "1451759", "url": "https://cs.wikipedia.org/wiki?curid=1451759", "title": "Melchior Schwann", "text": "Melchior Schwann\n\nMelchior Schwann (?, Haag – 6. září 1757, Olomouc) byl zvonař a dělolijec v Olomouci.\n\nPocházel z Haagu v Dolních Rakousích. Byl tovaryšem u olomouckého zvonaře Olause Öberga. Po Öbergerově smrti 1746 nebyli v Olomouci další zvonaři. Schwann po vykonání mistrovských zkoušek v roce 1747 byl přijat za cechovního mistra (7. února 1747). Dne 9. února se stal olomouckým měšťanem. V tomtéž roce se oženil s Alžbětou dcerou olomouckého měšťana Karla Ignáce Kuče. Z jejich manželství vzešlo šest dětí. V roce 1748 koupil dům ve Ztracené ulici.\n\nSchwann zemřel 6. září 1757 v Olomouci. Vdova Alžběta v roce 1758 odkoupila dům a následující rok 1759 se vdala za zvonařského tovaryše Wolfganga Strauba (1730–1784), který pokračoval v lití zvonů.\n\nSeznam zvonů (částečný) podle zdrojů\n\n\n"}
{"id": "1451760", "url": "https://cs.wikipedia.org/wiki?curid=1451760", "title": "Nepolární molekula", "text": "Nepolární molekula\n\nNepolární molekuly jsou molekuly, které mají stálý a nulový dipólový moment, protože elektrický náboj je v nich rozložen symetricky. Tohoto stavu lze dosáhnout, jestliže má molekula pouze nepolární vazby nebo jsou polární vazby ve struktuře molekuly symetricky rozložené.\n\n\n"}
{"id": "1451764", "url": "https://cs.wikipedia.org/wiki?curid=1451764", "title": "Serie B 2007/08", "text": "Serie B 2007/08\n\nSoutěžní ročník Serie B 2007/08 byl 76. ročník druhé nejvyšší italské fotbalové ligy. Soutěž začala 25. srpna 2007 a skončila 1. června 2008. Účastnilo se jí opět 22 týmů z toho se 15 kvalifikovalo z minulého ročníku, 3 ze Serie A a 4 ze třetí ligy. Nováčci ze třetí ligy jsou: US Grosseto FC, Ravenna Calcio, Pisa Calcio, US Avellino.\n\nPrvní 2 kluby v tabulce postupovali přímo do Serie A. Play off hrály kluby o jedno postupové místo do Serie A vyřazovacím způsobem (klub ze 3. místa hrál s klubem ze 6. místa a klub ze 4. místa hrál s klubem který obsadil 5. místo). Sestupovali poslední 4 kluby v tabulce přímo do Lega Pro Prima Divisione. Play out se nehrálo, protože podle pravidel byl rozdíl mezi 18. a 19. místem 9 bodů. Play out se hraje když je rozdíl 5 bodů. \n\n\nBoj o postupující místo do Serie A.\n\nBrescia Calcio - UC AlbinoLeffe 1:0 a 1:2\nPisa Calcio - US Lecce 0:1 a 1:2\n\nUC AlbinoLeffe - US Lecce 0:1 a 1:1\n\nPoslední místo pro postup do Serie A 2007/08 vyhrál tým US Lecce.\n"}
{"id": "1451766", "url": "https://cs.wikipedia.org/wiki?curid=1451766", "title": "Bell AH-1Z Viper", "text": "Bell AH-1Z Viper\n\nBell AH-1Z Viper je americký dvoumotorový bitevní vrtulník, který byl vyvinut na bázi stroje AH-1W SuperCobra. Zkonstruován byl hlavně pro potřeby americké Námořní pěchoty, ale později si našel zákazníky i na zahraničním trhu.\n\nHlavní rotor vrtulníku je čtyřlistý a vyrobený z kompozitních materiálů. Pohání ho dvojice turbohřídelových motorů T700-GE-401C, z nichž každý má výkon 1 800 koní. Vrtulník dosahuje maximální rychlosti 370 km/h a s externími palivovými nádržemi doletí až 685 km. Maximální dostup stroje je více než 6 000 m a rychlost stoupání dosahuje 14 m/s. \n\nKokpit dvoučlenné posádky má tandemové uspořádání, přičemž vrtulník může být pilotovaný z předního i zadního stanoviště. Všechny relevantní parametry mise jsou zobrazeny prostřednictvím barevných displejů. Digitální 3D mapa umožňuje posádce lepší navigaci. Jedním z klíčových vylepšení, kterým se Viper odlišuje od předchůdců z rodiny vrtulníků Cobra, je přilbový zaměřovač Top Owl od společnosti THALES. Tyto helmy zobrazují pilotům informace o misi, letové údaje a jsou propojeny s palubními zbraňovými systémy, kterým dodávají souřadnice cíle.\n\nZákladní výzbroj vrtulníku tvoří tříhlavňový rotační kanón M197 ráže 20 mm s palebným průměrem 750 nábojů. Na konce křídel AH-1Z lze umístit dvojici raket vzduch-vzduch AIM-9 Sidewinder. Na čtyřech závěsných bodech pod křídly mohou být neseny bloky neřízených raket vzduch-zem Hydra 70 ráže 70 mm, řízené rakety vzduch-zem AGM-114 Hellfire nebo zápalné pumy Mk 77.\n\nJedním z nejdůležitějších prvků avioniky AH-1Z je Target Sight System (TSS), který obsahuje senzor infračerveného zobrazování (FLIR) třetí generace. Ze všech vrtulníkových avionických systémů světa TSS údajně poskytuje nejdelší dosah, nejmenší chvění a nejvyšší přesnost zbraní. Vrtulník však může být vybaven i dalším senzorem, kterým je radiolokátor AN/APG-78 Longbow.\n\nAH-1Z Viper sdílí až 84% svých součástek (včetně avioniky) s užitkovým vrtulníkem UH-1Y Venom, který je také ve službě u námořní pěchoty, což významně snižuje náklady na údržbu.\n\n\n\n\n\n\n\n\n"}
{"id": "1451767", "url": "https://cs.wikipedia.org/wiki?curid=1451767", "title": "Dunaharaszti", "text": "Dunaharaszti\n\nDunaharaszti [dunaharasti] () je město v Maďarsku v župě Pest, spadající pod okres Szigetszentmiklós. Město je součástí aglomerace Budapešti (sousedí s její městskou částí Millenniumtelep). V roce 2015 zde žilo 20 767 obyvatel, z nichž jsou 82,6 % Maďaři.\n\nPoblíže města protéká říčka Ráckevei-Duna, která je součást Dunaje (tvoří spolu s Dunajem říční ostrov Csepel, u kterého město leží).\n\nDunaharaszti sousedí s městy Dunavarsány, Gyál, Ócsa a Szigetszentmiklós.\n\n"}
{"id": "1451768", "url": "https://cs.wikipedia.org/wiki?curid=1451768", "title": "Serie B 2008/09", "text": "Serie B 2008/09\n\nSoutěžní ročník Serie B 2008/09 byl 77. ročník druhé nejvyšší italské fotbalové ligy. Soutěž začala 30. srpna 2008 a skončila 30. května 2009. Účastnilo se jí opět 22 týmů z toho se 15 kvalifikovalo z minulého ročníku, 3 ze Serie A a 4 ze třetí ligy. Nováčci ze třetí ligy jsou: Salernitana Calcio, US Sassuolo Calcio, AC Ancona, AS Cittadella.\n\nV sezoně měl hrát klub FC Messina Peloro, jenže po finančním krachu nedostávají licenci hrát druhou ligu. Místo něj hraje klub US Avellino, který skončil v minulélém ročníku na 19. místě.\n\nPrvní 2 kluby v tabulce postupovali přímo do Serie A. Play off hrály kluby o jedno postupové místo do Serie A vyřazovacím způsobem (klub ze 3. místa hrál s klubem ze 6. místa a klub ze 4. místa hrál s klubem který obsadil 5. místo). Sestupovali poslední 3 kluby v tabulce (20., 21. a 22. místo) přímo a klub který skončil na 18. a 19. místě se utkali na 2 zápasy v play out, poražený sestoupil do třetí ligy. \n\n\nBoj o postupující místo do Serie A.\n\nFC Empoli – Brescia Calcio 1:1 a 0:3\nUS Grosseto FC – AS Livorno Calcio 2:0 a 1:4\n\nBrescia Calcio – AS Livorno Calcio 2:2 a 0:3\n\nPoslední místo pro postup do Serie A 2009/10 vyhrál tým AS Livorno Calcio.\n\nBoj o setrvání v Serii B.\n\nAC Ancona – FC Rimini Calcio 1:1 a 1:0\n\nV Serii B zůstal klub AC Ancona. Klub FC Rimini Calcio sestoupil do třetí ligy.\n\n"}
{"id": "1451773", "url": "https://cs.wikipedia.org/wiki?curid=1451773", "title": "Wiglaf", "text": "Wiglaf\n\nWiglaf (zemřel 839) byl králem Mercie, jednoho ze sedmi anglosaských království. Vládl nejprve v letech 827 až 829 a poté znovu od roku 830 až do své smrti. Jeho původ je nejasný, neboť ve dvacátých letech devátého století probíhal v Mercii dynastický boj. Jeho vnuk Wigstan byl později označován za potomka Pendy a je tedy možné, že i sám Wiglaf byl potomkem Pendy.\n\nWiglaf na trůně vystřídal Ludecu, který zemřel během tažení do Východní Anglie. Během jeho vlády začal stoupat vliv Wessexu ovládaného Egbertem. Tomu se dokonce podařilo Wiglafa odstavit a na rok ovládnat Mercii přímo, ale v roce 830 se Wiglaf na trůn vrátil, byť možná nějak Egbertovi podřízen. Zemřel v roce 839 a na trůnu jej vystřídal Beorhtwulf. Pohřben je v Reptonu nedaleko Derby.\n"}
{"id": "1451783", "url": "https://cs.wikipedia.org/wiki?curid=1451783", "title": "Bernhard Aichner", "text": "Bernhard Aichner\n\nBernhard Aichner (* 1972, Innsbruck) je rakouský spisovatel románů a fotograf.\n\nNarodil se v Innsbrucku a vyrůstal v jižním Tyrolsku. V mládí pracoval jako fotograf pro rakouský deník Kurier. Roku 2000 si založili společně s jeho manželkou Ursulou fotoateliér v Innsbrucku. Se založením živnosti začal psát romány. Dnes je držitelem několika literárních oceněních. Jeho nejnovějšími knihami jsou thrillery \"Bösland\" vydaný roku 2018 a \"Der Fund\" z roku 2019.\n\n"}
{"id": "1451786", "url": "https://cs.wikipedia.org/wiki?curid=1451786", "title": "Stará radnice (Prachatice)", "text": "Stará radnice (Prachatice)\n\nStará radnice je renesanční budova v Prachaticích. Stojí na Velkém náměstí č.p. 1 v Městské památkové rezervaci Prachatice. Vznikla přestavbou staršího sídla úřadu v letech 1570–1571. Od roku 1958 je zapsána v seznamu kulturních památek.\n\nPrvní radnice stála v Prachaticích na počátku 16. století, první písemná zmínka o ní pochází z roku 1529. Nacházela se na Velkém náměstí, mezi domy Jakuba Lauta a Havla Kerna. Kvůli nárůstu počtu obyvatel a rozšíření městské samosprávy se však již v druhé polovině 16. století ukázala tehdejší budova jako nedostatečná.\n\nDruhá radnice (dnes Stará) vznikla pravděpodobně přestavbou radnice první, podle jiných zdrojů však byla vystavěna v místě rožmberského zámečku. Ten byl podle 38. svazku \"Soupisu památek\" z roku 1913 postaven v roce 1448 a v roce 1569 darován Vilémem z Rožmberka prachatickým měšťanům.\nJiž v rámci přestavby byla radnice vybavena věžičkou – první písemná zmínka o ní je z 24. května 1571. V roce 1631 odkázal Zikmund Turnovský z Turnštejna městu orloj, „velké hodiny s dosti velkým a značným cymbálem“. Umístění orloje však bránil špatný technický stav radniční věže: při zasedání městské rady v březnu 1642 bylo poukázáno na to, „že ta věž v některých místech velmi shnilá jest a brzkost opatření potřebná jest“, jinak že hrozí, že věž „sama upadne“. V roce 1654 ještě hodiny stále umístěny nebyly: v tom roce nabídly Netolice, že by rády cymbál k hodinám odkoupily, Prachatice však nabídku odmítly, neboť orloj byl v závěti určen přímo pro jejich radnici, „kdež již i místo připravené, avšak toliko pro jinší nedostatek v své místo postavené nejsou“.\n\nK umístění orloje došlo až někdy kolem roku 1669, věž je pak prvně s hodinami vyobrazena na obraze Jana de Verleho z roku 1670. Orloj byl opravován v letech 1685, 1694, 1695 a 1696. Roku 1702 uhodil do věžičky blesk a poškodil ji tak, že musela být sejmuta; po opravách byla na radnici navrácena, pravděpodobně i s hodinami. Během požáru v roce 1832 byla věžička značně poškozena a hodiny zcela zničeny. Nová věžička, tentokrát už bez hodin, byla roku 1884 odstraněna.\n\n\n"}
{"id": "1451788", "url": "https://cs.wikipedia.org/wiki?curid=1451788", "title": "Děvičnik", "text": "Děvičnik\n\nDěvičnik je tradiční ruský lidový předsvatební obřad, při kterém se nevěsta loučí se svým dívčím životem. Nejčastěji se tímto termínem označuje celý předsvatební den, v jehož průběhu se odehrává řada rituálů (někdy mohou být rozloženy do více dní), avšak v některých případech je takto označována pouze jedna jeho část, a to setkání nevěsty s kamarádkami v předvečer svatby. Rituál byl rozšířen a detailně zmapován především v etnografické oblasti Ruského Severu. \n\nDěvičnik je součást série tzv.předprahových (preliminárních) rituálů vázaných ke svatbě. Nahlížíme-li na svatbu jako na přechodový rituál, pak dívčí večer symbolizuje odloučení od předchozího světa. Nevěsta se loučí s kamarádkami, rodiči a rodným domem, oplakává ztrátu svého dívčího života. Chlapeckou analogií je malčišnik, který však byl u Slovanů mnohem méně ritualizovaný. \n\nV závislosti na konkrétní lokalitě mohly být součástí děvičniku následující rituály, ve většině případů doprovázené svatebními nářky a pláči (folklórní žánry věnující se ztrátě dívčích atributů, např. copu, krásy, svobody apod.) \n\n\n\n"}
{"id": "1451797", "url": "https://cs.wikipedia.org/wiki?curid=1451797", "title": "Historie písma ve Vietnamu", "text": "Historie písma ve Vietnamu\n\nVe Vietnamu se dříve psalo čínskými znaky, ale později se začala používat latinka.\n\n\nŽádné písemné památky psané čínsky, které by psali Vietnamci, se nedochovaly.\nV období Vietnamského císařství (přibližně od roku 939) se většina textů psala v klasické čínštině. Před vytvořením vietnamského písma \"Chữ Nôm\" byla čínština jazykem úředníků, vlády, medicíny, astrologie, vědy, náboženství a vyšší literatury (například poezie), zatímco vietnamština byla především orální jazyk.\nOd konce třináctého století začal čínské znaky (\"chữ nho\" nebo \"chữ Hán\") nahrazovat systém pozměněných čínských znaků, který, na rozdíl od \"chữ nho\", umožňoval zápis čistě vietnamských slov. Tento systém se nazýval \"chữ nôm.\" Během okupace Čínou dynastie Ming na začátku 13. století byly ale knihy a texty zapsané v \"chữ nôm\" zničeny, takže všechny dodnes dochované písemné památky pocházejí až z období po okupaci. Vzhledem k tomu, že pro čtení \"chữ nôm\" bylo potřeba nejdříve ovládat čínské znaky, tak \"chữ nôm\" prostý lid nepoužíval a toto písmo se stalo jazykem bohatých a elit. Psali v něm poezii i někteří slavní vietnamští básníci, například Nguyen Zu (\"Nguyễn Du\") nebo básnířka Ho Xuan Huong. Čínské znaky se tak používaly na téměř oficiálních dokumentech.\nPrvní přepisy vietnamštiny do latinky jsou datovány od roku 1520, kdy zde působili křesťanští jezuitští misionáři z Portugalska a Itálie. Abeceda, kterou vytvořil portugalský misionář Francisco de Pina vedla až k té dnešní. Na jeho práci totiž navázal francouzský misionář z Avignonu Alexandre de Rhodes (1591-1660), který je znám jako autor vietnamské abecedy. Na základě slovníků Gaspara do Amarala a Antónia Barbosy nechal Rhodes roku 1651 vytisknout vietnamsko-portugalsko-latinský slovník \"Dictionarium Annamiticum Lusitanum et Latinum\" (vietnamsky \"Từ điển Việt-Bồ-La\"), kde použil dnešní vietnamskou abecedu známou jako \"chữ quốc ngữ.\"\n\nI když existoval přepis vietnamštiny do latinky, téměř nikdo ho dalších více než 200 let po jeho vzniku nepoužíval. V roce 1887 se ale území Vietnamu dostalo pod vliv Francie a vznikla Francouzská Indočína. Stále více se začala používat latinka, ale to znamenalo že se ve Vietnamu používala už 4 písma (čínské znaky, \"chữ nôm\", vietnamská latinka, francouzská latinka) a tak došlo v roce 1910 došlo ke standardizaci vietnamštiny, a uzákonění upravené latinky nad čínské znaky a \"chữ nôm\", které se tehdy používaly především v odlehlých částech země nebo staršími lidmi.\n\nDnes používá vietnamština latinku (\"chữ quốc ngữ\") vycházející z Rhodesova přepisu, nicméně se staršími písmy stále píšou kaligrafové, nejčastěji při nějakých speciálních příležitostech, jako je Vietnamský nový rok (\"Tết\"). V Hanoji existuje \"Hán Nôm Institut\", institut zabývající se texty v \"chữ nho\" a \"chữ nôm.\" Od 90. let 20. století nabízí také kurzy výuky těchto písem. Mnoho Vietnamců studuje právě \"chữ nho\" (čínské znaky), protože jim to usnadňuje studium čínštiny nebo japonštiny.\n\nVietnamská abeceda\n\nVietnamština používá mnoho diakritiky, která nejčastěji určuje tóny nebo přízvuky. Více diakritických znamének se ještě dá kombinovat.\n"}
{"id": "1451798", "url": "https://cs.wikipedia.org/wiki?curid=1451798", "title": "Národní muzeum v Damašku", "text": "Národní muzeum v Damašku\n\nNárodní muzeum v Damašku () je muzeum, které se nachází v samém centru syrského hlavního města Damašku. Je největším muzeem v zemi a jeho expozice pokrývají celou  let dlouhou historii Sýrie. Jsou zde vystaveny artefakty převážně ze starověkých měst Mari, Ebly a Ugaritu, tedy tří nejvýznamnějších syrských archeologických nalezišť. Založeno bylo v roce 1919 a je tak nejstarší institucí národního kulturního dědictví v zemi.\n\nMuzeum bylo založeno v roce 1919. Zpočátku sídlilo ve starobylé budově al-Madrasa al-Adiliyeh postavené ve 12. a 13. století. V roce 1936 bylo přestěhováno do nově postaveného objektu; tomu byla v letech 1956 a 1975 přistavena další křídla. Fasádu nové budovy tvoří v místě hlavního vchodu přední část středověkého paláce Qasr al-Hayr al-Gharbi, který byl zrekonstruován a přemístěn ze svého původního umístění v poušti asi 80 kilometrů od Palmýry. Tento proces trval několik let a oficiálně byla zrekonstruovaná stavba paláce jako hlavní vchod do muzea zprovozněna v roce 1950.\n\nV roce 1953 bylo přistavěno nové třípodlažní křídlo budovy, čímž se výrazně zvětšila podlahová plocha a byla možnost stávající expozice rozšířit o exponáty z islámského období Sýrie a o prvky současného umělecké tvorby.\n\nO deset let později v roce 1963 přibyl přednáškový sál a knihovna. Přednáškový sál byl vybaven nábytkem ve stylu přijímací místnosti ve stylu osmanské Sýrie 19. století s bohatou výzdobou.\n\nDalší rozšíření proběhlo v roce 1974 s tím, že sbírky byly rozšířeny o exponáty pocházející z paleolitu. V roce 2004 bylo křídlo určené pro dočasné výstavy zrekonstruováno a osazeno sbírkami exponátů z neolitu.\n\nV roce 2012 zasáhly Damašek boje občanské války a muzeum muselo být uzavřeno. Více než  exponátů bylo odvezeno a uschováno na bezpečném místě, protože hrozilo bezprostřední zničení velké části syrského národního dědictví. Po šesti letech bylo muzeum dne 29. října 2018 znovuotevřeno pro veřejnost. \n\nNejvýznamnějším exponátem muzea je zřejmě synagoga Dura Európos z roku 245 n. l., která byla po částech přivezena do Damašku ve třicátých letech 20. století a zrekonstruována do původní podoby s velmi dobře zachovalými nástěnnými malbami a freskami biblických výjevů. \n\nCeněny jsou též textílie a sochy Níké, tedy řecké bohyně vítězství, pocházející ze starověkého města Palmýra. K vidění je zde asi  hliněných tabulek s klínovým písmem; mezi nimi jsou i texty zapsané ugaritským písmem, které je nejstarším abecedním druhem písma. Muzeum se dále může pyšnit cennými obrazy, hrobkami a od roku 2015 též restaurovanou kamennou sochou lva bohyně Al-Lat původem z Palmýry, která byla poničena bojovníky Islámského státu.\n\n"}
{"id": "1451802", "url": "https://cs.wikipedia.org/wiki?curid=1451802", "title": "Gattermannova reakce", "text": "Gattermannova reakce\n\nGattermannova reakce (též Gattermannova formylace nebo Gattermannova syntéza salicylaldehydu) je reakce, při níž jsou aromatické sloučeniny formylovány směsí kyanovodíku (HCN) a chlorovodíku (HCl) za přítomnosti Lewisovy kyseliny, například chloridu hlinitého (AlCl) jako katalyzátoru; jedná se v podstatě o druh Friedelovy–Craftsovy reakce. Reakce byla pojmenována po německém chemikovi Ludwigu Gattermannovi.\n\nMísto kyanovodíku a chloridu hlinitého lze použít kyanid zinečnatý. Zn(CN) je vysoce toxický, stejně jako HCN, ovšem jelikož jde o pevnou látku, tak se s ním dá pracovat bezpečněji než s plynným HCN. Zn(CN) reaguje s HCl, čímž se uvolňuje potřebný HCN, a rovněž funguje jako katalyzátor, jelikož jde o Lewisovu kyselinu.\nPříkladem využití tohoto postupu je příprava mesitaldehydu z mesitylenu.\n\nGattermannova–Kochova reakce je obdobou Gattermannovy reakce, při níž se místo kyanovodíku používá oxid uhelnatý (CO).\n\nNa rozdíl od Gattermannovy reakce ji nelze použít u fenolových a fenoletherových substrátů. Pokud se jako katalyzátor použije chlorid zinečnatý, tak je často nutná současná přítomnost stopového množství chloridu měďného.\n"}
{"id": "1451805", "url": "https://cs.wikipedia.org/wiki?curid=1451805", "title": "Sucho v Česku 2014–současnost", "text": "Sucho v Česku 2014–současnost\n\nNejvýznamnější sucho v zaznamenané historii ČR doprovázené navíc významně vyššími teplotami než během historických suchých období se odehrává od roku 2014 až do současnosti a je důsledkem probíhající klimatické změny. Zatímco v letech 2014, 2016 a 2017 se dá zhodnotit pouze jako mírné (96, 93 a 100 procent ročních srážek podle průměru z let 1981 – 2010), v letech 2015 a 2018 bylo sucho velmi silné (78 a 76 procent srážek), nejen v ČR, ale i okolních státech. Zatímco dlouhodobý průměrný roční srážkový úhrn za období 1981–2010 je 686 mm srážek, v období 2014 až 2018 spadlo jen 598 mm srážek (86 procent). K 15. dubnu 2019 bylo podle ČHMÚ postiženo 37% území ČR půdním suchem.\n\nNásledky sucha se na území ČR projevily výrazným poklesem hladin řek a zdražením některých potravin. Škody v českém zemědělství byly odhadnuty na 11 až 12, v Polsku 11, a v Německu 17 miliard Kč. Na jihu a jihozápadě Moravy v řekách a rybnících též uhynulo mnoho ryb.\n\nProti předchozímu roku přišlo sucho vysokých stupňů už o měsíc dříve, v dubnu. Hladina spodních vod byla v roce 2019 už ve výrazném deficitu oproti normálu a obnovení by mohlo trvat i několik let. Do stovek obcí se musela dovážet voda a zdroje z mělké podzemní vody byly ohroženy.\n\nKvůli srážkově chudému období od 20. března do 20. dubna, kdy průměrně spadlo jen 6 mm srážek, se v dubnu vyskytlo dvojnásobné množství požárů než je obvyklé. Podle satelitních údajů je Česko vedle Polska jednou z nejzasaženějších oblastí probíhajícího období sucha v Evropě.\n\nV dubnu uváděli zemědělci, že kvůli extrémnímu nedostatku srážek během 5 týdnů docházelo k tomu, že plodiny vůbec nevzcházely nebo zasychávaly, a to včetně méně náročné vojtěšky nebo trávy. 21. dubna už ve třetině republiky platily dva nejhorší ze šesti stupňů sucha a 99 procent území bylo postiženo aspoň nějakým stupněm sucha. Nejhorší stav byl na střední a jižní Moravě, v části Moravskoslezského kraje, v Polabí a Poohří. Nejmírnější sucho panovalo jihozápadně od Prahy a na velmi malých oblastech jižních Čech či jižní Moravy.\n\nNa konci června přišla ze severní Afriky do celé Evropy vlna veder a v Česku padaly teplotní rekordy. Vzduch byl tak suchý, že se při přechodu studené fronty 27. června v Česku nevytvořily obvyklé bouřky. Teplota v Doksanech (Ústecký kraj) se vyšplhala až na 38,9 stupňů, což je nový červnový rekord pro ČR. Oproti časům před 30 až 60 lety se změnil model léta – dříve červny zaznamenávaly spíše nižší teplotu a teplé léto přicházelo až po nich v červenci a srpnu. V současnosti ale přichází vlny veder čím dál častěji rovnou v červnu. 28. června byl ve Francii stanoven nový teplotní rekord, 46,0 stupně, který překonal dosavadní rekord z roku 2003 o 1,9 stupňů.\n\nZa prvních 6 měsíců činí odchylka teploty +1,6 °C. Spadlo navíc jen 97,5 % průměrných srážek (odchylka od normálu 1981–2010).\n\nV červenci už vykazovalo extrémní a výjimečné sucho měřené metodou projektu InterSucho 63 procent republiky – téměř celé Čechy a severovýchodní Morava. Zemědělci očekávali snížení výnosů v závislosti na regionu mezi 10 a 30 procenty hlavně u obilovin, řepky a okopanin. Riziko extrémního poškození suchem a ztráty výnosů vyšší než 40 procent zemědělci očekávali v okresech Litoměřice, Louny, Most, Benešov a Plzeň-jih, těžké poškození a ztrátu 30 až 40 procent očekávaly okresy Chomutov, Plzeň-sever, Kladno, Příbram, Tábor, Praha-východ, Trutnov, Rychnov nad Kněžnou, Pardubice, Bruntál a Znojmo. Sucho bylo fatální i na Krkonoších, jejichž lesy ohrožovaly požáry i rozrůstající se kůrovcová kalamita, vzácná rašeliniště měla nedostatek vody a nedostatek vody byl i v tekoucích vodách – prameny slábly a přestávaly téct i některé potoky. Náměstek ředitele Krkonošského národního parku Václav Jansa k tomu uvedl, že je potřeba lesy přeměnit na odolnější vícevrstevné a druhově rozrůzněné, které budou lépe čelit třeba kůrovci. \n\nPožár strniště poblíž Chocova v Jihočeském kraji (26.7.) zasáhl plochu 20 ha a způsobil škody v hodnotě zhruba 450 000 Kč. Ve stejný den v Moravskoslezském kraji požár pole způsobil škodu 40 000 Kč, když zasáhl 8 ha.\n\n"}
{"id": "1451807", "url": "https://cs.wikipedia.org/wiki?curid=1451807", "title": "Artem Terjan", "text": "Artem Terjan\n\nArtem Terjan (* 5. března 1930 — duben 1970 Baku) byl sovětský a ázerbájdžánský zápasník, arménské národnosti, bronzový olympijský medailista z roku 1952.\n\nVyrůstal v Gandže (dříve Kirovabad) v arménské rodině původem z ázerbájdžánského okresu Daškasan. Zápasení se věnoval od útlého dětství pod vedením Andro Danieljana. Na zápase řecko-římský se specializoval od svých 19 let v Baku během vysokoškolských studií. Pravidelně startoval ve váze do 62 kg. V olympijském roce 1952 shodil váhu do 57 kg a vybojoval nominaci na olympijské hry v Helsinkách. Cestu za zlatou olympijskou medailí si zkomplikoval v šestém kole, když prohrál s Libanoncem Zakarijou Šihábem. V posledním sedmém kole musel k zisku zlaté olympijské medaile porazit Maďara Imre Hódose na lopatky. V zápase zvítězil drtivou převahou, ale pouze na body. Získal bronzovou olympijskou medaili, kvůli celkově vyšším klasifikačním bodům. Sportovní kariéru ukončil v roce 1956 ze zdravotních důvodů.\n\nZemřel předčasně v 40 letech v roce 1970. Osudnou se mu stala láska k zadané ženě.\n\n\n"}
{"id": "1451809", "url": "https://cs.wikipedia.org/wiki?curid=1451809", "title": "Békés (město)", "text": "Békés (město)\n\nBékés je město v jihovýchodním Maďarsku, nacházející se ve stejnojmenné župě, asi 6 km severovýchodně od jejího správního města Békéscsaby. Je správním střediskem stejnojmenného okresu. V roce 2018 zde žilo 18 503 obyvatel.\n\nMěstem protéká řeka Kettős-Körös a potok Élövíz-csatorna.\n\n"}
{"id": "1451820", "url": "https://cs.wikipedia.org/wiki?curid=1451820", "title": "Vjačeslav Mkrtyčev", "text": "Vjačeslav Mkrtyčev\n\nVjačeslav Mkrtyčev nebo arménsky Vjačeslav Mkrtčjan (* 22. února 1952 Baku) je bývalý sovětský a ázerbájdžánský zápasník, arménské národnosti.\n\nPřipravoval se v Baku v armádním tréninkovém centru pod vedením Eduarda Kasparjana. V sovětské mužské reprezentaci se pohyboval poloviny sedmdesátých let dvacátého století ve váze do 74 kg. V roce 1976 prohrál nominaci na olympijské hry v Montreálu s Anatolijem Bykovem. V roce 1977 předstoupil z Baku do moskevského klubu Lokomotiv. V roce 1980 prohrál nominaci na domácí olympijské hry v Moskvě opět s Bykovem. Sportovní kariéru ukončil v roce 1983. Žije v Moskvě a věnuje se trenérské práci.\n\n\n"}
{"id": "1451821", "url": "https://cs.wikipedia.org/wiki?curid=1451821", "title": "Ludwig Aurbacher", "text": "Ludwig Aurbacher\n\nLudwig Aurbacher (26. srpna 1784, Türkheim, Švábsko – 25. května 1847, Mnichov) byl německý učitel a spisovatel.\n\nPocházel z rodiny chudého řemeslníka. Nejprve navštěvoval školu v Landsbergu a pak sse připravovla na studium teologie v benediktinském chlapeckém semináři v Mnichově. Od roku 1797 žil jako novic v opatství v Ottobeurenu a později ve Wiblingenu. Roku 1803 vystoupil kvůli vážné nemoci z benediktinského řádu a působil v Ottobeurenu jako soukromý vychovatel. Roku 1809 byl jmenován profesorem němčiny a estetiky na Královském kadetním ústavu v Mnichově, kde vydával vlastní časopis \"Philologische Belustigungen\". Roku 1834 musel v důsledku nemociodejít do předčasného důchodu.\n\nJeho dílo je obsahově velmi bohaté. Zahrnuje pedagogické, psychologické, filologické a náboženské spisy. Psal také poezii, prózu a spisy pro mládež. Proslavil se především dvoudílnou sbírkou švábských lidových povídek a pohádek \"Ein Volksbüchlein\" (\"Lidová kniha\"), která vyšla nejprve anonymně v letech 1827–1829. Z nich se stala nejpopulárnější pohádka \"Die Geschichte von den Sieben Schwaben\" (\"Dobrodružství sedmí Švábů\").\n\n\n"}
{"id": "1451824", "url": "https://cs.wikipedia.org/wiki?curid=1451824", "title": "Kindler", "text": "Kindler\n\nKindler (Kindlerová):\n\n\n\n\n\n\n\n"}
{"id": "1451832", "url": "https://cs.wikipedia.org/wiki?curid=1451832", "title": "Světový pohár v rychlobruslení 2018/2019", "text": "Světový pohár v rychlobruslení 2018/2019\n\nSvětový pohár v rychlobruslení 2018/2019 byl 34. ročník Světového poháru v rychlobruslení. Konal se v období od 16. listopadu 2018 do 10. března 2019. Soutěž byla organizována Mezinárodní bruslařskou unií (ISU).\n\nPrvní čtyři mítinky sloužily evropským závodníkům jako kvalifikace pro Mistrovství Evropy a všem rychlobruslařům jako kvalifikace pro světové šampionáty (sprinterský, na jednotlivých tratích a vícebojařský).\n\nOd ročníku 2018/2019 bylo zrušeno bodování Grand World Cupu, tedy celkového vítěze a vítězky Světového poháru napříč všemi individuálními disciplínami.\n\n"}
{"id": "1451835", "url": "https://cs.wikipedia.org/wiki?curid=1451835", "title": "Fót", "text": "Fót\n\nFót je město v Maďarsku v župě Pest, spadající pod okres Dunakeszi. Sousedí s městem Dunakeszi, které je součástí aglomerace Budapešti. V roce 2015 zde žilo 19 121 obyvatel, z nichž jsou 83,2 % Maďaři.\n\nU města se nachází kopec Fóti-Somlyó (288 m).\n\nFót sousedí s městy Dunakeszi, Gödöllő, Kerepes, Kistarcsa, Őrbottyán a Veresegyház. Poblíže města se též nachází obec Mogyoród.\n\n"}
{"id": "1451837", "url": "https://cs.wikipedia.org/wiki?curid=1451837", "title": "Marcus Furius Bibaculus", "text": "Marcus Furius Bibaculus\n\nMarcus Furius Bibaculus (103 př. n . l. Cremona – 1. století př. n. l.) byl římským básníkem patřícím do skupiny básníků, jež jsou nazýváni neoterikové.  \n\nByl krajanem a blízkým přítelem gramatika Valeria Catona. Podle Suetonia se narodil roku 103 př. n. l., ale pravděpodobnější je, že byl vrstevníkem jiného neoterika, Valeria Catulla a narodil se tak zhruba o 10 let později, než se Suetonius domníval. Pocházel z města Cremona na severu Itálie, ale stejně jako ostatní členové okruhu nových básníků žil v Římě.\n\nByl autorem několika básnických sbírek, z nichž známe názvy dvou děl, \"Práce noci\" a \"Anály války s Gally\" (u této sbírky je Bibaculovo autorství sporné a je možné, že pravým autorem je Furius Anthianus). Dále se dochovaly dvě lehce ironické básně věnované jeho učiteli Valeriovi Catonovi a několik fragmentů děl. Stejně jako pro Valeria Catulla jsou pro něj typické satirické verše namířené proti nejmocnějším a nejvlivnějším Římanům jeho doby.\n\nEpigramy\n"}
{"id": "1451838", "url": "https://cs.wikipedia.org/wiki?curid=1451838", "title": "Lycée Condorcet", "text": "Lycée Condorcet\n\nLycée Condorcet [\"lisé kondorse\"] je renomovaná střední škola (gymnázium) v Paříži, jedna z nejstarších. Sídlí v 9. okrese, \"Rue du Havre\", na pravém břehu Seiny. Má své pobočky v dalších francouzských městech.\n\nŠkola byla založena roku 1803, 1804 dostala název Lycée Bonaparte, 1815 College Bourbon a od roku 1873 se jmenuje podle osvícenského filosofa, liberálního politika a matematika Nicolase de Condorceta. Významnou část vyučování tvoří \"přípravné třídy\" (\"classe préparatoire\"),kde se studenti po maturitě připravují k přijetí na \"velké školy\" (\"Grande école\")\n\n\n"}
{"id": "1451839", "url": "https://cs.wikipedia.org/wiki?curid=1451839", "title": "Římskokatolická farnost Hlubočky", "text": "Římskokatolická farnost Hlubočky\n\nŘímskokatolická farnost Hlubočky je územní společenství římských katolíků s farním kostelem Božského srdce Páně v děkanátu Olomouc.\n\nPrvní písemná zmínka o obci pochází z roku 1368. První zmínky o vesnicích Velké a Malé Hluboky (zřejmě se nacházely v místech dnešní Hrubé Vody a Hluboček) jsou z roku 1364). Obec patřila k panství hradu Hluboký, poté k panství zámku ve Velké Bystřici.\n\nK listopadu 2018 je farářem R. D. Mgr. Josef Opluštil.\n\nKaždoročně se ve farnosti koná tříkrálová sbírka, v roce 2017 se při ní vybralo 44 536 korun.\n\n"}
{"id": "1451842", "url": "https://cs.wikipedia.org/wiki?curid=1451842", "title": "Johann Ferdinand Schönfeld", "text": "Johann Ferdinand Schönfeld\n\nJohann Nepomuk Ferdinand ze Schönfeldu (německy \"Johann Nepomuk Ferdinand Ritter von Schönfeld\", 20. července 1750, Praha – 15. října 1821, Vídeň) byl podnikatel, knihtiskař a sběratel umění, člen rodiny Schönfeldů (1814 povýšen na rytíře).\n\nVyučil se knihtiskařem a obchodníkem s knihami. Kapitál získal věnem manželky, samostatnou tiskárnu založil 1773. Jako tiskař mimo jiné převzal Pražské poštovské noviny a porkačoval v jejich vydávání. Ačkoliv v roce 1783 vstupoval na zavedený knihtiskařský trh, počínal si obratně, záhy získal exkluzivitu na vydávání tisků pražského Gubernia. V letech 1774-75 byl též univerzitním tiskařem a nakladatelem. V roce 1790 se přestěhoval do Vídně a působil jako dvorní tiskař (c. a k. dvorní dodavatel) až do smrti.\n\nVěnoval se dalším činnostem, v Karlíně kolem svého paláce dal vysázet libosad, otevřel tam papírnu, hospodářskou školu (Trnová) a na pražských hradbách zakoupil sad moruší pro hedvábnictví. Důležitá byla jeho činnost sběratelství umění. V 80. letech se podílel na nákupech z rozprodávané kunstkomory Rudolfa II., získal snad i část sbírky archeologa a sběratele Karla Josefa Bienera z Bienenberka. V roce 1790 sbírku s sebou převezl do Vídně a vydal její katalog (\"Schönfeldsches Technologisches Museum in Wien\"). Sbírka byla po Schönfeldově smrti v průběhu 19. století rozprodána.\n\nNarodil se Antonínovi Janu Schönfeldovi (který je uváděn jako dvorní tiskař, ale zřejmě tiskařem nebyl a tiskárnu založil teprve jeho syn zcela nově). Johann Ferdinand měl bratra Franze Expedita Schönfelda (1745–1807), učeného jezuitu, který poději působil jako děkan v Zákupech.\n\nJohann Ferdinand odvozoval svůj původ od Jeronýma (srv. Schönfeldové), kterého císař Rudolf II. v roce 1594 povýšil do šlechtického stavu. Roku 1787 mu císař Josef II. toto šlechtictví („staré šlechtictví“) obnovil. Johann Ferdinand pro sebe a potomky získal roku 1814 rytířství.\n\nMěl tři syny: Franze (1781–1847), Ignaze (1778–1839) a Jakoba (1795–1841).\n\n"}
{"id": "1451845", "url": "https://cs.wikipedia.org/wiki?curid=1451845", "title": "Římskokatolická farnost Hněvotín", "text": "Římskokatolická farnost Hněvotín\n\nŘímskokatolická farnost Hněvotín je územní společenství římských katolíků s farním kostelem svatého Leonarda v děkanátu Olomouc.\n\nPrvní písemná zmínka o obci pochází z roku 1078. Ve 14. století byla na místě dnešního kostela menší stavba. Roku 1757 byla postavena barokní fara a až roku 1774 byl postaven barokní kostel sv. Leonarda. Kostel je ohrazen zdí a má vstupní bránu. V Hněvotíně žilo převážně německé obyvatelstvo, obec byla proto až do konce druhé světové války součástí olomouckého jazykového ostrova.\n\nDlouholetým farářem byl Mons. Dr. Ing. Eduard Krumpolc, Th.D. Od 1. 1. 2019 spravuje excurrendo hněvotínskou farnost R. D. Mgr. Ladislav Švirák, farář v u sv. Václava v Olomouci.\n\nKaždoročně se ve farnosti koná tříkrálová sbírka, v roce 2017 se při ní vybralo 46 286 korun. Výtěžek sbírky v roce 2019 dosáhl 46 292 korun.\n\n"}
{"id": "1451849", "url": "https://cs.wikipedia.org/wiki?curid=1451849", "title": "Jan Štěrba (fotbalista)", "text": "Jan Štěrba (fotbalista)\n\nJan Štěrba (* 8. července 1994) je fotbalový obránce, stoper působící v českém prvoligovém týmu SK Sigma Olomouc. \nJan Štěrba začínal v mládežnických týmech klubu SK Sigma Olomouc. V olomouckém klubu odehrál prakticky celou část své hráčské kariéry, kromě jarní části HET ligy (sezóna 2017/2018) kdy hostoval v Karviné. Po tomto hostování se vrátil spět do Sigmy, kde je stoper číslo tři za mladým obráncem Václavem Jemelkou a kapitánem Vítem Benešem. \n\nZa Sigmu Olomouc odehrál Jan Štěrba dohromady 156 zápasů, ve kterých odkopal 10743 minut. Celkem vstřelil (za Sigmu) 7 gólů, jednou asistoval a dostal 12 žlutých karet. Červenou kartu mu rozhodčí zatím ještě neukázal.\n"}
{"id": "1451851", "url": "https://cs.wikipedia.org/wiki?curid=1451851", "title": "Opatovický misál", "text": "Opatovický misál\n\nOpatovický misál je liturgická kniha z poloviny 14. století. Pravděpodobně pochází z pražské dílny na dvoře Karla IV., kde byl zhotoven pro Opatovický klášter. Jeho rozměry jsou 43×30×15 cm a původně měl 462 stran.\n\nV 80. letech 20. století jej zakoupila Vědecká knihovna v Olomouci, kde je i dnes uložen. Mezi roky 2007 a 2010 byl složitě restaurován.\n"}
{"id": "1451854", "url": "https://cs.wikipedia.org/wiki?curid=1451854", "title": "Islam Dugučijev", "text": "Islam Dugučijev\n\nIslam Betersultanovič Dugučijev (* 15. dubna 1966) je bývalý sovětský, ruský a čečenský zápasník – klasik, stříbrný olympijský medailista z roku 1992, který v roce 2000 krátce reprezentoval Ázerbájdžán.\n\nNarodil se v dnešním Kazachstánu do čečenské rodiny. V pěti letech se s rodiči vrátil do čečenské Naurskaje. Zápasení se věnoval od 12 let pod vedením Pazlu Umarova. Od svých 17 let se specializoval na řecko-římský styl. Vrcholově se připravoval v tréninkovém centru Dinamo v Rostově na Donu. Jeho osobním trenérem byl Aslautdin Abajev. V sovětské mužské reprezentaci se prosazoval od roku 1990 ve váze do 68 kg. V roce 1992 startoval jako úřadující, dvojnásobný mistr světa na olympijských hrách v Barceloně. Ze základní skupiny postoupil bez většího zaváhání přímo do finále proti Maďaru Attilu Repkovi. Jeho finálový soupeř zápas, spíše takticky, co chvíli přerušoval kvůli zranění ruky a v regulérní hrací době skočilo finále bez bodu. V prodloužení, hned v úvodu nezachytil Repkův bočák a prohrál 0:1 na technické body. Získal stříbrnou olympijskou medaili.\n\nV roce 1995 měl zdravotní problémy se zády a celý olympijský rok 1996 kvůli tomuto zranění vynechal. Od roku 1997 se mu nedařilo vrátit se do ruské reprezentace. Pro olympijskou sezonu 2000 se dohodl s představiteli ázerbájdžánského sportu na reprezentaci. V únoru 2000 vyhrál olympijský kvalifikační turnaj ve váze do 69 kg a startoval na olympijských hrách v Sydney jako reprezentant Ázerbájdžánu. Z tříčlenné základní skupiny postoupil z prvního místa do čtvrtfinále, ve kterém si obnovil zranění zad a prohrál s Valerijem Nikitem z Estonska 1:4 na technické body. Vzápětí ukončil sportovní kariéru. Věnuje se trenérské práci.\n\n\n"}
{"id": "1451858", "url": "https://cs.wikipedia.org/wiki?curid=1451858", "title": "Next Generation ATP Finals 2018 – mužská dvouhra", "text": "Next Generation ATP Finals 2018 – mužská dvouhra\n\nMužská dvouhra Next Generation ATP Finals 2018 probíhala v první polovině listopadu 2018. Singlová soutěž milánského závěrečného turnaje sezóny byla určena pro sedm nejlepších hráčů do 21 let věku na žebříčku Emirates ATP Race to Milan a jednoho účastníka startujícího na divokou kartu. Jednalo se o druhý ročník závěrečné události roku, z níž nebyly tenistům přidělovány body do žebříčku ATP. Turnaj se hrál ve formátu Fast4 tenisu. Obhájce titulu, Jihokorejec Čong Hjon, nebyl již věkově způsobilý ke startu.\n\nVítězem se stal nejvýše nasazený 20letý Řek Stefanos Tsitsipas, jenž v finálovém souboji neporažených hráčů zdolal australskou turnajovou dvojku, 19letého Alexe de Minaura, po čtyřsetovém průběhu 2–4, 4–1, 4–3, 4–3. V probíhající sezóně si tak po triumfu na Stockholm Open 2018 připsal druhé turnajové vítězství, které se ovšem nezapočítalo mezi tituly okruhu ATP Tour. Jako neporažený šampion si řecká světová patnácka odvezla prémii 407 tisíc dolarů. De Minaurovi jako australské jedničce patřila 31. příčka světové klasifikace a ATP jej následně vyhlásila nováčkem roku 2018.\n\nV zápase o třetí místo vyhrál ruský obhájce finálové účasti Andrej Rubljov po pětisetové bitvě nad Španělem Jaumem Munarem. \n\n"}
{"id": "1451860", "url": "https://cs.wikipedia.org/wiki?curid=1451860", "title": "František Antonín Berka z Dubé", "text": "František Antonín Berka z Dubé\n\nFrantišek Antonín hrabě Berka z Dubé (1635/1649? – 24. dubna 1706, Vídeň) byl český šlechtic, poslední mužský potomek starého rodu Berků z Dubé. Jako dědic majetku po několika příbuzných patřil k nejbohatším šlechticům v Čechách (Rychmburk, Jablonné v Podještědí). Uplatnil se jako významný diplomat ve službách Leopolda I., byl vyslancem v severských zemích a nakonec velvyslancem v Benátkách. Proslul také jako sběratel umění, mecenáš katolické církve a barokní architektury, financoval stavbu kostela sv. Vavřince a sv. Zdislavy v Jablonném v Podještědí.\n\nNarodil se jako mladší syn prezidenta české komory hraběte Jindřicha Volfa Berky z Dubé († 1650) a jeho druhé manželky Eleonory z Lobkovic, později provdané Nosticové. Po otci původně zdědil panství Jablonné v Podještědí (1650), po smrti staršího bratra Františka Karla převzal i Malešov u Kutné Hory (1663). Malešovské panství s 22 vesnicemi prodala poručnická správa kvůli dluhům v roce 1666 Šporkům. František Antonín jako poslední žijící potomek Berků z Dubé zdědil i rozsáhlý majetek vymřelé východočeské větve (1654), fakticky ale panství Rychmburk a Rosice převzal až po patnáctiletém soudním sporu v roce 1669. Po dobu jeho nezletilosti vedla správu majetku matka Eleonora, rozená Lobkovicová, a teta Eliška Barbora Berková, provdaná Valdštejnová. Problematické nároky uplatňoval také na panství Dačice, o něž vedl soudní spor s Fürstenbergy Ve Vídni vlastnil palác ve čtvrti Josefstadt.\n\nAbsolvoval kavalírskou cestu, během níž vznikl jeho portrét v Římě (1670), dnes v majetku Národní galerie, podle dochovaných pramenů krátce studoval na univerzitě v Sieně. V roce 1672 se oženil s Luisou Montecuccoli, dcerou významného císařského vojevůdce a státníka knížete Raimunda Montecuccoliho (1608–1680). Veřejné působení zahájil jako přísedící zemského soudu (1676), jako bohatý český šlechtic a zeť předního habsburského ministra vstoupil do diplomatických služeb, poprvé působil koncem 70. let 17. století ve Španělsku, poté byl císařským vyslancem v Kodani, Stockholmu, Haagu a hanzovních městech. Vrcholem jeho diplomatické kariéry byl post velvyslance v Benátkách (1700–1704). Ještě před koncem této mise byl jmenován nejvyšším maršálkem Českého království (1703–1706). Mimoto byl císařským komořím, tajným radou a místodržícím Českého království.\n\nOd svého prvního pobytu v Itálii budoval systematickou obrazovou sbírku, kupoval díla renesančních italských a nizozemských malířů, kromě toho si řadu obrazů nechal namalovat na zakázku. Vysoké nároky na dlouholetou diplomatickou reprezentaci jej přivedly do finančních problémů, a to i přes vysoké příjmy z českých panství. Jeho dluhy dosáhly výše čtvrt miliónu zlatých a v roce 1693 musel vyhlásit osobní bankrot, poté došlo k rozprodeji uměleckých sbírek. Přes finanční nesnáze patřil i poté k významným mecenášům a dotoval stavbu kostela sv. Vavřince a sv. Zdislavy v Jablonném v Podještědí (projektantem byl císařský architekt Johann Lucas von Hildebrandt). Kromě toho hned po převzetí majetku rychmburského a rosického panství nechal provést významné stavební úpravy na hradě Rychmburku, v sousedství zámku v Rosicích zřídil jízdárnu a zahradu (1678).\n\nFrantišek Antonín Berka z Dubé zemřel bez potomstva ve Vídni 24. dubna 1706 a jeho smrtí rod Berků vymřel. Největší dědický podíl (Rychmburk, Rosice) převzala jeho sestřenice Františka Rozálie Berková, provdaná Kinská († 1714). Ta později koupila i Jablonné v Podještědí, které původně zdědil Františkův nevlastní bratr Antonín Jan Nostic. Hrabě Nostic také převzal post nejvyššího maršálka Českého království.\n\n\n"}
{"id": "1451862", "url": "https://cs.wikipedia.org/wiki?curid=1451862", "title": "Next Generation ATP Finals 2018", "text": "Next Generation ATP Finals 2018\n\nNext Generation ATP Finals 2018 představoval jeden ze dvou závěrečných tenisových turnajů mužské profesionální sezóny 2017 pro sedm nejvýše postavených mužů do 21 let věku ve dvouhře žebříčku ATP (\"Emirates ATP Race to Milan\") a jednoho hráče startujícího na divokou kartu.\n\nDruhou závěrečnou událostí se stal navazující Turnaj mistrů hraný v Londýně, kde triumfoval Němec Alexander Zverev odhlášený z milánské akce. Druhým odstoupivším se stal Kanaďan Denis Shapovalov pro vyčerpání v závěru sezóny.\n\nExhibiční turnaj se odehrával ve dnech 6. až 10. listopadu 2018 v italském Milánu. Dějištěm konání byla hala Fieramilano, součást výstaviště Fiera Milano, s instalovaným dvorcem s tvrdým povrchem. Celková dotace i prize money činily 1 335 000 amerických dolarů a hráči neobdrželi žádné body do žebříčku ATP.\n\nFormát téměř kopíroval složení Turnaje mistrů, s dvěma čtyřčlennými skupinami, z nichž první dva postoupili do semifinále. Vítězové semifinálových duelů se střetli ve finále a na poražené čekal zápas o třetí místo.\n\nTitul získal 20letý Řek a světová patnáctka Stefanos Tsitsipas, jenž vyhrál všech pět zápasů. V zápase o třetí místo zvítězil Rus Andrej Rubljov. \n\nTurnaj se odehrával ve formátu rychlého tenisu Fast4, se sety na čtyři gamy, bez výhod v jejich průběhu a s pokračováním výměny po doteku míče na podání. K výhře bylo potřeba tří vítězných sad. Časomíra na dvorci zajistila rozehrání výměny podáním do 25 sekund od zahlášení stavu rozhodčím. Soupeři měli povolenou maximálně jednu zdravotní přestávku (\"medical timeout\") na zápas a omezeno bylo koučování ze strany trenérů. Publikum se smělo při zápase pohybovat, vyjma prostoru kolem základních čar. Hlášení autů probíhalo elektronickým systémem jestřábího oka, s možností hráčovy výzvy a kontroly na obrazovace při zahlášení přešlapu nohou na servisu (foot fault). \n\nSedm tenistů ve věku do 21 let získalo pozvání na základě nejvyššího postavení v singlovém žebříčku ATP, počítaném od ledna daného roku – \"Emirates ATP Race to Milan\". Osmé místo bylo uděleno ve formě divoké karty. Věkově zůsobilými tak byli tenisté narození v roce 1997 a později.\n\nNejmladším účastníkem se stala 19letá australská jednička Denis Shapovalov, jakožto jediný teenager v soutěži. Divokou kartu obdržel vítěz národního kvalifikačního turnaje, Ital Liam Caruana.\n\n\n"}
{"id": "1451863", "url": "https://cs.wikipedia.org/wiki?curid=1451863", "title": "Tři bratři (Kamčatka)", "text": "Tři bratři (Kamčatka)\n\nTři bratři (rusky \"Три Брата\") jsou skupina tří čedičových skal, čnějících z moře u vjezdu do Avačinského zálivu na Kamčatce. Administrativně je toto území součástí Petropavlovsko-Kamčatského městského okruhu v rámci Kamčatského kraje Dálněvýchodního federálního okruhu Ruské federace. Skály, z nichž dvě krajní mají tvar skalních jehel, byly zapsány 28. prosince 1983 na seznam přírodních památek a jsou ve správě Ministerstva přírodních zdrojů a ekologie (\"Министерство природных ресурсов и экологии\") Kamčatského kraje.\n\nSkály se nacházejí přibližně 300 metrů od výběžku mysu Majačnyj v tzv. \"Bráně\" (\"Воротa\") u zátoky Šljupočnaja ve vstupu do tři kilometry dlouhého průlivu, vedoucího z Tichého oceánu do Avačinské zátoky. Od historického jádra Petropavlovska-Kamčatského jsou skály vzdáleny 14,5 km.\n\nSkály byly známy už v 18. století, v roce 1737 byly zakresleny do mapy Avačinského zálivu. Britský námořní kapitán Charles Clark, který doprovázel Jamese Cooka na jeho poslední cestě kolem světa, dva měsíce po Cookově tragické smrti doplul do Avačinské zátoky a 29. dubna 1779 si zapsal do svého deníku, že u vjezdu do zálivu spatřil tři pozoruhodné skály. Skály popsal také ruský mořeplavec a hydrograf Gavriil Andrejevič Saryčev a ruský geolog německého původu Woldemar Friedrich Carl von Ditmar.\n\nPoblíž skal jsou silné přílivové proudy. Jedná se o oblast s vysokou seismickou aktivitou, v jejímž důsledku bývá pobřeží postihováno vlnami tsunami.\n\nSkály Tři bratři jsou vulkanického původu. Z hlediska geomorfologického tvaru, vytvořeného vodní a větrnou erozí, je lze charakterizovat jako skalní jehly, respektive skalní věže.\n\nPředmětem ochrany je geologicky cenná lokalita s typickými geomorfologickými tvary, která tvoří významný krajinný prvek kamčatské přírody. Rozloha chráněného území, kolem něhož je ochranné pásmo o rozloze 78,3 ha, zahrnující přilehlé mořské vody, je 0,2 ha. V hloubce třinácti metrů se poblíž skal nachází nevelká podmořská rokle s malou jeskyní. V oblasti chráněného území jsou povoleny studijní a rekreační aktivity včetně sportovního rybolovu.\n\nSkály Tři bratři jsou považovány za symbol Avačinské zátoky, která je jednou z největších zátok na světě, i samotného správního střediska Kamčatky Petropavlovska-Kamčatského. Skály Tři bratři, stojící u vjezdu do Avačinské zátoky, byly vyobrazeny na sovětské poštovní známce z roku 1966.\n\nNa Kamčatce se traduje legenda o vzniku těchto skal. Pověst vypráví o tom, že v dávných dobách žili na zdejším pobřeží tři mimořádně silní a vysocí bratři. Jednou, když se blížila bouře a velké vlny, se bratři rozhodli zachránit své domovy. Vstoupili do moře a postavili se hrozivým živlům. Mořského boha jejich odpor rozhněval a vztekle bušil do bratrů svými vlnami po několik dní. Nakonec musel ustoupit, avšak za trest proměnil udatné bratry v kámen. Ti teď navždy střeží vstup do zátoky a chrání ji před bouřlivými vlnami.\n\n"}
{"id": "1451865", "url": "https://cs.wikipedia.org/wiki?curid=1451865", "title": "Mandovi", "text": "Mandovi\n\nMandovi (konkansky [maːɳɖ (ɔ) wĩː], nebo Mahadayi nebo Mhadei) je řeka v indických svazových státech Goa a Karnátaka. Řeka je dlouhá 77 kilometrů, její tok se nachází 29 kilometrů v Karnátace a 52 kilometrů v Goe. Řeka má více než 30 pramenů v přírodní rezervaci Bhimgad Wildlife Sanctuary v distriktu Belagávi v Karnatáce a vlévá se do Arabského moře nedaleko města Panadži.\n\nMandovi a Zuari jsou největší řeky v indickém svazovém státě Goa. Po řece je pojmenován vlak mezi městy Bombaj a Margao, \"Mandovi Express\".\n\nPůvod názvu \"Mandovi\" není jasný. Podle Vasco Pinhy je název odvozen řeky od slova \"mandd\" (palec) a odkazuje vybírání cla na řece v době před Portugalci. Celní úřad v perštině je \"mandubi\". Z tohoto důvodu existuje mnoho míst v Indii, které se jmenuji Mandovi, či podobně.\n\nŘeka vzniká z 30 pramenů v přírodní rezervaci Bhimgad v distriktu Belagávi v Karnátace a prochází hranicí mezi Goou a Karnatákou v soutěsce Bhimanabuguri, jižně od rezervace Mhadei Wildlife Sanctuary. Na řece jsou dva velké vodopády Dudhsagar a Varapoha. Osídlení podél řeky směrem k ústí přibývá. Podél řeky jsou města Amona, Khandola, Velha Goa a Chimbel. Krátce před ústí řeky do Arabského moře se vlévá do řeka Maposa, stejně jako Cumbarjurský kanál. Kanál spojuje Mandovi s druhou největší řekou ve státě Goa, Zuari.\n\nV ústí řeky se nachází tři ostrovy Divar, Chorao a Vashee (Vanxim).\n\nV Panadži vede přes řeku Mandovi most, který ji spojuje městem Porvori. Je největším mostem přes řeku. Další dva železniční mosty jsou na Konkanské železnici přes ostrov Divar, stejně jako most mezi Amonou a Khandolou.\n\nSpolu s řekou Zuari, je Mandovi je považována za páteř zemědělství Goe. Řeka také umožňuje dolování železné rudy v horách Goy. Cumbarjurským kanálem je Mandovi propojena s řekou Zuari, jejímž ústí se nachází nejdůležitější přístav Goe ve městě Margao.\n"}
{"id": "1451875", "url": "https://cs.wikipedia.org/wiki?curid=1451875", "title": "Dvorecký most", "text": "Dvorecký most\n\nDvorecký most (také označovaný Městský most Zlíchov – Dvorce) je plánovaný most pro místní dopravu přes Vltavu v Praze, z pomezí Hlubočep a Smíchova v okolí křižovatky Lihovar do Podolí. \n\nPostavení mostu bylo navrženo v roce 2003. Městské části Praha 5 i Praha 4 v roce 2003 návrh na most uvítaly. Most je zahrnutý v územním plánu. Výstavba byla v územním plánu podmíněná dokončením úseku Městského okruhu mezi Radlickou a Strakonickou ulicí (který byl zprovozněn roku 2002 a nese název Dobříšská).\n\nNavrhováno je rovněž zřízení tramvajové trati v Jeremenkově ulici a obnovení tramvajové sítě v oblasti Pankráce a Krče. V roce 2008 Dopravní podnik hl. m. Prahy datoval plánované otevření mostu rokem 2012 a navazující tramvajovou trať rokem 2013. Na pravém břehu Vltavy byla u mostu navržena také lanovka na Kavčí hory, pravděpodobně pozemní.\n\nV roce 2017 byla vyhlášena architektonická soutěž na podobu mostu. Celkem bylo podáno 38 návrhů, v říjnu 2018 rada města ze 7 předvybraných vybrala návrh ateliérů Tubes a Atelier 6. Podoba mostu je inspirována kubistickými prvky, respektuje okolí a tradiční pražské obloukové mosty. Cena celého projektu bude podle prvotních předpokladů jedna miliarda korun. Termín zahájení stavby bude záležet na jednání s vítězem soutěže a zpracování projektové dokumentace, hotovo by mohlo být v roce 2024. Součástí řešení je návrh tramvajové a autobusové zastávky Dvorecký most na smíchovské straně mostu.\n\nV původních návrzích most ústil na Dvorecké náměstí, vstřícně Jeremenkově ulici. V návrhu nového územního plánu je pravobřežní konec mostu situován do úrovně jižního okraje areálu plaveckého stadionu Podolí, mezi Žluté lázně a plavecký stadion, severně od Jeremenkovy ulice.\n\nProti výstavbě se ozývá odpor z řad obyvatel zdejších čtvrtí na pravém břehu Vltavy, kde převažují rodinné domky. Také místní organizace Strany zelených v Praze 4 má ve svém programu vyjmout most z územního plánu – jako důvody proti výstavbě uvádí nevratné zničení přirozeného vltavského břehu a zavlečení průjezdné dopravy (včetně alternativního spojení k magistrále) do klidných obytných čtvrtí Podolí, Dvorce, Braník.\n\nNejbližším silničním a tramvajovým mostem po proudu řeky je nyní Palackého most. Současně s mostem Zlíchov – Dvorce byl v roce 2003 navržen a zanesen do územního plánu i tzv. výtoňský most, který by v niveletě nábřežních komunikací spojoval Výtoň a Smíchov v těsném sousedství Železničního mostu, ale Praha 5 se k němu postavila odmítavě.\n\nPůvodně byl most plánován jako silniční a tramvajový pro místní dopravu.\n\nPodle zpráv z října 2018 má mít individuální automobilová doprava na most zakázán vjezd a most má sloužit především pro tramvajovou, autobusovou a pěší dopravu, počítá se zde i s cyklistickou dopravou, pro kterou zde mají být vyhrazeny dva cyklopruhy. Měl by odlehčit části dopravy z Barrandovského mostu. Na smíchovské straně mostu je navrhována zastávka MHD s názvem Dvorecký most, umožující přestup mezi tramvajemi a autobusy jezdícími po mostu. \n\n\n"}
{"id": "1451883", "url": "https://cs.wikipedia.org/wiki?curid=1451883", "title": "Göd", "text": "Göd\n\nGöd [ged] je město v Maďarsku v župě Pest, spadající pod okres Dunakeszi. Město sousedí s Dunakeszi (jeho částí Malomárok), které je součástí aglomerace Budapešti (sousedí s její městskou částí Székesdűlő). V roce 2015 zde žilo 18 194 obyvatel, z nichž jsou 85,7 % Maďaři.\n\nMěsto leží u východního břehu Dunaje u Szentenderského ostrova. Vlévá se zde do Dunaje i potok Ilka-patak.\n\nGöd sousedí s městy Dunakeszi, Őrbottyán, Szentendre, Vác a Veresegyház. Poblíže se nacházejí také obce (bez statusu města, ale většinou se statusem \"nagyközség\" (tzv. velká obec neboli městys)) Leányfalu, Szigetmonostor, Sződ a Sződliget.\n\n"}
{"id": "1451884", "url": "https://cs.wikipedia.org/wiki?curid=1451884", "title": "Michaela Lesařová–Roubíčková", "text": "Michaela Lesařová–Roubíčková\n\nMichaela Lesařová-Roubíčková (19. dubna 1949, Praha) je česká grafička, výtvarnice, ilustrátorka, šperkařka a kreslířka. Věnuje se volné a užité grafice, ilustraci, kresbě, malbě, tkaní i trojrozměrným objektům z různých materiálů (šperky, módní a bytové doplňky, sklo). Michaela Lesařová-Roubíčková žije a tvoří v Praze. \n\nJejím otcem je sklářský výtvarník René Roubíček, matkou sklářská výtvarnice Miluše Roubíčková (rozená Kytková). Pokračovateli sklářské tradice Reného a Miluše Roubíčkových je jak Michaela Lesařová–Roubíčková, tak i její syn Petr Šetlík, absolvent Vyšší odborné školy (VOŠ) sklářské v Novém Boru.\n\nJe absolventkou Vysoké školy uměleckoprůmyslové v Praze (rok: 1973; obor: grafika a ilustrace; ateliér profesora Karla Svolinského, Josefa Nováka a profesora Zdeňka Sklenáře).\n\n\n\n\n\n\n\n\n\n\n \n"}
{"id": "1451888", "url": "https://cs.wikipedia.org/wiki?curid=1451888", "title": "Sadil", "text": "Sadil\n\nPříjmení Sadil má více osob:\n\n"}
{"id": "1451893", "url": "https://cs.wikipedia.org/wiki?curid=1451893", "title": "Serie B 2009/10", "text": "Serie B 2009/10\n\nSoutěžní ročník Serie B 2009/10 byl 78. ročník druhé nejvyšší italské fotbalové ligy. Soutěž začala 21. srpna 2009 a skončila 30. května 2010. Účastnilo se jí opět 22 týmů z toho se 15 kvalifikovalo z minulého ročníku, 3 ze Serie A a 4 ze třetí ligy. Nováčci ze třetí ligy jsou: AC Cesena, Gallipoli Calcio, FC Crotone, Calcio Padova.\n\nPrvní 2 kluby v tabulce postupovali přímo do Serie A. Play off hrály kluby o jedno postupové místo do Serie A vyřazovacím způsobem (klub ze 3. místa hrál s klubem ze 6. místa a klub ze 4. místa hrál s klubem který obsadil 5. místo). Sestupovali poslední 3 kluby v tabulce (20., 21. a 22. místo) přímo a klub který skončil na 18. a 19. místě se utkali na 2 zápasy v play out, poražený sestoupil do třetí ligy. \n\n\nBoj o postupující místo do Serie A.\n\nFC Turín - US Sassuolo Calcio 1:1 a 2:1\nAS Cittadella - Brescia Calcio 0:1 a 1:0\n\nFC Turín - Brescia Calcio 0:0 a 1:2\n\nPoslední místo pro postup do Serie A 2010/11 vyhrál tým Brescia Calcio.\n\nBoj o setrvání v Serii B.\n\nCalcio Padova - US Triestina Calcio 0:0 a 3:0\n\nV Serii B zůstal klub Calcio Padova. Klub US Triestina Calcio sestoupil do třetí ligy. Po sezoně klub AC Ancona vyhlašuje bankrot a místo něj Serii B zůstal klub US Triestina Calcio.\n\n"}
{"id": "1451896", "url": "https://cs.wikipedia.org/wiki?curid=1451896", "title": "Hélmer Herrera", "text": "Hélmer Herrera\n\nFrancisco Hélmer Herrera Buitrago, zkráceně jen jako Hélmer Herrera, známý jako Pacho (24. srpna 1951 Palmira – 6. listopadu 1998 Bogotá), byl spoluvládce drogového kartelu v kolumbijském městě Cali. Calijský kartel zvládl mezi roky 1983 až 1995 proprat na 2 miliardy amerických dolarů a 200 000 kilo kokainu, na čemž měl Pacho podíl. Za praní špinavých peněz a prodej drog, konkrétně kokainu, byl odsouzen na šest let do vězení, s následným prodloužením o dalších čtrnáct let. Ve vězení si odseděl pouze sedm let, 4. listopadu 1998 byl při vězeňském fotbalovém zápase sedmkrát střelen do hlavy Rafaelem Angelem Uribe Sernou, dva dny poté zemřel v nemocnici.\n\nHélmer Herrera byl několikrát zobrazen v produktech pop kultury, konkrétně ve třech televizních seriálech a v jednom seriálu od Netflixu: \"El carte\"l, \"Escobar, el patrón del mal, En la boca del lobo\" a \"Narcos\" (Netflix). \n"}
{"id": "1451897", "url": "https://cs.wikipedia.org/wiki?curid=1451897", "title": "Anna Orleánská (1938)", "text": "Anna Orleánská (1938)\n\nAnna Orleánská (\"Anne Marguerite Brigitte Marie d'Orléans;\" 4. prosince 1938) je vdova po infantu Karlovi z Kalábrie. Narodila se jako třetí dcera, páté dítě prince Jindřicha, hraběte z Paříže (1908–1999), žadatele zaniklého francouzského trůnu, a jeho manželky princezny Isabely Orléans-Braganza (1911–2003).\n\n12. května 1965 se Anna ve francouzském městě Dreux provdala za infanta Karla Bourbon-Obojí Sicílie, vévodu z Kalábrie (1938–2015), jednoho ze dvou žadatelů být hlavou královského rodu Bourbon-Obojí Sicílie. Nevěsta byla oděna do hedvábného šatu s lyonskou krajkou, vyšívaném liliemi. \n\nInfant Karel byl synem infanta Alfonsa Bourbon-Obojí Sicílie, vévody z Kalábrie (1901–1964), a princezny Alice Bourbonsko-Parmské (1917–2017). Ačkoli se Anna s Karlem znali už od dětství, jejich romantický vztah započal v Athénách v roce 1962, na svatbě budoucího španělského krále Juana Carlose I. s princeznou Sofií Řeckou, které byla Anna za družičku. Vévodský pár z Kalábrie žil ve Španělsku.\n\nAnna porodila pět dětíː\n\n\n"}
{"id": "1451901", "url": "https://cs.wikipedia.org/wiki?curid=1451901", "title": "Hrobka královny Heleny z Adiabene", "text": "Hrobka královny Heleny z Adiabene\n\nHrobka královny Heleny z Adiabene (také \"Hrobka králů\") je největší starověkou hrobkou v Jeruzalémě. Stavba je zmiňována již v antice. Podle zdrojů je zde pohřbena královna Helena z Adiabene a její dva synové. Královna a její rodina konvertovali k židovství a přestěhovaly se do Jeruzaléma, kde nechala postavit několik paláců. \n\nPalác se nacházel za hradbami dnešního jeruzalémského Starého Města. Ve skále vytesaný vestibul byl obložen otesanými kameny a byl vyhlouben do země. Monumentální schodiště na jižní straně vede do nádvoří hrobky. Vchod na západní straně do samotné hrobky má schodiště vyzdobené iónskými sloupy. Nad vchodem se nacházely zdobené překlady. Odtud se šlo do haly vytesané ve skále. Na jižní straně haly byla řada sedmi pohřebních komor s výklenky ve zdech. Na fasádou vchodu byly pravděpodobně tři chrámové stavby, nad nimiž stála pyramida. Pyramida se nedochovala, ale existují její starověké popisy. Při vykopávkách byly nalezeny kameny, které pravděpodobně pochází z pyramidy. V hrobce bylo nalezeno několik sarkofágů. Jeden z nich má na sobě dvouřádkový nápis ve dvou různých aramejských písmech, ale každý je s odlišným pravopisem: \"Královna Sadan\" (צדן מלכתא), \"Královna Saada\" (צדה מלכתה). Přitom se má dle převažujících důkazů jednat o Helenu z Adiabene. Helena bylo její řecké jméno. Sadan a Saada jsou její semitská jména. Nápis je na přední straně sarkofágu, který je ozdoben dvěma kamennými kruhy vytesanými do kamene. Kryt sarkofágu je sedlového tvaru tvaru. Existuje pouze jeden další sarkofág z této epochy Izraele. Sarkofág v hrobce má vespod čtyři otvory, které sloužily k odvádění tělních tekutin.\n\nHrobka byla objevena v roce 1895 francouzským badatelem Louisem Félicienem de Saulcy (1807-1880), který ji označil jako \"Hrobku králů,\" a domníval se, že v ní byli pohřbeni králové Judy. Hrobky byly již ve starověku vyloupeny. Část nálezů z hrobky se nachází v francouzském Louvru v Paříži.\n\n"}
{"id": "1451903", "url": "https://cs.wikipedia.org/wiki?curid=1451903", "title": "Hypotéza Médeia", "text": "Hypotéza Médeia\n\nHypotéza Médeia je okrajová hypotéza formulovaná paleontologem Peterem Wardem v roce 2009 jako protiklad k hypotéze Gaia. Zatímco hypotéza Gaia předpokládá, že mnohobuněčné organizmy coby jakýsi nadorganismus společně regulují podmínky na Zemi tak, aby byly pro mnohobuněčný život příznivé, hypotéza Médeia předpokládá, že mnohobuněčné organizmy jsou původcem globálních katastrof a hromadných vymírání. Za možné příklady takových „sebevražedných“ pokusů mohou být pokládány například:\n\n\nnaproti tomu například vymírání na konci křídy je pokládáno za prakticky jistě způsobené jinými vlivy než organismy, tedy mezi „sebevražedné“ pokusy nepatří.\n\nPojmenování po Médeii z řecké mytologie je motivováno tím, že Médeia ve svém příběhu zabila své vlastní děti.\n"}
{"id": "1451905", "url": "https://cs.wikipedia.org/wiki?curid=1451905", "title": "Pagan's Mind", "text": "Pagan's Mind\n\nPagan's Mind je norská progresivně metalová hudební skupina založená v roce 2000 ve městě Skien. Debutové album \"Infinity Divine\" vydali ještě ten rok u malého norského vydavatele. Album sice dostalo dobrá hodnocení, norská společnost ovšem měla problém s jeho distribucí. O dva roky později tedy skupina podepsala smlouvu s německým vydavatelem Limb Music. Téhož roku skupina nahrála a uvedla své druhé album \"Celestial Entrance\". Následovalo vydání desek \"\" (2005), \"God's Equation\" (2007) a \"Heavenly Ecstasy\" (2011), přičemž před poslední z nich přešla skupina ke společnosti SPV GmbH.\n\n\n\n\n"}
{"id": "1451907", "url": "https://cs.wikipedia.org/wiki?curid=1451907", "title": "Vladislav Přemyslovec", "text": "Vladislav Přemyslovec\n\nVladislav Přemyslovec (1110 – 1115) byl syn brněnského údělného knížete Oldřicha. Ačkoliv zemřel v raném dětském věku a během života tak nedosáhl zásadnějšího významu, jeho postava se udržela v historické paměti a v novověku se stala předmětem místní pověsti z obce Vladislav na Třebíčsku.\n\nVes, později městečko s názvem Brod na jihozápadě Moravy se ve 12. století stalo majetkem kláštera v Třebíči, spoluzaloženého Oldřichem Brněnským, a v průběhu 17. století obdrželo nový název Vladislav. K tomuto novějšímu pojmenování se zde pak vyvinula i pověst, vysvětlující jeho původ.\nPodle ní měly manželku knížete Oldřicha během cesty mezi Brnem a právě budovaným třebíčským klášterem v doprovodu manžela zastihnout porodní bolesti. Knížecí průvod se tedy uchýlil do zájezdního hostince, kde kněžna porodila syna, pojmenovaného Vladislav, a jeho jméno se pak stalo i názvem celého místa.\n\nDomnělá událost byla v moderní době znázorněna malbou na vnější zdi hostince čp. 1 ve Vladislavi, údajného dějiště pověsti. Po zboření domu byla malba přenesena na průčelí nedaleké budovy obecního úřadu, odkud ale rovněž zmizela při rekonstrukci na počátku 21. století.\n"}
{"id": "1451910", "url": "https://cs.wikipedia.org/wiki?curid=1451910", "title": "Kvadratický zbytek", "text": "Kvadratický zbytek\n\nKvadratický zbytek je pojem z oblasti matematiky, přesněji z oblasti teorie čísel. Celé číslo formula_1 se nazývá \"kvadratický zbytek\" modulo celé číslo formula_2, pokud jsou tato čísla nesoudělná a existuje celé číslo formula_3 splňující kongruenci:\ncož lze ekvivalentně vyjádřit tak, že existuje celé číslo formula_5, pro které platí:\n\nPokud požadované číslo formula_3 neexistuje, nazývá se číslo formula_1 kvadratický nezbytek.\n\nAlternativně lze definovat kvadratický zbytek modulo formula_2 jako číslo kongruentní modulo formula_2 se čtvercovým číslem.\n\nNásledující tabulka shrnuje druhé mocniny pro všech šest zbytkových tříd modulo 6.\nProtože čísla 0,2,3 a 4 jsou soudělná s 6, nejsou ani zbytky, ani nezbytky. Číslo jedna je kvadratickým zbytkem (formula_11 a formula_12) a číslo 5 je kvadratickým nezbytkem, neboť neexistuje žádné celé číslo, jehož druhá mocnina by dávala po dělení šesti se zbytkem zbytek 5.\n\nModulo prvočíslo klasifikuje čísla na čísla soudělná, zbytky a nezbytky Legendreův symbol, jehož hodnotu je možné rychle počítat Eulerovým kritériem. Není-li modulo prvočíslem, pak Jacobiho symbol, rozšíření Legendreova symbolu na složené moduly, poskytuje jen částečnou informaci.\n"}
{"id": "1451912", "url": "https://cs.wikipedia.org/wiki?curid=1451912", "title": "Třída Normandie", "text": "Třída Normandie\n\nTřída Normandie byla plánovaná třída dreadnoughtů francouzského námořnictva z období první světové války. Celkem bylo rozestavěno 5 jednotek této třídy, během první světové války byla jejich stavba prakticky přerušena a po válce zrušena. Pouze prototypové plavidlo \"Béarn\" bylo dokončeno jako stejnojmenná letadlová loď.\n\nCelkem byla v letech 1912–1913 objednána stavba pěti jednotek této třídy. Konstrukce vycházela ze třídy \"Bretagne\", přičemž jako vůbec první bitevní lodě měly nést čtyřdělové věže. Všechny byly rozestavěny v letech 1913–1914. Každou stavěla jiná francouzská loděnice: Société Nouvelle des Forges et Chantiers de la Méditerranée v La Seyne-sur-Mer, Arsenal de Brest v Brestu, Arsenal de Lorient v Lorientu, Forges et Chantiers de la Gironde v Bordeaux a Ateliers et Chantiers de Penhoët v Saint-Nazaire. Po vypuknutí války byla stavba pozastavena. Po skončení války bylo plánováno dokončit plavidla ve vylepšené podobě. Na základě dohod uzavřených na Washingtonské konferenci bylo od dokončení upuštěno a rozestavěná plavidla byla sešrotována. Pouze \"Béarn\" byla dokončena jako letadlová loď.\n\nJednotky třídy \"Normandie\":\nVýzbroj tvořilo dvanáct 340mm kanónů ve třech čtyřdělových věžích. Jedna byla na přídi, druhá uprostřed nástavby a poslední na zádi. Doplňovalo je dvacet čtyři 139mm kanónů, šest 47mm kanónů a šest 450mm torpédometů. Pohonný systém jednotlivých plavidel kombinoval kotle, turbíny a parní stroje různých typů. V případě \"Béarn\" jej tvořilo 21 kotlů Niclausse a čtyři turbíny Parsons o výkonu 32 000 shp, pohánějící čtyři lodní šrouby. Nejvyšší rychlost dosahovala 21 uzlů. Plánovaný dosah byl 6500 námořních mil při rychlosti 12 uzlů.\n\n"}
{"id": "1451913", "url": "https://cs.wikipedia.org/wiki?curid=1451913", "title": "Třída Joffre", "text": "Třída Joffre\n\nTřída Joffre byla plánovaná třída letadlových lodí francouzského námořnictva. Objednány byly dvě jednotky této třídy, rozestavěna byla pouze jedna. Po vypuknutí druhé světové války byla stavba zrušena.\n\nPráce na projektu nových francouzských letadlových lodí probíhaly od roku 1931. Roku 1938 byla v loděnici Ateliers et Chantiers de Penhoët v Saint-Nazaire objednána stavba dvou jednotek této třídy. Kýl prototypové letadlové lodě \"Joffre\" byl založen 18. listopadu 1938. Stavbu přerušilo vypuknutí války. Z 25% hotové plavidlo bylo roku 1940 sešrotováno. Stavba jeho sesterské lodě \"Painlevé\" byla zrušena před založením kýlu.\n\nLetadlová loď měla průběžnou letovou palubu (bez katapultů) s velitelskou nástavbou na pravoboku. Až 40 letadel mělo být umístěno ve dvou hangárech spojených s palubou dvěma výtahy. Výzbroj tvořilo osm 130mm kanónů, osm 37mm kaníonů a dvacet čtyři 13,2mm kulometů. Pohonný systém tvořilo 8 kotlů Indret a čtyři turbíny Parsons o výkonu 125 000 shp, pohánějící čtyři lodní šrouby. Nejvyšší rychlost měla dosahovat 33 uzlů.\n\n"}
{"id": "1451915", "url": "https://cs.wikipedia.org/wiki?curid=1451915", "title": "Arkadak", "text": "Arkadak\n\nArkadak () je město v Saratovské oblasti v Rusku. K roku 2010 mělo bezmála třináct tisíc obyvatel.\n\nArkadak leží v Oksko-donské rovině na řece Velký Arkadak blízko jejího ústí do Chopjoru, levého přítoku Donu. Od Saratova, hlavního města oblasti, je vzdálen přibližně 250 kilometrů západně.\n\nPřes město vede železniční trať z Balašova přes Rtiščevo do Penzy, která byla uvedena do provozu v roce 1896.\n\nVesnice Arkadak byla založena v roce 1721 a pojmenována podle řeky, u které leží. V roce 1939 získala status sídlo městského typu a v roce 1963 byla povýšena na město.\n"}
{"id": "1451919", "url": "https://cs.wikipedia.org/wiki?curid=1451919", "title": "Alice z Kalábrie", "text": "Alice z Kalábrie\n\nAlice z Kalábrie (\"Alicia Maria Teresa Francesca Luisa Pia Anna Valeria of Bourbon-Parma;\" 13. listopadu 1917, Vídeň, Rakousko-Uhersko – 28. března 2017, Madrid, Španělsko) se narodila jako dcera parmského vévody Eliáše a arcivévodkyně Marie Anny Rakouské. Sňatkem s vévodou Alfonsem se stala kalábrijskou vévodkyní. Od roku 1936 nosila titul španělská infantka a podílela se na některých aktivitách španělské královské rodiny. Sňatkem byla poloviční tetou španělského krále Juana Carlose. Byla také sestřenicí bulharského cara Borise III. a a poloviční sestřenicí velkovévody Jana Lucemburského, Oty Habsburského a rumunské královny Anny. V době své smrti byla poslední žijící vnučkou vévody Roberta I. Parmského z prvního manželství.\n\nAlice se 16. dubna 1936 ve Vídni, Rakousku, provdala za Alfonsa, vévodu z Kalábrie (1901–1964), svého druhého bratrance a nejstaršího syna Karla Bourbonsko-Sicilského a jeho manželky Mercedes. Alice měla s Alfonsem tři děti, sedmnáct vnoučat a třicet osm pravnoučatː\n\n\n\n"}
{"id": "1451920", "url": "https://cs.wikipedia.org/wiki?curid=1451920", "title": "Evangelický kostel (Česká Kamenice)", "text": "Evangelický kostel (Česká Kamenice)\n\nEvangelický kostel v České Kamenici, nazývaný také kostel Ježíše Krista, je sakrální stavba postavená v letech 1929–1930 v historizujícím slohu. Od roku 2007 je veden jako kulturní památka České republiky.\n\nRoku 1902 založila českokamenická evangelická církevní obec spolek pro výstavbu kostela. V následujících letech pro něj získala pozemky a roku 1912 nechala vypracovat plány od Franze Grusse (1891–1979) z Kraslic, stavbu ovšem přerušila první světová válka. Nové plány vytvořil zhořelecký architekt Hermann Gerhard. Výstavba kostela začala 28. října 1929, kdy byl položen základní kámen, slavnostní vysvěcení novostavby následovalo 10. srpna 1930. Po druhé světové válce připadl kostel Československé církvi evangelické, která jej roku 1968 prodala městu Česká Kamenice. To zde zřídilo smuteční síň. Na počátku 21. století prošla stavba rekonstrukcí. Od 5. června 2007 je kostel chráněn jako kulturní památka České republiky.\n\nJednolodní stavba stojí na obdélném půdorysu, presbytář je odsazený, v průčelí je umístěna chórová věž. Okna jsou zakončena jednoduchým obloukem. Hlavní portál v ose je zakončen půlkruhovým záklenkem, dveře jsou dvoukřídlé. Střecha je sedlová s valbovým zakončením, krytá břidlicí. Loď je zaklenuta valenou klenbou. Vnitřní vybavení kostela bylo pořizováno postupně po výstavbě, k nejcennějším kusům patřila křišťálová křtitelnice. Mobiliář byl zničen a rozebrán po roce 1968. Varhany z roku 1940 s 8 rejstříky ve dvou manuálech a pedálu vyrobila budyšínská firma Hermann Eule.\n\n"}
{"id": "1451922", "url": "https://cs.wikipedia.org/wiki?curid=1451922", "title": "Wolfgang Straub", "text": "Wolfgang Straub\n\nWolfgang Straub (kolem 1730 Vídeň–16. ledna 1784 Olomouc) někdy Wolfgang Straub I., byl zvonař a dělolijec v Olomouci.\n\nPocházel z Vídně. Byl tovaryšem u olomouckého zvonaře Melchiora Schwanna. Po Schwanově smrti se 23. ledna 1758 oženil s vdovou po mistrovi Alžbětou. V roce 1758 se stal olomouckým měšťanem a byl prohlášen cechovním mistrem. Sňatkem získal dům a zvonařskou dílnu ve Ztracené ulici čp. 270 a byl zakladatelem zvonařského rodu Straubů v Olomouci. Z jeho manželství vzešlo několik dětí, které většinou zemřely v útlém věku. Po smrtí Wolfganga Strauba 16. ledna 1784 bylo jeho dědictví doporučeno rozdělit mezi žijící děti zletilou dceru Kateřinu a syna Wolfganga (21 let). Wolfgang (II.) byl přijat za měšťana a obdržel mistrovské právo 29. března 1784 a pokračoval v rodinné tradici.\n\nObdobí, ve kterém tvořil je pozdní baroko, doložené období je 1758–1783. Jeho zvony se nacházejí na Moravě, ve Slezsku a východních Čechách. Seznam zvonů (částečný) podle zdrojů:\n\n\n"}
{"id": "1451924", "url": "https://cs.wikipedia.org/wiki?curid=1451924", "title": "Pacoldova vápenka", "text": "Pacoldova vápenka\n\nPacoldova vápenka je bývalý průmyslový areál v Praze-Velké Chuchli v její západní části při silnici do Slivence. Je pojmenovaná po svém konstruktérovi, kterým byl profesor České techniky v Praze Jiří Pacold (1834 - 1907). Pacoldův patent umožňoval zpracovávat netříděný vápenec. Jako unikátní technická stavba je vápenka chráněna jako kulturní památka České republiky.\n\nVápenka podle patentu prof. Pacolda byla ve Velké Chuchli postavena ještě před rokem 1880, kdy byla zastavena výstavba pecí tohoto druhu a dál byly stavěny už jen pece kruhové. Provoz ukončila počátkem 1. světové války, ale zásluhou obchodníka Šurana zde byla výroba obnovena roku 1935. Definitivní konec provozu nastal roku 1938 a vápenec těžený v této lokalitě zpracovávala kruhová vápenka v Hlubočepích.\n\nPo roce 1948 přešel areál do majetku státu a začal chátrat. Roku 1966 byla vápenka prohlášena technickou památkou, ale její stav byl neutěšený. Její zdi se částečně zbortily a musela být stažena kovovými pásy. Docházelo také k vybourávání vzácné šamotové vyzdívky a zavážení odpadky.\n\nKoncem 70. let 20. století se z rozhodnutí památkového úřadu dostala do majetku ONV Praha 5. Ten zamýšlel obnovu zdejšího provozu pro výrobu speciálních struktur, které by byly využívány k rekonstrukcím historických objektů. To však bylo zamítnuto pro exhalace z nedaleké radotínské cementárny. Další podnět pro záchranu památky podali pracovníci Sekce ochrany průmyslového dědictví z Národního technického muzea. Pod vedením ing. arch. Tomáše Šenbergra zpracovali studenti ČVUT studii na opravu a budoucí zasazení vápenky do krajiny a zároveň byly vyčleněny prostředky na její základní konzervaci.\n\nPo roce 1989 byla vápenka vrácena v restituci a její nový majitel provedl nejnutnější opravy.\n\nVápenku tvoří dvě spojené vápenické pece, které jsou dvojité. Každá z pecí má po dvou samostatných válcových šachtách, které vrcholí dvojicemi komínů. Ve třetině výšky šachet do nich ústí tři roštová topeniště, u své paty mají každá dva vybírací otvory. Vápenec pro výpal byl těžen v nedalekém lomu pod Homolkou a přepravován ruční kolejovou drahou s rozchodem 450 mm.\nDo pecí byl zavážen pomocí výtahů a lávek (tyto konstrukce se nedochovaly).\n\nAreál byl ve 2. polovině 20. století využíván filmaři, kteří zde natáčeli komedie a detektivky, například film „Přísně tajné premiéry“ režiséra Martina Friče.\n\n\n\n"}
{"id": "1451925", "url": "https://cs.wikipedia.org/wiki?curid=1451925", "title": "Maria Esperanza Bourbonsko-Sicilská", "text": "Maria Esperanza Bourbonsko-Sicilská\n\nMaria Esperanza Bourbonsko-Sicilská (\"María de la Esperanza Amalia Raniera María Rosario Luisa Gonzaga\"; 14. června 1914, Madrid, Španělsko – 8. srpna 2005, Villamanrique de la Condesa, Španělsko) se narodila jako nejmladší dcera prince Karla Bourbonsko-Sicilského a jeho druhé manželky Luisy Orleánské. Její manžel princ Pedro Gastão Orléans-Braganza byl jedním ze dvou žadatelů brazilského trůnu a hlavou petrópoliské větve brazilské císařské rodiny. Maria Esperanza byla také tetou španělského krále Juana Carlose I., syna její sestry Marie Mercedes Bourbonsko-Sicilské.\n\nMaria Esperanza se 18. prosince 1944 ve španělské Seville provdala za prince Pedra Gastão Orléans-Braganza (1913–2007), syna Petra de Alcântara Orleánsko-Braganzského a Alžběty Dobřenské z Dobřenic. Manželé spolu měli šest dětíː\n\n\n"}
{"id": "1451926", "url": "https://cs.wikipedia.org/wiki?curid=1451926", "title": "Monor", "text": "Monor\n\nMonor je město v Maďarsku v župě Pest, nacházející se asi 21 km jihovýchodně od Budapešti. Je správním střediskem stejnojmenného okresu. V roce 2018 zde žilo 18 084 obyvatel, z nichž jsou 87,6% Maďaři.\n\nKolem Monoru protéká potok Monori(24-es)-csatorna, který se vlévá do potoka Vasadi(2-es)-főcsatorna. Ten spolu s potokem Szilassy-csatorna vytvoří potok Vasadi-csatorna, který se vlévá do potoka Gyáli(1.)-csatorna, který taktéž pramení v Monoru. Ten se v Budapešti vlévá do Dunaje.\n\nPoblíže Monoru se taktéž nacházejí města Gyömrő, Pilis a Üllő. Pomocí silnic 4, 3111, 311 a 4605 se lze z Monoru dostat i do obcí Csévharaszt, Gomba, Monorierdő, Péteri a Vasad.\n"}
{"id": "1451930", "url": "https://cs.wikipedia.org/wiki?curid=1451930", "title": "Natig Ejvazov", "text": "Natig Ejvazov\n\nNatig Ejvazov (* 2. listopadu 1970 Füzuli) je bývalý ázerbájdžánský zápasník – klasik.\n\nZápasení se věnoval od 12 let v rodném Füzuli. Ve 14 letech byl poslán na střední sportovní školu do Baku, kde se specializoval na řecko-římský styl pod vedením Sergeje Agamova. Po rozpadu Sovětského svazu v roce 1991 se stal jednou z prvních osobností samostatného ázerbájdžánského sportu. V roce 1996 vlivem vleklého zranění zad nezvládl olympijskou kvalifikaci na olympijské hry v Atlantě. Sítem turnajů olympijské kvalifikace prošel v roce 2000. Na olympijských hrách v Sydney nepostoupil ze základní skupiny přes Kubánce Lázara Rivase. Spotovní kariéru ukončil v roce 2004.\n\n\n"}
{"id": "1451934", "url": "https://cs.wikipedia.org/wiki?curid=1451934", "title": "Innuendo (píseň)", "text": "Innuendo (píseň)\n\n\"Innuendo\" je skladba, která v roce 1991 vyšla na stejnojmenném albu Innuendo od skupiny Queen. Jejími autory jsou Freddie Mercury a Roger Taylor (uváděná je ale celá skupina). Je považována za jedno z posledních veleděl skupiny. Je jejich třetím singlem, který dosáhl v žebříčcích EMI první pozici, hned po \"Bohemian Rhapsody\" a \"Under Pressure\".\n\nNápad napsat píseň vznikl pouze náhodou. V Montreux si Brian May s Rogerem Taylorem jen tak \"jamovali\" ve studiu. Freddie začal komponovat text a hudbu. Celou střední část napsal on. Zbytek písně složil Roger, inspirovaný skupinou Led Zeppelin a jejich písněmi \"Kashmir\" a \"Thank You\".\n\n\"Innuendo\" zní podobně jako \"Bohemian Rhapsody\" - je složená z více částí (někdy je označována také jako \"Bohemian Rhapsody číslo 2\"). Na začátku a na konci je rockové téma Rogera Taylora. Střední část je složena z kytarových flamenco částí - přičemž jednou hraje kytara sama a jednou v rockové úpravě - a části s orchestrem, který byl vytvořen syntetizátory. Píseň má několik taktů - tříčtvrťový, čtyřčtvrťový i pětičtvrťový, které se navzájem prolínají.\n\nTím, jak se Freddieho zdravotní stav stále zhoršoval, nemohly s ním být pořízeny nové snímky. Proto se skupina rozhodla využít záběry z písní jako \"Scandal\", \"Breakthru\" nebo \"I Want It All\". Samotný videoklip se liší od běžných - je jakoby malbou s mixem animovaných a živých postav. Použité jsou také historické záběry. Samotné členy kapely také namalovali - Johna Deacona v kubistickém stylu, Rogera Taylora ve stylu Jacksona Pollocka, Briana Maye jako viktoriánskou skicu a Freddie Mercuryho ve stylu Leonarda da Vinci. Klip byl nominován na cenu Monitor Award za nejlepší videoklip (Monitor Award for Best Achievement in Music Video).\n\nNa nahrávání této písně byl pozván kytarista skupiny Yes Steve Howe. Jedna verze říká, že ho pozval Mercury, se kterým měl přátelský vztah, druhá, že to byl Brian May kvůli části s flamenco kytarou. Steve Howe tuto událost popsal takto:\n\n\"\"Shodou okolností jsem byl tehdy v Montreux a měl jsem namířeno do studia. Queen tam právě nahrávali své album. Vešel jsem dovnitř a oni mi ho celé přehráli a píseň Innuendo jako třešničku na závěr. Ztratil jsem řeč, tak to bylo úžasné. A tehdy mi řekli: 'Chceme, abys s námi na této písni spolupracoval.\"\"\n\nDále říká, že si vzal nejlepší španělskou kytaru, večer se vrátili do studia a dali dohromady verzi, jakou znají fanoušci dnes. \"\"Byla to skvělá zkušenost se skvělými lidmi,\"\" uzavřel.\n\nV roce 1992 na koncertě na počest Freddieho Mercuryho ve Wembley tuto píseň spolu se zbývajícími členy Queen zahrál Robert Plant z Led Zeppelin.\n"}
{"id": "1451936", "url": "https://cs.wikipedia.org/wiki?curid=1451936", "title": "Harry Ganzeboom", "text": "Harry Ganzeboom\n\nHarry B.G. Ganzeboom, celým jménem Hermanus Bernardus Gerardus Ganzeboom (* 18. duben 1953, Deventer), je nizozemský profesor sociologie a metodologie sociálního výzkumu vyučující na univerzitě Vrije v Amsterdamu.\n\nHarry B.G. Ganzeboom se narodil 18. dubna 1953 v nizozemském městě Deventer. Zde studoval na Gymnasium bèta, Geert Groote Collegde, které dokončil v červnu roku 1971. Po střední škole absolvoval bakalářské studium sociologie na univerzitě v Utrechtu se zaměřením na sociální psychologii, ekonomiku a filosofii vědy. Ve studiu pokračoval na téže univerzitě a o tři roky později dokončil magisterské studium tentokrát zaměřené na teoretickou sociologii, metodologii a statistiku. V letech 1979-1983 absolvoval několik odborných kurzů v oblastech teoretické sociologie a analýzy dat. To vše se stalo předpokladem k úspěšnému dokončení doktorského studia Ph.D. a obhájení práce u profesora Reinharda Wipplera na Utrechtské univerzitě v roce 1984.\n\nV průběhu bakalářského studia pracoval jako výzkumný asistent na katedře sociologie na Utrechtské univerzitě. Na této univerzitě působil v roce 1978 také jako profesor po dobu 6 měsíců. Po této krátkodobé zkušenosti začal pracovat jako výzkumný asistent na projektu “Beleving van Monumenten”, který byl financován nizozemským ministerstvem kultury. Na projektu pracoval v letech 1979 až 1983. Následně pod záštitou Utrechtské univerzitě pracoval na projektu 'Cultuurdeelname in Nederland'. Projekt se zabýval využíváním kulturních míst v Nizozemsku a byl podporován nizozemskou organizací pro vědecký výzkum (NWO). V roce 1985 začal opět pracovat pro ministerstvo kultury na projektu “Film en publiek”, který se zabýval návštěvností a složením publika v nizozemských kinech. V roce 1991 začal znovu učit jako docent na fakultě sociologie ve městě Radboud na Univerzitě Nijmegen. Po dvou letech se vrátil vyučovat na svojí alma mater univerzitu v Utrechtu. Od roku 2002 působí jako profesor sociologie a sociálního výzkumu na univerzitě v Amsterdamu.\n\nZa stěžejní práci Harryho Ganzebooma lze považovat \"International Socio-Economic Index of occupational status\" (ISEI) [Ganzeboom, De Graaf, Treiman, De Leeuw 1992], česky Mezinárodní socioekonomický index profesního statusu. Tato práce vychází z Mezinárodní standardní kvalifikace zaměstnání (ISCO). První verze používá srovnatelně kódovaných údajů o vzdělání, povolání a příjmech o 73 901 zaměstnaných mužích na plný úvazek ze 16 zemí světa mezi roky 1968-1982. Používá se optimální postup měřítka, přiřazuje se skóre ke každé z 271 odlišných kategorií povolání tak, aby se maximalizovala role povolání jako intervenční proměnná mezi vzděláním a příjmy. Nejnovější ISEI-08 [Ganzeboom 2010], pracuje s databází o 198 500 mužích i ženách s platným vzdělání, zaměstnání a osobním příjmem pocházejícím z kombinovaných vydání Mezinárodního programu sociálního průzkumu [http://w.issp.org/menu-top/home/ <nowiki>[ISSP]</nowiki>] za roky 2002-2007. Optimalizace má za cíl minimalizovat přímý účinek vzdělávání na výdělky a maximalizovat nepřímý účinek vzdělávání na výdělky prostřednictvím povolán.\n\nNěkterá studia Harryho Ganzeboom nezůstala pouze na univerzitní půdě, ale byla publikovaná v nizozemských médiích a časopisech. První článek vyšel již v roce 1998 v časopisu Signifikrant  a nesl název “Sociologie van de uitsmijter”, v doslovném překladu “Sociologie smažených vajec”. Nebyl to však poslední článek, ještě téhož roku publikoval Signifikrant studii “Anchorman” a o rok později v roce 1999 článek “Rap”. V roce 2006 publikoval článek  Collegerecensie Operationaliseren, který se zabýval operacionalizací. Roku 2008 mediální portál Intermediair zveřejnil jeho sociologický výzkum Zo Vader Zo Zoon pojednávající o vztahu otců a synů.\n\nhttps://docplayer.cz/2063948-Mereni-socialniho-statusu-a-socialnich-trid-na-zaklade-povolani.html\n\nhttp://harryganzeboom.nl/ismf/..%5Cpdf%5C1992-ganzeboom-degraaf-treiman-isei68-(ssr).pdf\n\nhttp://www.harryganzeboom.nl/isco08/qa-isei-08.htm\n\nhttp://www.harryganzeboom.nl/Personal/CV_HG.pdf\n\nhttps://web.archive.org/web/20181127194102/http://www.harryganzeboom.nl/Pdf/2008-Intermediair-ZoVaderZoZoon.htm\n\nhttps://web.archive.org/web/20181127194621/http://www.harryganzeboom.nl/Pdf/2006-Essay.pdf\n\nhttps://web.archive.org/web/20181127194051/http://www.harryganzeboom.nl/Pdf/1999-Ganzeboom-Rap-Signifikrant-(column).htm\n\nhttps://web.archive.org/web/20181127194013/http://www.harryganzeboom.nl/Pdf/1998-Ganzeboom-Anchorman-Signifikrant-(column).htm\n\nhttps://web.archive.org/web/20181127194626/http://www.harryganzeboom.nl/Pdf/1998-Ganzeboom-Uitsmijter-Signifikrant-(column).htm\n\nhttp://www.harryganzeboom.nl/Pdf/vk.pdf\n"}
{"id": "1451937", "url": "https://cs.wikipedia.org/wiki?curid=1451937", "title": "Maria Dolores Bourbonsko-Sicilská", "text": "Maria Dolores Bourbonsko-Sicilská\n\nMaria Dolores Bourbonsko-Sicilská (\"Maria de los Dolores Victoria Filippa Maria de las Mercedes Luisa Carlota Eugenia y Todos los Santos\"; 15. listopadu 1909, Madrid, Španělsko – 11. května 1996, Madrid, Španělsko) se narodila jako dcera prince Karla Bourbonsko-Sicilského a jeho druhé manželky Luisy Orleánské. Princezna Dolores byla členkou rodu Bourbonů a sňatkem s Augustynem Józefem Czartoryskim polské šlechtické rodiny Czartoryski. Byla také tetou španělského krále Juana Carlose I., syna její sestry Marie Mercedes Bourbonsko-Sicilské.\n\nMaria Dolores se narodila 15. listopadu 1909 v paláci Villamejor jako druhé dítě prince Karla Bourbonsko-Sicilského a jeho druhé manželky Luisy Orleánské. Pokřtěna byla jako Maria de los Dolores Victoria Felipa Luisa Mercedes. Princezna Dolores, mezi svými příbuznými přezdívaná Dola, si byla blízká se španělskou královskou rodinou. Její otec, princ Karel Boutŕbonsko-Sicilský, se při svém prvním sňatku s princeznou Mercedes, nejstarší sestrou španělského krále Alfonsa XIII., zřekl svých práv na trůn Obojí Sicílie a stal se španělským občanem. Dolina matka Luisa Orleánská byla vzdálenou sestřenicí španělského krále. Dolores a její sourozenci tak vyrůstali v blízkosti španělské královské rodiny. Potomci krále Alfonsa XIII. a královny Viktorie z Battenbergu byli v podobném věku jako Dolores a její mladší sourozenci. Rodina žila v madridském paláci Villamejor, prázdniny trávila poblíž Sevilly v paláci Villamanrique, který patřil babičce z matčiny strany, Marii Isabele Orleánské, pařížské hraběnce.\n\nPrincezna Dolores studovala se svými sestrami Marií Mercedes a Esperanzou ve škole irských sester v Madridu. Jejím učitelem kreslení byl známý malíř Manuel González Santos. Když bylo Dolores dvanáct let, byl její otec jmenován armádním generálním kapitánem Andalusie a rodina se odstěhovala do Sevilly. Princezny pokračovaly ve studiu jako internátní žákyně ve škole irských sester v Castilleja de la Cueva v Seville. Prázdniny trávily obvykle ve Francii u matčiných příbuzných. Rodina byla v Seville, kde žila do dubna 1931, velmi oblíbená. Poté ji však Druhá Španělská republika donutila odejít do exilu. Přestěhovala se do Cannes a později do Paříže.\n\nV Paříži se Dolores setkala s bohatým polským aristokratem Augustynem Józefem Czartoryskim, 13. knížetem Czartoryski, vévodou z Klewan a Zuków, synem Adama Ludwika Czartoryskiho a jeho manželky Marie Ludwiky Krasińské. 12. srpna 1937 se ve švýcarském městě Ouchy vzali. Pár se usadil v polském Krakově. Jejich životy narušila Druhá světová válka. V září 1939 byl s invazí do Polska bombardován Krakov a princ Augustyn s těhotnou Dolores se rozhodli opustit zemi a odejít do Španělska. Při útěku byli zatčeni gestapem. Na intervenci španělského vyslance v Berlíně byli propuštěni.\n\nPár se poté natrvalo usadil ve Španělsku. V Seville Dolores porodila 2. ledna 1940 syna Adama Karla Czartoryskiho. Její manžel byl velmi aktivní v polském vzdoru. V roce 1943 pár zakoupil pozemek v Dos Hermanas, který pojmenovali \"Princeznina zahrada\". 13. března 1945 se páru narodil druhý syn Ludvík Petr, dítě však žilo pouhých třináct měsíců.\n\nNa konci války byly majetky rodiny Czartoryski zabaveny polskou vládou a rodina se ze strachu ze sovětské okupace rozhodla nevrátit do Krakova. Augustyn měl chatrné zdraví a po trýzních a útrapách války 1. června 1946, ve třiceti devíti letech, zemřel. Smrt mladšího syna a manžela v průběhu dvou měsíců princeznu Dolores hluboce zasáhla. Stala se vdovou se šestiletým synem.\n\nDolores zůstala ve španělské Seville. Po čtyřech letech vdovství se zamilovala do Carlose Chias Osoria (narozen 26. února 1925 v Barceloně), bývalého seminaristy a učitele jejího syna Adama. Byl o více než patnáct let mladší než ona. 29. prosince 1950 se v Seville vzali. Navzdory velkému věkovému rozdílu bylo manželství šťastné. Děti spolu neměli. Pár zůstal v Seville do roku 1958. Po smrti princezniny matky v dubnu 1958 se přestěhovali do Madridu. Dolores zemřela 11. května 1996 v Madridu a byla pohřbena v Seville.\n\n\n"}
{"id": "1451939", "url": "https://cs.wikipedia.org/wiki?curid=1451939", "title": "Libora", "text": "Libora\n\nLibora (\"Lantana\"), česky též lantana, je rod rostlin z čeledi sporýšovité. Jsou to keře s jednoduchými vstřícnými, vroubkovanými listy a nevelkými, ale nápadnými květy v hlávkovitých květenstvích. Plodem je peckovice. Rod zahrnuje asi 110 druhů a je rozšířen v tropech a subtropech Asie, Afriky i Ameriky. Nejznámějším druhem je libora měňavá, která je pěstována v tropech a subtropech jako okrasný keř, zajímavý tím, že květy v průběhu kvetení mění barvu od žluté po purpurovou. Je podobně jako řada jiných druhů libor jedovatá. Libory jsou v četných tropických oblastech obtížné invazní rostliny, způsobující otravy hospodářských zvířat. Některé druhy mají význam v medicíně.\n\nLibory jsou aromatické keře nebo šplhavé keře se čtyřhrannými větévkami. Některé druhy mají trny nebo ostny. Listy jsou jednoduché, vstřícné, řapíkaté, s vroubkovanou a často svraskalou čepelí. Květy jsou poměrně drobné, uspořádané v charakteristických polokulovitých hlávkovitých květenstvích, v nichž květy rozkvétají od okrajů ke středu květenství a často v průběhu ontogeneze mění barvu. Kalich je drobný, na vrcholu uťatý nebo mělce zubatý. Koruna je téměř pravidelná až lehce dvoupyská, s úzkou korunní trubkou a 4 nebo 5 rozestálými laloky. Tyčinky jsou 4, nevyčnívající z korunní trubky. Semeník je srostlý ze dvou plodolistů, obsahuje 2 komůrky a nese čnělku zakončenou zaobleně hlavatou bliznou. Plodem je peckovice obsahující 2 jednosemenné pecičky.\n\nRod libora zahrnuje asi 110 až 150 druhů. Je rozšířen v tropech a subtropech téměř celého světa. V Americe sahá areál rodu od jihu USA po severní Argentinu a zahrnuje i Karibské ostrovy. Vyskytuje se téměř v celé Africe s výjimkou několika málo zemí na severu a západě kontinentu. V Asii je rozšířen od Afghánistánu přes Indický subkontinent po Indočínu. Chybí na Madagaskaru, jihovýchodní Asii, Austrálii, Novém Zélandu a Tichomoří, některé druhy však v těchto oblastech rostou zdomácněle.\n\nKvěty libor lákají svým nektarem četné opylovače, jako jsou motýli, můry, včely a různý jiný hmyz, v Americe také kolibříky.\nSemena jsou šířena zejména plodožravými ptáky konzumujícími bobule, v menší míře i některými savci. Bylo zjištěno, že semena snadněji klíčí, pokud projdou jejich zažívacím traktem.\n\nNěkteré druhy libor, včetně známé libory měňavé, jsou jedovaté rostliny. Hlavními účinnými látkami jsou lantadeny A, B a C, patřící do skupiny pentacyklických triterpenoidů. Paleta obsahových látek je širší a zahrnuje také monoterpeny a seskviterpeny, glykosidy, naftochinony a flavonoidy. Lantadeny působí jako hepatotoxiny, poškozují rovněž ledviny a způsobují gastroenteritidu.\nNejčastěji dochází k otravám u dobytka. Zvířata jsou po konzumaci rostlin zpočátku anorektická, skleslá a trpí zácpou.\nPo několika dnech se rozvíjí žloutenka a u zvířat se světlou pokožkou se projevují příznaky fotosenzitivity, zvířata se straní slunečního svitu a vyhledávají stín. Kůže je zarudlá, napuchlá, posléze vysychá a odlupuje. Ve vážných případech dochází následně ke ztrátě váhy, průjmům a nakonec nastává smrt následkem selhání jater a ledvin.\nNěkdy dochází k otravám u dětí, které snědly nezralé plody nebo listy libory. Otrava se projevuje zvracením, slabostí, netečností, rozšířením zorniček a následným bezvědomím. Podobné příznaky byly zaznamenány i u psů. Plně vyzrálé plody jedovaté nejsou, u polozralých to však neplatí. Jako první pomoc pomáhá včasné podání aktivního uhlí nebo bentonitu, které sníží vstřebávání toxinů z trávicího traktu.\n\nLibora měňavá se v mnohých tropických a subtropických oblastech stala obtížnou, agresivně se šířící invazní rostlinou. Je klasifikována jako silně invazní druh ve více než 60 zemích světa a je považována za jeden z 10 nejhorších světových invazních rostlinných druhů. Vážné hospodářské problémy způsobuje zejména ve východní Africe, Fidži, Austrálii, Havaji, Indii, Filipínách, Jihoafrické republice a Zambii.\nDo Austrálie byla dovezena kolem roku 1840 a od té doby se ve východních oblastech kontinentu široce rozšířila. Odhaduje se, že v současnosti pokrývají jen v Austrálii její porosty plochu o rozloze 40,000 km. Druh je velmi adaptabilní na různé podmínky prostředí a vytváří husté křovinaté porosty.\nLibora je příčinou otrav hospodářských zvířat a její šíření má dopady na biodiverzitu, původní ekosystémy a řadu ohrožených druhů. Proto se její pěstování v těchto zemích nedoporučuje s výjimkou speciálně vyšlechtěných hybridních, sterilních kultivarů. Její pěstování je zakázáno např. na Floridě.\n\nRod \"Lantana\" je v rámci čeledi \"Verbenaceae\" řazen do tribu \"Lantaneae\".\nNejblíže příbuzným rodem je podle výsledků molekulárních studií rod \"Lippia\". Druh \"Lantana camara\" představuje celý komplex mikrospecií.\n\n\nNěkteré druhy libor jsou pěstovány v tropech a subtropech jako okrasné keře, zajímavé zejména barevnou proměnou květů v průběhu kvetení. Jejich květy přitahují podobně jako květy komulí množství hmyzu a v Americe také kolibříky. V mírném pásu je možno je pěstovat jako letničky. Nejznámějším a nejvíce rozšířeným druhem je libora měňavá, z dalších druhů se pěstuje např. \"Lantana montevidensis\". Oba druhy pocházejí z tropické Ameriky.\n\nOdvar z libory měňavé je používána v indické ájurvédě při léčení tetanu, malárie a revmatismu. Pasta z listů se aplikuje zevně na spáleniny, uštknutí a otekliny. Listy při žvýkání ulevují od bolestí zubů, pára se inhaluje při bolestech hlavy. Rostlina se také používá v zemědělství jako pesticid proti bakteriálním, virovým a houbovým chorobám rostlin a působí také proti plžům.\nDruh \"Lantana indica\" je užíván v tamilské medicíně jako protijed při hadím uštknutí. Z dalších druhů je v tropické Americe využívána k léčení \"Lantana trifolia\" a \"L. microphylla\", v Africe \"L. rugosa\", \"L. ukambensis\" a \"L. viburnoides\".\n\n"}
{"id": "1451944", "url": "https://cs.wikipedia.org/wiki?curid=1451944", "title": "Cyril Purkyně", "text": "Cyril Purkyně\n\nCyril Purkyně (27. července 1862 v Praze – 5. dubna 1937 v Praze) byl český geolog, přírodovědec; prof. ČVUT v Praze, Dr.h.c. Univerzity Karlovy (1932), 1919–34 první ředitel Státního geologického ústavu ČSR. Zabýval se strukturní a aplikovanou geologií, studiem kvartéru. Spolupracoval s Národním muzeem v Praze. Založil archiv hlubinných vrtů a soupis lomů Československa.\n\nNarodil se 27. července 1862 na Novém Městě pražském v rodině českého malíře a portrétisty Karla Purkyně a jeho manželky Marie Berty, rozené Wiedermannové (1841-1914) jako druhý syn. Byl vnukem Jana Evangelisty Purkyně. Po studiích na gymnáziu ve Spálené ulici a městské reálce studoval na české univerzitě v Praze přírodní vědy. Mezi jeho učitele patřili Jan Krejčí, Antonín Frič, Ladislav Čelakovský, Karel Vrba, Otomar Novák, Josef Velenovský a další. Nejprve se věnoval botanice. Po složení státní zkoušky pro učitelství na středních školách se krátce stal vychovatelem v rodině Josefa J. Dobřenského z Dobřenic v Chotěboři. Poté působil jako profesor na reálce v Praze-Karlíně. V letech 1891–1895 působil jako asistent na české technice v Praze na mineralogicko-geologickém ústavu u profesora Otakara Feistmantela, s jehož dcerou Bertou Feistmantlovou (1875-1908) se oženil, měli jediného syna pozdějšího právníka Cyrila Jaroslava (*1895). V roce 1893 podnikl studijní cestu do Norska. V roce 1895 přijal místo na učitelském ústavu v Plzni, kde zůstal až do roku 1907. Během působení v Plzni vybudoval při místním městském muzeu geologické oddělení s bohatými sbírkami a rozsáhlou knihovnou. V Plzni se zabýval geologickými pracemi o blízkém permokarbonu a studoval čtvrtohorní terasy řeky Mže. Zpracoval novou \"Geologickou mapu zastupitelského okresu plzeňského\" (1910). O tři roky později vyšla jeho \"Geologie okresu plzeňského\". Cenný materiál nasbíraný v tomto období využil i později ve svých studiích. Od roku 1907 působil v mineralogicko-geologickém ústavu na české technice v Praze, o rok později zde byl jmenován mimořádným profesorem a v roce 1910 řádným profesorem mineralogie a geologie. V roce 1919 se stal čestným profesorem Českého vysokého učení technického v Praze, o tři roky později zde obdržel doktorát technických věd. Od roku 1919 do roku 1934 vedl Státní geologický ústav Ceskoslovenské republiky, který vybudoval od počátků do plnohodnotného geologického pracoviště. Pod jeho vedením zde byly založeny sbírky publikací: \"Sborník, Knihovna, Věstník\" a \"Rozpravy\". Kladl velký důraz na praktickou službu ústavu, založil archiv hlubinných vrtů a soupis lomů Československé republiky. V roce 1927 byl jmenován čestným profesorem Univerzity Karlovy v Praze a v roce 1932 zde obdržel čestný doktorát přírodních věd. Propagoval geologickou práci v terénu jako nezbytnou pro vývoj české geologie. Je autorem více než sta různých samostatných vědeckých prací. Seznam jeho vědeckých prací z let 1891–1934 uveřejnil Radim Kettner v nekrologu \"Cyril Purkyně\" (s. 41–50). Zemřel 5. dubna.1937 v Praze.\n\nKromě pedagogické a vědecké činnosti byl činný i organizačně. Byl členem\n\n\nČeskoslovenská společnost pro mineralogii a geologii založila u příležitosti jeho sedmdesátých narozenin exkursní fond Purkyňův na podporu mladých vědeckých pracovníků. Je po něm pojmenována řada zkamenělin rostlinného i živočišného původu. Zabýval se strukturní a aplikovanou geologií, studiem kvartéru.\n\nUznávaným geologem se stal rovněž v zahraničí. Jako ředitel Státního ústavu geologického reprezentoval Československou republiku na mezinárodních kongresech (Dánsko, Norsko, jižní Afrika). Zkušenosti z cest do zahraničí shrnoval v četných pracích a studiích. Byl jmenován čestným členem Rumunské akademie věd, dopisujícím členem belgické geologické společnosti v Lutychu a členem Učené společnosti Ševčenkovy ve Lvově. Obdržel také francouzský řád officier de ľInstruction publique.\n\nCyril Purkyně byl autorem četných studií publikovaných mimo jiné v Rozpravách ČAVU\n\n\nO významu a přínosu Cyrila Purkyně pro geologii a geomorfologii svědčí pojmenování mnoha zkamenělin rostlinného i živočišného původu jeho jménem.\n\n\n"}
{"id": "1451945", "url": "https://cs.wikipedia.org/wiki?curid=1451945", "title": "Ghom (koberec)", "text": "Ghom (koberec)\n\nGhom (zvaný také \"Qom\", \"Ghome\", \"Gom\", \"Qum\", \"Kum\", \"Qom\" aj.) je jemný ručně vázaný koberec pocházející z íránského města Qomu.\nVýroba vázaných koberců začala v Qomu (a okolí) teprve asi v roce 1920. Z původních kavkazských vzorů vyvinuli návrháři, kteří se zde soustředili z blízkého okolí, vlastní vlněné a později hlavně celohedvábné výrobky. V první polovině 20. století dal pak zvýšený zájem evropských dovozců o jemné koberce rozhodující podnět k rychlému rozvoji zdejšího řemesla.\n\nGhomské koberce se vážou z jehněčí vlny na bavlněné podkladové tkanině nebo jako celohedvábné v hustotě 230 000 až (údajně) 1,5 milionu uzlů na m. Tradiční barvy jsou: červená, tmavomodrá, sloní kost a motivy: medailon, kachlík, kytice květin. Výrobky jsou většinou v menších nebo středních velikostech, často se používají jako nástěnné koberce. \nVýrobky z Qomu patří k nejdražším orientálním kobercům. Mnozí odborníci tvrdí, že odtud pochází více než polovina nových vzorů íránské produkce. \nŠpičkoví výrobci mají většinou dlouhodobé smlouvy na exkluzivní dodávku celé produkce jednomu nebo dvěma importérům v západní Evropě.\n\nGhomské koberce se často imitují v jiných regionech (obzvlášť v Indii) a nabízí za výhodné ceny. \n"}
{"id": "1451946", "url": "https://cs.wikipedia.org/wiki?curid=1451946", "title": "Edirnský palác", "text": "Edirnský palác\n\nEdirnský palác, nazýván také jako Nový císařský palác, byl palác osmanských sultánů v Edirne, používaný hlavně v době, kdy bylo Edirne hlavním městem říše. Některé budovy paláce stojí dodnes; současně probíhají rekonstrukce k jeho plné obnově. \n\nPalác byl vybudován na lovišti a na lesní krytině o rozloze 30-35 hektarů severně od města a na západních březích řeky Tunca. Stavba paláce začala v roce 1450 za vlády sultána Murada II.; po jeho smrti byla stavba zastavena. Po nějakém čase byla stavba dokončena sultánem Mehmedem II. V následujících letech byl palác nadále rozšiřován a kolem něj se stavěly nové budovy, zvláště za vlády Sulejmana I., Ahmeda I., Mehmeda IV., Ahmeda II. a Ahmeda III. \n\nPalác se přestal využívat od roku 1718, kdy se Ahmed III. usídlil v Istanbulu a znovu byl používán až v roce 1768, kdy se sem vrátil Mustafa III. Během poloviny století jeho nevyužívání začal palác chátrat. V roce 1752 jej poničilo zemětřesení a v roce 1776 požár. V roce 1825 byly některé části paláce opraveny Mahmudem II. Palác byl však znovu poničen při ruské okupaci Edirne v roce 1829, kdy byl palác využíván jako vojenský tábor. V letech 1868 až 1873 byly některé budovy opět obnovovány tehdejšími guvernéry města. Nakonec byl palác zničen, když byl v jeho blízkosti edirnským guvernérem odpálen zásobník munice během Rusko-turecké války (1877-78). Konstrukční prvky paláce poté byly vypleněny, aby už nemohly být využity. \n\nArcheolog Mustafa Özer z univerzity Bahçeşehir, který na místě provádí výkopy, zveřejnil několik fotografií, jak palácový komplex vypadal před zničením. Věří se, že ruský fotograf 'mitri Ivanovič Yermakov, který podle historických záznamů bojoval v Rusko-turecké válce jako topograf, navštívil Edirne v míru v 70. letech 19. století a fotil město ulici po ulici. Özer těmto fotografiím přikládá důležitost v rámci rekonstrukcí paláce do původního stavu. \n\nPalácový komplex se skládal z dvaasedmdesáti budov se sto sedmnácti pokoji, čtrnácti sídel, osmnácti lázní, osmi mešit, sedmnácti bran a třinácti sklepů. V dobách jeho slávy žilo na území paláce 34 tisíc lidí a sloužilo zde okolo 6 tisíc vojáků. \n\nHlavní budova paláce byla nazývána \"Cihannüma Kasrı\" (panoramatický pavilon) nebo \"Taht-ı Hümayun\" (sultánský trůn). Zde se nacházelo sídlo sultána, jeho komnaty, škola a ostatní důležité zařízení pro vládu říše. Na jižní části komplexu byly vystavěny tři pavilony pro sultány Mehmeda IV., Mustafu II. a Ahmeda III. Dalšími částmi byl harém pro Valide Sultan (matku sultána), pro čtyři sultánovi manželky, pro şehzady (prince), konkubíny, úředníky a vezíry, ošetřovna a velký přijímací sál. Západní pavilon před přijímacím sálem sloužil pro pracující agy. \n\nStrukturu areálu okolo paláce tvořila řeka Tunca a hráze kolem ní vybudované sultánem Bayezidem II. Edirnský palác zažil i éru sultána Sulejmana I. a jeho hlavního architekta, Mimara Sinana, který vystavěl palác tak, aby k jeho korytům tekla z řeky voda. Postaven byl i vodní kanál, aby palác chránil na okolo. \n\nSultán Murad IV. zde nechal postavit pavilon İmadiye a zahrady sultán Mehmed IV. \nV roce 2001 začaly archeologické práce u brány a pokračovaly směrem k přijímacímu sálu. Díky sponzorování od asociace národních paláců bylo restaurování tohoto místa dokončeno již v roce 2004. \n\nKvůli své architektuře je Cihannüma nejdůležitější částí paláce. Byla vybudována v letech 1450-51 a jedná se o sedmiposchoďovou budovu, ve které je na posledním poschodí obrovská komnata. Nachází se zde komnata sultána, jeho vlajková místnost, knihovna a mešita. Budova byla udržována po několik století. Venkovní schody zde nechal vystavět sultán Abdülaziz. Archeologové zde pracují již od roku 1956. \n\nV roce 2000 se vykopávky rozšířily na místo, kde stály místní lázně (hamám). Během prací bylo zjištěno, že se kolem nacházel složitý vodní systém. Byl vybudován sultánem Mehmedem II. Lázně měly tři části; \"sıcaklık\" (římské lázně), \"ılıklık\" (tepidarium) a \"soğukluk\" (frigidarium). Vše bylo ve třech malých dómech a komplex byl napojen na příjezdovou cestu. \n\nNa jihu hlavního nádvoří se nacházela sultánská kuchyně. Jednalo se o dlouhý, obdélníkový komplex skládající se z osmi dómů. Severní část byla rozsáhle poničena. Dnes je tato budova zrestaurována. \n\nByl postaven v roce 1561 sultánem Sulejmanem I., který byl Turky nazýván zákonodárce. Jedná se o jedinou budovu, která byla nedotčena. S obdélníkovou věží se železnou střechou stojí naproti mostu přes řeku Tunca, který byl vybudován v roce 1452 Mehmedem II. U budovy stojí dva kamenné sloupy. Jeden se nazývá Sloup respektu (Seng-i Hürmet) a byly zde vyvěšovány sultánova rozhodnutí. Druhý se nazývá Výstražný sloup (Seng-i İbret), kde byly vystavovány hlavy zrádců a kriminálníků. \nNachází se severovýchodně od lázní a byla vybudována v 16. století. Kousek odtud se nachází fontána. \n\nMost pojmenovány po sultánovi Sulejmanovi I. Zákonodárci (Kanuni) vede přes řeku Tunca a spojuje palác s městem. Byl vybudován v letech 1553-54, je 60 metrů dlouhý a má čtyři oblouky. \nBylo vybudováno v roce 1671 sultánem Mehmedem IV., zvaným lovec. V dnešní době se používá a bylo zrestaurováno v roce 2002. \n"}
{"id": "1451948", "url": "https://cs.wikipedia.org/wiki?curid=1451948", "title": "Seznam archivů v Rusku", "text": "Seznam archivů v Rusku\n\nArchivy v Rusku jsou organizovány Federální archivní agenturou (tzv. Rosarchivem) a archiválie jsou součástí tzv. archivního fondu Ruské federace.\n\nArchivy jsou buď státní, nebo nestátní. Státní jsou buď zřizovány s působností pro celou federaci, nebo jen pro jednotlivé subjekty federace. Důležitou částí jsou archivy zřizované státními organizacemi (vědomostvo).\n\n\n\n"}
{"id": "1451963", "url": "https://cs.wikipedia.org/wiki?curid=1451963", "title": "Mezinárodní politická ekonomie", "text": "Mezinárodní politická ekonomie\n\nMezinárodní politická ekonomie (IPE), někdy označovaná také jako globální politická ekonomie, odkazuje buďto přímo na ekonomii, nebo mezioborový akademický vědní obor, jenž analyzuje propojení mezinárodních vztahů s ekonomií. Je-li tento pojem použit v poslední zmíněné souvislosti, předmětem zkoumání bývá většinou ekonomie a ekonomika, ačkoli popisovaná oblast může zahrnovat poznatky i z dalších vědních oborů, jako například politologie, sociologie, dějepis nebo kulturální studia. Mezinárodní politická ekonomie je blízce spojena s obory makroekonomie, zahraničního obchodu, mezinárodního rozvoje a rozvojové ekonomiky.\n\nOdborníci v oblasti mezinárodní politické ekonomie se zabývají především diskuzí a výzkumem na téma globalizace, zahraničního obchodu, světové ekonomiky, finanční krize, mikroekonomie, makroekonomie, rozvojové ekonomiky (chudoba a úloha institucí ve vývoji), globálního trhu, politického rizika, spolupráce při řešení mezinárodních ekonomických problémů a strukturální rovnováhy moci mezi jednotlivými státy a institucemi. \n\nAž do devatenáctého století byly pojmy ekonomie a politická ekonomie zcela ekvivalentní, tehdy se však jejich význam začal rozcházet. Jako první z politických ekonomů bývají označováni John Maynard Keynes, Karl Marx a další.\nHlavním tématem mezinárodní politické ekonomie je globální trh a finance. Největšího rozvoje se tyto fenomény dočkaly díky přechodu od merkantilismu k zavádění do praxe myšlenek Adama Smithe.\n\nSmithův liberální pohled měl obecně nejvíce zastánců na západní akademické půdě, kde byl také v osmnáctém století poprvé představen. Tuto podporu si systém udržel i v následujících staletích, vyjma období mezi 40. a 70. lety století dvacátého, kdy se začalo rozsáhle podporovat též keynesiánství. Keynes se zabýval především domácí makroekonomickou politikou. Keynesiánský model byl konfrontován Friedrichem Hayekem a později také Miltonem Friedmanem a dalšími významnými ekonomy již v 50. letech. Do konce let 70. se vliv keynesiánství na směřování světové ekonomiky a tvorbu hospodářské politiky výrazně snížil. \n\nPo druhé světové válce byl založen tzv. Brettonwoodský měnový systém odrážející rozvíjející se politicko ekonomický směr označovaný jako integrovaný liberalismus. V roce 1971 začal prezident Richard Nixon od této politiky upouštět a až do roku 2008 byl uplatňován trend stále větší liberalizace mezinárodního obchodu a financí, který je označován jako neoliberalismus. V důsledku finanční krize roku 2007 se však ze strany světových lídrů ozývají hlasy k zavedení nového brettonwoodského systému. \n\nMezinárodní politická ekonomie začíná též zahrnovat nová témata jako mezinárodní měnový fond, finanční krize (viz finanční krize 2007 – 2008 a asijská finanční krize), směnné kurzy, přímé zahraniční investice a nadnárodní společnosti.\n\nMezinárodní politická ekonomie se zabývá teoriemi mezinárodního obchodu, jako je například Heckscherův a Ohlinův model nebo Ricardiánská ekonomika. Odborníci IPE se věnují problematice globálního trhu, strategických teorií obchodu, obchodních válek, národních platebních bilancí nebo obchodního deficitu. \n\nJednotliví státní aktéři v období od vzniku moderní ekonomiky v patnáctém století až do poloviny století minulého uplatňovali především politiku merkantilismu. Suverénní státy soutěžily v hromadění drahých kovů dosahováním obchodních přebytků nebo dobýváním a obsazováním nových území. Toto bohatství bylo poté využíváno k vybudování infrastruktury nebo posílení vojenských složek. \n\nPo Washingtonském konsenzu roku 1989 se však začíná upřednostňovat v zahraničním obchodu strategie win-win, kde by firmám mělo být umožněno soutěžit, či spolupracovat v závislosti na tržních silách. Po druhé světové válce bylo dosaženo značného úspěchu developmentalismu v oblasti Jižní Ameriky. Vysoká míra ekonomického růstu a rovnosti byla z velké části dosažena díky opatřením a politice prosazované Raulem Prebischem, jehož studenti a spolupracovníci byli poté obsazováni do vládních rolí po celém kontinentu. \n\nIPE se zabývá též rozvojovou ekonomikou a vysvětluje, jak a proč se země rozvíjejí. \n\nAmerický politický ekonom Benjamin Cohen ve svém díle poskytuje detailní náhled do historie amerického i britského tábora mezinárodní politické ekonomie. Americký přístup je více pozitivistický, snaží se vytvořit teorie střední úrovně, které bývají podpořeny kvantitativními důkazy v určité podobě. Naproti tomu je britský přístup více „výkladový“ a snaží se odhalit „velké teorie,“ jež využívají různých metod empirického šetření. Benjamin Cohen spatřuje výhody v obou ze zmíněných přístupů.Každý z nich se pak dočkal speciální edice v časopisu \"New Political Economy\", který referoval o „britské škole“ IPE, respektive v \"Review of International Political Economy\", jenž se věnoval škole americké. \n\nToto srovnání bylo předmětem diskuze Wawrick/RIPE v roce 2008, kde o tématu debatovali Benjamin Cohen, politolog Mark Blyth, profesor politologie a mezinárodních studií Richard Higgott a profesor politické ekonomie Matthew Watson. Především Higgott a Watson se v diskuzi pozastavovali nad vhodností dříve uvedených Cohenových kategorií.\n\n\n\n"}
{"id": "1451965", "url": "https://cs.wikipedia.org/wiki?curid=1451965", "title": "Gaius Helvius Cinna", "text": "Gaius Helvius Cinna\n\nGaius Helvius Cinna (1. století př. n. l.) byl vlivným neóterickým básníkem období pozdní římské republiky. Stejně jako ostatní členové této básnické skupiny se snažil programově odlišit od dosavadní římské básnické tradice. Spolu s Valeriem Catullem a Liciniem Calvem tvořil Cinna v rámci zmíněné skupiny menší kroužek, jednotný v přísném dodržování zásad básnické tvorby.\n\nHelvius Cinna se narodil v Bressanone v Předalpské Galii. Byl žákem Publia Valeria Catona a přítelem Gaia Valeria Catulla. S tímto básníkem patrně roku 57 př. n. l. navštívil Bithýnii jako člen družiny proprétora C. Memmnia. Existují názory, že právě tento Cinna dovedl do Říma propuštěnce básníka Parthenia z Níkaie. S jistotou lze však konstatovat pouze to, že tento řecký básník Řím navštívil a Cinnu i ostatní neóteriky značně ovlivnil. Na Caesarově pohřbu roku 44 př. n. l. byl jistý Helvius Cinna zabit rozzuřeným davem, který si jej měl splést se spiklencem Corneliem Cinnou. Zda se však opravdu jednalo o básníka Cinnu, nebo o tribuna lidu se stejným jménem není zcela jisté.  \n\nCinna napsal \"Propempticon\" (Báseň na cestu) a učený epyllion \"Smyrna.\" Ten vypráví o lásce kyperské princezny k vlastnímu otci a její proměně v myrhový strom, z něhož se narodil Adónis. Na básni pracoval devět let, protože ji chtěl vypilovat k dokonalosti. Bohužel se z ní zachovaly jen tři verše. Dílo mělo být obtížně srozumitelné a již ve středověku k němu byly psány komentáře. Dále máme od tohoto básníka k dispozici několik epigramů.\n"}
{"id": "1451981", "url": "https://cs.wikipedia.org/wiki?curid=1451981", "title": "Římskokatolická farnost Charváty", "text": "Římskokatolická farnost Charváty\n\nŘímskokatolická farnost Hněvotín je územní společenství římských katolíků s farním kostelem svatého Jana Křtitele v děkanátu Olomouc.\n\nNejstarší část obce Charváty, Čertoryje, je poprvé zmiňována roku 1234, ostatní části pak v polovině 14. století. Farní kostel sv. Jana Křtitele byl vystavěn v renesančním stylu v roce 1582 (v roce 1882 vyhořel a po opravě získal dnešní podobu). Na počátku 17. století byl zdejším farářem sv. Jan Sarkander.\n\nV letech 1611 až 1612 zde jako farář působil Jan Sarkander. K listopadu 2018 je administrátorem excurrendo PhDr. ThLic. Lic.SL Jan Kornek. \n\nKaždoročně se ve farnosti koná tříkrálová sbírka, v roce 2017 se při ní vybralo 51 816 korun.\n\n"}
{"id": "1451982", "url": "https://cs.wikipedia.org/wiki?curid=1451982", "title": "Itelmenové", "text": "Itelmenové\n\nItelmenové (itelmensky \"ит\"ә\"м\"ә\"н\", rusky \"ительмен\"ы) jsou jedním z původních národů, obývajících Kamčatský poloostrov na ruském Dálném východě. Název pochází od slova „\"ит\"ә\"нм\"ә\"н\"“, které v itelmenštině znamená „jsoucí“, „ten, kdo existuje“ či „zde žijící“. Podle sčítání lidu z roku 2010 se v Ruské federaci k itelmenské národnosti hlásilo na 3000 osob.\n\nZákladní geografický prostor, v němž Itelmenové žili, byl na jihu Kamčatky ohraničen mysem Lopatka a v severní části poloostrova řekami Tigil na západě a Uka na východě. Původní itelmenská sídla se skládala z polozemnic, obývaných příslušníky jednoho rodinného klanu. Tato sídla, tzv. \"tojony\", bylo možno nalézt podél řek Kamčatky (původním názvem Ujkoal), Jelovky (Kooč), Bolšoj, Bystré, Avače i na březích Avačského zálivu. Dosud se na mapě Kamčatky zachovaly původní názvy někdejších tojonů Načiki, Avača, Nalyčevo nebo Pinačevo.\n\nItelmenština patří k čukotsko-kamčatské jazykové rodině. Existuje několik dialektů itelmenštiny: sendakinský, chajrjuzovský a napanský. V itelmenštině 21. století se také projevují vlivy korjačtiny a ruštiny. Itelmenové používají v aktivní komunikaci itelmenštinu i ruštinu, ale pouze 18,8% populace, zejména z řad příslušníků starší generace, označuje itelmenštinu za svůj mateřský jazyk. Slovo „\"ит\"ә\"нм\"ә\"н\"“ pro označení příslušníků tohoto národa bylo zaznamenáno v 19. století. V dokumentaci sčítání obyvatelstva severních oblastí z let 1926 – 1927 je uvedeno, že se takto označovali obyvatelé jedenácti obcí na severozápadním pobřeží Kamčatky.\n\nItelmenové nepoužívali písmo. První pokus zachytit itelmenský jazyk v písemné podobě byl proveden v roce 1932 s použitím latinky, avšak z důvodu malého počtu osob, užívajících tento jazyk, byl pokus ukončen. Teprve na přelomu 20. a 21. století byla obnovena snaha o vytvoření itelmenské písemnosti a o výuku tohoto jazyka ve školách. V roce 1988 byl vydán itelmenský slabikář a o rok později rusko-itelmenský a itelmensko-ruský slovník. \n\nItelmenové jsou považování za nejstarší národ, žijící na Kamčatce. Odkud sem přišli, není známo, existuje hypotéza, že možná na Kamčatku přesídlili z oblasti Uralu kolem 5. století v době velkého stěhování národů. Jako první popsal život Itelmenů ještě před jejich asimilací německý přírodovědec a cestovatel Georg Wilhelm Steller, který doprovázel Vituse Beringa na jeho druhé expedici na Kamčatku v letech 1733 až 1743.\n\nPřed příchodem Rusů na Kamčatku docházelo k určitému míšení mezi Itelmeny a Korjaky na severu a Itelmeny a Ainy v některých sídlech na jihu poloostrova. První kontakty Itelmenů s Rusy nastaly v roce 1697, kdy kozáci založili na Kamčatce pevnosti (ostrogy) Verchněkamčatskou, Bolšereckou a Nižněkamčatskou. Rusové v té době začali označovat původní obyvatele Kamčatky jako „kamčadaly“. V prvopočátcích docházelo k vzájemným střetům, ovšem původní obyvatelé, kteří byli na úrovni lovců a sběračů, neměli proti ruským kozákům, vyzbrojeným střelnými zbraněmi, žádnou šanci na úspěch. V pozdějších staletích byli jako kamčadalové označování nikoliv původní obyvatelé Kamčatky, ale místní ruskojazyční starousedlíci, pocházející ze smíšených rodin.\n\nPodle historických záznamů, které zpracoval B. O. Dolgich, v roce 1697 žilo na Kamčatce 12 680 příslušníků itelmenského národa, ale o půl století později, v roce 1738, bylo zaregistrováno už jen 8448 původních obyvatel. Od 40. let 18. století, kdy bylo na Kamčatce ještě kolem sta itelmenských sídel, byla zahájen proces christianizace původního obyvatelstva. Postupně si původní obyvatelé navykli dávat svým dětem ruská křestní jména.\n\nPodle sčítání, provedeného v letech 1926 a 1927, bylo v té době na Kamčatce celkem 62 obcí, v nichž žilo 868 Itelmenů, 3704 tzv. kamčadalů, tedy starousedlíků ze smíšených rodin, a kolem 3 500 Rusů. Vývoj situace na počátku 21. století ilustruje sčítaní obyvatelstva, provedené v roce 2010. Dle jeho výsledků v Kamčatském kraji k uvedenému datu žilo 2361 osob, hlásících se k itelmenské národnosti, a dalších 600 v Magadanské oblasti.\n\nPůvodním náboženstvím Itelmenů byl animismus a totemismus, tj. víra v podzemní a záhrobní svět, dobré a zlé duchy, víra v rodové příbuzenství s jednotlivými druhy zvířat.\n\nItelmenové žili vždy v souladu s přírodou a z ní také čerpali své zdroje. Základem byl rybolov v místních řekách a pobřežních vodách a hlavní složkou potravy byly ryby, které si Itelmenové pomocí sušení a kvašení uchovávali do zásoby. Na pobřeží lovili také tuleně a jejich maso a tuk používali jak pro vlastní potřebu, tak i jako krmivo pro své tažné psy. Kromě toho lovili i divoké ovce, jeleny, soboly, lišky, medvědy a vodní ptactvo. Jako doplněk stravy sbírali jedlé byliny a lesní plody. Oheň rozdělávali třením. Ze zvířecích kůží a kožešin zhotovovali oděvy, případně je vyměňovali s korjackými sousedy za jiné zboží. Jako dopravní prostředky jim v létě sloužily jednoduché čluny, vydlabané z kmenů topolů, v zimě pak saně, tažené psím spřežením.\n\nJednoduché nádobí zhotovovali ze dřeva a z březové kůry, případně pro uložení zásob používali i vyčištěná zvířecí střeva a žaludky. Stejně jednoduché byly i jejich nástroje. Pro výrobu seker používali jelení a velrybí kosti a místní kameny, zejména jaspis, nože, hroty šípů a oštěpů zhotovovali z obsidiánu. Teprve až po příchodu Rusů Itelmenové začali používat střelné zbraně a kovové nástroje. Od Rusů se naučili také chovat dobytek, konzervovat potraviny nasolením či uzením a pěstovat zeleninu, zejména brambory. \n\nZnačný význam v kulturním a společenském životě původních obyvatel Kamčatky měla vždy hudba, tanec a zpěv, a v neposlední řadě také tradování mytologických příběhů. Ústřední postavou itelmenských mýtů je \"Kutch\" – \"Krkavec\" (v některých překladech uváděn jako \"Havran\"), který zde vystupuje jako stvořitel Země, zde konkrétně Kamčatky. V mýtech Itelmenů, podobně jako některých dalších národů, tento \"Krkavec\" mívá často také úlohu podvodníka, vtipálka a intrikána, který představuje v jedné osobě dobro a zlo, hloupost i moudrost.\n"}
{"id": "1451983", "url": "https://cs.wikipedia.org/wiki?curid=1451983", "title": "General Electric T700", "text": "General Electric T700\n\nGeneral Electric T700 a CT7 je série turbohřídelových a turbovrtulových motorů ve výkonové třídě mezi 1 500–3 000 shp (1 100–2 200 kW).\n\nV roce 1967 začala firma General Electric pracovat na novém turbohřídelovém motoru \"GE12\" jako odpověď na požadavek americké armády po novém víceúčelovém vrtulníku. V roce 1967 byly firmám GE a Pratt & Whitney zadány zakázky pracovat paralelně s cílem navrhnout, vyrobit a otestovat novou technologii. Armádní úsilí vyústilo v 70. letech k vývoji vrtulníku Sikorsky S-70 Black Hawk, poháněného dvojicí motorů GE \"T700\", které vycházely z motoru GE12. \n\n\n\n\n"}
{"id": "1451985", "url": "https://cs.wikipedia.org/wiki?curid=1451985", "title": "Toad", "text": "Toad\n\nToad je smyšlená postava, která se objevuje především ve hrách od Nintenda v sérii Super Mario. Vytvořil ji japonský programátor videohrer Šigeru Mijamoto.\n\nToad je v hrách zobrazen jako občan houbového království a je jedním z nejvěrnějších služebníků princezny Peach. Většinou je zobrazen jako postava se kterou se nedá hrát a většinou pomáhá Mariovi a jeho přátelům. Avšak někdy se objeví jako hlavní postava a je zobrazován jako hrdina, jak je vidět v hrách Super Mario Bros. 2, Wario's Woods, Super Mario 3D World a Captain Robin: Treasure Tracker. Zatímco Toad je jméno určité postavy, označuje také celou rasu (podobně jako Yoshi, Birdo a Kirby z herní série Kirby). V Japonsku se však název druhu někdy nazývá Kinoko-zoku, doslovně \"houboví lidé\". Jinými slovy, Toad (Kinopio) je členem druhu Toadů (Kinokos / houba lidí). Existují také další druhy Toadů (např. Toadette, Toadsworth a Toadbert). Nejdůležitějším rysem Toada je velká hlava, která tvarem i barvou připomíná houbu- dříve se spekulovalo, že má na sobě houbový klobouk, ale nakonec to vyvrátila japonská herní návrhářka Yoshiaki Koizumi. Dalším společným znakem většiny Toadů je jejich tradiční vesta.\n"}
{"id": "1451995", "url": "https://cs.wikipedia.org/wiki?curid=1451995", "title": "Suicideboys", "text": "Suicideboys\n\nSuicideBoys (též $uicideboy$) je americká hip hopová skupina z New Orleans. Založili ji v roce 2014 bratranci Ruby da Cherry (vlastním jménem Aristos Petrou) a $crim (Scott Arceneaux Jr). Jejich hudba je spíše depresivní, tématech jejich textů jsou často sebevražda či drogová závislost.\n\nDvojice se stala populární přes platformu SoundCloud. Svoji hudbu vydává pod hlavičkou vlastního labelu G*59 Records. Po vícerých EP vydali 7. září 2018 svoje první studiové album, \"I Want to Die in New Orleans\".\n\nNa konci roku 2018 se na základě jejich tweetů rozšířila zpráva, že se skupina rozpadla. Tuto zprávu podpořilo chování a vyjadřování $crima během jeho livestreamu na platformě Instagram, kde podle amerických undergroundových magazinů uvedl \"Už mi SB za to nestojí, svoje jsem si oddělal.\" Konec skupiny oba členové následně popřeli, jednalo se prý o jejich osobní problémy, nikoli o budoucnost skupiny.\n\nG*59 je zkratka pro \"Grey59\". Grey, v češtině šedá symbolicky značí rovnováhu mezi černou a bílou rasou (smícháním černé a bílé barvy vznikne šedá barva). Louisiana Highway 59 je dálnice přes jezero Pontchartrain spojující New Orleans a Louisianu. Aristos Petrou nejčastěji zvaný jako Ruby da Cherry má mnoho dalších uměleckých jmen, Spooky da Scary, Romeo da Black Rose, Oddy Nuff, Suicide Leopard, Snow leopard. Scott Arceneaux Jr. Nejčastěji zvaný jako $lick $loth nebo $crim bude brzy slavit 30. narozeniny které oslaví vydáním solo alba nesoucí název \"Thirty\" či \"30\"\n\nVšechny alba, ságy a EP (extended play)\n\n\n"}
{"id": "1451996", "url": "https://cs.wikipedia.org/wiki?curid=1451996", "title": "Čchu (Deset říší)", "text": "Čchu (Deset říší)\n\nŘíše Čchu () byla v letech 907–951 jedním z jihočínských států období Pěti dynastií a deseti říší. Rozkládala se v moderní provincii Chu-nan. Vznikla roku 907, když Ma Jin, ovládající zmíněný region, uznal svržení posledního císaře říše Tchang a nástup říše Pozdní Liang v severní Číně, přijal od liangského císaře titul krále Čchu a vládl prakticky nezávisle. Roku 927 obdržel od císaře říše Pozdní Tchang vyšší titul Čchu kuo-wang (楚國王, doslova „král země Čchu“). Království Čchu zaniklo roku 951, kdy bylo dobyto říší Jižní Tchang. Tchangská nadvláda trvala pouze rok, poté povstali čchuští důstojníci pod vedením Liou Jena. V dalších letech oblast postupně ovládalo několik generálů \"ťie-tu-š’\", než ji roku 963 obsadila sungská armáda.\n\nKe konci říše Tchang autorita její vlády klesala a povstání Chuang Čchaoa v letech 874–884 ještě více oslabilo moc ústředních úřadů. V následujících desetiletích regionální vojenští guvernéři \"ťie-tu-š’\" spravovali svěřená území prakticky nezávisle. Území moderní provincie Chu-nan ovládal Ma Jin, od roku 896 \"ťie-tu-š’\" Chu-nanu. Do roku 899 si ma Jin podrobil celý Chu-nan. Roku 907 Ma Jin uznal svržení posledního císaře říše Tchang a nástup říše Pozdní Liang v severní Číně a přijal od liangského císaře Ču Wena titul krále Čchu (\"Čchu wang\"). Jeho podřízenost říši Liang byla víceméně formální, říší Liang odváděl tribut, vnitřní záležitosti však spravoval po svém, a v zahraniční politice potřeboval pomoc Pozdní Liang proti svému východnímu sousedu, království Wu. Zdrojem konfliktů mezi Čchu a Wu byla snaha Čchu o podrobení si Ťing-nanu ležícího severně od Čchu, který pravidelně žádal Wu o pomoc. Po roce 928 se Čchu útoků na Ťing-nan vzdalo s tím, že je výhodnější sousedit s malým státem, který je neohrožuje; vztahy s Wu se poté uklidnily.\n\nMa Jinova vláda byla mírová, daně relativně nízké, čchuští obchodníci vyváželi čaj a vláda z daní za obchod s čajem nakupovala látky a koně pro dvůr a armádu. Vláda se snažila podnítit výrobu hedvábí jeho vyžadováním jako prostředku platby daní místo mincí. Ve Čchu odlévali vlastní mince, olověné a železné, též cínové (kvůli nedostatku mědi), které však neplatily v sousedních státech, obchodníci je před opuštěním země museli vyměnit za zboží.\n\nPo Ma Jinově úmrtí roku 930 se na čchuském trůnu za střídali jeho synové. Roku 947 po smrti Ma Si-fana, který neurčil následníka, vypukl spor mezi jeho bratry, který vyústil v občanskou válku, což využila říše Jižní Tchang (nástupce Wu) k invazi a roku 951 Čchu dobyla. Současně jih Čchu zabral stát Jižní Chan. Následující rok však bývalí čchuští generálové Liou Jen, Čou Sing-feng a Wang Ťin-kchuej postavili armádu a vyhnali tchangské oddíly z většiny čchuského území. Nadále vládli Chu-nanu nezávisle, přičemž se hlásili k podřízenosti severní říši Pozdní Čou.\n\nPo několika letech neklidu a bojů situaci v Chu-nanu stabilizoval Čou Sing-feng, když se roku 956 chopil vlády nad regionem, nicméně po jeho úmrtí roku 962 jeho desetiletý syn a dědic nebyl schopen udržet moc a požádal o pomoc říši Sung ovládající severní Čínu. Sungský císař využil příležitost a do podzimu 963 zabral celý Chu-nan (a při jednom i Ťing-nan).\n"}
{"id": "1451997", "url": "https://cs.wikipedia.org/wiki?curid=1451997", "title": "Lord's (stanice metra v Londýně 1868–1939)", "text": "Lord's (stanice metra v Londýně 1868–1939)\n\nLord's byla stanice londýnského metra nacházející se v lokalitě St. John's Wood v severozápadním Londýně.\n\nByla otevřena v roce 1868 železnicí \"Metropolitan Railway\" na její trati \"St. John's Wood Railway\", která je nyní součástí linky metra Metropolitan line. Stanice byla během celé své historie známa pod několika různými jmény. V době svého uzavření v roce 1939 nesla jméno převzaté od nedalekého kriketového stadionu Lord's Cricket Ground.\n\nStanice byla otevřena 13. dubna 1868 pod názvem St. John's Wood Road. Byla postavena na trati \"St. John's Wood Railway\", která byla prvním prodloužením železnice \"Metropolitan Railway\" (MR – předchůdce dnešní linky metra Metropolitan line) ze stanice Baker Street na sever do stanice Swiss Cottage. Stanice byla umístěna na křižovatce ulic St. John's Wood Road, Wellington Road a Park Road.\n\nPůvodní budova stanice byla stísněná a nebyla schopná zvládat nárazový nápor cestujících během zápasů na nedalekém kriketovém stadionu Lord's Cricket Ground. V letech 1924-1925 byla proto zbourána a znovu postavena podle návrhu Charlese W. Clarka, architekta společnosti \"Metropolitan Railway\". Nová budova byla větší a uzavřela prostor nad nástupišti betonovou deskou, aby vytvořila parkovací garáž pod původní zasklenou střechou nad nástupišti. Po jejím znovuotevření 1. dubna 1925 bylo jméno stanice zkráceno na St. John's Wood. Nakonec se 11. června 1939 jméno stanice znovu změnilo, a sice na Lord's.\n\nV polovině 30. let 20. století začala linka Metropolitan line trpět zahlcením na jižním konci své hlavní trasy, kde se vlaky z mnoha jejích větví (větve Watford, Amersham, Chesham, Uxbridge a Stanmore) snažily sdílet omezené kapacity kritického úseku tratě mezi stanicemi Finchley Road a Baker Street. Pro zmírnění této kongesce byl vybudován nový ražený tunel mezi stanicí Finchley Road a tunely linky Bakerloo line ve stanici Baker Street. V souvislosti s tím byly od 20. listopadu 1939 stanice větve Stanmore linky Metropolitan line převedeny na linku Bakerloo line a přesměrovány do nových ražených tunelů do stanice Baker Street, čímž se snížil počet vlaků používajících tratě linky Metropolitan line na tomto kritickém úseku.\n\nNa novém raženém úseku větve Stanmore linky Bakerloo line byla otevřena nová ražená stanice St. John's Wood, která nahradila podpovrchovou stanici Lord's na lince Metropolitan line. \n\nPodle původního záměru ředitelství metra měla být stanice Lord's uzavřena pro normální provoz a otevřena pouze pro zvládnutí náporu cestujících v době konání kriketových zápasů. Zahájení druhé světové války tento plán zhatilo a stanice byla trvale uzavřena 19. listopadu 1939.\n\nBudova stanice přežila až do konce 60. let 20. století, kdy byla stržena. Na jejím místě nyní stojí hotel.\n\nDalšími stanicemi linky Metropolitan line uzavřenými v souvislosti s otevřením raženého tunelu linky Bakerloo line (nyní linka Jubilee line), kterými vlaky linky Metropolitan line pouze projíždějí, jsou:\n\n\n"}
{"id": "1452006", "url": "https://cs.wikipedia.org/wiki?curid=1452006", "title": "Německá spolková banka", "text": "Německá spolková banka\n\nNěmecká spolková banka (\"německy Deutsche Bundesbank\"), je centrální banka Německa a jako taková je součástí Evropského systému centrálních bank (ESCB) a díky své minulosti a velikosti je jejím nejvlivnějším členem. Stejně jako Evropská centrální banka se i tato banka nachází ve Frankfurtu nad Mohanem. Někdy se jí přezdívá Buba, jako zkratka slova Bundesbank. Její oficiální zkratka je BBk.\nZaložena byla roku 1957 jako nástupce Banky německých zemí, která 20. června 1948 zavedla Německou marku. Do plného zavedení Eura roku 2002 byla centrální bankou pro Německou marku.\nNěmecká spolková banka byla první centrální bankou, které byla udělena plná nezávislost na státu. Tento model se později začal nazývat Bundesbank model, proti kterému stojí Novozélandský model, jehož cíle, například míra inflace, jsou stanoveny vládou. Model Bundesbank je dnes užíván i Evropskou centrální bankou a jako koncept dal vzniknout celému Eurosystému.\n\nNěmecká spolková banka si vydobyla značný respekt ve druhé polovině 20. století pro svou kontrolu míry inflace. Díky tomu se z Německé marky stala jedna z nejváženějších měn a Německá spolková banka tak získala nepřímý vliv v řadě evropských zemí.\n\nDějiny Spolkové banky se pojí s historií německé měny po druhé světové válce. Po totální likvidaci Říšské marky byla stará měna prakticky bezcenná. Měnové reformy proběhly v západní části okupovaného Německa včetně Západního Berlína. 21. června 1948 nahradila Německá marka dosavadní Říšskou marku. Reforma proběhla na základě zákonů schválených Spojeneckou vojenskou vládou. Ještě před měnovou reformou zavedly západní mocnosti v zemi nový dvoustupňový systém centrálních bank podle vzoru Federálního rezervního systému Spojených států amerických. Prvním stupněm byla Banka německých zemí (\"Bank deutcher Länder\"), která vznikla 1. března 1948 se sídlem ve Frankfurtu nad Mohanem. Druhým stupněm pak byly banky jednotlivých německých spolkových zemí, které fungovaly jako centrální banky ve své vlastní jurisdikci. Banka německých zemí, jejíž kapitál byl sdílený všemi bankami spolkových zemí, zodpovídala za vydávání bankovek, koordinační politiku a řadu dalších úkolů včetně správy směny cizích měn. Nejvyšší vedení tohoto dvoustupňového systému měla na starosti Rada centrální banky (\"Zentralbankrat\"). Skládala se z předsedy rady, guvernérů bank jednotlivých spolkových zemí a předsedy vedení Banky německých zemí. Kromě jiného byla Rada centrální banky zodpovědná za měnový kurz, povinné minimální rezervy, směrnice politiky otevřeného obchodu a poskytování úvěrů. Po špatné zkušenosti se závislostí centrální banky na státní moci byl bankovní systém vystavěn jako nezávislý, a to i na federální vládě, která plně fungovala od roku 1949.\n\nNěmecké Grundgesetz (\"základní právo\"), které vstoupilo v platnost 23. května 1949, se zavázalo vytvořit federální banku zodpovědnou za monetární politiku. Zákonodárci tento závazek naplnili zákonem o spolkové bance (\"Bundesbankgesetz\") z 26. června 1957. Zákon rušil dvoustupňový systém centrálních bank. Zemské banky přestaly být nezávislými bankami a pod starým jménem \"Landeszentralbank\" začaly sloužit jako regionální pobočky Spolkové banky. Rada centrální banky zůstala hlavním rozhodovacím orgánem nové banky. Byla složena z předsedů zemských bank a představenstva Spolkové banky ve Frankfurtu nad Mohanem. Rada centrální banky rozhodovala o měnové a úvěrové politice a poskytovala institucionální rámec pro správu banky. Centrální výkonný orgán, představenstvo (\"Direktorium\"), bylo zodpovědné za implementaci rozhodnutí Rady centrální banky. Direktorium banku řídilo a jeho největší povinností bylo vyjednávání s federální vládou a spravování jejích speciálních fondů (\"Sondernvermögen\"). Spravovalo úvěrové transakce s bankovními institucemi působícími na území Spolkové republiky Německo, zodpovídalo za měnové transakce, zahraniční komerční transakce a operace volného trhu. Představenstvo tvořil předseda, místopředseda a až šest dalších členů. Zemské centrální banky nezávisle vykonávaly činnosti, které spadaly do jejich oblastí jurisdikce. Zákon o Spolkové bance stanovoval jejich povinnost za jednání s veřejnými orgány a úvěrovými institucemi. Centrální banky spolkových zemí také spravovaly pomocné orgány (\"Zweiganstalten\"), nyní nazývané pobočky (\"Filialen\"). Celkové řízení každé zemské centrální bylo v rukou výkonné rady (\"Vorstand\"), která se zpravidla skládala z předsedy a místopředsedy banky.\n\nNásledkem pádu Berlínské zdi podepsala 18. května 1990 Spolková republika Německo a Německá demokratická republika dohodu o vytvoření ekonomické, sociální a měnové unie. V účinnost přišla dohoda 1. července 1990 a udělala z Německé marky jediné legální platidlo v obou německých státech. Německá spolková banka získala zodpovědnost za měnu a měnovou politiku nové ekonomické unie. Byl upraven Zákon o spolkové bance, aby lépe odrážel nově vzniklou situaci a aby byla spolková banka připravena na plánované znovusjednocení. Jedenáct centrálních bank bylo nahrazeno devíti s podobně velkými oblastmi působení.\n\nMaastrichtská smlouva, která vstoupila v platnost 1. listopadu 1993, položila základy Evropské hospodářské a měnové unii. Odpovědnost států za vlastní měnovou politiku byla v rámci Evropského společenství přenesena na Evropský systém centrálních bank, který zahrnoval Evropskou centrální banku a centrální banky jednotlivých členských států. Do doby, než Evropská centrální banka získala plnou zodpovědnost za měnu v roce 2001, měla Spolková banka tři správní orgány. Rada centrální banky, která byla složena z předsednictva (\"Direktorat\"), složeného z předsedy, místopředsedy a šesti dalších členů. Těchto osm funkcionářů bylo nominováno federální vládou (\"Bundesregierung\"). Další složkou Rady centrální banky bylo devět prezidentů zemských bank (\"Landeszentrallbanken\"). Ti byli nominováni Spolkovou radou (\"Bundesrat\"). Předsednictvo bylo výkonným orgánem Spolkové banky, veškerá rozhodnutí týkající se měnové politiky byla vynášena Radou centrální banky.\n\nV roce 2001 převzala plnou kontrolu nad měnou Evropská centrální banka. Zákon o Spolkové bance byl naposledy upravován v roce 2002 a to sedmým dodatkem zákona o Spolkové bance ze dne 30. dubna 2002, který dal Spolkové bance její současnou strukturu.\n\nSpolková banka existuje i poté, co ECB (Evropská centrální banka) převzala odpovědnost za měnu. Její povinnosti byly předefinovány v dodatku Zákona o centrální bance Německa přijatých 30. dubna 2002.\n\nSpolková banka jako centrální banka Německa, je integrovanou součástí Evropského systému centrálních bank (ESCB). Podílí se na plnění úkolů ESCB, které mají za cíl udržovat cenovou stabilitu, a rovněž zajišťuje domácí a mezinárodní platby. Na rozdíl od jiných bank, jako je například Bank of England nebo americká Federal Reserve (jako ECB), Spolková banka není oficiálně zodpovědná za stabilitu finančního systému a není věřitelem poslední instance. Na základě zákona o Spolkové bance a ECB statusu má čtyři oblasti působení, na kterých spolupracuje s ECB:\n\nJako banka, která vydává bankovky, Spolková banka zásobuje ekonomiku hotovými penězi a zajišťuje fyzický oběh hotovosti. Kontroluje hotovost doručenou z bank a společnosti zajišťuje transport peněz, odstraňuje padělané peníze z oběhu a předává je policii. Zároveň zaměňuje německé marky, které jsou stále v oběhu, bez jakéhokoliv časového omezení a nahrazuje poškozené bankovky (Národní analytický ústav pro padělané a poškozené bankovky a mince). Zároveň zveřejňuje informace o bezpečnostních mechanismech na bankovkách a mincích a každý týden zveřejňuje přehled o množství hotovosti, která je právě v oběhu.\n\nVe vztahu ke komerčnímu bankovnímu systému má Spolková banka dvě funkce:\n\nSpolková banka je zdroj refinancování a zúčtovací banka pro komerční banky. Komerční banky mohou přes Spolkovou banku a ECB využívat \"nástroje na refinancování\", které slouží k pokrytí finančních rezerv. Kontrola peněžní zásoby touto metodou byla pro Spolkovou banku hlavním úkolem do konce roku 1998. Od 1. ledna 1999 je jedním z hlavních cílů ECB udržování cenové stability prostřednictvím své monetární strategie. Komerční banky si mohou uložit peníze, které jsou dočasně k dispozici pro potřeby Spolkové banky/ECB. Banka podporuje přeshraniční platby mezi domácími a zahraničními komerčními bankami.\n\nBanka zároveň pomáhá regulovat komerční banky v úzké spolupráci s Německou finanční regulační agenturou Bundesanstalt für Finanzdienstleistungsaufsicht (BaFin).\n\nJako finančník státu, zajišťuje účty a poskytuje běžné bankovní služby pro federální, státní a místní orgány, tak i pro státní organizace sociálního zabezpečení. Pro všechny takové účty je třeba udržovat pozitivní balanc, tzn. Spolková banka nesmí finančně pomáhat veřejnému sektoru. Toto opatření vzniklo jako následek negativních historických předchůdců, kdy Německá říšská banka (\"Deutsche\" \"Reichsbank\") financovala obě světové války. Rovněž realizuje transakce cenných papírů pro federální vlády (\"Bundesfinanzagentur\").\n\nMěnové rezervy jsou všechna aktiva Spolkové banky, které nejsou v eurech, včetně rezervy zlata, cenných papírů v zahraničních měnách, atd. Měnové rezervy mohou být investovány s cílem zisku a také zajišťují možnost podílet se na burze, pokud se měnový kurz výrazně změní. Rezervy zlata Spolkové banky jsou druhé největší na světě (hned po U.S. Federal Reserve). Od roku 2011 má Spolková banka přes 3000 tun rezerv zlata.\n\nSpolková banka má v Německu devět regionálních sídel a 35 poboček. Od 30. června 2006 má Spolková banka celkem 12 474 zaměstnanců a devět regionálních sídel, které se nacházejí:\n\n\nVýkonná rada (\"Vorstand\") je nejvyšší řídící orgán Spolkové banky. Členové se skládají z prezidenta, viceprezidenta a dalšího výkonného člena, nominovaného německou vládou, plus další členové výkonné rady nominováni \"Bundesrat\" (německý legislativní orgán). Všichni členové výkonné rady jsou jmenováni prezidentem Německa, běžně na osm, ale přinejmenším na pět let.\n\nStatutární nezávislost centrální banky, kterou zaručuje zákon o Spolkové bance, nezajišťuje, že mezi centrální bankou a vládou nevzniknou žádné konflikty.\n\nJeden ze závažných sporů mezi centrální bankou a vládou se stal v návaznosti na sjednocení Německa. Poté, co vznikla celní unie mezi bývalou Německou demokratickou republikou a Západním Německem, došlo k vyhrocenému sporu ohledně směnného kurzu východoněmecké měny na marky (\"Deutschmarks\"). Kancléř, kterým byl v té době Helmut Kohl, se rozhodl ignorovat rady Spolkové banky a zvolil směnný kurz 1 : 1. Spolková banka se však obávala nadměrné inflace a velmi výrazného zhoršení ekonomických vyhlídek v oblastech bývalého východního Německa. Spor se dostal na veřejnost, když Spolková banka začala otevřeně komunikovat o těchto záležitostech. Přestože veřejnost obvykle Spolkovou banku v otázkách boje proti inflaci podporovala, v tomto případě se postavila za kancléře Helmuta Kohla. Situace se vyhrotila natolik, že Karl Otto Pöhl rezignoval na svůj post prezidenta banky. Spolková banka musela následně použít měnové opatření k vyrovnání inflační mezery.\n"}
{"id": "1452008", "url": "https://cs.wikipedia.org/wiki?curid=1452008", "title": "Řízená oblast", "text": "Řízená oblast\n\nŘízená oblast, označovaná jako CTA (angl. \"\"), je část vzdušného prostoru která podléhá řízení leteckého provozu.\n\nVertikálně sahá typicky od výšky 1000ft (stop) (300 m) nad zemským povrchem do letové hladiny (FL) 660, tedy do výšky 66000 stop (19800m) nad mořem. Vertikálně i horizontálně může být provedeno členění. Horizontálně je v České republice soustavou pěti CTA (CTA 2 Praha, CTA 1 Praha, CTA Brno, CTA Karlovy Vary, CTA Ostrava) pokryté beze zbytku veškeré území.\n\nDo CTA jsou vetknuté ostatní prvky organizace vzdušného prostoru, např. TMA a CTR, přičemž spodní část CTR se nacházi vertikálně pod spodní hranicí CTA.\n\nAčkoliv je provoz v CTA jako celek řízen, ve významných částech CTA je možný pohyb letounů bez neustálého kontaktu s řídícím střediskem.\n"}
{"id": "1452013", "url": "https://cs.wikipedia.org/wiki?curid=1452013", "title": "Anton Botěv", "text": "Anton Botěv\n\nAnton Jurijevič Botěv (* 25. května 1986 Omsk) je bývalý ruský zápasník – klasik, který od roku 2007 krátce reprezentoval Ázerbájdžán.\n\nZápasení se věnoval od 8 let v rodném Omsku. Pod vedením trenéra Salavata Kalimullina se specializoval na řecko-římský styl. V roce 2007 přijal nabídku reprezentovat Ázerbájdžán. V roce 2008 se kvalifikoval na olympijské hry v Pekingu ve váze do 120 kg, kde vypadl ve druhém kole se Švédem Jalmarem Sjöbergem 0:2 na sety. Od roku 2009 se vrátil do ruské reprezentace, ve které se v užším výběru neprosazoval. Sportovní kariéru ukončil v roce 2017. Žije v Omsku a věnuje se trenérské práci.\n\n\n"}
{"id": "1452015", "url": "https://cs.wikipedia.org/wiki?curid=1452015", "title": "G.L. Electronic", "text": "G.L. Electronic\n\nG.L. Electronic je firma zaměřující se na kosmický průmysl, se sídlem v Brně.\nG.L. Electronic, nezávislá česká firma, byla založena Luďkem Graclíkem roku 2008. Firma se specializuje na kompletní realizaci Hi-Rel elektronických přístrojů a kabelových svazků v průmyslovém sektoru aerospace. Výroba a integrace jednotlivých zařízení probíhá v rámci ESA standardů a norem ECSS v certifikovaných čistých prostorech ISO 8 v Brně, Technologickém parku. \n\nZrealizované projekty se zaměřovaly na oběžnou dráhu Země nebo na orbitální kosmické lodě (AMS-PDS 02 byl připravován pro ISS nebo Biolab, která je na modulu Columbus). Další projekty se zaměřovaly jak na oběžnou dráhu země (ASIM - observatoř ISS, pro měření blesků), tak i na meziplanetární mise (mise ExoMars). \n\nV současné době společnost pracuje na projektu MWI MetOp SG, který vyrábí družice pro meteorologické pozorování z polární oběžné dráhy.\n\nG.L Electronic na začátku roku 2020 dokončila spolupráci na projektu SSMS Vega PoC Dispenser. Vypouštěč satelitů (dispenser), umístěný do vrchní části rakety Vega, představuje unikátní konstrukci umožňující přepravovat až 16 satelitů. Firma se na tomto projektu podílela kompletní výrobou a integrací kabelových svazků, čidel a senzorů. Raketa Vega bude společně s dispenserem vypuštěna v březnu 2020.\n\nSpolečnost se ve spolupráci s Akademií věd a Univerzitou Karlovou podílela na výrobě tří přístrojů pro Solar Orbiter, sondu, která má zkoumat Slunce. Solar Orbiter ve vesmíru pracuje od 10.2.2020.\n\nProjekt JUICE MGAMA představuje další důležitý projekt, na kterém se firma podílela. G.L. Electronic ve spolupráci se španělskou firmou SENER pracovala na výrobě kabelových svazků pro anténu, která poskytuje komunikaci mezi družicí JUICE a Zemí.\n\nG.L. Electronic také pracovala na odpalovacích rampách raket Vega a Sojuz. Tým zde prováděl elektrickou instalaci a montáž rozvaděčů, integraci a instalaci kabelů pro telefonické připojení, zabezpečovací signalizace apod.\n\nZajímavým počinem byla také spolupráce na kávovaru ISS Presso pro mezinárodní vesmírnou stanici.https://glelectronic.space/projekty/\n"}
{"id": "1452017", "url": "https://cs.wikipedia.org/wiki?curid=1452017", "title": "Plácky", "text": "Plácky\n\nPlácky je název více míst: \n"}
{"id": "1452023", "url": "https://cs.wikipedia.org/wiki?curid=1452023", "title": "Szigethalom", "text": "Szigethalom\n\nSzigethalom [sigethalom] je město v Maďarsku v župě Pest, spadající pod okres Szigetszentmiklós. Město je součástí aglomerace tří měst \"Szigethalom\", Szigetszentmiklós a Tököl, nacházející se na ostrově Csepel. Poblíže je též město Halásztelek. V roce 2015 zde žilo 16 964 obyvatel, z nichž jsou 81,8 % Maďaři.\n"}
{"id": "1452031", "url": "https://cs.wikipedia.org/wiki?curid=1452031", "title": "SOR NS 18", "text": "SOR NS 18\n\nSOR NS 18 je typ českého městského nízkopodlažního autobusu vyráběného společností SOR Libchavy. Autorem jeho designu je český architekt Patrik Kotas. Jedná se o kloubovou verzi vozu SOR NS 12, zároveň je nástupcem typu SOR NB 18. Z karoserií NS 18 je vyráběn trolejbus Škoda 33Tr SOR. \n\nSOR NS 18 je plně nízkopodlažní dvoučlánkový třínápravový autobus o délce 18 750 mm. Šířka vozidla činí 2 550 mm. Vstup do vozu umožňují čtvery dvoukřídlé dveře o šířce 1,2 m, podlaha se nachází ve výši 340 mm nad vozovkou. Na přání zákazníka může být vybaven klimatizací. Rychlost vozu je omezena na 80 km/h. Interiér vozu víceméně vychází z modelu SOR NB 18.\n\nPrototyp dieselové verze vznikl v roce 2018, téhož roku byl vystaven na veletrhu Czech Bus 2018. Od dubna 2019 (v provozu od 15. května) do června 2019 si vůz zapůjčil Dopravný podnik Bratislava. Od 6. prosince 2019 do 31. ledna 2020 si vůz zapůjčil Dopravní podnik města Hradce Králové. Od února 2020 si ho zapůjčil Dopravní podnik města České Budějovice.\n\n"}
{"id": "1452032", "url": "https://cs.wikipedia.org/wiki?curid=1452032", "title": "Šalva Gadabadze", "text": "Šalva Gadabadze\n\nŠalva Gadabadze (* 30. května 1984) je gruzínský zápasník – klasik, který od roku 2008 reprezentoval Ázerbájdžán.\n\nZápasení se věnoval od 9 let v gruzínském Tbilisi. Specializoval se na řecko-římský styl. V gruzínské mužské reprezentaci se ve váze do 84 kg neprosazoval na úkor Badriho Chasaiji. V olympíjském roce 2008 se objevil v ázerbájdžánské reprezentaci a kvalifikoval se na olympijské hry v Pekingu. V Pekingu vypadl ve druhém kole s Maďarem Zoltánem Fodorem 1:2 na sety.\n\nV roce 2010 ázerbájdžánskou reprezentaci posílil v jeho váze Íránec Saman Tahmásibí. Od roku 2011 startoval ve vyšší váze do 96 kg. V roce 2012 se kvalifikoval na olympijské hry v Londýně, kde vypadl v pvodním kole s Rustamem Totrovem z Ruska. V roce 2016 se na olympijské hry v Riu nekvalifikoval.\n\n\n"}
{"id": "1452033", "url": "https://cs.wikipedia.org/wiki?curid=1452033", "title": "Tesla Model Y", "text": "Tesla Model Y\n\nTesla Model Y je připravovaný elektrický crossover americké automobilky Tesla. Představení automobilu proběhlo v březnu 2019, přičemž na americký trh se vozidlo má dostat o rok později. Vzhledově je Model Y založen na vozidle střední třídy Model 3, s tím také ze 75 % sdílí technický základ. Výroba vozu bude dle předchozích vyjádření Elona Muska, spoluzakladatele Tesly, probíhat v americké továrně Gigafactory 1.\n\nModel Y se bude prodávat ve čtyřech bateriových variantách s dojezdem od 370 km do 480 km dle měření EPA. Cena za nejlevnější verzi bude pro americký trh v přepočtu 880 tisíc korun před zdaněním, nejdražší varianta pak vyjde na 1 350 tisíc. Nejlevnější varianta se na americký trh dostane na jaře roku 2021, zbylé tři varianty budou v prodeji přibližně o půl roku dříve (v Evropě pak začátkem roku 2021).\n\nInteriér vozu je stejný jako v případě Modelu 3, rozdíl je v rozvržení sedaček. Model Y se totiž bude nabízet také s variantou obsahující třetí řadu sedadel, dohromady tedy bude ve voze místo pro sedm lidí. Objem kufru má být při sklopení sedaček druhé až třetí řady 1868 litrů. Elon Musk odhaduje produkci Modelu Y na milion kusů ročně.\n"}
{"id": "1452036", "url": "https://cs.wikipedia.org/wiki?curid=1452036", "title": "Roquetas de Mar", "text": "Roquetas de Mar\n\nRoquetas de Mar je obec ve španělské provincii Almería v Andalusii. Žije zde obyvatel, je tedy druhým městem v pořadí v provincii Almería co do počtu obyvatel. Město je známým turistickým letoviskem střední velikosti a je také cílem jedné z etap španělského cyklistického závodu Vuelta a España. Nachází se 21 km od hlavního města provincie, Almeríe a 30 km od letiště v Almeríe.\n"}
{"id": "1452039", "url": "https://cs.wikipedia.org/wiki?curid=1452039", "title": "Metody zamezení dvojího zdanění", "text": "Metody zamezení dvojího zdanění\n\nSmlouvy o zamezení dvojího zdanění v oboru daní z příjmů a z majetku obsahuje mimořádně důležitý článek, který určuje, jak se postupuje v daňovém řízení ve státě, v němž je skutečný vlastník konkrétního příjmu nebo majetku rezidentem, aby nebyl podruhé zdaněn jeho příjem nebo majetek, který byl podle příslušných ustanovení dané SZDZ již jednou zdaněn ve státě zdroje.\n\nMetoda vynětí příjmů (angl. Exemption) dosažených v zahraničí se vyskytuje převážně ve starších smlouvách o zamezení dvojího zdanění (například se spolkovou republikou Německo či Spojeným královstvím). Tato metoda se neuplatňuje vůči příjmům z dividend, úroků a licenčních poplatků. V nově uzavíraných smlouvách o zamezení dvojího zdanění se metoda vynětí používá velice ojediněle a na většinu příjmů se aplikuje výhradně metoda prostého zápočtu. Při aplikaci metody vynětí příjmů sice rezident přizná své celosvětové příjmy, nicméně příjmy ze zahraničí, na které se vztahuje tato metoda, vyjme ze základu daně před výpočtem samotné daňové povinnosti. Jinými slovy tyto příjmy nejsou podrobeny zdanění ve státě rezidence. Holmes rovněž uvádí, že tato metoda plně eliminuje tzv. „source – residence conflict“. Metoda vynětí příjmů může nabývat dvou podob, a to úplného vynětí a vynětí s výhradou progrese, které má vliv na určení výše daňové sazby, což však v případě, že daný stát neukládá progresivní zdanění příjmů, vede ke stejnému efektu jako úplné vynětí.\n\nÚplné vynětí příjmů (angl. Full exemtion) je nejjednodušší variantou, v tomto případě se příjmy mající zdroj v zahraničí sice u rezidentů vykážou jako zdanitelné, ale ihned se o ně celosvětový základ daně sníží – neberou v potaz vůbec.\n\nMetoda vynětí s výhradou progrese (angl. Exemption with progression) je obdobná, příjem ze zahraničí se taktéž do daňového základu nezahrnuje, použije se pro volbu sazby daně v souhrnu příjmů. Metoda s výhradou progrese má smysl v případech, kdy jsou příjmy ve smluvním státě zdaněny progresivní daní. Česká republika od tohoto zdanění upustila. Metoda vynětí s výhradou progrese se ve světě uplatňuje ve dvou variantách, a to jako metoda:\n\n\nPrincip metody zprůměrování spočívá v tom, že se vypočítá daňová povinnost ze souhrnu dílčích základů daně z tuzemska a ze zahraničí podle tuzemské klouzavě progresivní stupnice (podle § 16 ZDP) a na ni navazující daňové zatížení. Vypočtené daňové zatížení celkového základu daně se přenese na dílčí základ daně v tuzemsku. Při použití této metody vynětí s výhradou progrese se z úhrnu dílčích základů daně podle § 6 až 10 sníženého o úhrn ztrát, před uplatněním nezdanitelných částí a částek odčitatelných od základu daně vyjímají příjmy (výnosy) plynoucí ze zdrojů v zahraničí, které podléhají zdanění v zahraničí v souladu s uzavřenou mezinárodní smlouvou. Z ostatního příjmu se vypočte daň sazbou daně ze základu daně nesníženého o vyjmuté příjmy (výnosy).\n\nPrincip metody vrchního dílku spočívá ve zjištění souhrnu dílčích základů daně z tuzemska a ze zahraničí a pro tento celkový základ daně se vyhledá v tuzemském předpisu příslušné pásmo klouzavě progresivní stupnice z hlediska jeho výše a odpovídající sazba daně (tzv. marginální), kterou se zatíží. Podle této metody je příjem dosažený v tuzemsku jakoby zařazen nad příjmy dosažené v zahraničí. V této souvislosti je třeba konstatovat, že metoda vrchního dílku není ve smlouvách, kterou uzavřela ČR, uplatněna. V daňové praxi v zahraničí je pak tato metoda uplatňována s určitými drobnými metodickými odchylkami.\n\nZákon č. 586/1992 Sb., o daních z příjmů v §38f odst. 4 umožňuje daňovým rezidentům České republiky mající příjmy ze závislé činnosti v zahraničí, uplatnit u takových příjmů metodu vynětí. Podmínky pro uplatnění tohoto ustanovení jsou:\n\n\nMetoda zápočtu daně, která je rozšířenější než výše zmíněná metoda vynětí, poplatníkovi umožňuje snížit daň vypočtenou z celosvětových příjmů o daň, kterou již zaplatil v zahraničí v souladu s daňovými předpisy státu zdroje a s příslušnou SZDZ. I metoda zápočtu má své varianty, které se liší podle způsobu zápočtu daně zaplacené v zahraničí. V praxi se používají následující dvě metody zápočtu daně.\n\nMetoda plného zápočtu spočívá v tom, že daň zaplacená v zahraničí se plně započte na daňovou povinnost v tuzemsku (v celé výši) a o výši zápočtu daně se sníží daňová povinnost poplatníka. \n\nPři této variantě se vychází z předpokladu, že daň zaplacená v zahraničí v souladu se zahraničními daňovými předpisy a případně modifikovaná mezinárodní daňovou smlouvou se započte na daňovou povinnost v tuzemsku, maximálně však do výše daně, která by připadala poměrně na zahraniční příjem v tuzemsku. Zápočet prostý i plný může být proveden pouze do výše vzniklé daňové povinnosti v ČR. Pokud nemůže být dle výpočtu prostého zápočtu uplatněna celá částka daně ve vztahu se smluvním státem, pak má poplatník právo uplatnit tento vzniklý rozdíl následující období dle § 24 odst. 2 písm. ch) ZDP. Daň zaplacená v zahraničí se prokazuje, dle § 38 f) ZDP, potvrzením zahraničního správce daně, v odůvodněných případech i potvrzením plátce daně nebo depozitáře o sražení daně.\n"}
{"id": "1452042", "url": "https://cs.wikipedia.org/wiki?curid=1452042", "title": "François Auclair", "text": "François Auclair\n\nFrançois Auclair je bývalý francouzský reprezentant ve sportovním lezení. Medailista z mistrovství Evropy a v celkovém hodnocení světového poháru v lezení na obtížnost.\n"}
{"id": "1452043", "url": "https://cs.wikipedia.org/wiki?curid=1452043", "title": "Alexa Bliss", "text": "Alexa Bliss\n\nAlexis Kaufman (* 9. srpna 1991 Columbus (Ohio), USA) je americká profesionální wrestlerka momentálně zápasící ve společnosti WWE v show Raw pod ringovým jménem Alexa Bliss.\n\nV květnu 2013 podepsala smlouvu s WWE a ihned byla poslána do vývojového střediska NXT. Svůj debut v hlavním rosteru si odbyla v show SmackDown, kde později dvakrát získala ženský titul a stala se první ženou, které se to podařilo. V dubnu 2017 byla přesunuta do show Raw a ještě ten měsíc získala ženský titul této show, čímž se stala první ženou, která vyhrála oba ženské tituly. V únoru 2018 vyhrála historicky první ženský zápas typu Elimination Chamber. Později v roce 2018 vyhrála i žebříkový zápas typu Money in the Bank a v ten samý večer proměnila kontrakt, který vyhrála, v zápas o titul, který vyhrála a stala se tak pětinásobnou šampiónkou.\n\nKaufman se narodila v Columbusu, ve státě Ohio. Sportu se věnuje od pěti let, soutěžila v softballu, atletice, kickboxu a gymnastice. V roztleskávání na univerzitě v Akronu dosáhla nejvyšší úrovně, která se zde uděluje. Věnovala se také soutěžní kulturistice a soutěžila na prestižním turnaji Arnold Classic. Ve věku 15 let trpěla poruchou příjmu potravy, ale kulturistika jí pomohla tuto nemoc překonat.\n\nKaufman podepsala smlouvu se společností WWE v květnu 2013. Byla přidělena do vývojového střediska NXT. Debutovala 24. července při gratulacích historicky první NXT Women's šampiónce Paige. V srpnu stránka WWE.com odhalila ringové jméno Kaufman - Alexa Bliss. Ještě než stihla znova vystoupit v NXT, doprovázela 6. dubna 2014 Triple H při jeho vstupu do ringu na WrestleManii XXX. První zápas měla, již znova v NXT, 8. května. Ztvárňovala charakter \"třpytivé víly\" a jednalo se o zápas v turnaji o NXT Women's Championship. Porazila bývalou Divas šampionku Alicii Fox v prvním kole, ale prohrála s Charlotte v semifinále.\n\nBliss se po pauze kvůli zranění vrátila na obrazovky 11. března 2015 a prohrála s Carmellou. Následující týden porazila šampionku Sashu Banks v zápase, který sice nebyl o titul, ale získala tím možnost o titul ji vyzvat. Další zápas o titul však prohrála. 13. května porazila Carmellu, když ji v zápase pomohli NXT Tag Team šampióni Buddy Murphy a Wesley Blake. 20. května během show NXT TakeOver: Unstoppable Bliss naopak pomohla Blakeovi a Murphymu v zápase o týmové tituly proti Colinu Cassadymu a Enzo Amoremu, čímž s nimi utvořila tým a začala ztvárňovat heel (záporný) charakter. 29. července Bliss opět zasáhla do zápasu o tituly, tentokrát proti Aidenovi Englishovi a Simonu Gotchovi. Ovšem 22. srpna, opět v zápase proti Englishovi a Gotchovi, byla Bliss zastavena Blue Pants před tím, než stihla zasáhnout do zápasu, a Blake s Murphym tituly prohráli. To vedlo k zápasu mezi Bliss a Blue Pants, který Bliss vyhrála.\n\nV průběhu října a listopadu vedla Bliss feud (spor) s Bayley o NXT Women's Championship. Bliss všechny zápasy o titul prohrála. 18. května 2016 Bliss a Blake opustili Murphyho, čímž oficiálně rozpustili svůj tým. 25. května Bliss zápasila v zápase typu triple threat s Carmellou a Niou Jax o možnost vyzvat Asuku o titul, zápas však vyhrála Jax. Poslední zápas v NXT absolvovala 17. srpna, když společně s Dariou Berenato a Mandy Rose prohrála týmový zápas proti Carmelle, Liv Morgan a Nikki Glencross.\n\n19. července byla Bliss vybrána show hlavního rosteru SmackDown jako její nová posila při draftu. Debutovala 26. července v segmentu představující novou ženskou divizi této show. Prvního vítězství dosáhla poražením Becky Lynch 9. srpna. 21. srpna na placené akci (PPV) SummerSlam spojila síly s Natalyou a Nikki Bellou. V tomto složení porazily Lynch, Carmellu a Naomi. První šance získat titul přišla 11. září na PPV Backlash v zápase šesti žen, Bliss však neuspěla a titul vyhrála Becky Lynch.\n\nDalší šanci vyzvat o titul šampiona, nyní Lynch, získala Bliss 13. září. I další zápas o titul ale prohrála. Později se účastnila zápasu žen z show Raw proti ženám z show SmackDown, ovšem i tento zápas ona a její tým prohrála. 4. prosince na PPV TLC Bliss porazila Becky Lynch a získala tak svůj první titul v hlavním rosteru.\n\n17. ledna 2017 úspěšně obhájila svůj titul proti Lynch v zápase v železné kleci, když ji pomohla Mickie James. Titul ovšem prohrála již 12. února v zápase proti Naomi. Naomi se ovšem zranila a 21. února Bliss porazila Lynch v zápase o titul bez držitele,čímž se stala historicky první dvojnásobnou SmackDown ženskou šampionkou. Titul ztratila na hlavní PPV roku Wrestlemanii 33 2. dubna v zápase proti Lynch, Carmelle, James, Natalyi a Naomi (vítěz). O dva dny později Bliss využila svého práva na odvetný zápas o titul, ve kterém ovšem neuspěla.\n\n10. dubna 2017 byla Bliss poslána do show Raw, kde ihned konfrontovala šampionku Bayley. O týden později vyhrála zápas čtyř žen a stala se tak hlavním vyzyvatelem o titul. Na PPV Backlash porazila v zápase o titul Bayley a stala se první ženou, která získala jak Raw, tak SmackDown ženský titul. Bliss uspěla i v následné odvetě na PPV Extreme Rules. Poté začala feud se Sashou Banks, kterou první porazila na PPV Great Balls of Fire, ovšem 20. srpna na PPV SummerSlam již úspěšná nebyla a titul proti Banks ztratila. Dokázala však titul získat znovu v odvetě o osm dní později.\n\n24. září na PPV No Mercy úspěšně obhájila titul v zápase pěti žen proti Bayley, Nie Jax, Emmě a Banks. Další noci Bliss započala krátký feud s Mickie James, kterou následně porazila na PPV TLC.\n\nDne 25. února 2018 na PPV Elimination Chamber vyhrála vůbec první ženský zápas typu elimination chamber. Nedlouho poté se účastnila smíšeného týmového turnaje žen a mužů s Braunem Strowmanem jako jejím partnerem. Duo došlo až do semifinále turnaje, kde byli poraženi Asukou a The Mizem. 8. dubna na WrestleManii 34 Bliss ztratila titul po 223 dnech v zápase proti Nie Jax. 6. května na PPV Backlash využila práva na odvetu, ovšem byla neúspěšná a navíc utrpěla zranění ramene.\n\nKrátce po ztrátě titulu vyhrála Bliss zápas proti Bayley a Mickie James a získala tak místo v žebříkovém zápase Money in the Bank. Tento zápas vyhrála a získala tak kontrakt, který ji umožnil vyzvat držitele titulu kdykoliv a kdekoliv, čehož využila ještě tu samou noc a titul získala po inkasování kontraktu v zápase Nii Jax proti Rondě Rousey. Titul úspěšně obhájila v zápase bez pravidel na další PPV Extreme Rules. Na PPV SummerSlam, 19. srpna, titul ztratila proti Rondě Rousey a nepodařilo se ji vyhrát ani v odvetě na PPV Hell in a Cell následující měsíc.\n\nV říjnu započaly Bliss a Mickie James feud s legendami Trish Stratus a Litou, členkami Síně slávy WWE, který nakonec vedl k vyhlášení tag team zápasu na ženské PPV WWE Evolution. Jen tři dny před show, 25. října, bylo oznámeno, že Bliss utrpěla otřes mozku a v zápase byla nahrazena Alicií Fox. V listopadu byla stále zraněná Bliss ohlášena jako kapitánka a zároveň manažerka týmu Raw v ženském eliminačním zápase Raw versus SmackDown na PPV Survivor Series. Tým Raw zvítězil poté, co poslední přeživší Nia Jax eliminovala Asuku.\n\nBliss se objevila ve třech WWE videohrách, v \"WWE 2K17\", \"WWE 2K18\" a \"WWE 2K19\".\n\n24. července 2017 bylo oznámeno, že bude součástí ženské WWE reality show \"Total Divas\".\n\nKaufman je vášnivou fanynkou Disney a již od mala každým rokem navštěvuje zábavní park Walt Disney World. Je také fanynkou NHL týmu svého rodného města Columbus Blue Jackets. Wrestlingovými vzory jí byli Trish Stratus a Rey Mysterio.\n\nJe fanynkou cosplayů, které inspirovaly mnoho jejího ringového oblečení - inspirovali ji například Freddy Krueger, Harley Quinn, Iron Man, The Riddler, Supergirl a Chucky. \n\nKaufman je zasnoubená s wrestlerem Buddym Murphym. Má neslyšícího mazlíčka miniprasátko jménem Larry-Steve, což ji přimělo, aby se stala vegetariánem.\n\n"}
{"id": "1452050", "url": "https://cs.wikipedia.org/wiki?curid=1452050", "title": "Zotac VR GO", "text": "Zotac VR GO\n\nUnikátní Zotac VR GO, nositelný (wearable [ˈweərəbl]) herní počítač určený pro systémy virtuální reality, má komponenty ukryty v batohu. Jeho výrobcem je macajská společnost Zotac ([ˈzoutæk]; 索泰 Suo-tchaj). Tento vzduchem chlazený stroj kategorie mini PC čerpá energii z vyměnitelných akumulátorů – a ty se, spolu s chlazením, nejvíce podílejí na úhrnné hmotnosti necelých 5 kg. Je dodáván s předinstalovaným operačním systémem Windows 10 Home. Uveden roku 2016, po dvou letech se dočkal svého nástupce: modelu Zotac VR GO 2.0.\n\n"}
{"id": "1452051", "url": "https://cs.wikipedia.org/wiki?curid=1452051", "title": "Zotac VR GO 2.0", "text": "Zotac VR GO 2.0\n\nMini PC Zotac VR GO 2.0 je nositelný (wearable [ˈweərəbl]) počítač batohového formátu od macajské firmy Zotac ([ˈzoutæk]; 索泰 Suo-tchaj). Stroj unikátní koncepce je určen pro virtuální realitu; váží 4,7 kg, z čehož nejvíc padá na vrub vyměnitelným akumulátorům a vzduchovému chlazení. Dodává se s předinstalovanými 64bitovými Windows 10. Představen na podzim 2018, svého předchůdce má v modelu Zotac VR GO z roku 2016. Cenovka je v přepočtu cca 50 000 Kč, jeho dostupnost však s otazníkem.\n\n"}
{"id": "1452063", "url": "https://cs.wikipedia.org/wiki?curid=1452063", "title": "Plynárna Měcholupy", "text": "Plynárna Měcholupy\n\nPlynárna Měcholupy v severní části Horních Měcholup s přesahem do Dolních Měcholup, v sousedství Hostivaře, byla zprovozňována postupně od roku 1968. Její plynojem válcovitého tvaru o objemu 300 tisíc m³, největší suchý plynojem v republice, se na několik desetiletí stal místní dominantou. \n\nMěcholupský plynojem byl největším nadzemním plynojemem všech dob v českých zemích i Československu a současně patřil k největším plynojemům tohoto druhu na světě. Byl válcového tvaru, vysoký 106 metrů, o průměru 67,6 metru a jeho dno zaujímalo plochu 3500 m², objem měl 300 tisíc m³. Plášť plynojemu tvořil celosvařovaný mnohostěn o 24 stěnách, hmotnost celé jeho ocelové konstrukce byla 3 184 tun. Po michelském a vysočanském plynojemu byl postaven jako třetí suchý plynojem v Praze. Technologicky byl plynojem odstaven roku 1981, plynojem byl následně rozebrán. Plášť byl rozebírán odspodu a vrchní část byla postupně hydraulicky spouštěna dolů. Vrchní část plynojemu byla ještě nějaký čas užívána jako skladiště, než byla také rozebrána a odvezena (dle ortofotomap mezi roky 2003 a 2006).\n\nNejprve se zde vyráběl svítiplyn nízkotlakým cyklickým štěpením benzinu, tato výroba byla ukončena roku 1987. V roce 1974 byl do Měcholup přiveden zemní plyn odbočkou z tranzitního plynovodu a tento přivaděč se stal rozhodujícím zdrojem zemního plynu pro Prahu. V roce 1975 zde byl uveden do provozu zdroj vyrábějící svítiplyn kontinuálním vysokotlakým štěpením zemního plynu, zároveň byla ukončena výroba svítiplynu v michelské plynárně. Zemní plyn byl také dodáván přímo do budované rozvodné sítě plynovodů pro zemní plyn ve východní částí Prahy. Na základě vládního usnesení č. 233 z 6. září 1973 byla v roce 1974 zahájena náhrada svítiplynu zemním plynem v celém pražském plynárenském systému, ukončena měla být v roce 1990, ale dokončena byla již v roce 1988. Maxima výroby, 700 milionů m³ svítiplynu ročně, dosáhla plynárna v roce 1976. Pro potřebu oblastí působnosti západočeských a severočeských plynáren, kde přeměna ještě pokračovala, zůstal vysokotlaký zdroj svítiplynu v Měcholupech v podstatě jako rezervní v provozu až do roku 1996. Od roku 1996 se zbytek zdejší činnosti přesunul do plynárny Michle. \n\n26. září 1977 byla k plynárně prodloužena autobusová linka 101, která do té doby končila u hostivařského nádraží. Nějakou dobu byla u plynárny plnící stanice CNG, sloužící zejména experimentálnímu provozu plynových autobusů v pražské MHD. K 9. červnu 2008, u příležitosti prodloužení metra do Letňan, byla autobusová doprava ulicí U hostivařského nádraží a k měcholupské plynárně trvale zrušena; do té doby již sem zajížděla pouze ve špičkách pracovních dnů. \n\nVe východní části vznikly dočasné areály Armabeton a Pozemní stavby Zlín.\n\nPřímo na místě plynojemu proběhla kolem roku 2014 výstavba kolonie 19 rodinných domů, nazvané Rezidence Golf Hostivař. Městská část usilovala o pojmenování ulic v tomto areálu, ale magistrát se rozhodl ulice nepojmenovat s odůvodněním, že jde o uzavřený areál. Areál byl adresně přiřazen k ulici Hornoměcholupské, od které je asi 300–500 metrů vzdálen. Poté se objevil podnět občana, který navrhoval pojmenovat ulici vedoucí z Hornoměcholupské ulice kolem fotbalového hřiště ke kolonii názvem Fotbalová, což by navazovalo na sportovní tematiku názvu ulic na sousedním sídlišti Hornoměcholupská, které však již leží na hostivařském katastru. Rada městské části však doporučila tuto ulici pojmenovat názvem U Plynojemu. S tím však zástupce areálu Rezidence Golf Hostivař projevil zásadní nesouhlas a navrhl pojmenování U Golfu. Tento název nakonec rada města schválila, ačkoliv se podobá názvu nedaleké ulice Golfová. Adresy v kolonii byly přiřazeny k nově pojmenované ulici U Golfu, ačkoliv ta oficiálně končí asi 350 metrů před touto zástavbou, a komunikace k této kolonii a uvnitř ní zůstaly nepojmenované.\n"}
{"id": "1452066", "url": "https://cs.wikipedia.org/wiki?curid=1452066", "title": "Ťing-an (obvod Šanghaje)", "text": "Ťing-an (obvod Šanghaje)\n\nMěstský obvod Ťing-an () je jeden z městských obvodů v Šanghaji, jednom z největších měst Čínské lidové republiky. Má plochu přibližně 7,6 čtverečního kilometru a k roku 2003 v něm žilo přibližně 320 tisíc obyvatel.\n"}
{"id": "1452070", "url": "https://cs.wikipedia.org/wiki?curid=1452070", "title": "Návesní rybník (Osice)", "text": "Návesní rybník (Osice)\n\nNávesní rybník o rozloze vodní plochy 0,14 ha se nalézá na severním okraji obce Osice v okrese Hradec Králové asi 100 m od Škroupova domu. Rybníček je využíván pro chov ryb.\n"}
{"id": "1452073", "url": "https://cs.wikipedia.org/wiki?curid=1452073", "title": "Návesní rybníčky (Polizy)", "text": "Návesní rybníčky (Polizy)\n\nRybníčky Polizy jsou soustavou dvou malých rybníčků o rozloze vodní plochy 0,05 ha Horní rybníček a 0,17 ha Dolní rybníček nalézajících se na západním okraji vesnice Polizy v okrese Hradec Králové. Rybníčky jsou v soukromém vlastnictví a jsou využívány pro chov ryb.\n"}
{"id": "1452078", "url": "https://cs.wikipedia.org/wiki?curid=1452078", "title": "I. A třída Východočeského kraje 1981/82", "text": "I. A třída Východočeského kraje 1981/82\n\nV soubojích fotbalové I. A třídy Východočeského kraje 1981/82 se utkalo ve skupinách sever a jih po 14 týmů dvoukolovým systémem podzim – jaro. Tento ročník skončil v červnu 1982.\n\nPoznámky:\n\n"}
{"id": "1452079", "url": "https://cs.wikipedia.org/wiki?curid=1452079", "title": "Písník Pod Trávníkem", "text": "Písník Pod Trávníkem\n\nPísník pod Trávníkem , někdy nazývaný též Lhotecký písník, je vodní plocha o rozloze 0,49 ha vzniklá po těžbě štěrkopísku ukončené v polovině 20. století nalézající se v polích asi 1 km severně od vesnice Trávník v okrese Hradec Králové. Samotný písník však již leží na katastrálním území obce Lhota pod Libčany. Písník je využíván pro chov ryb.\n\n"}
{"id": "1452089", "url": "https://cs.wikipedia.org/wiki?curid=1452089", "title": "Písník Na horkách", "text": "Písník Na horkách\n\nPísník Na horkách je vodní plocha o rozloze 0,16 ha vzniklá po těžbě štěrkopísku ukončené koncem 20. století nalézající se v polích asi 1 km severně od vesnice Roudnice v okrese Hradec Králové. \n"}
{"id": "1452094", "url": "https://cs.wikipedia.org/wiki?curid=1452094", "title": "David Beneš", "text": "David Beneš\n\nDavid Beneš (* 28. listopadu 1994) je český akrobatický pilot, několikanásobný mistr ČR v akrobacii, reprezentant České republiky v bezmotorové akrobacii.\n\nV dětství se věnoval leteckému modelářství. Vystudoval školu v Aeru Vodochody, kde příležitostně pracuje jako letecký mechanik. Na leteckého pilota pro kluzáky se začal připravovat ve 14 letech. Od roku 2012 trénuje akrobacii na kluzácích v GAC Benešov. Jeho trenér je Miloš Ramerta. Za rok 2015 získal třetí místo ve Sportovci Benešovska.\n\n"}
{"id": "1452099", "url": "https://cs.wikipedia.org/wiki?curid=1452099", "title": "Lesní rybníček na Hrádkovském", "text": "Lesní rybníček na Hrádkovském\n\nLesní rybníček na Hrádkovském o rozloze vodní plochy 0,29 ha se nalézá v lese asi 1,5 km východně od centra obce Kunčice v okrese Hradec Králové. Rybníček je využíván pro chov ryb, ale v suchém létě roku 2018 téměř vyschl.\n"}
{"id": "1452102", "url": "https://cs.wikipedia.org/wiki?curid=1452102", "title": "Jawa 350/640", "text": "Jawa 350/640\n\nJawa 350/640 je motocykl vyvinutý firmou Jawa, vyráběný od roku 1991. Předchůdcem byl model Jawa 350/639, nástupcem se stal typ Jawa 350 OHC. Motocykl je dostupný ve variantách Style, Military a Retro 634. Stále se vyrábí, ovšem vzhledem k tomu, že nesplňuje emisní normu Euro 4, není určen k prodeji v zemích Evropské unie a vyváží se především do Latinské Ameriky. V Česku se dá nyní tento motocykl koupit v kompletní sestavě jen jako sadu dílů.\n\nModel navazoval na typ Jawa 350/639 a disponuje již také přední kotoučovou brzdou. Konstrukčně se znovu od Jawa 350/634 moc nezměnilo, modernizace dostál především design. Jawa 350/640 Retro 634 designem připomíná Jawu 350/634 z let 1973-1984.\n\n\n"}
{"id": "1452106", "url": "https://cs.wikipedia.org/wiki?curid=1452106", "title": "Rybníček Pod Jehlickým vrchem", "text": "Rybníček Pod Jehlickým vrchem\n\nRybníček Pod Jehlickým vrchem o rozloze vodní plochy 0,21 ha se nalézá v lese asi 0,5 km severovýchodně od zámku Hrádek na katastru obce Hrádek v okrese Hradec Králové. Rybníček v suchém létě roku 2018 téměř vyschl.\n"}
{"id": "1452116", "url": "https://cs.wikipedia.org/wiki?curid=1452116", "title": "Kohoutův rybník", "text": "Kohoutův rybník\n\nKohoutův rybník je malý rybníček o rozloze vodní plochy 0,21 ha nalézající se u Nového Radostova - osady obce Radostov v okrese Hradec Králové. Rybníček je v soukromém vlastnictví a slouží pro chov ryb.\n"}
{"id": "1452118", "url": "https://cs.wikipedia.org/wiki?curid=1452118", "title": "Saman Tahmásibí", "text": "Saman Tahmásibí\n\nSaman Tahmásibí (* 26. července 1985 Sanandadž) je bývalý íránský zápasník – klasik, který od roku 2010 reprezentoval Ázerbájdžán.\n\nOd svých 15 let se specializoval na řecko-římský styl. V íránské mužské reprezentaci se pohyboval od roku 2006 ve véze do 84 kg. V roce 2008 byl nominován na olympijské hry v Pekingu, kde vypadl ve čtvrtfinále s Turkem Nazmi Avlucou 0:2 na sety. \n\nV roce 2009 se nepohodl o své roli v reprezentaci s reprezentačním trenérem Mohammadem Banou a v roce 2010 přijal nabídku reprezentovat sousední Ázerbájdžán. V roce 2012 se kvalifikoval na olympijské hry v Londýně, kde vypadl v úvodním kole s Gruzínem Vladimerem Gegešidzem 1:2 na sety. Na další olympijské období ázerbájdžánští sportovní fukncioníři najali jeho íránského trenéra Džamšída Chejrábádího, pod kterým výsledkově pookřál. Na olympijské hry v Riu odjížděl s ambicemi na jednu s medailí, ale neměl štěstí na los. Vypadl v úvodním kole s pozdějším vítězem Davitem Čakvetadzem 0:3 na technické body. Vzápětí ukončil sportovní kariéru. Věnuje se trenérské práci v rodném Sanandadžu.\n\n\n"}
{"id": "1452121", "url": "https://cs.wikipedia.org/wiki?curid=1452121", "title": "Památná lípa v Trávníku", "text": "Památná lípa v Trávníku\n\nPamátná lípa v Trávníku je památný strom – lípa srdčitá nacházející v obci Trávník v okrese Hradec Králové. Lípa je chráněna jako významná krajinná dominanta a strom významný svým vzrůstem a stářím.\n\n"}
{"id": "1452129", "url": "https://cs.wikipedia.org/wiki?curid=1452129", "title": "Brian Drummond", "text": "Brian Drummond\n\nBrian Drummond (* 8. srpna 1969, Salmon Arm, Britská Kolumbie, Kanada) je kanadský komik, herec, a zpěvák.\n\n"}
{"id": "1452130", "url": "https://cs.wikipedia.org/wiki?curid=1452130", "title": "Vítězslav Podrazil", "text": "Vítězslav Podrazil\n\nVítězslav Podrazil (* 11. května 1959, Jablonec nad Nisou) je český dirigent , klavírista a cembalista . Je zakladatelem hudebních těles Orchestr Atlantis a Atlantis Collegium.\n\nAbsolvoval obor dirigování na Akademii múzických umění v Praze ve třídě prof. Václava Neumanna. Během studia pracoval jako asistent dirigenta v opeře Národního divadla v Praze pod vedením šéfa opery Zdeňka Košlera. V letech 1987-1990 se stal dirigentem plzeňské opery. V letech 1991-1992 byl šéfdirigentem Komorní opery Praha. V té době vedl také Symfonický orchestr plzeňské konzervatoře. \n\nV roce 1993 založil Orchestr Atlantis a komorní sdružení Atlantis Collegium, které je tvořeno užším výběrem sólistů a členů tohoto orchestru. S Orchestrem Atlantis a jeho komorní sestavou se zúčastnil v roce 1995 mezinárodního festivalu „Starý zákon v umění“, v roce 1996 mezinárodního hudebního festivalu „Musica Iudaica“ a v roce 1998 společných koncertů s Tel-Avivským komorním sborem.\n\nOd roku 2002 se Orchestr Atlantis věnuje jazzovým skladbám a hudbě obsahující jazzové prvky. V roce 2010 byla Podrazilovi a Orchestru Atlantis udělena cena Euro Pragensis Ars za interpretaci skladeb soudobých autorů.\n\nNěkteří čeští a zahraniční skladatelé napsali své skladby přímo pro Orchestr Atlantis nebo jeho komorní sestavu: Premasiri Khemadasa (Srí Lanka), Max Stern (Izrael), Petr Pokorný, Vlastislav Matoušek, Jan Děd, Karel Šimandl, Vít Clar, Stanislav Jelínek, Aladár Lašanský, Kazuhiko Hattori (Japonsko), Karel Janovický (Velká Británie), Mark Kopytman (Izrael), Josef Vejvoda, Lukáš Sommer, Juraj Filas a Roman Haas.\n\n"}
{"id": "1452132", "url": "https://cs.wikipedia.org/wiki?curid=1452132", "title": "Józef Mamica", "text": "Józef Mamica\n\nJózef Mamica též Josef Mamica (13. srpna 1878, Pruchná – 3. srpna 1940, KL Mauthausen-Gusen) byl polský evangelický duchovní, vojenský kaplan a politik; účastník bojů o Slezsko po první světové válce a oběť nacismu.\n\nK duchovenské službě byl ordinován 15. listopadu 1903. V letech 1904–1920 působil ve sboru v Bludovicích. \n\nV letech 1920–1935 působil v duchovenské službě polské armády, kde dosáhl hodnosti seniora. Kromě toho administroval některé evangelické farnosti Evangelicko-augsburské církve a řídil vojenský evangelický sirotčinec v Marszałkách. \n\nJe pohřben na Evangelickém hřbitově v Polském Těšíně. Roku 2018 mu byla v Drahomyšli odhalena pamětní deska.\n"}
{"id": "1452139", "url": "https://cs.wikipedia.org/wiki?curid=1452139", "title": "Sabáh Šaríatí", "text": "Sabáh Šaríatí\n\nSabáh Šaríatí (* 1. ledna 1989 Sanandadž) je íránský zápasník – klasik, který od roku 2013 reprezentuje Ázerbájdžán.\n\nZápasení se věnuje od 13 let. Specializuje se na řecko-římský styl. V roce 2013 přišel s osobním trenérem Džamšídem Chejrábádím do Ázerbájdžánu. V roce 2015 vybojoval pro ázerbájdžánský sport medaili na domácích Evropských hrách v Baku ve váze do 130 kg. V roce 2016 startoval na olympijských hrách v Riu. Ve druhém kole prohrál na lopatky s Turkem Rızou Kaya'alpem, ale přes opravy se probojoval do souboje o třetí místo proti Němci Eduardu Poppovi. Po minutě zápasu poslal rozhodčí pasivního Němce do parteru. Této výhody využil, koršunem navýšil vedení na 3:0 a následně dotáhl Němce do pozice na lopatky. Získal bronzovou olympijskou medaili.\n\n\n"}
{"id": "1452154", "url": "https://cs.wikipedia.org/wiki?curid=1452154", "title": "Satopanth", "text": "Satopanth\n\nSatopanth (7075 m n. m.) je hora v oblasti Gangotrí Garhwalského Himálaje v indických Himálajích. Nachází se v severním indickém státě Uttarakhand. Přístup k hoře vede nejposvátnějším údolím hinduistů, okolo nejvýznamnějšího z pěti pramenů Gangy.\n\nV roce 1933 14.červa byl vrchol slezen Colinem Kirkusem a Charlesem Warrenem, členy expedice Marca Pallise. Tento výstup je horolezecky významný pro svou obtížnost a moderní alpský styl.\n\nV roce 1947 stanuli 1. srpna na vrcholu členové švýcarské expedice André Roch, René Ditterit, Alexander Graven a Alfred Sutter.\n\nPrvní český výstup uskutečnil v rámci Česko – Indické expedice v roce 2001 Marek Šafařík s šerpou. \n\nPrvní Češka vystoupila na vrchol 8.10.2015 Olga Nováková, jako členka ryze české horolezecké expedice.\n\nDále pak ve stejný den vystoupil: Vít Auermüller, Antonín Bělík, Pavel Matoušek, Dominik Talla a David Skala. \n\nPodle neověřených zpráv prý vystoupili na vrchol v roce 2014 dva Češi. \n\nV roce 2018 byl první český pokus o sjezd na lyžích (bratři Jiří a Ondřej Švihálkovi) – pro špatné podmínky se nezdařilo.\n\n"}
{"id": "1452158", "url": "https://cs.wikipedia.org/wiki?curid=1452158", "title": "Geoarcheologie", "text": "Geoarcheologie\n\nGeoarcheologie je jedním z vědních oborů archeologie, který využívá některé metody a techniky geologie k řešení archeologických otázek. Geoarcheologie studuje fyzikální procesy, které ovlivňují geologickou podobu archeologických nalezišť, jako jsou například geomorfologie, tvorba jednotlivých geomorfologických vrstev a jejich dopad na krajinu. Geoarcheolog může archeologickou krajinu rekonstruovat na základě vnější podoby krajiny, ale také na základě rozboru půdy. Tento rozbor může být stěžejní pro určení provenience archeologického pramenu. Georcheologie nás také může informovat o stavu půdy, sedimentů a hornin v místě archeologického nálezu.\n\nZačíná se zhodnocením reliéfu v těsné blízkosti lokality a studiem geologických a geomorfologických mapových podkladů. Následně se přistoupí k makroskopickému popisu sedimentu. Poté se odeberou vzorky jednotlivých vrstev půdy, které se rozdělí podle zrnitosti. Takto rozdělené vzorky putují na laboratorní rozbor vedoucí k detailnějším informacím.\n\nMezinárodní společnost, která se geoarcheologií zabývá se jmenuje Geoarcheology Research Associates, sídlí v New Yorku v USA.\n\n"}
{"id": "1452161", "url": "https://cs.wikipedia.org/wiki?curid=1452161", "title": "Objekt BL Lacertae", "text": "Objekt BL Lacertae\n\nObjekt BL Lacertae nebo objekt BL Lac je druh aktivního galaktického jádra či galaxie s takovým jádrem. Je pojmenován po jeho hlavním představiteli, galaxii BL Lacertae, která byla pro svou proměnnost původně považována za proměnnou hvězdu. Pro objekty BL Lacertae jsou na rozdíl od jiných typů aktivních galaktických jader příznačné rychlé a výrazné změny jasu, značná polarizace světla\na téměř chybějící emisní spektrální čáry.\nV porovnání s jasnějšími aktivními jádry kvasarů, která mají výrazné emisní čáry, zaujme spektrum objektů BL Lac svým poměrně jednotvárným a spojitým průběhem v celém rozsahu elektromagnetického záření. Chybějící spektrální čáry také historicky bránily rozpoznání jejich pravé podstaty a nadále zůstávají překážkou v určení jejich skutečné vzdálenosti.\n\nVe sjednoceném modelu rádiově hlučných galaktických jader jsou pozorované vlastnosti jader objektů BL Lac vysvětlovány působením výtrysku plazmatu, který je namířen blízko ke směru pohledu pozorovatele. Současně se předpokládá, že jsou tyto objekty v podstatě shodné s málo zářivými rádiovými galaxiemi. Tato aktivní jádra se často nachází ve velmi hmotných eliptických galaxiích. Z pohledu třídění aktivních galaktických jader se objekty BL Lac považují za podskupinu blazarů. Všechny známé objekty BL Lac jsou spojeny s rádiovými zdroji, které jsou nejsilnější v oblasti jejich jádra, a mnoho z nich vykazuje nadsvětelnou rychlost.\n\nTřída blazarů zahrnuje všechny kvasary, jejichž výtrysk plazmatu je namířen přibližně směrem k pozorovateli, čímž vzniká jedinečné spektrum rádiového záření. To se týká jak rádiové tichých aktivních jader (BL Lac), tak OVV kvasarů (), ovšem při běžném použití se názvy „blazar“ a „objekt BL Lacertae“ vzájemně zaměňují. OVV kvasary jsou obecně mnohem jasnější a mají výraznější emisní čáry než objekty BL Lac.\n\nMezi příklady objektů BL Lac patří zejména samotná galaxie BL Lacertae a dále OJ 287, AP Librae, PKS 2155-304, PKS 0521-365, Markarian 421, 3C 371, W Com, ON 325 a Markarian 501.\n\nBrzy po objevu této neobvyklé třídy objektů bylo zjištěno, že tyto objekty obklopuje slabá mlhovina. Na konci 70. let 20. století se díky moderním snímačům (jako je například CCD) podařilo podrobněji prozkoumat podstatu těchto mlhovin. První snímky objektu BL Lac s označením PKS 0548-322, které pořídil M. Disney v roce 1974 pomocí různých filtrů, ukázaly, že ho tvoří obří eliptická galaxie s jasným jádrem.\n\nRozsáhlá přehlídka 132 objektů BL Lac, kterou v roce 2000 provedl Hubbleův vesmírný dalekohled a která zahrnovala objekty ze sedmi předchozích přehlídek v rádiovém, optickém a rentgenovém pásmu, zkoumala morfologii možných hostitelských galaxií těchto objektů. Výsledkem této přehlídky bylo zjištění, že na 2/3 pořízených snímků byla rozpoznána hostitelská galaxie, přitom u objektů s rudým posuvem z < 0,5 byla galaxie rozpoznána ve většině případů (92 %). U objektů s rudým posuvem z > 0,5 byla kvůli poměrně krátkým expozičním časům galaxie rozpoznána pouze v jedné čtvrtině případů (6 z 22).\nS jistotou větší než 99 % je u 58 z celkem 72 rozpoznaných galaxií před čistě exponenciálním diskem upřednostňován de Vaucouleursův profil formula_1.\nTento výzkum tedy dospěl k názoru, že četnost diskových systémů v objektech BL Lac je nanejvýš 8 %, což se shoduje s předpokladem, že všechny hostitelské galaxie těchto objektů jsou eliptické. Tyto galaxie jsou velmi zářivé a jejich střední K-korigovaná absolutní hvězdná velikost je formula_2 mag (RMS rozptyl). To je srovnatelné s nejjasnějšími galaxiemi v kupách galaxií.\n\nV roce 1968 si John L. Schmitt poprvé všiml zvláštní povahy BL Lacertae, když ji ztotožnil s rádiovým zdrojem VRO 42.22.01.\n\nBěhem roku další vědci pozorovali, že se jeho rádiový tok mění a jeho světlo je polarizované. Strittmatterova vědecká skupina k němu v roce 1972 přidala další 4 objekty a pro tuto nově vzniklou skupinu objektů navrhla označení „BL Lacertae“.\nV roce 1976 už tato skupina obsahovala 30 objektů.\n\nV roce 2017 bylo pomocí zařízení IceCube na polární stanici Amundsen-Scott zachyceno neutrino s velmi vysokou energií, které zdánlivě vycházelo z objektu BL Lacertae s názvem TXS 0506+056.\n\n\n"}
{"id": "1452166", "url": "https://cs.wikipedia.org/wiki?curid=1452166", "title": "Michal Žižlavský", "text": "Michal Žižlavský\n\nMichal Žižlavský (* 22. února 1961) je český advokát. Získal ocenění Právník roku 2017. Je členem Legislativní rady vlády České republiky.\n\nMichal Žižlavský se zaměřuje na český soudní proces a insolvenční právo. Část své praxe působil jako soudce. Je expertem na insolvenci a restrukturalizaci podnikatelů. Jako první insolvenční správce v České republice získal zvláštní povolení k řešení úpadku korporací a finančních institucí podle nového insolvenčního zákona. Pracuje na nejvýznamnějších korporátních úpadcích v zemi (OKD, Vítkovice, Sazka).\n\nV roce 2017 byl potřetí zvolen do představenstva České advokátní komory. Je předsedou Rady expertů Asociace insolvenčních správců. Působí jako člen specializovaného senátu Nejvyššího správního soudu pro kárné delikty soudců. Je spoluautorem velkého \"Komentáře Insolvenčního zákona\" a \"Komentáře Zákona o advokacii\". Pravidelně publikuje v odborných právnických časopisech. Radí manažerům a majitelům korporací, a v rámci profesního vzdělávání přednáší advokátům a insolvenčním správcům. Je členem zkušební komise pro advokátní zkoušky.\n"}
{"id": "1452174", "url": "https://cs.wikipedia.org/wiki?curid=1452174", "title": "Gjadži Kang", "text": "Gjadži Kang\n\nGjadži Kang, anglickým přepisem Gyaji Khang je hora vysoká 7 074 m, která se nachází v nepálské části Himálaje v blízkosti hranic s Čínou na severovýchod od horského masivu Annapurna. Přístup k hoře je možný přes vesnici s tibetskou historií Fu (Phu Gaon).\n\nPoprvé byl vrchol hory zdolán v roce 1994 nepálsko-japonskou skupinou, a to západním hřebenem s použitím 1 500 metrů fixních lan. Kvůli zákazu přístupu cizinců do oblasti se mohly další pokusy uskutečnit až v roce 2002. V roce 2003 se o výstup neúspěšně pokusila česká výprava. Mezi lety 2005 a 2012 proběhlo několik úspěšných výstupů stejnou cestou.\n\nV říjnu 2017 se podařil devítičlenné české expedici první výstup severozápadní stěnou (7 členů, zbylí dva členové zvolili západní hřeben). Všichni její účastníci vystoupili na vrchol 7. října 2017.\n\n"}
{"id": "1452184", "url": "https://cs.wikipedia.org/wiki?curid=1452184", "title": "Eisten", "text": "Eisten\n\nEisten je obec v německy mluvící části švýcarského kantonu Valais, v okrese Visp. Je situována v údolí Saas mezi obcemi Stalden a Saas-Balen.\n\nObec je poprvé zmiňována v roce 1299 jako Oysten.\n\nV roce 2017 žilo v obci 197 obyvatel. V roce 2000 hovořilo 96,0 % obyvatel obce německy. K římskokatolické církvi se hlásí 92,0 % obyvatel.\n\nSoučástí seznamu švýcarského dědictví je celá obec.\n\n"}
{"id": "1452185", "url": "https://cs.wikipedia.org/wiki?curid=1452185", "title": "Kostel svatého Martina z Tours", "text": "Kostel svatého Martina z Tours\n\nKostelů zasvěcených svatému Martinovi z Tours je více:\n"}
{"id": "1452186", "url": "https://cs.wikipedia.org/wiki?curid=1452186", "title": "Diccionari General de la Llengua Catalana", "text": "Diccionari General de la Llengua Catalana\n\nDiccionari General de la Llengua Catalana (Obecný slovník katalánského jazyka) je katalánský slovník, dílo gramatika Pompeu Fabra. Nejprve byl publikován ve fasciklech v roce 1931 a jako jediný svazek v roce 1932. Byl normativním slovníkem katalánštiny během 63 roků. Až do roku 1995, kdy se objevilo první vydání Slovníku katalánského jazyka od IEC.\n\nInstitut katalánských studií (IEC) chtěl vytvořit oficiální lexikografický inventář a zmocnil tento úkol malému týmu pod vedením muže jménem Pompeu Fabra i Poch. Fabra již publikoval pravopisný slovník (1917) v souladu s pravidly IEC, stejně jako mnoho dalších publikací katalánského jazyka.\n\nBěhem diktatury Primo de Rivera (1923-30) Fabra napsal dílo. Trvalo to téměř šest let a v roce 1932 knihu vydal. Nejprve se dílo vydávalo částečně (a jako předplatné) s potiskem v roce 1931. Dne 30. listopadu 1932 vydala Knihovna Katalánska celé dílo. Vedoucím vydání byl Antoni López Llausàs.\n\nDne 4. února 1939, během represí Katalánců, byly původní slovníky a redakční zbytky zničeny fašistickou armádou Franca. Druhé vydání nebylo provedeno až do roku 1954 (Fabra již zemřel) a bylo cenzurované. Do roku 1994 bylo publikováno 32 různých verzí. \nFabra použil přísnou vědeckou metodu, která mu přinesla spontánní uznání jeho současníků. Odmítl tak příliš omezené regionalismy a archaismy, které se už nepoužívaly.\n\nO zdrojích profesor Fabra říká, že \"při psaní Slovníku bylo použito velké množství katalánských slovníků a slovníků jiných jazyků (především španělské akademie, slovníky autorů Hatzfeld i Darmestetera, Webstera), publikovaná lexikografická sbírka (Slovník Aguiló, Bulletin katalánské dialektologie atd.), a ty, které existují v Lexikografických kancelářích (mezi nimi ty, které vypracoval M. de Montoliu a Carles Riba a botanická osvědčení autorů Pius Font i Quer a Miquel de Garganta i Fàbrega); byla provedena řada konzultací s odborníky, a v mnoha případech, kdy se váhalo mezi smyslem slova nebo jeho definicí, bylo takové slovo podrobeno studiu na filologické sekci: byla přijata všechna opatření proto, aby se předešlo nepřesným definicím \". (Předmluva k 1. vydání, P. VII).\n\nVe slovníku („slovník Fabra“, jak je všeobecně známo) se podařilo sjednotit pravopis, vyčistit lexikon, napravit gramatiku a zavést neologismy.\n\n\n"}
{"id": "1452187", "url": "https://cs.wikipedia.org/wiki?curid=1452187", "title": "Václav Šmat", "text": "Václav Šmat\n\nVáclav Šmat (16. března 1931, Vejprnice – červen 2002) byl český hokejový obránce. Po skončení aktivní kariéry působil jako trenér.\n\nZa reprezentaci Československa nastoupil v 5 utkáních v sezóně 1959. Gól v reprezentaci nedal. Na klubové úrovni hrál za TJ Spartak Plzeň (1951–1968). \n"}
{"id": "1452197", "url": "https://cs.wikipedia.org/wiki?curid=1452197", "title": "Llandover", "text": "Llandover\n\nLlandovery [chlandovery] (někdy též llandover) je v geologii nejspodnější oddělení silurského útvaru. Stejnojmenná epocha, v níž toto oddělení vznikalo, trvala více než 10 miliónů let a je tak nejdelší v rámci silurské periody. Započala po ordoviku před 443,8 miliony let a skončila před asi 433,4 miliony let, kdy následuje wenlock.\n\nPojmenování stanovil roku 1859 skotský geolog a paleontolog Roderick Murchison podle města Llandovery ve hrabství Carmarthenshire v jihozápadním Walesu. V češtině je (stejně jako název města) nesklonné.\n\nHranice llandovery jsou jednoznačně určeny pevně stanovenými hranicemi v siluru. Oddělení začíná prvním výskytem graptolitů druhu \"Akidograptus ascensus\" a končí (podle novějších studií) nezřetelnou hranicí k wenlocku určenou vymřením konodontů druhu \"Pterospathodus amorphognathoides\". Jako světový stratotyp této hranice byl určen Mezinárodní komisí pro stratigrafii při IUGS odkryv u \"Dob's Linn\", poblíž města Moffat ve Skotsku.\n\nV Česku llandovery odpovídají graptolitové zóny \"Akidograptus ascensus\" – \"Stomatograptus grandis\" středočeského siluru.\n\nOddělení llandovery se dále dělí na tři geologické stupně:\n\n\n\n"}
{"id": "1452201", "url": "https://cs.wikipedia.org/wiki?curid=1452201", "title": "Nalyčevské termální prameny", "text": "Nalyčevské termální prameny\n\nNalyčevské termální prameny (rusky \"Налычевские горячие источники\") jsou minerální prameny na poloostrově Kamčatka na ruském Dálném východě. Z územně-administrativního hlediska se prameny nacházejí v Jelizovském okrese Kamčatského kraje Dálněvýchodního federálního okruhu Ruské federace. Nalyčevské termální prameny byly zapsány na seznam přírodních památek Kamčatského kraje (do roku 2007 Kamčatská oblast) 28. prosince 1983. Prameny leží v přírodním parku Nalyčevo, který je součástí přírodního parku Sopky Kamčatky, od roku 1996 zapsaného na seznamu světového dědictví UNESCO.\n\nPřírodní památka se nachází 60 km severně od Petropavlovska-Kamčatského a 50 km severovýchodně od správního střediska okresu Jelizova. Prameny vyvěrají v nadmořské výšce zhruba 400 metrů na východním úpatí horského hřebene Ivulk, asi 22 km směrem na severoseverovýchod od vrcholu Korjacké sopky. Lokalita se nachází v povodí řeky Nalyčevy, na levém břehu řeky Gorjačaja v Nalyčevském údolí, obklopeném půlkruhem činných i vyhaslých sopek. Ve směru od západu k východu jsou to např. sopky Kechkuj, Kupol, Věršinskaja, Dzenzur a Županovská, směrem na jih pak v řadě za sebou Kruglaja, Aag a Arik, Korjacká, Verbljud, Avačinská, Monachlu a Kozelská.\n\nNalyčevské prameny jsou evidovány jako hydrologická přírodní památka. Předmětem ochrany jsou jak estetická hodnota přírody v údolí řeky Gorjačaja, tak i hydrologický režim těchto termálních pramenů, které mají léčivé vlastnosti. Ochrana se vztahuje na území o celkové rozloze 7,5 ha, protažené v délce zhruba 1 km mezi třemi hlavními vývěry termálních vod – od pramenu Sifon Ivanova (\"Сифон Иванова\") až po Vtoruju Lužu (\"Вторая лужа\"), která je od meandrujícího toku řeky vzdálena jen asi 60 metrů. Ochranné pásmo nebylo stanoveno. Na chráněném území je povolena vědecká a studijní činnost a rekreační procházky, nenarušující hydrologicky cenné území.\n\nSložení minerálních vod je specifické a je označováno jako zvláštní \"nalyčevský typ\". Teplota pramenů se pohybuje od 21 °C do 51 °C, voda je mírně mineralizovaná s obsahem boru, křemíku, arsenu, chloru, vápníku a sodíku.\n\nPrameny poprvé prozkoumal a popsal až v roce 1928 kamčatský vědec a pedagog Prokopij Trifonovič Novograblenov. V roce 1937 zveřejnil kamčatský badatel Boris Ivanovič Pijp publikaci \"Termální prameny Kamčatky\" (\"Термальные ключи Камчатки\"), v níž podrobně popisuje všechny tři skupiny vývěrů termálních vod, nacházejících se na levém břehu říčky Gorjačaja na úpatí svahu, ohraničujícího Medvědí tundru. Ve své práci uvádí, že horní pramen je nejteplejší se 43 °C, avšak je nejméně vydatný. Celkovou vydatnost všech pramenů spočítal B. I. Pijp na přibližně 40 litrů za sekundu.\n\nNalyčevské prameny byly ovšem známy již odedávna původním obyvatelům Kamčatky. V itelmenské mytologii se hovoří o zdejších zázračných pramenech, schopných uzdravovat a napomáhat k dlouhověkosti.\n"}
{"id": "1452208", "url": "https://cs.wikipedia.org/wiki?curid=1452208", "title": "Amír Alíakbarí", "text": "Amír Alíakbarí\n\nAmír Alíakbarí (* 11. prosince 1987) je bývalý íránský zápasník – klasik, od roku 2014 jako profesionální zápasník.\n\nZápasení se věnoval od útlého dětství. Na řecko-římský styl se specializoval ve 13 letech pod vedením trenéra Násira Nurbaše. V íránské reprezentaci se prosazoval od roku 2009 ve váze do 120 kg, když první dva roky shazoval do nižší váhy do 96 kg.\n\nV roce 2010 byl za hrubé chování diskvalifikován v semifinále asijských her v Kantonu. V roce 2011 byl námatkovou kontrolovou pozitivně testován na doping. Dostal dvouletý zákaz činnosti. Na žíněnku se vrátil v červnu 2013. Na zářiovém mistrovství světa v Budapešti byl po vítězství podruhé pozitivně testován a dostal doživotní zákaz činnosti v organizacích, které zastřešuje SportAccord. V obou případech šlo o užívání anabolických steroidů.\n\nSvojí profesionální zápasnickou kariéru zahájil v roce 2014 v thajském Phuketu v bojovém klubu AKA pod vedením Mika Swicka. První větší smlouvu podepsal v roce 2016 s japonskou soutěží Rizin Fighting Federation. Od roku 2018 půdobí v ruské (čečenské) profesionální soutěži Absolute Championship Berkut (ABC).\n\n\n"}
{"id": "1452210", "url": "https://cs.wikipedia.org/wiki?curid=1452210", "title": "Snecma M53", "text": "Snecma M53\n\nSNECMA M53 je dvouproudový motor s přídavným spalováním vyvinutý společností Snecma pro stíhací letoun Dassault Mirage 2000. Motor je v provozu v různých leteckých silách a také v nejnovějších stíhacích verzích letounů Mirage 2000-5 a 2000-9.\n\nKonstrukce M53 je založena na motoru SNECMA Atar, původně byl značen \"Super Atar\". Disponuje třístupňovým dmychadlem a pětistupňovým axiálním kompresorem. Spalovací komora je prstencová a turbína dvoustupňová axiální. Klíčové konstrukční cíle zahrnovaly snadnou údržbu a obsluhu. Motor je modulární a má elektronickou kontrolu.\n\nLetové testy začaly v červenci 1973 za použití letounu Caravelle a poté Mirage F1 pro nadzvukové lety na konci roku 1974.\n\n\n\n\n"}
{"id": "1452212", "url": "https://cs.wikipedia.org/wiki?curid=1452212", "title": "Kulturní dezintegrace", "text": "Kulturní dezintegrace\n\nKulturní dezintegrace je typ sociokulturní změny, při níž probíhá úpadek kultury. Nastává zánik dosavadní společenské organizace a kulturních institucí, protože společnost se přestává identifikovat s doposud uznávanými hodnotami.\n\nSociokulturní změna je přirozený proces v každé společnosti. Proces kulturní proměny nemá stále stejnou rychlost, ale má tendenci ji neustále zvyšovat.\n\nDva základní faktory podporují sociokulturní změny ve společnosti:\n\nCharakteristika kultury se utváří přijímáním a vylučováním kulturních vzorů, přičemž každý z nich musí projít procesem sociální akceptace. Samotný pojem dezintegrace nemusí vždy znamenat úplný zánik kultury, ale může se jednat pouze o přechodnou fázi předcházející výrazné změně ve společnosti, např. revoluci.\n\nSoučasně můžeme pozorovat i opačný proces, kulturní integraci, kdy dochází k uniformizaci a sjednocování kultury.\n\nZdrojem sociokulturního vývoje je lidská vynalézavost a inovace.\n\nRozvoj komunikace, ať už ve smyslu pohybu lidí nebo předávání informací, odstartoval proces difúze - přenos kultury či jejich prvků z jedné společnosti do druhé.\n\nKulturní dezintegrace může nastat i za předpokladu, že se společenské třídy sobě natolik vzdálí, že se stanou odlišnými kulturami.\n\nV industriálním a postindustriálním období byl primárním faktorem sociokulturních změn rozvoj technologií, zatímco v dnešní době můžeme za nejvýznamnější příčinu kulturní dezintegrace označit globalizaci, která propojuje společnosti a kultury celého světa za cenu stírání kulturních rozdílů. Dalšími faktory, které mají vliv na sociokulturní změny jsou demografický proces, politické organizace, společenské ideologie, náboženství a věda. Kulturní dezintegraci mohou podpořit i vleklé politické krize a reformátorská hnutí.  V neposlední řadě je to také způsob šíření a uchovávání informací.\n\nPříčinou kulturní dezintegrace přestávají lidé uznávat zažité společenské hodnoty, opouštějí své kulturní role a rozpadá se systém sociálních vztahů. Právě tyto faktory zajišťují jednotlivcům pocit společenské stability a bezpečí, jelikož z nich vyvozují vlastní chování a mohou také díky nim předpokládat chování ostatních.\n\nJako projev otřesu kulturních norem a vzorů můžeme ve společnosti pozorovat narůstající deviantní chování.\n\nZvratu kulturní dezintegrace lze docílit:\n\nJako názornou ukázku z historie lze uvést rozpad společné kultury vzniklé staletým soužitím Němců a Čechů v českých zemích. Začal v polovině 19. století a skončil druhou světovou válkou.\n\nKulturní dezintegrace se vyskytuje nejen jako celospolečenský jev, ale také u malých skupin a jednotlivců. Takovou malou skupinou může být rodina, jejíž tradiční formu může narušit např. výměna tradičních rolí v manželství po výrazném kariérním vzestupu jednoho z manželů nebo distance mezi rodiči a jejich potomky zapříčiněná vyšším vzděláním.\n\nSpolečenská struktura má mít vliv i na integraci jednotlivce, proto se negativní dopad může projevit i na psychice jedince. V dnešních rozsáhlých společnostech se jednotlivec nemusí podřizovat jednotnému vzorci chování vyplývajícímu z jeho společenské role. Svobodný výběr sebeurčení ve společnosti umožňuje individualizaci osobnosti, ale také může způsobovat vnitřní nejistotu a zmatení vycházející z protikladnosti společenských rolí.\n\n"}
{"id": "1452219", "url": "https://cs.wikipedia.org/wiki?curid=1452219", "title": "Rücklovy sluneční lázně", "text": "Rücklovy sluneční lázně\n\nRücklovy sluneční lázně \"(Rücklovy léčivé sluneční lázně v Zátiší)\" je bývalý lázeňský areál v Praze-Kamýku v lokalitě Zátiší, na levém břehu Zátišského potoka.\n\nLázně dal postavit Antonín Rückl roku 1921. Věřil, že když je slunce zdrojem života, musí být také lékařem. V provozu byly každoročně od dubna do září a s úspěchem se zde léčila tuberkuloza a rachitida. Od 50. let 20. století postupně ztrácely klienty až byly roku 1964 uzavřeny. Po roce 1989 budovy získalo sanatorium Pronatal pro gynekologické služby.\n\nVelká přízemní budova má vyvýšené patro s vysokou skleněnou kupolí, pod kterou probíhaly léčebné kúry.\n\nV lázních se roku 1968 natáčel 9. díl seriálu Hříšní lidé města pražského režiséra Jiřího Sequense st.\n\nOkolo bývalých lázní vede zelená turistická značená trasa 3129 z Malé Chuchle k Hálkovu pomníku v Dolních Břežanech.\n\n\n"}
{"id": "1452222", "url": "https://cs.wikipedia.org/wiki?curid=1452222", "title": "Goodhartovo pravidlo", "text": "Goodhartovo pravidlo\n\nGoodhartovo pravidlo (, používá se i Goodhartův zákon) je pojmenováno podle britského ekonoma Charlese Goodharta, které zní: ,Jestliže se určitá proměnná stane cílem, potom přestane být dobrou proměnnou\". Konkrétně Goodhartovo pravidlo (zákon) je vyjádřeno jednoduše takto: \"Když se opatření stává cílem, přestává být dobrým opatřením.\" Jinými slovy, když nastavíme jeden konkrétní cíl, bude tendence optimalizovat tento cíl bez ohledu na důsledky. To vede k problémům, protože jsou zanedbávány jiné stejně důležité aspekty situace. V praxi je tím myšleno například: jestliže se začne centrální banka v měnové politice řídit určitým cílem, potom tento cíl přestane být dobrý cílem. Oficiální definicí tohoto pravidla (zákonu) podle Goodharta je: “Jak se vláda pokouší regulovat určitý soubor finančních aktiv, stávají se nespolehlivými ukazateli ekonomických trendů. Investoři snaží předvídat, jaký bude účinek nařízení a investovat tak, aby to bylo pro ně prospěšné.” Toto poprvé použil v roce 1975 a poté se toto pravidlo stalo více a více populární za účelem kritizování parlamentu Spojeného království za doby Margaret Thatcherové. Goodhartovo pravidlo bylo původně aplikováno na stabilitu ekonomických výdajů a nyní poukazuje na problém přiřazení hodnoty určité proměnné, která má být použita jako ukazatel. Toto pravidlo je podobné i Campbellovu zákonu a Lucasově kritice.\n\nZa účelem zvýšení výnosů začal správce call centra pro zákaznické služby s novou politiku: spíše než aby byla placena hodinová mzda, je každý zaměstnanec kompenzován výhradně na základě počtu volání. Po prvním týdnu se zdá, že experiment je velmi úspěšný: call centrum zpracovává dvojnásobek počtu hovorů za den. Manažer, který se nikdy neobtěžuje poslouchat konverzace svých zaměstnanců, je potěšen. Nicméně, jednou tak učiní a poslechne si nahrávky hovorů a je šokován tím, co slyší: zaměstnanci zvednou telefon, řeknou sérii odpovědí pouze ve formě jednoho slova a položí telefon, aniž by se rozloučili. \nNarodil se 23.10.1936. Je to britský ekonom, který byl členem Výboru pro měnovou politiku Anglické centrální banky (Bank of England's Monetary Policy Committee) od června 1997 do května 2000. Byl také profesorem na London School of Economics od roku 1985 a od 2002 se stal emeritním profesorem tamtéž. Je autorem Goodhartova pravidla (Goodhartova zákona), které je po něm pojmenováno. Jeho otcem byl Lehman Goodhart a bratrem William Goodhart. \n\nCharles Albert Eric Goodhart chodil na Eton college, na Trinity college a na Harvard, kde studoval postgraduální školu umění a věd.\n\n\n\n"}
{"id": "1452227", "url": "https://cs.wikipedia.org/wiki?curid=1452227", "title": "Norsk Hydro", "text": "Norsk Hydro\n\nNorsk Hydro ASA (často uváděná pouze jako Hydro) je norská společnost vyrábějící hliník a obnovitelnou energii se sídlem v Oslo. Jedná se o jednu z největších světových společností zabývajících se výrobou hliníku. Má pobočky ve více než 50 zemích po celém světě a působí na všech kontinentech. \n\nNorský stát vlastní 34,3 % společnosti prostřednictvím Ministerstva obchodu, průmyslu a rybolovu. Dalších 6,5 % vlastní společnost Folketrygdfond, která spravuje vládní penzijní fond Norska. Společnost Norsk Hydro zaměstnává přibližně 35 000 lidí. Od roku 2009 je ředitelem společnosti Svein Richard Brandtzæg.\n\n"}
{"id": "1452228", "url": "https://cs.wikipedia.org/wiki?curid=1452228", "title": "Lidický (příjmení)", "text": "Lidický (příjmení)\n\nPříjmení Lidický, přechýleně Lidická, nosí více osobností:\n\n\n"}
{"id": "1452231", "url": "https://cs.wikipedia.org/wiki?curid=1452231", "title": "Sororát", "text": "Sororát\n\nSororát (z latinského \"soror\" – sestra) je označení pro druhé manželství se sestrou zemřelé manželky. Manžel se ožení nebo naváže sexuální poměr se sestrou své ženy, často po smrti manželky nebo pokud je manželka neplodná. Méně často se tímto pojmem označuje sororální polygynie. Pojem sororát zavedl britský sociální antropolog James George Frazer. Dosud tento zvyk přetrvává v některých rodových společnostech, např. v některých částech Brazílie, v historii např. v Turkmenistánu, u pastýřských kmenů v Africe a na Blízkém Východě.\n\nSororát je příbuzenské uspořádání, kde v případě smrti ženy, je tato žena v manželství nahrazena svou sestrou. Účelem sororátu je, aby mužův rod neztratil ženu nebo výkupné/věno, které za ni zaplatil a zachovat kontinuitu rodu. V sororátu je rodina zemřelé ženy povinna nahradit rodině vdovce škodu – obvykle tím, že muž dostane za ženu její mladší sestru za sníženou cenu. Neplodná žena ale může být odmítnuta a mužova rodina může vyžadovat kompenzaci v jiné formě. Nejde o samotnou osobu ženy ale o to, zda rodině přináší zisk.\nZ antropologického pohledu tento druh manželství posiluje vazby mezi oběma skupinami (klany nebo rodinami ženy i muže) a zachovává mezi rody smlouvu o společném potomstvu a udržuje tak spojenectví.\n\nSororátní manželství se často vyskytuje s levirátním manželstvím, kdy naopak dojde ke sňatku vdovy s bratrem zemřelého muže. V levirátu je v případě smrti muže jeho bratr povinen se oženit s vdovou a jménem svého bratra vychovávat jeho děti. Oba typy manželství jsou nyní uzavírány spíše ze zvyku, než by byly vynucovány. Sororát však není tak rozšířen jako levirát.\n\nSororát se občas zaměňuje s pojmem sororální polygynie. Sororální polygynie je typ polygynie, v níž jsou současné manželky sestry, zatímco v sororátu dojde k druhému sňatku se sestrou až po smrti manželky. Ačkoli sororát a sororální polygynie dvou nebo více sester spadají pod stejný princip, některé národy upřednostňují jednu praxi a tabuizují druhou. Sororát je méně častý než sororální polygynie.\n\nV Kurdistánu zůstává vdova s rodinou svého manžela. Pokud žena ovdoví v době, kdy jsou děti ještě malé, platí pro ni povinnost vdát se za bratra zemřelého manžela, jedná se tedy o levirát. Sororát je uplatňován v případě, že muž přijde o ženu předtím, než žena porodí dítě nebo žena zemře a zanechá po sobě malé děti. Její rodina potom muži poskytne novou nevěstu za sníženou cenu, obvykle mladší sestru zemřelé. Levirát i sororát v kurdských rodinách zajišťují, že o děti bude vždy postaráno a veškeré dědictví, zpravidla pozemky, zůstane v rodině.\n\nLevirát i sororát je praktikován mnoha kmeny v oblasti Velkých plání, stejně tak jako sororální polygynie. Severní Šošonové ale například nerozlišovali mezi sourozeneckým a bratraneckým vztahem, takže sestry v sororálně polygamních manželstvích často byly ve skutečnosti sestřenice.\n\nU Severních Šošonů někdy docházelo k tomu, že se muž nastěhoval k rodině manželky. Tím získával právo na sexuální styk s jejími mladšími sestrami, a pokud ty chtěly, bylo takové uspořádání prakticky uznáváno jako manželství. Praktikována byla i polyandrie, analogicky žena po svatbě získávala nárok na mužovy mladší bratry. Polyandrie byla ovšem typicky pouze dočasná, mladší bratr se později obvykle oženil s mladší sestrou ženy. Podobná praxe je známa i od brazilských kmenů žijících na horním toku řeky Xingú, kde docházelo k dočasné polygynii mezi mužem a mladšími sestrami jeho manželky zpravidla do doby, než se mladší sestry vdaly.\n\nV Číně jsou zdokumentovány případy sororátu v období říše Liao, kdy byl sororát i sororální polygamie běžnou praxí mezi šlechtou. Jsou známy i méně četné případy z pozdější doby.\n\nV Bhútánu je praktikována sororální polygamie. Bývalý král Jigme Singye Wangchuck je ženatý se čtyřmi sestrami.\n\nV Senegalu je praktikován sororát i levirát. V Senegalu na praktikování sororátu navazuje problém přenosu HIV. Po opětovném sňatku totiž HIV pozitivní muž může nakazit další ženy. Tradice jako sororát situaci, která je sama o sobě právně i eticky složitá, ještě víc komplikují.\n\n\n"}
{"id": "1452232", "url": "https://cs.wikipedia.org/wiki?curid=1452232", "title": "Benátské malířky", "text": "Benátské malířky\n\nBenátské malířky byly malířky, které měly za učitele, rádce nebo své vzory slavné benátské malíře – Tiziana, Tintoretta, Pellegrina, Piazzetu, Canaletta a Guardiho.\n\nMalířka Rosalba Carriera byla sama učitelkou, ale i rádkyní a vzorem francouzských malířů pastelu. Malířky od renesance po 20. století malovaly obrazy buď náboženské, portréty nebo veduty. Ve své době byly obdivovány návštěvníky Benátek, obchodníky s obrazy, sběrateli i aristokraty. Literáty inspirovaly k oslavným básním, navštěvovali je v ateliéru, život malířek byl inspirací pro jejich dílo. Malířka Giulia Lama byla i básnířkou. Žákyně Carriery, Felicita Sartori, nám zanechala podobizny renesanční benátské básnířky Gaspary Stampy a její velké tragické lásky hraběte Collaltina di Collalto, vytvořené technikou rytiny.\n\nRenesanční malířky Irene di Spilimbergo (1540–1559) a Marietta Robusti (1556–1590), patřily mezi osm malířek, které se objevily jako vůbec první malířky v Evropě. Irene se narodila v šlechtickém paláci v městečku Spilimbergo, ležící mezi Pordenone a Udine. Její otec byl vzdělaný hrabě, který dopřál svým dvěma dcerám také vzdělání. Když jí bylo deset let zemřel, a matka poslala dcery na výchovu k příbuzným do Benátek do rodinného Palazzo da Ponte.\n\nO Irene píše Vasari ve své proslulé knize Životy slavných malířů, sochařů a architektů, že byla žačkou Tiziana a vyznala se nejen v literatuře, v hudbě, ale i ve výtvarném umění.Její životopisec potvrzuje, že psala básně a prózu a namalovala tři obrazy. Je známý jen jeden obraz, „San Sebastiano“ v Isole na Istrii. Zemřela náhle v devatenácti letech a „oslavovali ji svým perem skoro všichni italští básníci“ (Vasari). Její život inspiroval i básníky a malíře romantismu.\nMarietta Robusti (1556–1590), která si dala umělecké jméno \"La Tintoretta\", dcera slavného malíře, měla velký talent hudební i malířský. Nejprve se učila malovat v dílně svého otce se dvěma bratry a když si osvojila otcův styl, pomáhala mu zvládat veliké množství zakázek. Ve volném čase se věnovala portrétům, kterými se proslavila tak, že byla pozvána ke dvěma evropským dvorům, aby se stala dvorní malířkou. To jí ale otec nepovolil a vdal ji za benátského zlatníka. Při porodu dítěte zemřela. S tím se Tintoretto nevyrovnal a brzy zemřel. \n\nPodle životopisce Ridolfiho (1594–1658) Marietta Robusti vytvořila mj. dva obrazy – portrét dědečka s chlapcem a obraz s Jacopem Stradem, dvorním malířem a sběratelem. Namalovala i svůj autoportrét, který je v Uffiziích ve Florencii. Dva portréty vznešených žen, které vytvořila, jsou v obrazárně Prado v Madridu. Její tragický osud se stal inspirací pro spisovatele a malíře. Inspiroval George Sandovou, když byla v Benátkách, nebo francouzského malíře a spisovatele P. Cogneta. Od roku 1574, kdy Tintoretto zakoupil dům (dnes ještě stojící) na Fondamenta dai Mori, žila tu a tvořila. Byla pohřbena v nedalekém kostele Madonna del Orto v rodinné hrobce.\n\nNejslavnější benátská malířka, Rosalba Carriera, byla první, která v technice pastelem, původně užívané na zběžné kresby, vytvořila mistrovská díla známá po celé Evropě. Rosalba Carriera (1675–1757) se vzdělávala v jazycích, hudbě a měla i malířské nadání. Nejdříve malovala úspěšně miniatury olejem, potom snad na radu svého švagra Pellegriniho zkusila v roce 1700 portrét pastelem a vytvořila první mistrovské dílo v této technice. Nadšení obchodníků s uměním, sběratelů i aristokracie, která zavítala do Benátek, bylo tak velké, že zapojila do svých zakázek i dvě sestry a později i žačky, aby mohla zakázky zvládat. V roce 1700 dostala od francouzského bankéře Crozata pozvání do Paříže. Vytvořila tu mnoho portrétů a mezi malíři, kteří tuto techniku neznali, vzbudila neobyčejné nadšení a předvedla jim ji. Mnoho malířů potom pastelem úspěšně malovalo, např. Quentin de la Tour, malířka Marie Giroust nebo švýcarský malíř Liotard. Seznámila se i s Watteauem a namalovala jeho portrét. Další její cesta do zahraničí vedla do Vídně, kde byla přijata u dvora v roce 1730. Později po dvou neúspěšných operacích očí oslepla. Její pastely jsou v Akademii a muzeu Rezzonica. V Benátkách bydlela na Velkém kanálu v Casa Biondetti vedle muzea Peggy Guggenheimové. Jejími žačkami byly Felicita Sartori a Marianna Carlevaris.\n\nFelicitas Sartori (1714–1760) se v atelieru Rosalby učila miniaturám, pastelu a grafice od čtrnácti let. Vynikala v rytině do mědi a vytvořila ilustrace k několika knihám. Především ke sbírce „Rime“, veršů renesanční básnířky Gaspary Stampy. Tyto básně vydal v roce 1736 hrabě Rambaldo z Collaltů, který vlastnil zámek v Brtnici u Jihlavy. Obě rytiny jsou otištěny v knize brněnského kurátora. V obrazárně v Galerii starých mistrů v Drážďanech je 15 miniatur od Felicitas Sartori.\n\nMarianna Carlevaris (1703–1750) malovala portréty vznešených Benátčanů pastelem. Známé jsou její portréty všech členů rodiny Balbi. Bratr Marianny byl slavný vedutista Luca Carlevarijs. Její obrazy jsou v paláci Rezzonico.\n\nZatímco Carriera nemusela čelit žádné konkurenci, musela konkurenci malířů náboženských obrazů čelit malířka Giulia Lama.\n\nGiulia Lama (1681–1747) se učila malovat u svého otce a radami jí pomáhal kamarád z dětství, Giambatista Piazzetta. Ten namaloval i její portrét. Velkého obdivovatele měla v matematiku a fyziku opatu Conte Schinellim, který o jejím obraze napsal, že je plný figur, obraz je expresívní a dramatický a stavěl její umění za vyšší, než malbu portrétů. Stěží věděl, že aby mohla takovou malbu namalovat, musela se poučit na spoustě tajně nakreslených aktů. Zanechala jich 200. Část z nich byla vystavena v paláci Rezzonico v roce 2018. Její dílo je v Benátkách v kostele Santa Maria Formoza na hlavním oltáři a v kostele San Vidal. Autoportrét je v Uffizi. V jiném benátském kostele San Panteleon jsou obrazy malířky Elisabetty Lazzarini (1662–1723), kterou učil malovat její bratr. Ten učil malovat i slavného Giambattisty Tiepola. Její nejvýznamnější obraz je v kostele Santa Maria Maddalena.\n\nNa tradiční benátskou malbu vedut navázaly dvě malířky, Antonie Brandeisová (Antonietta Brandeis) a Emma Ciardi.\n\nAntonie Brandeisová (1849–1926) studovala na Akademii krásných umění v Benátkách záhy poté, co se s ní matka a otčím Benátčan odstěhovali z Prahy do Benátek. Studovala velmi úspěšně a ještě při studiích se začala věnovat vedutě. Stala se známou malířkou, která svá díla vystavovala nejen v Itálii, ale i v cizině. Malovala i Florencii nebo Řím, ale největší úspěch měla s obrazy Benátek. Od roku 1906 je posílala k prodeji do Londýna. Čtyři svá díla odkázala Galerii Pitti ve Florencii, další jsou v museu Revoltella v Terstu. Ještě i dnes jsou její obrazy žádané na aukcích.\n\nEmma Ciardi (1879–1933) pocházela z malířské rodiny. Vytvořila si vlastní impresionistický styl, vystavovala v Miláně, Londýně, Paříži, New Yorku. Měla hodně obdivovatelů, mezi nimi byl i známý básník Gabriele D'Annunzio, který ji navštívil v atelieru. Spojovala i realitu s fantazií, když malovala slavné italské zahrady a v ateliéru je doplňovala lidmi v oděvech z 18. století. Vysvětlovala to potřebou snění a úniku. Stačilo jí jen pár tahů štětcem a evokovala lidi, domy. Žila jen pro malování. Její obrazy jsou v paláci Ca’ Rezzonico v Benátkách.\n\nBenátským malířkám patří mnoho prvenství. V renesanci patřily k prvním malířkám V Evropě (Irene di Spilimbergo, La Tintoretta), dokázaly vytvářet velké figurální kompozice náboženských motivů (Irene di Spilimbergo, Lama, Lazzarini), Carriera jako první malovala pastelem mistrovské portréty, zvládly i tradiční benátské veduty. Ve velké konkurenci mužských malířů obstály.\n"}
{"id": "1452233", "url": "https://cs.wikipedia.org/wiki?curid=1452233", "title": "Kyrgyzské oblasti", "text": "Kyrgyzské oblasti\n\nKyrgyzstán je rozdělen do sedmi oblastí (regionů). Hlavní město Biškek a město Oš jsou administrativně nezávislými městy (\"shaar\").\n\nSeznam všech oblastí a samosprávných měst podle počtu obyvatel z roku 2015.\n"}
{"id": "1452236", "url": "https://cs.wikipedia.org/wiki?curid=1452236", "title": "Chalkon", "text": "Chalkon\n\nChalkon (systematickým názvem (\"2E\")-1,3-difenylprop-2-en-1-on) je aromatický keton (a zároveň enon), který je jako funkční skupina součástí mnoha významných biomolekul, které se souhrnně bazývají chalkony nebo chalkonoidy.\n\nChalkon má dvě absorpční maxima, a to na vlnových délkách 280 nm a 340 nm.\n\nChalkon se připravuje aldolovou kondenzací benzaldehydu a acetofenonu za přítomnosti hydroxidu sodného jako katalyzátoru.\n\nTuto reakci je možné uskutečnit i v pevné fázi bez použití jakéhokoliv rozpouštědla.\n\nSubstituované chalkony lze získat piperidinem řízenou kondenzací, čímž se zabrání vedlejším reakcím, jako jsou vícenásobné kondenzace, polymerace a přesmyky.\n\nChalkon patří mezi enony a tak u něj může dojít ke konjugované redukci enonvé skupiny pomocí tributylcínhydridu.\n\nReakcí vhodně substituovaného chalkonu s hydrazinhydrátem za přítomnosti elementární síry lze připravit 3,5-disubstituované 1\"H\"-pyrazoly, místo síry se dá použít peroxodisíran sodný. U další varianty, kde se používá hydrazon, vzniká azin jako vedlejší produkt.\n\nNa následujícím obrázku je zobrazena rovnice syntézy 3,5-difenyl-1\"H\"-pyrazolu z chalkonu:\n\nChalkon a jeho deriváty vykazují mnoho biologických účinků, působí například protizánětlivě.\n"}
{"id": "1452239", "url": "https://cs.wikipedia.org/wiki?curid=1452239", "title": "Wouter Crabeth I.", "text": "Wouter Crabeth I.\n\nWouter Pietersz Crabeth I. (1510 – 1590) byl nizozemský renesanční umělec. Během protestantské reformace spolupracoval v letech 1555–1571 se svým bratrem Dirkem Crabethem na šesti vitrážích kostela Sint Janskerk v Goudě. Jeho vitrážová okna vytvořená v úzké spolupráci s bratrem jsou jedním z důvodů, proč byl kostel zařazen do seznamu památek UNESCO.\n\nOn a jeho talentovaný bratr Dirk byli synové Pietera Dirckza z Goudy. Wouterův věhlas začal stoupat v době, kdy se jeho bratr stal hlavním stavitelem v Janskerku a byl najat, aby pomohl s okenním designem pro ambiciózní řadu oken znázorňující život Sv. Jana Křtitele. Wouter pravděpodobně pomáhal svému bratrovi od roku 1555. Samostatné práci se věnoval až po návratu z Itálie, kde se zdokonalil v malířském umění. Jeho obrazy dokazují lepší dovednosti v perspektivě a často ukazovaly i architektonické pozadí, které jeho umění užití perspektivy zdůrazňovalo. Podle díla Arnolda Houbrakena jeho dílo vyvolávalo v divákovi dojem výšky, zatímco Dirkova díla zdůrazňovala spíše hloubku. Jeho bratr Dirk neměl děti, ale Wouter měl syna jménem Pieter, který se stal starostou města Gouda. Pieter měl syna, také se jménem Wouter Pietersz, který se stal malířem jako jeho jmenovec. Tento vnuk Woutera Crabetha II také cestoval do Itálie, stejně jako jeho dědeček před ním. S vnučkou Crabetha II. pojmenovanou Maria Crabeth, se oženil Reinier van Persijn, malíř a rytec z Alkmaaru.\n\nDodnes zůstává tajemstvím, proč tato okna z vitráží přežila \"Beeldenstorm\" – velký ikonoklasmus a proč Wouter a jeho bratr měli dovoleno pokračovat v práci po přechodu z katolické církve na protestantskou. Kostel má okna od obou nepřátel malířů: Filipa II. Španělského a Viléma I. Oranžského. \n\nArnold Houbraken napsal dvě stránky o bratrech Dirkovi a Wouterovi Crabethových v jeho \"De groote schouburgh der Neder­lantsche konstschilders en schilderessen\" (\"Velké divadlo nizozemských malířů\") napsané mezi roky 1718 a 1721, protože byl překvapen, že byli přehlíženi v díle Karla van Mandera \"Het schilder-boeck\" (\"Malířská kniha\"), kde se zmiňuje pouze o jejich bratrovi Adriaenovi Pietersz Crabethovi. Van Mander se také zmínil, že otec tohoto Adriaena byl nazýván „Krepel Pieterem“ a že žil dlouhou dobu ve Francii a zemřel v Autunu a byl znám jako autor vitráží v katedrále v Autunu.\n\n"}
{"id": "1452256", "url": "https://cs.wikipedia.org/wiki?curid=1452256", "title": "Džalalabadská oblast", "text": "Džalalabadská oblast\n\nDžalalabadská oblast (také známá jako Džalalabat, ) je jedna ze sedmi oblastí v Kyrgyzstánu. Ústředním městem regionu je město Džalal-Abad. Oblast je obklopena (ve směru hodinových ručiček od severu) regiony Talas, Chuy, Naryn, Osh a státem Uzbekistán. Džalalabadská oblast byla založena 21. listopadu 1939. Dne 27. ledna 1959 se stala součástí Ošské oblasti, ale 14. prosince 1990 znovu získala svůj status oblast. Džalalabadská oblast se skládá z 8 okresů, 5 měst, 8 městských osad a 415 obcí.\n\nDžalalabadská oblast má rozlohu 33 647 kilometrů čtverečních (16,9% z celkové rozlohy země).\n\nNa jihu této oblasti leží Ferganská kotlina. Zbytek oblasti je hornatý. Jedna z hlavních silnic v této oblasti, M41, vede z Biškeku do Oše a má velké množství zatáček. Další silnice vede po jižní hranici oblasti téměř k západnímu cípu a pak se otáčí na severovýchod od údolí Chatkalské kotliny k Kyzyl-Adyru v Talaské oblasti. Další významná silnice (v zimě uzavřená) vede z Kazarmanu do Narynu.\n\nNedílnou součástí energetického systému v oblasti je vodní elektrárna Toktogul, která dodává elektřinu a vodu do Kyrgyzstánu a také do sousedních zemí.\n\nV Džalalabadské oblasti se nachází několik horských jezer, ořechových lesů a minerálních pramenů. Má také největší přirozeně rostoucí ořechový les, který se jmenuje Arslanbob. Nachází se asi 40 kilometrů severně od města Džalal-Abad. Oblast je bohatá na ekologické zdroje. Mezi přísně chráněnýmé oblasti (IUCN kategorie Ia), které se nacházejí v regionu, patří přírodní rezervace Sary-Chelek, přírodní rezervace Besh-Aral a Státní přírodní rezervace Padyshata. Je zde také Státní přírodní park Saimalu-Tash, který se nachází v okrese Toguz-Toro. Přírodní památky Džalalabadské oblasti (IUCN kategorie III) jsou: vodopád Tegerek, kterým protéká řeka Kara-Unkur a jeskyně Sogon-Tash, která je složena z červených pískovců Kara-Jygach Rocks v okrese Aksy. Mezi další chráněné rezervace patří:\n\n"}
{"id": "1452258", "url": "https://cs.wikipedia.org/wiki?curid=1452258", "title": "Čistý provozní zisk po zdanění", "text": "Čistý provozní zisk po zdanění\n\nV podnikových financích, je čistý provozní zisk po zdanění (NOPAT) provozním ziskem společnost po zdanění pro všechny Investoři, včetně akcionářů a držitelů dluh.. NOPAT využívají analytici a investoři jako přesné měření ziskovost pro porovnání finančních výsledků společnost v celé její historii a oproti konkurence. \n\nPři výpočtu NOPAT se odečte úrok náklad a účinek jiných neoperačních činností (jednorázových zisk a ztráta) z čistého zisku, aby se dosáhla hodnota, která se blíží hodnotě ročních výdělků firmy. NOPAT je přesně vypočten jako:\n\nNOPAT = (čistý zisk – po zdanění nevýkonové zisky + po ztrátách nevýkonné ztráty + náklad na úroky po zdanění)\nNOPAT nezahrnuje jednorázové ztráty a jiné jednorázové poplatky, protože nereprezentují skutečnou a průběžnou ziskovost podnik. Například společnost může vzniknout pořizovacími náklady, které by se v budoucnu neočekávaly. Tyto náklady by negativně ovlivnily výdělky v běžném roce, ale nepředstavují přesně činnosti podniku. Tyto náklady by měly být vyloučeny při provádění jakéhokoli typu analýza, aby bylo možné určit provozní a finanční efektivitu společnost nebo porovnat výsledky s jinými podniky.\n\nPro hrubý výpočet se NOPAT podobá výnosy před úroky po zdanění (EBIAT).\n\nHrubý výpočet pro NOPAT je:\n\nNOPAT se často používá ve výpočtech ekonomické přidané hodnoty (Ekonomická přidaná hodnota) a peněžního toku (cash flow).\n\nCo je to \"čistý provozní zisk po zdanění – NOPAT\nČistý provozní zisk po zdanění (NOPAT) je potenciální hotovostní výnosy společnosti, pokud by její kapitalizace nebyla zneužita – to znamená, kdyby neměla žádný dluh. NOPAT se často používá v výpočtech s ekonomickou přidanou hodnotou (EVA). NOPAT je přesnější pohled na provozní efektivitu společností s pákovým efektem a nezahrnuje daňové úspory, které mnoho společností získává kvůli stávajícím dluhům.\n\nČistý provozní zisk po zdanění ukazuje, jak dobře společnost vykonávala prostřednictvím svých základních operací bez zdanění. Tento údaj nezahrnuje jednorázové ztráty nebo poplatky; tyto údaje neposkytují skutečné zobrazení skutečné ziskovosti společnosti. Některé z těchto poplatků mohou zahrnovat poplatky spojené s fúzí nebo akvizice, které, pokud jsou zvažovány, nemusí nutně ukazovat přesný obraz o činnostech společnosti, ačkoli mohou mít vliv na hospodářský výsledek společnosti v daném roce.\n\nAnalytici zahrnují mnoho různých ukazatelů výkonnosti při hodnocení společnosti jako investice. Mezi nejčastěji používané ukazatele výkonnosti patří růst tržby a čistý zisk. Odbyt poskytuje špičkové měřítko výkonnosti, ale nemluví o efektivitě provozu. Čistý zisk zahrnuje provozní náklady, ale také daňové úspory z dluhu. Čistý provozní zisk po zdanění je hybridním výpočtem, který umožňuje analytikům porovnávat výkonnost společnosti bez vlivu pákové efektivity. Tímto způsobem je to přesnější měřítko čisté provozní účinnosti.\n\nProvozní výnos je také označován jako zisk před zdaněním a daněmi (EBIT). Pokud je například EBIT 10 000 USD a daňová sazba je 30%, výpočet činí 10 000 USD vynásobený 1 mínus .3 nebo .7, což se rovná 7 000 USD. Jedná se o sbližování peněžních toků po zdanění bez daňové výhody dluhu. Všimněte si, že pokud společnost nemá dluh, čistý provozní zisk po zdanění je stejný jako čistý zisk po zdanění. Při výpočtu čistého provozního zisku po zdanění analytici rádi srovnávají s podobnými společnostmi ve stejném odvětví, protože některé průmyslové odvětví mají vyšší nebo nižší náklady než jiné.\n\nKromě poskytnutí analýzy s mírou hlavní provozní efektivity bez vlivu dluh, fúzí a akvizic analytici využívají čistý provozní zisk po zdanění. Využijí to pro výpočet volného peněžního toku do podniku (FCFF), což se rovná čistému provoznímu zisku po zdanění, mínus změny pracovního kapitálu. Používají je také při výpočtu ekonomického volného peněžního toku podniku (FCFF), který se rovná čistému provoznímu zisku po zdanění mínus kapitál. Obě jsou primárně používány analytiky, kteří hledají akviziční cíle, neboť financování nabyvatele nahradí stávající dohodu o financování. Další způsob výpočtu čistého provozního zisku po zdanění je čistý zisk plus čistý náklad na úroky po zdanění nebo čistý zisk plus čisté úrokové náklady vynásobený 1, sníženou o daňovou sazbu.\n\nZisk před úroky po zdanění (EBIAT) je finanční opatření, které je ukazatelem provozní výkonnosti společnosti. EBIAT, který je ekvivalentní EBIT po zdanění, měří ziskovost společnosti bez zohlednění kapitálové struktury, jako jsou poměry jako dluh k vlastnímu kapitálu. EBIAT měří schopnost společnosti vytvářet příjmy z jejích činností za určité časové období.\n\nEBIAT bere v úvahu daně, protože daně jsou považovány za trvalý náklad, který je mimo kontrolu společnosti, zvláště pokud jsou ziskové. EBIAT se ve finanční analýze běžně nepoužívá, stejně jako zisk před zdaněním, daněmi, odpisy a amortizací (EBITDA), nicméně je sledován, neboť představuje hotovost k dispozici věřitelům, pokud existuje někdy likvidační událost. Pokud společnost nemá mnoho odpisů nebo amortizace, může být EBIAT pozorněji sledován.\n\nVýpočet pro EBIAT je velmi jednoduchý. Je to EBIT x (1 – daňová sazba).\n\nSpolečnost X zaznamenává tržby ve výši 1 000 000 USD za rok. Za stejné období společnost hlásí nevýkonné výnosy ve výši 30 000 USD. Náklady na prodané zboží společnosti činí 200 000 dolarů, zatímco odpisy a amortizace jsou vykázány na 75 000 dolarů. Prodejní, všeobecné a administrativní výdaje jsou 150 000 dolarů a další různé výdaje jsou 20 000 dolarů. Společnost také vykazuje jednorázový zvláštní výdaj ve výši 50 000 USD za rok.\n\nV tomto příkladu by byl EBIT vypočten jako:\n\nEBIT = $ 1,000,000 – ($ 200,000 + $ 75,000 + $ 150,000 + $ 20,000 + $ 50,000) + $ 30,000 = $ 535,000\n\nPokud je daňová sazba pro společnost X 30%, pak se EBIAT vypočítá jako:\n\nEBIAT = EBIT x (1 – daňová sazba) = 535 000 USD x (1 – 0,3) = 374 500 USD\n\nNěkteří analytici tvrdí, že zvláštní výdaje by neměly být zahrnuty do výpočtu, protože nejsou opakované. Je podle uvážení analytika, který provede kalkulaci, zda je zahrnout, nebo ne závisí na velikosti speciálních, ale tyto typy řádkových položek mohou mít velké výsledky. V tomto příkladu, pokud jsou jednorázové zvláštní výdaje vyloučeny z výpočtů, by následovaly následující čísla:\n\nEBIT bez zvláštních nákladů = 585 000 USD\n\nEBIAT bez zvláštních nákladů = 409 500 USD\n\nBez zvláštních výdajů je EBIAT pro společnost X o 9,4% vyšší, což může mít velké důsledky pro osoby s rozhodovací pravomocí.\n\nEBITDA znamená zisk před úroky, daněmi, odpisy a amortizací. EBITDA je měřítkem finanční výkonnosti společnosti a za určitých okolností se používá jako alternativa k výnosům nebo čistému zisku. EBITDA může být zavádějící, protože odkládá náklady na kapitálové investice, jako jsou majetek, budovy a zařízení. Tato metrika také vylučuje výdaje spojené s dluhem tím, že přidá zpět nákladové úroky a daně do výdělku.\nEBITDA je v podstatě čistý zisk (nebo zisk) s navýšeným úrokem, daněmi, odpisy a amortizací. EBITDA lze využít k analýze a srovnání ziskovosti mezi společnostmi a průmyslovými odvětvími, protože eliminuje dopady financování a kapitálových výdajů. EBITDA se často používá v poměru ocenění a lze jej porovnat s hodnotou a výnosem podniku.\n\nEBITDA = provozní zisk + náklady na odpisy + náklady na amortizaci\nEBITDA = čistý zisk + úroky + daně + odpisy + amortizace\n\nÚrokové náklady a v menší míře úrokové výnosy se připočítají zpět k čistému zisku, který neutralizuje náklady na dluh, stejně jako vliv úrokových plateb na daně. Daň z příjmů se také připočítává k čistému zisku, který ne vždy zvyšuje EBITDA, pokud má společnost čistou ztrátu. Společnosti mají tendenci sledovat výkon EBITDA, když nemají velmi působivý (nebo dokonce pozitivní) čistý příjem. Není to vždy svědčící známka zlomyslnosti tržního trhu, ale někdy může být použita k odvrácení investorů od nedostatku reálné ziskovosti.\n\nSpolečnosti používají odpisy a amortizační účty k úhradě nákladů na majetek, budovy a zařízení nebo kapitálové investice. Amortizace se často používá k úhradě nákladů na vývoj softwaru nebo jiného duševního vlastnictví. To je jeden z důvodů, proč se začínající technologie a výzkumné společnosti vyznačují EBITDA při komunikaci s investory a analytiky.\n\nSprávní týmy budou tvrdit, že používání EBITDA poskytuje lepší obraz o trendech růstu zisku, když jsou vyloučeny výdajové účty spojené s kapitálem. I když není nic, co by bylo nutně zavádějící, pokud jde o používání EBITDA jako ukazatele růstu, může někdy zastínit skutečnou finanční výkonnost a rizika společnosti.\n\n\n"}
{"id": "1452265", "url": "https://cs.wikipedia.org/wiki?curid=1452265", "title": "Jacob Rees-Mogg", "text": "Jacob Rees-Mogg\n\nJacob Rees-Mogg (* 24. května 1969) je britský politik za Konzervativní stranu, od voleb v roce 2010 poslanec Dolní sněmovny Spojeného království za volební obvod North East Somerset a od 24. července 2019 vůdce Dolní sněmovny. Svůj poslanecký mandát obhájil úspěšně ve volbách v letech 2015 a 2017. Naopak neúspěšné byly dřívější pokusy v letech 1997 a 2001. Je znám svými konzervativními názory a podporou odchodu své země z Evropské unie.\n\nJe synem britského žurnalisty a dlouholetého šéfredaktora deníku \"The Times\" Williama Reese-Mogga. Narodil se ve venkovském sídle Ston Easton Park u Bristolu a byl vychován chůvou Veronicou Crookovou, jež pečuje i o jeho vlastní děti. Vystudoval elitní střední školu Eton College a následně historii na Trinity College Oxfordské univerzity. Ihned po dokončení studií si jej vybral za asistenta Chris Patten, poslední guvernér Hongkongu.\n\nI v rámci Konzervativní strany je považován za výrazně sociálně konzervativního. Dlouhodobě podporuje odchod Spojeného království z Evropské unie (tzv. brexit) a již před referendem v roce 2016 výrazně pomáhal s kampaní straně, která propagovala odchod. Následně se stal členem skupiny Leave Means Leave (Odchod znamená odchod), která se staví proti oslabování výsledků referenda o brexitu. Rees-Mogg nevylučuje ani tzv. „tvrdý brexit“, tedy odchod země z unie bez následné dohody o vzájemných vztazích. Kontroverze vzbudila jeho obhajoba britských koncentračních táborů z období búrských válek.\n\nJe římskokatolického vyznání. S manželkou Helenou de Chair má dceru a pět synů; nejstaršího syna Petera začal Rees-Mogg opatrně zapojovat i do veřejného života. Společně s manželkou vlastní majetek v hodnotě přibližně 120 milionů liber, včetně zámeckého sídla Gournay Court ve vesnici West Harptree v somersetském hrabství a luxusního pětipatrového domu v londýnském Westminstru.\n"}
{"id": "1452270", "url": "https://cs.wikipedia.org/wiki?curid=1452270", "title": "Heinkel He 343", "text": "Heinkel He 343\n\nHeinkel He 343 byl projekt bombardovacího, těžkého stíhacího a průzkumného letounu, který vyvinul německý výrobce letadel Heinkel.\n\nV lednu 1944 proběhla diskuse mezi Heinkelem a oberstleutnantem Kneymeyerem. Jednalo se o vývoj nového čtyřmotorového bombardéru. Tehdy již Heinkel pracoval na podobném projektu pod číslem P.1068. Nakonec však bylo rozhodnuto upravit a zvětšit existující design – Arado Ar 234. Byla domluvena smlouva o výstavbě dvaceti letadel včetně prototypu a předvýrobní verze. Nicméně RLM nikdy nebylo nadšeno s designem Heinkelu, He 343 také soupeřil o svou výrobu s typem Junkers Ju 287. Heinkel dokonce napsal na RLM dopis, kde vypisoval přínosy svého projektu. Výroba He 343 byla poté do konce roku 1944 zastavena, a to kvůli přednostnímu programu výroby jednomotorových stíhačů. Části a formy byly uloženy do skladu nebo skončily ve šrotu.\n\nProjekt získal od RLM označení He 343. Křídla byla zvětšena a trup rozšířen. Projekt byl také známý jako „Stabo 16“, toto označení vzniklo zkrácením slova \"Strahlbomber\" (tryskový bombardér). Letadlo mělo vzletovou hmotnost 16 tun. Zvětšením trupu bylo vytvořeno místo pro vnitřní pumovnici a nově vyvinutý podvozek. Konstrukce vzala v úvahu použití řady různých motorů. Čtyři proudové motory byly instalovány v křídlech. Použity byly motory Junkers Jumo 004B, ale uvažovalo se, že v okamžiku připravenosti prototypu budou k dispozici motory Jumo 004C. Uvažovalo se také o použítí motorů BMW 003 a Heinkel HeS 011. Motory byly vysunuty na křídle vpřed, aby se vytvořil prostor pro křídlové klapky. Trup a kokpit byly přepracovány, kokpit byl navržen jako přetlaková kabina.\n\nPo válce použil Sovětský svaz design letadla jako základ pro vývoj Iljušinu Il-22, lišícího se v rozměrech a ve velikosti posádky. Postaven byl jeden prototyp, který byl vyzkoušen za letu. Výsledky testů pak byly použity při vývoji typu Iljušin Il-28.\n\nHe 343A-1 byla bombardovací verze. Nosnost bombového nákladu byla závislá na použitých motorech a mohla se pohybovat v rozmezí 2000 až 3000 kg, z nichž až 2000 kg bylo neseno ve vnitřní pumovnici a až 1000 kg na vnějších závěsech. Uvažovalo se i o nesení řízené pumy Fritz X ve vnitřní pumovnici, to si ale vyžádalo třetího člena posádky pro řízení střely. Další výzbroj se skládala ze dvou kanonů MG 151 ráže 30 mm nebo 20 mm s 200 náboji na hlaveň. Zbraně byly pevně umístěné pod směrovým kormidlem střílejícím vzad.\n\nHe 343A-2 byl průzkumnou verzí. Letoun byl stejný jako verze A-1 s tím rozdílem, že do pumovnice se doinstalovala přídavná nádrž a dvě kamery Rb 75/30.\n\nHe 343A-3 byl první verzi \"Zerstöreru\" (ničitel bombardérů). Nesené zbraně byly tyto: čtyři 30mm kanony MK 103 se 400 náboji. Další variantou výzbroje bylo: dva 30mm kanony MK 103 se 100 náboji na hlaveň a dvěma 20mm kanony MG 151/20 s 200 výstřely. Zbraň byla umístěna v jednom kompletu v pumovnici. Byla také zkoumána možnost použití zbraní až do ráže 50 mm. Hlaveň byla vedena z pravé strany trupu, protože přední podvozkové kolo se zatahovalo stranou do trupu.\n\nHe 343B-1 byl druhou verzí Zerstöreru. Velkým rozdílem oproti předchozí verzí bylo to, že ochranná palba pevných zadních kanonů byla nahrazena dálkově ovládanými kanóny MG 151 o ráži 20 mm, pistolí FHL 15Z. Letouny této verze měly již dvě směrová kormidla. Zbraně byly ovládány z kokpitu přes periskop.\n\n"}
{"id": "1452271", "url": "https://cs.wikipedia.org/wiki?curid=1452271", "title": "Dezurbanizace", "text": "Dezurbanizace\n\nDezurbanizace (také desurbanizace, deurbanizace či kontraurbanizace, z angl. \"counterurbanization\") je opak urbanizace, proces, kdy se lidé stěhují z měst na venkov. Dochází k němu ve vyspělých průmyslových zemích a v zemích, kde je již urbanizace v pokročilém stupni. Dezurbanizace je jedním ze znaků přechodu od industriální společnosti ke společnosti postindustriální. Příkladem země, kde je dezurbanizace poměrně rozšířená, jsou Spojené státy americké.\n\nJako první tento proces popsal roku 1980 americký geograf Brian J. L. Berry ve své práci \"Urbanization and Counterurbanization in the United States\", který viděl dezurbanizaci jako nástupce urbanizace. \n\nV 60. letech se ve Spojených státech amerických zastavil růst velkých měst a přilehlých metropolitních oblastí a začátkem 70. let začaly tyto regiony ztrácet obyvatele z důvodu migrace. V některých zemích západní Evropy docházelo k podobným procesům, ale v mírnější podobě. Příčin dezurbanizace je řada, mezi ty hlavní patří snazší mobilita a úbytek tradičních průmyslových odvětví, jako těžba uhlí, strojírenství a těžká metalurgie, z prostředí velkých měst, kde se čím dál více koncentrují zaměstnání ze sektoru služeb. To má za následek rychlý úbytek lidí pracujících v průmyslu.\n\nDezurbanizace nastává jako fenomén hlavně v oblastech bývalé průmyslové důležitosti. Ve Spojených státech je to územní část na severovýchodě země mezi státy Nová Anglie a Illinois, tzv. rezavý pás. Dříve tato oblast byla srdcem amerického průmyslu, ale od 50. let zažívá toto území ekonomický propad a odliv populace. V Evropě hovoříme o bývalých průmyslových regionech jako je Porúří, jižní Belgie, severovýchodní Francie nebo jižní Anglie.\n\nV Česku spíše než k dezurbanizaci, dochází k procesu suburbanizace, kdy se lidé z center měst stěhují do okrajových čtvrtí. Jednou z příčin tohoto fenoménu jsou rostoucí ceny nemovitostí v největších českých městech. Největší nárůst suburbanizace byl zaznamenán v devadesátých letech.\n\nV bývalém Sovětském Svazu byla ve 20. letech 20. století vypracována řada plánů na rovnoměrné rozmístění obyvatelstva, které byly inspirovány myšlenkami Karla Marxe a Friedricha Engelse. Hlavním cílem těchto plánů byla decentralizace a podpora rozvoje středních měst. S nástupem industrializace v Sovětském Svazu ve 30. letech minulého století byly tyto plány neuskutečněny.\n\nPo rozpadu Sovětského Svazu se mnoho obyvatel začalo stěhovat z měst na venkov. Tento trend byl způsobem prudkého zhoršení ekonomické a politické situace. Pro obyvatele bylo jednodušší získat bydlení na venkově, ačkoliv s prací a příjmy venkov zaostával za městy. Při silném poklesu cen a zvýšené kriminalitě faktor útočiště často převažoval nad ostatními. V polovině 90. let se ukázalo, že je jednodušší si vydělat peníze ve městě a to vedlo k migraci obyvatel do měst. Od počátku 21. století dochází k velmi rychlému poklesu venkovské populace s obnovením předchozích migračních trendů z vesnice do města.\n\nV Londýně dochází k vylidňování celých metropolitních oblastí a zároveň rostou počty obyvatel ve vnějších periferních zónách.\n\nPo celé Americe dochází k procesu dezurbanizace. Lidé se stěhují z velkých měst do menších především kvůli pracovním místům, daňovým sazbám a vysokým životním nákladům, které souvisí s životem ve velkých městech.\n\nDezurbanizace je nejčastější příčinou vzniku vážné městské krize. Tento proces lze pozorovat při neustálém snižování tempa růstu městské populace, v jehož důsledku je město i předměstská oblast vylidněna.\n\nVe venkovských oblastech existuje proces urbanizace v sociálním smyslu – městský životní styl je stále více populární, především mezi ekonomicky mladším obyvatelstvem, a vyžaduje vznik a rozvoj nových typů služeb, což vede k procesu územní urbanizace. \n\n\n"}
{"id": "1452277", "url": "https://cs.wikipedia.org/wiki?curid=1452277", "title": "Vichřice", "text": "Vichřice\n\nVichřice je typ větru v Beaufortově stupnici, má pořadové číslo 9. Ve výšce 10 metrů má tento vítr rychlost 20,8 až 24,4 m/s (t.j. 75 až 88 km/h). Dříve byl vichřicí označován stupeň 11 (28,5 až 32,6 m/s), který se nyní označuje jako mohutná vichřice.\n\nRozpoznávacími znaky tohoto typu větru na pevnině jsou: menší škody na stavbách (strhává tašky a břidlici ze střech), lámou se větší větve stromů a převrací lehčí předměty jako zahradní plastový nábytek či popelnice. V Beaufortově stupnici větru se vichřice označuje též jako silný vichr.\n\nVichřice je natolik silná, že převrací lehčí předměty. Dokáže polámat i velmi silné větve či malé stromy. Při tomto stupni dochází k výpadku elektrického proudu a telefonního spojení pádem větví či stromů na elektrické vedení. Padajícími větvemi mohou být poškozena i vozidla stojící pod stromy, případně budovy; vichřice může strhnout střešní krytinu. Stromy spadlé přes koleje nebo vozovku mohou způsobit obtíže v dopravě. Chůze proti větru je obtížná až nemožná. V Česku varuje před nebezpečím Český hydrometeorologický ústav prostřednictvím medií.\n"}
{"id": "1452278", "url": "https://cs.wikipedia.org/wiki?curid=1452278", "title": "Gallipoli Football 1909 SSD", "text": "Gallipoli Football 1909 SSD\n\nGallipoli Football 1909 SSD je italský klub hrající v sezóně 2018/19 v regionální lize a sídlící ve městě Gallipoli. Klub byl založen v roce 1946 jako \"Fiamma Jonica Gallipoli\". Do sezony 1972/73 klub hraje nejvýše v regionálních ligách. V sezoně 1979/80 klub hraje čtvrtou ligu. Po sezoně je klub v bankrotu a je založen klub nový – \"Virtus Gallipoli\" a hrají v regionální lize. V roce 1994 se klub slučuje s klubem \"Vis Nardo\" a je změněn název na \"Vis Gallipoli\". V roce 1999 klub zanikl. Záhy vzniká klub nový – \"Associazione Calcio Gallipoli\" a začínají v regionální lize.\nV roce 2002 klub kupuje místní podnikatel a politik Vincenzo Barba. V sezoně 2009/10 hraje poprvé ve své klubové historii druhou ligu. Hrají ji rok a sestupují. Klub je ve velkých dluzích a je vypsán konkurs. Vzniká klub nový – \"Associazione Sportiva Dilettantistica Gallipoli Football 1909\" a hrají v regionální lize.\n\nNejvyšší soutěž nikdy nehrály. Nejlepší úspěch je hraní ve druhé lize a to v 1 sezoně.\n\n"}
{"id": "1452287", "url": "https://cs.wikipedia.org/wiki?curid=1452287", "title": "Berthold Auerbach", "text": "Berthold Auerbach\n\nBerthold Auerbach, původním jménem Moses Baruch Auerbach, (28. února 1812, Nordstatten, dnes součást Horb am Neckar - 8. února 1882, Cannes, Francie) byl německý spisovatel a překladatel židovského původu.\n\nPocházel z židovské rodiny a na základě vůle rodičů se měl stát rabínem. Proto v letech 1825–1830 navštěvoval nejprve talmudskou školu v Hechingenu a pak rabínskou školu v Karlsruhe. Roku 1830 však přestoupil na gymnázium ve Stuttgartu a v letech 1832–1833 studoval práva a pak filozofii na univerzitě v Tübingenu. ROku 1833 přestoupil na Mnichovskou univerzitu, odkud byl za účast v zakázaném buršáckém spoku Germania vyloučen (byl dokonce odsouzen na dva měsíce do vězení). Studium mohl v letech 1834–1837 dokončit na univerzitě v Heidelbergu. Roku 1838 vstoupil do [Svobodné zednářství|zednářské lóže]] ve Frankfurtu nad Mohanem.\n\nStudiem díla Barucha Spinozy se rozešel s ortodoxním judaismem. Byl takovým obdivovatelem tohoto filosofa, že roku 1841 přeložil jeho práce do němčiny. Obrovskou popularitu mu pak přinesly až jeho \"Schwarzwälder Dorfgeschichten\" (\"Schwarzwaldské vesnické povídky\") z roku 1843, kterými se proslavil a které mu umožnily, aby se od roku 1845 stal úspěšným spisovatelem na volné noze. V letech 1849–1854 napsal další tři díly těchto příběhů a stal se zakladatelem tohoto žánru realistických povídek z venkovského prostředí, který se šířil po celé Evropě.\n\nRoku 1848 se zúčastnil revolučních bojů ve Vídni. Od roku 1849 do roku 1859 žil v Drážďanech. Následně se přestěhoval do Lipska a pak do Berlína. Vznik Německého císařství roku 1871 jej naplnil hrdostí. Roku 1872 se usídlil ve Freiburgu. Usiloval o duchovní a politickou svobodu a o zrovnoprávnění ždovského obyvatelstva a byl zarmoucen růstem německého antisemitismu. Kromě vesnických povídek je autorem řady románů a nepříliš úspěšných dramat.\n\nNa podzim roku 1881 onemocněl těžkým zápalem plic. Na radu svého lékaře se odjel líčir do Cannes, kde zemřel. Byl pohřben na židovském hřbitově v rodném Nordstattenu.\n\n\n"}
{"id": "1452288", "url": "https://cs.wikipedia.org/wiki?curid=1452288", "title": "Suurupi (poloostrov)", "text": "Suurupi (poloostrov)\n\nPoloostrov Suurupi (estonsky: Suurupi poolsaar) se nachází v severozápadním Estonsku v obci Harku v kraji Harjumaa ve Finském zálivu. Je vzdálen 19 km západně od hlavního města Tallinu. \n\nJeho nejsevernější části je mys Ninamaa. Poloostrov je omýván na západě vodami zálivu Lohusalu a zálivu Kakumäe z východu (Tallinnský záliv). Na severu je ostrov Naissaar. Na poloostrově jsou obce Muraste, Suurupi a Viti. Hustota obyvatel je 40 osob na km².\n\nPodnebí je kontinentální. Průměrná roční teplota je 3 °C. Nejteplejším měsícem je červenec, kdy průměrná teplota je 17 °C a nejchladnějším měsícem je v leden s průměrnou teplotou -11 °C.\n\nSilnice č. 11390 Tallin–Rannamöisa–Kloogaranna\n\nNa poloostrově Suurupi se nachází: \n\n"}
{"id": "1452290", "url": "https://cs.wikipedia.org/wiki?curid=1452290", "title": "Opera Nazionale Dopolavoro", "text": "Opera Nazionale Dopolavoro\n\nOpera Nazionale Dopolavoro (zkratka OND) byla italská fašistická volnočasová a rekreační organizace pro dospělé, působící mezi lety 1927–1945.\n\nV dubnu 1925 vyhověl italský vůdce Benito Mussolini požadavku fašistických odborových svazů na vytvoření nové volnočasové organizace, a do jejího čela dosadil bývalého ředitele italského Westinghousu Maria Gianiho. odbory tento krok vnímaly jako možnost, jak soupeřit se socialisty, kteří v té době již podobné organizace měli. OND byla zpočátku koncipována jako apolitická instituce, inspirovaná YMCA, což jí pomohlo získat podporu i ze strany zaměstnavatelů. Změna přišla po dvou letech, v dubnu 1927, kdy nestranného Gianiho nahradil ve vedení OND fašistický politik Augusto Turani, který obrátil kurs organizace k podpoře fašistické strany a jejího režimu.\n\nVe 30. letech,pod vedením Achillea Staraceho, se z OND stala primárně rekreační organizace zaměřená na sport a ostatní tělovýchovné činnosti. Do roku 1936 zahrnovala až 80% italského dělnictva. OND byla nejpočetnější fašistickou organizací v Itálii.\n\nOrganizace poskytovala svým členům různé benefity, například slevy na jízdné, na vstupenky do divadla, na koncerty, sportovní utkání, a další kulturní a společenské akce. Podporovala též zájmovou činnost, například zahrádkaření, sport, turistiku a herectví. Členství bylo přístupné celé veřejnosti kromě politicky nepohodlných osob. Organizace podléhala přímo generálnímu tajemníkovi fašistické strany, v provinciích pak provinčním vůdcům. Byla organizována jak podle územního, tak podle oborového principu.\n\nOND nikdy neměla nouzi o členy, ale podle historika Tobiase Asbeho, přestože aktivity této organizace byly dělníky oblíbeny, nikdy „neproměnily pracující v přesvědčené stoupence fašistického režimu“. \nPodle Adriana Lytteltona „byly pokusy o použití OND jako prostředku pro přímou politickou indoktrinaci nebo kulturní vzestup zpravidla poraženy selháním těchto kádrů používat jazyk, kterému by jejich stoupenci mohli rozumět“. Organizace nikdy nedosáhla rozsahu nebo významu nacistických hnutí, jako bylo například „Kraft durch Freude“.\n\nDalší organizace podobného ražení, Opera Nazionale Balilla, byla určena pro italskou mládež a umožňovala svým členům bezplatně nebo s nízkým poplatkem navštěvovat společenské akce v klubech, tančírny, sportovní zařízení, koncerty, divadelní představení, cirkusy nebo výlety do přírody. Tato organizace také finančně podporovala sportovní turnaje a festivaly.\n\n\nSpeciální komisař pro OND \n\nPo druhé světové válce byla OND přeměněna na ENAL (\"Ente nazionale assistenza lavoratori\"), která byla zrušena v roce 1978.\n\n"}
{"id": "1452293", "url": "https://cs.wikipedia.org/wiki?curid=1452293", "title": "Gallipoli (rozcestník)", "text": "Gallipoli (rozcestník)\n\nGallipoli může znamenat:\n\n\n\n"}
{"id": "1452296", "url": "https://cs.wikipedia.org/wiki?curid=1452296", "title": "Dolní maják Suurupi", "text": "Dolní maják Suurupi\n\nDolní maják Suurupi (estonsky: \"Suurupi alumine tuletorn\") je pobřežní maják, který stojí na pobřeží poloostrova Suurupi ve vesnici Suurupi v obci Harku v kraji Harjumaa ve Finském zálivu v Baltském moři v Estonsku.\n\nMaják je ve správě Námořního úřadu Estonska. Registrační číslo Estonského úřadu námořní dopravy (Veeteede Amet, EVA) je 374\n\nMaják je kulturní památkou Estonska vedený od 25. listopadu 1997 v seznamu památek pod číslem 9465.\n\nPrvní maják na poloostrově Suurupi byl dřevěný 11 m vysoký postavený v roce 1859. O rok později byl vybaven Fresnelovou čočkou. V roce 1863 byla východní stěna majáku natřená na bílo ostatní byly žluté a střecha červená. V roce 1885 v rámci oprav byl maják zvýšen o jedno podlaží (o 3,5 m). Od roku 1888 jsou všechna stěny bílé. V roce 1911 byla přistavěna dřevěná technická budova, obytný dům pro strážce majáku. V roce 1931 byl zavedeno používání acetylénové lampy a vymezen světelný sektor. Maják přežil období druhé světové války bez vážných škod. Estonská sovětská socialistická republika stavěla nové a opravovala nejvíce poškozené majáky. Díky tomu se dochoval tento jediný dřevěný maják v Estonsku. Maják je nejstarším dřevěným majákem v severní části Evropy.\n\nV roce 1998 byla provedena rozsáhlá záchranná práce. Maják byl kompletně restaurován.\n\nS majákem se dochovala obytná budova strážce majáku, technická budova, sauna a sklad na petrolej. Celý komplex je chráněným kulturním dědictvím Estonska. Maják je plně automatizován.\n\nPyramidová čtyřpatrová dřevěná věž postavená na obdélníkovém půdorysu 10 x 8 m ukončená sedlovou střechou. Maják je natřen bílou barvou. V každém patře je jiné okno, v nejvyšším patře je balkon pod zdrojem světla. Původním zdrojem světla byla petrolejová lampa, od roku 1967 byl elektrifikován.\n\nTechnická budova z roku 1911 je nízká přízemní dřevěná stavba s dělenými okny o výměru 36,2 m\n\nObytný dům z roku 1911 je nízká přízemní stavba postavena na půdorysu T. Dělená okna majípůvodní okenice.\n\nzdroj\n\n\noznačení\n\n\n"}
{"id": "1452308", "url": "https://cs.wikipedia.org/wiki?curid=1452308", "title": "Jančařík", "text": "Jančařík\n\nPříjmení Jančařík nosí více různých osobností:\n\n\n"}
{"id": "1452312", "url": "https://cs.wikipedia.org/wiki?curid=1452312", "title": "Incident v Kerčském průlivu", "text": "Incident v Kerčském průlivu\n\nIncident v Kerčském průlivu (též incident u Kerčského průlivu) se odehrál 25. listopadu 2018, když ruská pobřežní stráž zabránila třem lodím ukrajinského námořnictva ve využití Kerčského průlivu.\n\nDva dělové čluny a remorkér byly na cestě z černomořské Oděsy do Mariupolu na severním pobřeží Azovského moře. Podle Ruska narušily ukrajinské lodě ruské teritoriální vody poblíž Kerčského průlivu, neplnily formální postup pro průchod přes úžinu, vykonávaly zde několik hodin nebezpečné manévry, přičemž nereagovaly na snahy o rádiové spojení. Ukrajina uvedla, že předem oznámila Rusům, že plavidla se budou pohybovat přes úžinu. Ukrajinské lodě byly zadrženy a zabaveny ruskými silami těsně za hranicí mezinárodních vod, když mířily směrem do Oděsy.\n\nObě strany se navzájem obvinily z provokací. Ukrajinská vláda poté vyhlásila stanné právo v regionech podél hranice s Ruskem a v pobřežních oblastech Černého moře. Incident se stal jen několik dní před summitem G20 v Buenos Aires.\n\nKerčský průliv leží mezi Tamaňským poloostrovem v ruském Krasnodarském kraji a poloostrovem Krym, jenž byl v roce 2014 Ruskem anektován, a je jedinou námořní cestou do Azovského moře. V květnu 2018 byl napříč průlivem dokončen Krymský most, čímž byl výrazně omezen prostor pro plavbu. Federální služba bezpečnosti, pod niž spadá i ochrana hranic a pobřežní stráž, od té doby v průlivu prověřuje lodě mířící z a do ukrajinských přístavů ještě důkladněji, což výrazně zpomaluje lodní dopravu.\n\nPodle smlouvy z roku 2003, mohou průplav ruské i ukrajinské lodě svobodně využívat, průjezd vojenských lodí je ale třeba předem ohlásit a následovat formální postup pro průchod přes úžinu. Oba státy mají právo na inspekci plavidel plující do nebo z Azovského moře. Podle Režimu vojenských lodí rezoluce OSN o mořském právu, mají válečné lodě na moři imunitu vůči jurisdikci pobřežního státu, pokud však některá válečná loď nesplňuje zákony a předpisy pobřežního státu, týkající se průchodu pobřežním mořem, pobřežní stát může požadovat, aby loď okamžitě opustila pobřežní moře.\n\nLodě jiných zemí zde při plavbě musí mít souhlas obou stran. Ukrajinští radikálové požadovali zrušit dohodu s Ruskem o Azovském moři. Kdyby byla smlouva vypovězena, podle platného mezinárodního práva, by každému pobřežnímu státu patřila výsostná práva jen v pobřežním 12mílovém pásmu a ostatní vody Azovského moře by se staly tzv. internacionálním mořem. Volně operovat v Azovském moři by pak mohly také například lodě států NATO.\n\nV březnu 2018 zadržela Ukrajina ruskou rybářskou loď \"Nord\" s deseti Rusy na palubě. Kapitán čelí na Ukrajině až pěti letům vězení kvůli „nezákonné návštěvě Krymu s cílem poškodit státní zájmy\". Posádka byla obviněna, že v rozporu s ukrajinskými zákony využívá krymský přístav Kerč okupovaný Ruskem a bez povolení loví v Azovském moři. Kyjev loď zabavil a nabízí v aukčním prodeji. V srpnu byl Ukrajinou zadržen ruský tanker MV \"Mechanik Pogodin\" (IMO: 9598397, MMSI: 273354720) v přístavu Cherson. Uvedené incidenty se obešly bez mezinárodních intervencí a Ukrajina je odmítla řešit diplomatickou cestou. Ruská strana posílila hraniční inspekce v Azovském moři.\n\n23. září proplul Kerčskou úžinou, za doprovodu plavidel ruské pobřežní stráže, armádní konvoj dvou ukrajinských bojových lodí.\n\nEvropský parlament schválil dne 25. října 2018 návrh usnesení, kterým byly stanovené zvýšené sankce proti Rusku v případě zhoršení situace v Azovském moři.\n\nV dopoledních hodinách 25. listopadu 2018 se ke Kerčskému průlivu blížily od jihu tři lodě ukrajinského námořnictva, dva dělové čluny projektu 58155 \"Gjurza-M\", \"Berďansk\" (P175, ex U175) a \"Nikopol\" (P176, ex U176), a remorkér \"Jany Kapu\" (A947, ex \"Krasnoperekopsk\" U947, ex RB-308; Projekt 498 \"Protej\"), a chystaly se jím proplout do Azovského moře. Naproti se jim vydaly (nejméně) dvě plavidla ruské pobřežní stráže, oceánský remorkér \"Don\" (353) projektu 745P a hlídková loď \"Izumrud\" (354) projektu 22460 \"Rubin\". Ukrajinské lodě byly obviněny z narušení ruských teritoriálních vod, pokračovaly však v cestě. Ukrajina protestovala, že přesun Rusku oznámila. Podle agentury Bellingcat vstoupily ukrajinské lodě do ruských vod jak u Krymu, tak u pevninského Ruska.\n\nPodle ukrajinského námořnictva byl následně \"Jany Kapu\" poškozen poté, co do něj \"Don\" najel. Průjezd pod Krymským mostem kolem poledne zablokovala ruská nákladní loď, což zastavilo veškerou lodní dopravu skrz průliv. V oblasti se objevily i ruské vzdušné síly, dva bitevní vrtulníky Ka-52 a dva letouny blízké palebné podpory Su-25.\n\nKolem půl osmé večer oznámilo ukrajinské námořnictvo, že jeho lodě se vracejí zpět do Oděsy. Hodinu na to zahájily ruské síly na ukrajinské lodě palbu a donutily je tak zastavit. Střelbou byly poškozeny oba dělové čluny a šest ukrajinských námořníků zraněno. Poté byly všechny tři lodě obsazeny jednotkami Specnazu. Jejich posádky byly zajaty a spolu se zabranými loděmi dopraveny do přístavu Kerč. Na lodích byli také přítomni agenti ukrajinské zpravodajské služby SBU. Den poté byla civilní doprava skrz průliv opět obnovena.\n\nV reakci na incident navrhl týž den ukrajinský prezident Porošenko vyhlášení výjimečného stavu; tento návrh byl následující den večer ukrajinským parlamentem schválen. Oproti původnímu návrhu, který počítal s celostátní platností po 60 dnů, platí přijatá varianta na 30 dnů a jen v 10 oblastech na pobřeží a na východní hranici. Podle Porošenka by se stav měl týkat zejména armádní pohotovosti, pohotovosti systémů civilní obrany a povolání záloh na cvičení.\n\n26. listopadu se též konalo mimořádné zasedání Rady bezpečnosti OSN, ruskou verzi incidentu jako narušení ruských státních hranic podpořili kromě Ruska jen zástupci Číny, Kazachstánu a Bolívie. Čtyři státy se zdržely hlasování, sedm bylo proti. Návrh tak neprošel.\n\nDne 18. listopadu 2019 ruské ministerstvo obrany oznámilo, že všechna tři zadrženená plavidla byla vrácena Ukrajině. Z azovského moře byla odtažena.\n\n"}
{"id": "1452314", "url": "https://cs.wikipedia.org/wiki?curid=1452314", "title": "Antonín Jančařík", "text": "Antonín Jančařík\n\nAntonín Jančařík (13. června 1950 Brno – 25. listopadu 2018 Beroun) byl český speleolog, meteorolog a matematik.\n\nNa základní školu chodil v Letovicích, Brně a v Uhřiněvsi, maturoval na Gymnáziu v Říčanech, poté absolvoval Matematicko – fyzikální fakultu Univerzity Karlovy v Praze, obor meteorologie (1968–1974). Pracoval v Hydrometeorologickém ústavu Praha (letiště Ruzyně), do konce roku 1987 působil v Ústavu geologie a geotechniky ČSAV Praha v Holešovičkách (klimatologie v dolech), poté od roku 1988 v Ústředním ústavu geologickém Praha, jako samostatný matematik – analytik ve výpočetním středisku. Od roku 1992 byl zaměstnán v Eurotelu Praha jako systémový manažer a dále manažer tiskařského střediska.\n\nV roce 1974 byl spoluzakladatelem odborné speleologické skupiny TARCUS, která v letech 1975 – 1979 působila jako jedna z pracovních skupin Komise UIS pro fyzikální chemii v krasu, od roku 1979 pak byla vedoucí složkou její pracovní skupiny pro geochemii v krasu. Také byl spoluzakládajícím členem ZO 1-05 \"Geospeleos\" České speleologické společnosti, jejíž byl až do roku 2018 členem, v posledních letech pak patřil mezi nejaktivnější co do počtu odborných článků, přednášek a exkurzí do jeskyních systémů nejen v České republice (Borneo, Čína, Portoriko...). U několika ročníků sborníku Český kras zpracoval finální úpravy.\n\n\n"}
{"id": "1452316", "url": "https://cs.wikipedia.org/wiki?curid=1452316", "title": "Grand Prix Abú Zabí 2018", "text": "Grand Prix Abú Zabí 2018\n\nGrand Prix Abú Zabí 2018 (oficiálně Formula 1 2018 Etihad Airways Abu Dhabi Grand Prix) se jela na okruhu Yas Marina, v emirátu Abú Zabí ve Spojených arabských emirátech dne 25. listopadu 2018. Závod byl dvacátým-prvním a zároveň posledním v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1452327", "url": "https://cs.wikipedia.org/wiki?curid=1452327", "title": "Grand Prix Číny 2016", "text": "Grand Prix Číny 2016\n\nGrand Prix Číny 2016 (oficiálně 2016 Formula 1 Pirelli Chinese Grand Prix) se jela na okruhu Shanghai International Circuit v Šanghaji v Číně dne 17. dubna 2016. Závod byl třetím v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1452336", "url": "https://cs.wikipedia.org/wiki?curid=1452336", "title": "Římskokatolická farnost Olomouc – Holice", "text": "Římskokatolická farnost Olomouc – Holice\n\nŘímskokatolická farnost Olomouc – Holice je územní společenství římských katolíků s farním kostelem svatého Urbana v děkanátu Olomouc.\n\nPrvní jistá písemná zmínka o vsi pochází z roku 1306, kdy bylo potvrzeno, že patří městu Olomouci, ale už v listině z roku 1275 se hovoří o lese Holice.\n\nHolice byla původně podřízena Olomouci i ve farní správě, roku 1747 však zde byla zřízena lokálie a roku 1843 i vlastní farnost.\n\nDnešní budova kostela svatého Urbana byla postavena v letech 1886–1888. Nahradila tak starší kostel vzniklý přestavbou kaple svatého Urbana z roku 1610.\n\nOd srpna 2017 je administrátorem excurrendo R. D. Mgr. Pavel Savio Řičica.\n\nVe farnosti se koná každoročně farní den. Od roku 2000 se farnost zapojila do akce tříkrálová sbírka, v roce 2017 se při ní vybralo 56 672 korun.\n\n"}
{"id": "1452340", "url": "https://cs.wikipedia.org/wiki?curid=1452340", "title": "Římskokatolická farnost Olomouc – Chválkovice", "text": "Římskokatolická farnost Olomouc – Chválkovice\n\nŘímskokatolická farnost Olomouc – Chválkovice je územní společenství římských katolíků s farním kostelem svaté Barbory v děkanátu Olomouc.\n\nPrvní písemné zmínky o vsi pochází z let 1220 (\"Squalcowiz\") a 1228 (\"Kwalkowiz\"). Tehdy patřila velehradskému klášteru, ale už roku 1287 ji získalo jako tzv. komorní statek olomoucké biskupství, jemuž patřila až do vzniku obecních samospráv roku 1850, kdy se osamostatnila.\n\nNa místě dnešního kostela stávala kaple sv. Urbana, původně spravovaná premonstráty z konventu na Hradisku. Kaple utrpěla velké škody během švédského vpádu do Olomouce za třicetileté války. Kolem roku 1667 byla rozšířena o chrámovou loď a byla nově zasvěcena svaté Barboře. Roku 1690 k ní byla přistavěna věž s typickým, tzv. „hanáckým zastřešením“. Roku 1853 získala budova nové klenutí a krátce nato se stala farním kostelem nově vzniklé samostatné farnosti.\n\nOd července 2008 je administrátorem excurrendo R. D. PhDr. Bedřich Přemysl Hanák.\n\nOd roku 2000 se farnost zapojila do akce tříkrálová sbírka, v roce 2017 se při ní vybralo 23 534 korun.\n\n"}
{"id": "1452341", "url": "https://cs.wikipedia.org/wiki?curid=1452341", "title": "Topol černý v Benátecké Vrutici", "text": "Topol černý v Benátecké Vrutici\n\nTopol černý v Benátecké Vrutici (Populus nigra) je památný strom, který roste v Benátecká Vrutici\njižně od ulice Armádní na předělu Benátecké Vrutice a Milovic, asi 750 metrů východně až východoseverovýchodně od centra Benátecké Vrutice a asi\n2 kilometry od centra Milovic, číslo parcely 1085/1.\n\n\nTopol černý roste nedaleko od ulice Armádní, která spojuje Milovice a Benáteckou Vrutici. Jen asi 150 metrů jižně od stromu protéká říčka Mlynařice, která je pravostranným přítokem Labe.\nStrom je ve velmi dobrém stavu, má velmi mohutný kmen a pěknou korunu.\n\nV nepříliš vzdáleném okolí se nachází několik dalších památných stromů.\n\n\n\n"}
{"id": "1452342", "url": "https://cs.wikipedia.org/wiki?curid=1452342", "title": "Lípy srdčité Nad křížem v Benátecké Vrutici", "text": "Lípy srdčité Nad křížem v Benátecké Vrutici\n\nLípy srdčité Nad křížem v Benátecké Vrutici (Tilia cordata) je dvojice památných stromů, které rostou v Benátecká Vrutici,\nv lokalitě Nad Křížem, číslo parcely 1316/1.\n\n\nDvojice stromů druhu lípa srdčitá (lípa malolistá) roste asi 500 metrů jihovýchojižně od centra Benátecké Vrutice, u polní cesty a jen necelých 100 metrů od kamenného mostu přes říčku Mlynařice.\nNedaleko, přibližně od severu k jihu, vede také silnice II/272 z Benátecké Vrutice do Lysé nad Labem. Mezi stromy je umístěn křížek o výšce asi 1,5 metru.\nStav stromů je dobrý.\n\nV nepříliš vzdáleném okolí se nachází několik dalších památných stromů.\n\n\n\n"}
{"id": "1452343", "url": "https://cs.wikipedia.org/wiki?curid=1452343", "title": "Stromořadí platanů Milovice", "text": "Stromořadí platanů Milovice\n\nStromořadí platanů Milovice (Platanus × acerifolia) je skupina 20 památných stromů, které rostou v obci Milovice,\nv lokalitě tzv. Rakouského tábora, číslo parcely 1774/1.\n\n\nCelkem 20 stromů druhu platan javorolistý (Platanus × acerifolia) rostou po obou stranách nepojmenované ulice, která spojuje ulice Kaštanová a Rakouská, v lokalitě tzv. Rakouského tábora, nedaleko hřiště v Zákoutí, asi 600 metrů jihozápadně od centra Milovic. Stav stromů je dobrý.\n\nV nepříliš vzdáleném okolí se nachází několik dalších památných stromů.\n\n\n"}
{"id": "1452348", "url": "https://cs.wikipedia.org/wiki?curid=1452348", "title": "Ad Astra (film)", "text": "Ad Astra (film)\n\nAd Astra je americký sci-fi thriller režiséra Jamese Graye. Původně naplánovanou premiéru na 11. ledna 2019 filmové studio 20th Century Fox přesunulo na 20. září 2019.\n\nOtec vesmírného inženýra Roye McBridea (Brad Pitt) se před dvaceti lety vydal na jednosměrnou cestu k planetě Neptun. Cílem výpravy bylo vyhledat mimozemskou civilizaci. McBride cestuje na okraj sluneční soustavy v otcových stopách. Chtěl by svého otce (Tommy Lee Jones) najít a pochopit, proč jeho mise selhala. Při cestě začíná odhalovat tajemství, které ohrožuje přežití naší planety.\nRežisér James Gray potvrdil své plány napsat a režírovat film \"Ad Astra\" během filmového festivalu v Cannes 12. května 2016. Gray tehdy také zmínil, že film má za cíl představit doposud „nejrealističtější zobrazení cestování ve vesmíru a ukázat, jak je k nám vesmír značně nepřátelský“. 10. dubna 2017 režisér James Gray potvrdil, že Brad Pitt bude hrát hlavní roli. V červnu 2017 se k hereckému obsazení připojil představitel Pittova ztraceného otce Tommy Lee Jones. Náročné natáčení filmu začalo už v polovině srpna 2017 v Santa Clarita v Kalifornii.\n\n"}
{"id": "1452351", "url": "https://cs.wikipedia.org/wiki?curid=1452351", "title": "Vladimír Čechura", "text": "Vladimír Čechura\n\nVladimír Čechura (23. září 1931 Chrást u Plzně – 18. března 2013) byl český lední hokejista a trenér. Patřil k tzv. obojživelníkům, nejvyšší soutěž hrál rovněž ve fotbale. Během roku 1968 odešel do Západního Německa.\n\nV československé nejvyšší soutěži hrál v 50. a 60. letech 20. století za Plzeň, Křídla vlasti Olomouc (během základní vojenské služby) a Litvínov (1961–1966). Nastupoval v útoku.\n\nPo skončení hráčské kariéry se stal trenérem. V československé lize trénoval Litvínov (1966–1968), v zahraničí vedl mj. VfL/EC Bad Nauheim (1968–1970, 1979/80 a 1981/82), TSV Straubing (1980/81) a ECD Iserlohn (1982/83).\n\nV československé lize hrál na pozici záložníka za ČSD Plzeň (dříve SK, později Lokomotiva), aniž by skóroval.\n\n\n"}
{"id": "1452353", "url": "https://cs.wikipedia.org/wiki?curid=1452353", "title": "Kutchiny baty", "text": "Kutchiny baty\n\nKutchiny baty () jsou přírodní památka na poloostrově Kamčatka na ruském Dálném východě. Z územně-administrativního hlediska se toto chráněné území nachází v Usť-Bolšereckém okrese Kamčatského kraje Dálněvýchodního federálního okruhu Ruské federace. Geologická lokalita Kutchiny baty byla zapsána na seznam přírodních památek Kamčatského kraje (do roku 2007 Kamčatská oblast) 9. ledna 1981. Přírodní památka leží na území Jihokamčatské státní přírodní rezervace (\"государственный природный заказник «Южно-Камчатский»\"), která je součástí přírodního parku Sopky Kamčatky, zapsaného na seznam Světového dědictví UNESCO.\n\nKutchiny baty se nacházejí v jižní části Kamčatského poloostrova. Leží v nadmořské výšce zhruba 100 až 200 metrů na pravém břehu řeky Ozernaja, čtyři kilometry od jejího výtoku z Kurilského jezera. Jižně od lokality Kutchiny baty, na levém břehu Ozerné, se nachází Paužetská deprese, v jejímž středu se zvedají lávové dómy sopky Dikij Chrebet (rusky ).\n\nNejbližším sídlem je obec Paužetka (nepočítáme-li terénní pracoviště Kamčatského vědecko-výzkumného ústavu chovu ryb a oceánografie, které se nachází na západním břehu Kurilského jezera ), vzdálená od lokality zhruba 13 km vzdušnou čarou jihozápadním směrem. Oblast je velmi řídce osídlená, proto obec Paužetka má status územně-administrativního celku, v Rusku nazývaného „mežselennaja teritorija“ (), určeného pro obce s velmi nízkou hustotou osídlení. V obci Paužetka je nejstarší geotermální elektrárna na území Ruska, vybudovaná již v roce 1966.\n\nPředmětem ochrany jsou unikátní pemzové skalní útvary ve tvaru skalních jehel, připomínající tradiční lodě – tzv. baty – používané Itelmeny, původními obyvateli Kamčatky, a známé také z mytologie jako čluny itelmenského božstva \"Kutcha\". V dávnějších dobách byly skály nazývány „Batový kámen“ (v ruském originále ). Cílem ochrany je zachování této významné geologické lokality se skalami zvláštních tvarů v neporušeném stavu.\n\nChráněná lokalita má rozlohu 2,8 ha, ochranné pásmo bylo stanoveno na přilehlém území o rozloze 11 ha. Jednotlivé skalní tvary jsou až 110 metrů vysoké a jsou tvořeny béžově a okrově zbarvenou pemzou liparského a liparsko-dacitového typu.\n\nTyto skalní tvary byly vypreparovány vlivem větrné a vodní eroze v šesti zdejších pemzových tělesech, širokých od 12 až do 30 metrů. Stáří těchto pemzových proudů se odhaduje na osm tisíc let, samotná existence erozí vytvořených skalních tvarů na pět až šest tisíc let.\n\nPřírodní památka Kutchiny baty je ve správě ministerstva přírodních zdrojů a ekologie Kamčatského kraje (\"Министерство природных ресурсов и экологии Камчатского края\"). Na lokalitě je povolen pouze vědecký výzkum a monitoring stavu skal.\n\nPověsti o „Batovém kameni“, jak lokalitu nazývali Rusové, zaznamenali v první polovině 18. století Georg Wilhelm Steller, německý přírodovědec, působící na Petrohradské akademii věd, a ruský vědec a cestovatel Stěpan Petrovič Krašeninnikov. Itelmenská mytologie spojuje tyto skály s místním božstvem \"Kutchem\", označovaném též za praotce původních obyvatel Kamčatky. Podle těchto mýtů \"Kutch\" poté, co stvořil poloostrov, putoval po kamčatských řekách. Na každé řece strávil dva roky a zanechal zde svoje děti. Nakonec se \"Kutch\" usadil u Kurilského jezera na Ozerné řece a na svých člunech lovil v jezeře a v řece ryby. Když se po čase rozhodl opustit Kamčatku, zanechal zde své čluny, opřené o skály. Domorodí obyvatelé na základě těchto pověstí vždy chovali k místním skalám hluboký respekt a lokalitě se vyhýbali.\n"}
{"id": "1452355", "url": "https://cs.wikipedia.org/wiki?curid=1452355", "title": "Západočeský krajský přebor 1964/65", "text": "Západočeský krajský přebor 1964/65\n\nV soubojích fotbalového Západočeského krajského přeboru 1964/65 se utkalo 14 týmů dvoukolovým systémem podzim - jaro. Tento ročník skončil v červnu 1965. Vzhledem k reorganizaci postupovalo prvních 6 týmů do nově vzniklé Divize A.\n\nZdroj: \n\nPoznámky:\n"}
{"id": "1452359", "url": "https://cs.wikipedia.org/wiki?curid=1452359", "title": "Povstání střeleckých pluků (1682)", "text": "Povstání střeleckých pluků (1682)\n\nPovstání střeleckých pluků 1682 označuje krvavé události z léta 1682, ke kterým došlo v ulicích Moskvy za účasti střeleckých pluků, moskevských vojenských jednotek. Vedlo k nastolení Žofie Alexejevny jako regentky za nezletilé careviče Ivana V. a Petra I. a poukázalo na nutnost zřídit v Rusku stálou armádu podléhající carovi.\n\nHistorie střelců či střeleckých pluků sahá do počátku 50. let 16. století, kdy byli koncentrováni do \"streleckých izeb\". Tato organizační jednotka však s rostoucím počtem vojenských operací cara Ivana Hrozného postupně přestávala stačit a armádu bylo nutné centralizovat. V průběhu 50. let 16. století tak vznikaly nové centrální úřady – \"prikazy\", které nahradily původní \"izby\". \n\nPrvní \"prikazy\" čili úřady se tedy týkaly armády, nejdůležitější oblasti správy říše. Vznikl úřad vojenských záležitostí (\"razrjadnyj\"), který rekrutoval a evidoval vojáky, a který byl jakýmsi generálním štábem moskevské armády, a úřad pozemkového majetku (\"poměstnyj\"), který přiděloval pozemkový majetek jako odměnu za vojenskou službu. Pro naše téma je však klíčový úřad střelecký (\"streleckyj\"), jehož vznik prameny kladou do roku 1571.\n\nV čele každého střeleckého pluku stál plukovník (\"golova\"), jemuž podléhali půlplukovníci (pětisetníci), setníci, padesátníci a desátníci. Ačkoliv střelci jako jediní tvořili jádro stálé armády, která v Rusku tehdy ještě nebyla konsolidována, nebyli profesionálními vojáky, ale různými řemeslníky či drobnými obchodníky. Za svou službu dostávali nepravidelně vyplácený žold, který navíc nebyl příliš vysoký a mnohdy je o něj obrali jejich nadřízení. Nemuseli však ze svých živností odvádět daně a nádavkem mohli ve městě, kde sloužili, vlastnit dům. Střelci obvykle sídlili ve městech, kde vykonávali strážní službu, v oddělených částech, zvaných \"střelecké svobody\". V celé zemi jich v 17. století působilo na 60 000. V samotné Moskvě existovalo 20 střeleckých pluků, které v roce 1681 čítaly 22 452 střelců.\n\nPovinnosti bránit zemi či urovnávat vnitřní nepokoje je odváděly do různých koutů země a jejich živnost či obchod to mohlo snadno ohrozit. Střelecká služba se chápala jako celoživotní a dědičná. Přestože příslušníci střeleckých pluků nebyli po finanční stránce příliš zajištěni, toto „řemeslo“ jim poskytovalo přece jen jakési základní existenční zázemí a také již uvedené benefity.\n\nNespokojenost střelců přesto narůstala. K zadržování žoldu nadřízenými přibylo úplatkářství a nucené práce na statcích velitelů pluků. Na stížnosti a prosby reagoval velitel moskevských střelců kníže Dolgorukij tvrdými represivními opatřeními. Uvedené nešvary, ublíženost z nespravedlivých trestů a současně stávající problémy nejednotné vlády vedly ke střelecké účasti na vládním převratu roku 1682.\n\nOchota střelců podílet se na vládním převratu vycházela z iniciativy Miloslavských vyhovět všem střeleckým požadavkům a také z vědomí, že v době zmatečné neujasněnosti na nejvyšších vládních místech je za vzpouru nikdo nepotrestá. \n\nSmrtí cara Alexeje Michajloviče roku 1676 vyvrcholilo dlouholeté soupeření rodu Miloslavských s rodem Naryškinových. Carovou první manželkou byla Marie Iljinična Miloslavská, která zemřela při porodu čtrnáctého dítěte. Zanechala carovi dva následníky trůnu – Fjodora Alexejeviče a Ivana Alexejeviče, který byl tělesně i duševně poněkud indisponován. Prázdné místo po carově boku obsadila Natálie Kirillovna Naryškinová, která carovi porodila dalšího následníka trůnu Petra Alexejeviče. Po Alexejově smrti nastoupil vládu jeho nejstarší syn a pretendent Miloslavských Fjodor (toho jména III.). Nevládl však dlouho, roku 1682 zemřel, aniž by určil svého nástupce. \n\nKomplikovanou situaci vyřešil patriarcha Joakim a nechal bojary hlasovat, zda se novým carem má stát slabý Ivan či nezletilý Petr. Zdravím a energií překypující Petr neměl v Ivanovi žádnou konkurenci, a tak byl carem vyhlášen Petr a s ním se k moci na úkor Miloslavských dostali Naryškinové.\nS tím se ovšem nehodlala smířit Žofie Alexejevna, dcera zesnulého cara Alexeje a Marie Miloslavské, velmi inteligentní, nebezpečná a intrikující žena bažící po moci. Právě ona zlákala střelce na svou stranu, nalhala jim, že zesnulý car Fjodor III. byl otráven a že zrádci se chystají zaútočit i na carskou rodinu; v půli května 1682 se navíc Moskvou šířila zpráva, že carevič Ivan byl uškrcen Naryškinovými. \n\nStřelci vyrazili do Kremlu, kde na vlastní oči spatřili oba careviče, Ivana i Petra, takže původní záminka k povstání pominula a střelci zaváhali. Ovšem povstání už nešlo zastavit. Na tom, že se rozhořelo, měl podíl Michail Jurjevič Dolgorukij, nepříliš oblíbený zástupce velitele střelců, nedůstojná kopie svého velikého otce, který se pokoušel energickými příkazy a hrozbami krutých trestů přimět povstalce k rozchodu, což vzhledem k jeho neoblíbenosti mělo přesně opačný efekt. Kníže Dolgorukij byl brutálně roztrhán na kusy kopími střelců, kteří vycítili, že se stali pány situace. Zadrželi carskou rodinu v Kremlu a požadovali, aby jim byli vydáni údajní zrádci podle seznamu vypracovaného Miloslavskými. Na jejich žádost jim byl vydán mladší bratr Natálie Naryškinové a strýc Petra I. Ivan Kirillovič Naryškin, kterého mocí opilí a zaslepení střelci krutě umučili. Domnívali se, že tak očistili dvůr od zrádců, zastavili údajné spiknutí a pomstili údajnou otravu Fjodora III., a proto nyní uplatňovali nárok na odměnu za zásluhy, na jejíž vyplacení byla vypsána mimořádná daň a na mince bylo roztaveno kremelské stříbrné nádobí.\nV této době byli již střelci sebevědomou vrstvou armády. Původní skromné podmínky, za nichž svou službu vykonávali, nahradila touha po snadném zisku a víc než na obranu města hleděli na uspokojení vlastních zájmů. Postupně získávali dojem, že se vláda obává proti nim zakročit a cítili se být nepřemožitelnými, o čemž svědčí jejich odvaha zahubit své nadřízené – knížete Dolgorukého, a bojara Artamona Matvejeva, přítele Natálie Naryškinové i celé její rodiny, který se vrátil z vyhnanství do Moskvy, aby jí pomohl ujmout se vladařských povinností. Byl natolik schopný uklidnit střelce v jejich krvelačném běsnění, že musel být rychle odstraněn. Střelci se rychle měnili z ochránců pořádku a bezpečí v sadistické rváče a opilce. Považovali se za pány Moskvy a na „věčnou paměť“ svých záslužných činů se domáhali postavení pamětního sloupu se jmény zavražděných a jejich proviněními.\n\nŽofie Alexejevna záhy pochopila, že se na loajalitu střelců nemůže spolehnout. Příliš dobře věděla, že tak jako střelci zúčtovali s Naryškinci, mohou se stejně rychle vypořádat s Miloslavskými. Jak již bylo řečeno, střelci se proměnili v soldatesku pasionátů, osob ochotných jít za vytyčeným cílem jakoukoliv cestou, a jako takoví představovali hrozbu a bezpečnostní riziko pro všechny, kdo jim mohli stát v cestě. Proto bylo nutné domýšlivého a ambiciózního nového velitele střelců knížete Ivana Chovanského odstranit a zároveň si podmanit oportunistické střelce.\n\nPodobně si svou vratkou pozici uvědomoval i Chovanský. Jeho vojáci jej sice uznávali a byl mezi nimi oblíbený, protože jim nijak nebránil v dosažení jejich cílů a dokonce ještě povzbuzoval jejich nespokojenost s vládou, ale nemohl se spoléhat na Žofiinu přízeň. Střelci se pokusili upevnit vydobyté pozice oslabením pozic bojarů tím, že osvobodili jejich čeleď. \n\nRostoucí nebezpečí se Žofie rozhodla vyřešit útěkem do bezpečí Trojicko-Sergijevského kláštera pod záminkou návštěvy poutních míst. Aby nijak nevzbudila podezření, vzala s sebou i oba careviče a všechny své sestry. Z Kolomenského, vesničky na okraji Moskvy, přikázala Chovanskému, aby poslal k ochraně carů \"stremennyj\" pluk, nejspolehlivější ze střeleckých pluků.\nNázev stremennyj byl odvozen od stremeně-řemení sedla carova koně, u něhož držel stráž při slavnostech i v boji některý ze strelců. Časem se ze strelců stojících při stremeni vyvinula osobní carova garda.\n\nZ bezpečí kláštera obeslala šlechtickou domobranu, apelovala na bojarskou dumu, jak skoncovat s Chovanským a se všemi, kdo popouzejí střelce k neposlušnosti. To vše kvůli údajné ochraně a bezpečí carů.\nŽofie pak lstí vylákala Chovanského do Trojicko-Sergijevského kláštera a cestou jej nechala zadržet. V září 1682 pak byl i se synem Andrejem popraven. Po návratu druhého syna popraveného knížete Chovanského do Moskvy se střelci vzbouřili a obsadili Kreml. Jejich vzpoura však neměla dlouhé trvání. V tichosti Kreml opustili, přísahali věrnost carům a prosili o stržení pamětního sloupu na náměstí.\n\nNa počátku listopadu 1682 se Žofie vrátila z kláštera a odebrala střelcům veškeré získané výsady.\nPodle Gumiljova střelce vyděsil aspekt možné války se šlechtickou hotovostí a rozhodnost regentky Žofie. Jako jejich nový velitel byl dosazen Žofiin spojenec Fjodor Šaklovitý, který nastolil v střeleckých řadách pevný řád. Období divoké nespoutanosti střeleckých pluků, označované po tehdejším veliteli Chovanském jako chovanština, skončilo. \n\nNyní měla Žofie otěže vlády pevně v rukou. K moci se dostala díky nestálosti střeleckých pluků, které poté potrestala, a proto s jejich podporou napříště počítat již nemohla.\n\nKrutost střeleckého povstání ovlivnila i Petra. Jako desetiletý chlapec musel přihlížet bezuzdnému vraždění a atmosféra strachu, v níž ono léto žil, jej poznamenala na celý život. Ihned po svém nástupu na carský trůn se se střelci, k nimž nechoval důvěru, vypořádal.\n\nKdyž se Petr v lednu 1689 oženil a jeho manželka Jevdokije záhy po sňatku otěhotněla, začala se carevna-regentka právem obávat o trůn, neboť tím byl podán důkaz o Petrově schopnosti ujmout se vlády.\nNezůstala proto dlužna nic své intrikářské minulosti a na tajných schůzkách se svým stoupencem Fjodorem Šaklovitým a několika málo střelci zkoušela vyjednat jejich účast na smrtelné \"nehodě\" mladého careviče. Ovšem muži, kteří před sedmi lety řádili v ulicích Moskvy, už byli z města odsunuti a nové rebelii chyběla pádná záminka. Kolem trůnu se již neshromažďovali údajní zrádci a Petr dospěl ve schopného mladého muže. Žofie však ještě nehodlala složit zbraně. Opět byl nalezen list, podle něhož měli být Miloslavští – Ivan V. a jeho sestry včetně Žofie – zabiti Petrovými vojáky. Nyní se však střelečtí důstojníci do Žofiiných pletich odmítli zaplést. Přiklonili se na stranu Petra, do jehož vlády vkládali větší naděje. Tentokrát se Petr o povstání dozvěděl s předstihem a stačil ještě narychlo uprostřed noci odjet do bezpečí mocného Trojicko-sergijevského kláštera, kam se za ním sjeli velmoži, vojáci, jeho matka s manželkou a členové bojarské dumy. Počátkem září Žofie uznala svůj pád a uposlechla Petrova rozkazu, aby odešla do Novoděvičího kláštera. Pokus o převrat si vyžádal životy Fjodora Šaklovitého a tří střelců. Ač padlo při výsleších mnoho jmen, Petr se obával poštvat proti sobě obě strany. Jeho pozice ještě nebyla dostatečně ukotvena, a tak se většího krveprolití protentokrát vzdal. \n\nNěkolik počátečních let své vlády mohl Petr žít bez obav ze střelců. Zlom nastal v roce 1696/1697, kdy se Petr chystal odjet do Evropy. Bývalý střelecký plukovník Ivan Cykler, sympatizant Žofie, a dva členové dumy Alexej Sokovinov a Fjodor Puškin osnovali spiknutí s cílem odpravit zahraničně orientovaného cara. V Cyklerovi car již léta tušil tichého Žofiina přívržence, a proto jej před svým odjezdem odvelel z Moskvy. Cykler neuposlechl a celá akce byla prozrazena. V březnu 1697 bojarská duma nařídila spiklence popravit. \nPo zkušenosti s Cyklerem Petr obezřetně zakázal střelcům, kteří se právě nacházeli u Azova a Taganrogu, po dobu své nepřítomnosti návrat do Moskvy.\n\nNedůvěra k moskevským střelcům, které pokládal za buřičské a domýšlivé staroruské kupecké vojáky, zakořeněná v Petrovi od léta 1682, vedla k tomu, že ve všem upřednostňoval svoje „potěšné“ vojsko. Střelci se nesměli vrátit domů od Azova a později od litevské hranice, jejich rodiny hladověly a jejich živnosti chátraly. Vyhrocenost situace nevyhnutelně vedla k dalšímu, tentokrát poslednímu, povstání střeleckých pluků z roku 1698.\n\n\n\n"}
{"id": "1452372", "url": "https://cs.wikipedia.org/wiki?curid=1452372", "title": "Helena Horálková (1933)", "text": "Helena Horálková (1933)\n\nHelena Horálková (29. května 1933 v Úvalech − 9. ledna 2013 Praha) byla česká výtvarnice a animátorka, proslavená především svou prací s perníkovými betlémy.\n\nDětství prožila v Úvalech. Vystudovala Vyšší školu uměleckého průmyslu v Praze, obor loutkářství u prof. Richarda Landera a DAMU, obor dramaturgie loutkového divadla. Nejprve působila jako návrhářka scény loutek v Krajském krušnohorském divadle v Teplicích. Od roku 1960 žila v Praze, kde pracovala 25 let u kresleného a loutkového filmu. Spolupracovala např. na filmech Z. Millera O krtečkovi, Čapkových pohádkách ad. \n\nJe autorkou výtvarného návrhu a provedení prvního perníkového animovaného filmu – pohádky na motivy J. Š. Kubína, (režie Zdeněk Smetana) Voda čerstvosti.\n\nV letech 1972–2002 vytvářela perníkové betlémy pro kostel sv. Matěje. Je také autorkou šesti vystřihovacích národopisných betlémů a omalovánek.\n\n"}
{"id": "1452379", "url": "https://cs.wikipedia.org/wiki?curid=1452379", "title": "Scheinost", "text": "Scheinost\n\nPříjmení Scheinost nosí více různých osobností:\n\n\n\n\nV Čechách není toto příjemní příliš četné (2018: Černošice, České Budějovice, Plzeň, Praha, Sušice) a rodová linie pochází z jihočeského města Sušice, viz také hřbitov v Sušici.\n"}
{"id": "1452387", "url": "https://cs.wikipedia.org/wiki?curid=1452387", "title": "Strom významnosti", "text": "Strom významnosti\n\nStrom významnosti je normativní metoda analýzy systémů nebo procesů, ve kterých je možné identifikovat rozdílné úrovně komplexnosti nebo hierarchie. Má podobu rozvětvujícího se víceúrovňového grafu. Na začátku jsou zadány budoucí potřeby nebo cíle a na jejich základě jsou identifikovány okolnosti, opatření, technologie aj., potřebné k jejich dosažení.\n\nMetoda stromu významnosti je analytická technika členící široké téma do stále užších dílčích podtémat, které zaznamenává ve formě stromového diagramu. Výsledkem je obrazová prezentace s hierarchickou strukturou, která nabízí členění do stále detailnějších úrovní a zvýrazňuje různé aspekty problému nebo již nabízených řešení.\n\nMetoda pochází z roku 1957, kdy ji navrhl americký profesor C. W. Churchman. Pro první praktické využití zvolila strom významnosti jako první firma Honeywell v roce 1963 při ověřování funkce prognostického nástroje PATTERN.\n\nMetoda stromu významnosti je postup založený na rozvětvujícím se schématu, jehož pomocí jsou řazeny a kvantitativně hodnoceny relativní významnosti prognózovaných událostí vzhledem k jejich podílu na uskutečňování obecného cíle. Větve diagramu představují rozhodovací úrovně, na kterých lze vypozorovat alternativní způsoby řešení problému a dosáhnutí cíle.\n\nHierarchie stromu významnosti začíná s vysokou mírou abstrakce a s postupováním směrem dolů po jednotlivých úrovních roste míra detailnosti. Položky na stejné úrovni by měly být posuzovány ze „stejného bodu pohledu“, stejně tak na jedné úrovni všechny položky spolu charakterizují položku na úrovni vyšší. Cílem této metody je dovést analýzu na tak detailní úroveň, kdy jsou zahrnuté položky či problémy jasně a dostatečně kvantifikovány.\n\nKromě toho je strom významnosti charakterizován tím, že větvení uzlu musí vytvářet uzavřenou množinu všech možností větvení a že by se žádné dvě větve stromu neměly svým významem nebo obsahem překrývat.\n\nPostup metody stromu významnosti lze rozdělit do 5 základních kroků:\n\n\nU každé položky stromu významnosti je možné specifikovat její důležitost a relevantnost. Toho se dosahuje ohodnocením každé z položek číslem od 0 do 1 (např. 0,6). Součet těchto ocenění pak musí na každé jednotlivé větvi stromu dosahovat přesně 1. Pro určení nejúčinnější metody je pak nutné spočítat „absolutní číslo významnosti“ C, které získáme součinem všech hodnot položek při postupování od shora stromu dolů. Nejúčinnější pak bude „cesta“ s nejvyšším součinem předem oklasifikovaných hodnot.\nMetoda stromu významnosti je vhodná pro jednoznačně definovatelné vztahy mezi cíli a prostředky. Lze ji tedy použít k identifikaci problémů a řešení, následné volby optimálního řešení a k dedukci účinnosti některých ustanovení, technologických vynálezů apod. V oblastech jako sociální vývoj, základní výzkum apod., tedy s relativně vysokou neurčitostí a komplexností cílů, má metoda smysl pouze jako orientační ukazatel souvislostí.\n\nÚkolem stromu významnosti je pak nalézt odpovědi na položené otázky, jako např. „Kterým směrem se budou ubírat společenské potřeby?“ či „Jaké změny se musí provést, aby vývoj nabídky kopíroval poptávku?“.\n\nMetoda poskytuje nové způsoby pohlížení na věc, jelikož je materiál prezentován novým způsobem přinášejícím širší pochopení problému. Rozbor identifikovaných témat lze provést novými a přehlednými způsoby. Dále lze jednoduše analyzovat velké množství dat a jejich různých kombinací. V neposlední řadě tato metoda poskytuje systematickou analýzu vytvořených struktur systému a identifikuje jejich klíčové nedostatky.\n\nMetoda může vést k přílišné komplexnosti a nadměrně velkému množství kombinací či možností, což se může stát překážkou nalezení jejich optimálního využití. Tato metoda také vyžaduje kritický úsudek, tedy závisí na odbornosti a kompetenci osob, které strom sestavují a je tedy náchylná na chybu lidského faktoru.\n\n\n"}
{"id": "1452389", "url": "https://cs.wikipedia.org/wiki?curid=1452389", "title": "Ferdinand Scheinost", "text": "Ferdinand Scheinost\n\nFerdinand Scheinost (7. prosince 1889 Sušice – 14. července 1941 Praha) byl sportovní funkcionář a novinář, působil v AC Sparta Praha a v Československém svazu fotbalovém.\n\nNarodil se v Sušici jako vnuk Vojtěcha Scheinosta, zakladatele firmy na výrobu zápalek. Jako novinář pracoval od roku 1923 v Českém slově, od roku 1927 ve sportovní redakci Poledního listu. Mnoho let byl aktivní ve Spartě a poté v orgánech ČSF, také jako mezinárodní sekretář. Ve spartě byl obratný v jednání a získávání nových hráčů, přivedl sem mimo jiné v roce 1913 Káďu (Karla Peška) z ČAFC Vinohrady a byl také spojený se vznikem slavné „železné Sparty“. Jako znalec detailů tehdejšího fotbalového prostředí vydal v roce 1940 knihu „Slavné postavy naší kopané“ a v roce 1941 umírá. Z knihy čerpal Josef Matoušek, který v letech 1944, 1945 a 1946 napsal tři vydání knihy „O našich footbalistech“.\n\n\n\n\n"}
{"id": "1452392", "url": "https://cs.wikipedia.org/wiki?curid=1452392", "title": "Zdeněk Haber", "text": "Zdeněk Haber\n\nZdeněk Haber (* 24. února 1935 Třemošná) je bývalý československý hokejový útočník. Po skončení aktivní kariéry působil jako trenér. \n\nReprezentoval Československo ve svou utkáních s Kanadou a USA v roce 1961, ve kterých dal 1 gól. Na klubové úrovni hrál za Motor České Budějovice (1956-1958) a TJ Škoda Plzeň (1958-1969). Za Plzeň nastoupil ve 225 ligových utkáních a dal 110 gólů.\n\nTrénoval TJ Škoda Plzeň, v Polsku GKS Tychy, TJ Gottwaldov, ve Švýcarsku HC La Chaux-de-Fonds a v Německu Dynamo Weißwasser.\n\nJeho synem je extraligový rozhodčí Ivo Haber a vnučkou právnička a manažerka Barbora Snopková Haberová, jejímž manželem je bývalý hokejista Jan Snopek.\n\n"}
{"id": "1452394", "url": "https://cs.wikipedia.org/wiki?curid=1452394", "title": "Chalkonoidy", "text": "Chalkonoidy\n\nChalkonoidy (také nazývané chalkony) jsou přírodní fenoly odvozené od chalkonu. Jsou základem řady důležitých biomolekul.\n\nChalkonoidy mají mimo jiné baktericidní, antimykotické a protizánětlivé účinky. U některých z nich byla prokázána schopnost blokovat draslíkové kanály. Chalkony jsou též přírodními inhibitory aromatázy.\n\nTyto látky mají rovněž význam jako meziprodukty při syntéze některých biologických látek. Uzavřením hydroxychalkonové skupiny se vytváří flavonová struktura.\n\nChalkonoidy jsou rovněž meziprodukty při Auwersově syntéze flavonů.\n\nChalkony mají dvě absorpční maxima, a to při 280 nm a při 340 nm.\n"}
{"id": "1452406", "url": "https://cs.wikipedia.org/wiki?curid=1452406", "title": "Auwersova syntéza", "text": "Auwersova syntéza\n\nAuwersova syntéza je sled organických reakcí, při kterých z benzofuranu vznikají flavonoly. Poprvé ji popsal Karl von Auwers v roce 1908.\n\nPrvním krokem je kysele katalyzovaná aldolová kondenzace benzaldehydu s derivátem 3-oxa-cyklopentanonu za vzniku \"o\"-hydroxychalkonu. Bromací alkenové skupiny následně vzniká dibromadukt, který se reakcí s hydroxidem draselným přesmykuje na flavonol.\n\nMožný mechanismus přesmyku je znázorněn na následujícím obrázku:\n"}
{"id": "1452409", "url": "https://cs.wikipedia.org/wiki?curid=1452409", "title": "Bílsko-bělský jazykový ostrov", "text": "Bílsko-bělský jazykový ostrov\n\nBílsko-bělský jazykový ostrov (německy \"Bielitz-Bialaer Sprachinsel\"), někdy též jen Bílský jazykový ostrov (\"Bielitzer Sprachinsel\") bylo území měst Bílska, Bělé, Wilamowic a okolních vesnic na slezsko-haličském pomezí, obývané většinově německým obyvatelstvem a obklopené územím, obývaném převážně Poláky, resp. Slovany. \n\nBílsko-bělský jazykový ostrov vznikl v důsledku kolonizačních vln, probíhajících od 13. století.\n\nZanikl v souvislosti s vysídlením Němců po roce 1945. Jediným pozůstatkem bílsko-bělského jazykového ostrova v současnosti je užívání vilamovštiny ve městě Wilamowice; vilamovština má však již jen desítky aktivních uživatelů a řadí se mezi ohrožené jazyky.\n"}
{"id": "1452411", "url": "https://cs.wikipedia.org/wiki?curid=1452411", "title": "Třídní vědomí", "text": "Třídní vědomí\n\nTřídní vědomí je jeden z ústředních pojmů marxistického filosofického systému, vychází z historického materialismu Karla Marxe.\n\nJedná se o projev životních a existenčních podmínek třídy, materiálních i duchovních vztahů k jiným společenským třídám.Třídní vědomí je společenský konstrukt, který dává do spojitosti historické postavení třídy a její zájem. \"Třídní zájem\" je souhrn všeho, co vychází vstříc prosperitě a moci třídy, a který se zároveň vnucuje i subjektivnímu zájmu jednotlivce.\n\nV marxistické sociologii je třídní vědomí spíše abstraktním konceptem, který je těžko uchopitelný v empirické rovině. Nicméně je tento koncept občas využíván jako úhrn hodnotových orientací příslušníků operacionalizovaných tříd.Marxistický filosof György Lukács se domnívá, že je možné stanovit alespoň základní typologii jednání, která je determinovaná určitou pozicí v rámci výrobního způsobu.\n\nPostavení člověka ve společnosti a v rámci výrobního procesu ‒ jeho třída ‒ podmiňuje jeho třídní vědomí. Karl Marx však nehovoří o třídním vědomí jako o psychologickém pojmu. Třídní vědomí představuje určitý stav či instituci poskytující možnost historického jednání na celospolečenské úrovni a tím přesahuje samotné individuum.\n\nTřídní vědomí je generováno objektivními okolnostmi. Vymezuje ho soubor objektivních proměnných závisejících na společensko-kulturních okolnostech, prostředí a životním stylu třídy. Třídní vědomí je jako teorie uváděno do praxe skrze organizované úsilí a politickou reprezentaci. Konečně musí vést k naplnění historické úlohy a emancipaci dané třídy.Podle Karla Marxe se třídní vědomí vyvíjí spontánně. Pozdější marxisté, jako Karl Kautsky nebo Vladimir Lenin, byli přesvědčeni o nutnosti cíleného zavedení třídního vědomí zvenčí – socialističtí intelektuálové a politická strana s vysoce rozvinutým třídním vědomím se stanou předvojem, který bude vzdělávat a vést proletariát k revoluci.\n\nTřídní vědomí je vázáno na přechod z \"třídy o sobě\" na \"třídu pro sebe\". Třída o sobě představuje úhrn jednotlivců s podobným vztahem k výrobním prostředkům, který však není schopen reflektovat své dějinné postavení a jedná pouze v souladu se svými bezprostředními zájmy. Jedinec projevuje pasivní sounáležitost ke své třídě.Naproti tomu třída pro sebe je aktivně zapojená do třídního boje, reflektuje své zájmy v širší dějinné perspektivě. Vnímá, že její zájmy jsou nevyhnutelně v opozici zájmům jiných tříd. Třída pro sebe se vyznačuje vyspělejším stupněm organizace a to se promítá i do prostředků, kterými vede ekonomický a politický boj. Proletariát nabude třídního vědomí právě tehdy, když se začne politicky organizovat, neboť to je jediná cesta k jejich emancipaci skrze svržení kapitalismu.\n\nTřídní vědomí je prostoupeno míněním o dějinném místě a poslání třídy, např. vzestup buržoazní třídy je spojován s hesly „svoboda, rovnost, bratrství“. Pro třídní vědomí je klíčové, aby zrcadlilo dynamiku společenského vývoje, především třídní rozpory: proletářské třídní vědomí je nevyhnutelně v rozporu s buržoazním. V buržoazní společnosti jsou buržoazie a proletariát jediné třídní subjekty, jejichž existence je poutána na vývoj kapitalistického módu produkce a jež mají kapacitu organizovat společnost. Zájmy zbylých, marginálních tříd se proto neshodují s rozvojem společnosti, ať už s radikální změnou poměrů ‒ jako v případě zájmu proletariátu ‒ nebo rozvíjením stávajícího systému v případě buržoazní strategie.\n\nÚloha vzestupu jakékoliv třídy je objektivní a pojí se s velkou společenskou a hospodářskou změnou. Podle Friedricha Engelse se v počáteční fázi třídní vědomí projevuje jen jako mlžné ponětí o rozporu mezi zájmy proletariátu a buržoazie. Dynamicky se s procesem třídní emancipace kvalitativně rozvíjí třídní vědomí. Stejně tak může degenerovat na nižší formy společně se stagnací třídy.\nV marxistické sociologii je rozlišováno mezi \"třídním vědomím\" a \"třídním uvědoměním\".\n\nTřídní uvědomění je výslednicí procesu, kdy se objektivní stav třídního vědomí a třídního zájmu stane ústřední v sebepojetí člověka. Z objektivního třídního vědomí se stane přímo subjektivní úmysl jednotlivce. Uvědomělý člen třídy je obeznámen se svým společenským postavením, třídním zájmem, ke své třídě je poután solidaritou.\nTřídní uvědomění je využíváno téměř výhradně ve vztahu s dělnictvem a jeho historickým posláním. Podle Vladimira Lenina je vyšší forma uvědomění spojená s organizací a aktivizací strany, jež se orientuje na třídní boj a artikuluje nejen hospodářské, ale i politické požadavky dělnictva. Strategie emancipace spočívá v dobytí politické moci a zavedení diktatury proletariátu. V období diktatury proletariátu dojde k odstranění struktur kapitalistické společnosti.\n\nLINHART, Jiří, Alena VODÁKOVÁ a Miloslav PETRUSEK. \"Velký sociologický slovník\". Praha: Karolinum, 1996. ISBN 80-7184-311-3.<br>\nLUKÁCS, György. \"History and class consciousness: studies in marxist dialectics\". Cambridge, Massachusetts: M.I.T. Press, 1971cop. ISBN 0-262-12035-6.<br>\nMARSHALL, Gordon. \"A dictionary of sociology\". 2nd ed. Oxford: Oxford University Press, 1998. Oxford paperback reference. ISBN 0-19-280081-7.<br>\nPOPPER, Karl R. \"Otevřená společnost a její nepřátelé\". II., \"Vzedmutí proroctví: Hegel, Marx a co následovalo\". Druhé, revidované vydání. Praha: OIKOYMENH, 2015. Oikúmené. ISBN 9788072982615.<br>\nWALKER, David M a Daniel GRAY. \"Historical dictionary of Marxism\". Lanham, Md.: Scarecrow Press, 2007. Historical dictionaries of religions, philosophies, and movements. ISBN 978-0-8108-5458-1.\nENGELS, Friedrich a MARX, Karl. \"Vybrané spisy ve dvou svazcích\". Svazek 1, 2. Praha: Svoboda, 1950.<br>\nLENIN, Vladimir Il'jič. \"Vybrané spisy ve dvou svazcích\". Svazek 1, 2. Praha: Svoboda, 1951.<br>\nSTALIN, Iosif Vissarionovič. \"Ekonomické problémy socialismu v SSSR\". Praha: Svoboda, 1952.\n"}
{"id": "1452416", "url": "https://cs.wikipedia.org/wiki?curid=1452416", "title": "Arsenal VG 70", "text": "Arsenal VG 70\n\nArsenal VG 70 byl experimentální letoun vyrobený ve Francii krátce po skončení druhé světové války, který měl posloužit k získání zkušeností při vývoji proudových stíhacích letounů. Jednalo se o aerodynamicky tvarovaný hornoplošník s šípovými nosnými plochami, k jehož pohonu posloužil kořistní proudový motor německého původu Junkers Jumo 004. Půlkruhové vstupní ústrojí se nacházelo pod trupem.\n\nProjekt výroby zdokonalené verze VG 80 s britským motorem Rolls-Royce Nene nebyl realizován.\n\nÚdaje podle\n\n\n\n"}
{"id": "1452419", "url": "https://cs.wikipedia.org/wiki?curid=1452419", "title": "Arsenal VG 90", "text": "Arsenal VG 90\n\nArsenal VG 90 byl palubní proudový stíhací letoun vyrobený ve Francii v roce 1949, který nepřekročil stádium prototypů. Měl být posuzován proti typům SNCAC NC.1080 a Nord N.2200 v soutěži vypsané \"Aéronavale\", ale oba vyrobené prototypy VG 90 byly zničeny při smrtelných nehodách v raných fázích vývoje. K první došlo 25. května 1950, když během letu utržený kryt podvozku zasáhl ocasní plochy, a zahynul při ní zkušební pilot Pierre Decroo. Při druhé, 21. února 1952 se ocasní plochy odtrhly následkem aerodynamického třepetání, a zahynul pilot Claude Dellys, jehož vystřelovací sedadlo selhalo. Stavba třetího rozestavěného prototypu pak byla zastavena.\n\nVG 90 byl konstrukčně příbuzný předchozímu experimentálnímu letounu VG 70 a jeho variantě VG 80, hornoplošníkům se šípovými křídly, ale vstupy vzduchu k motoru měl na bocích trupu.\n\n\n\n \n"}
{"id": "1452421", "url": "https://cs.wikipedia.org/wiki?curid=1452421", "title": "Sud Aviation SE-116 Voltigeur", "text": "Sud Aviation SE-116 Voltigeur\n\nSud Aviation SE-116 Voltigeur byl vojenský letoun poháněný dvojicí turbovrtulových motorů vzniklý ve Francii koncem 50. let 20. století jako stroj určený k provádění průzkumu a útoků na pozemní cíle. Vznikly tři kusy, ale sériová výroba typu nebyla zahájena.\n\nV roce 1958 se Francie nacházela uprostřed konfliktu v Alžírsku a pociťovala potřebu protipovstaleckého letounu, schopného pozorování bojiště, fotografického průzkumu i přímé podpory pozemních sil. Byl zahájen program, který vedl ke vzniku tří strojů: Sud Aviation SE-116 Voltigeur, SIPA S.1100 a o něco později také Dassault Spirale, vesměs dvoumotorové vrtulové letouny.\n\nSE-116, původně známý jako \"Fonceur\" (hráč), byl později pojmenován \"Voltigeur\", podle voltižérů, druhu vojska z napoleonských válek. Jednalo se o samonosný dolnoplošník s lichoběžníkovým křídlem i vodorovnou ocasní plochou, svislá ocasní plocha byla vysoká a široká.\n\nPrvní prototyp byl poháněn dvěma hvězdicovými motory Wright Cyclone o výkonu 800 hp (596,56 kW), montovanými před náběžnou hranou křídla, s motorovými gondolami přesahujícími až za odtokovou hranu nosné plochy. U druhého prototypu byly pístové motory nahrazeny turbovrtulovými typu Turbomeca Bastan o výkonu 760 k (559 kW) v nových motorových gondolách s menším čelním průřezem. Stroj měl zatahovací příďový podvozek, jehož hlavní nohy se zatahovaly směrem dozadu do motorových gondol, příďová noha se zatahovala do přídě. Hlavní podvozkové nohy nesly zdvojená kola.\n\nPilotní prostor byl konvenčního provedení s bohatým prosklením, včetně stanoviště v přídi trupu, nabízejícím osádce dobrý výhled i směrem dolů. Na bocích trupu za křídlem stroj nesl aerodynamické brzdy. Výzbroj byla představována dvěma kanóny ráže 30 mm a šesti závěsníky pro pumy nebo rakety.\n\nPrototyp poháněný pístovými motory poprvé vzlétl 5. června 1958 pilotovaný Rogerem Carpentierem, který 15. prosince téhož roku také provedl zálet verze s turbovrtulovými motory. O několik týdnů později, 9. ledna 1959, testovací osádka ve složení Carpentier, Yves Crouzet a Marcel Hochet zahynula při nehodě, poté co během letu vysokou rychlostí došlo k třepetání ocasních ploch.\n\nPo zkouškách prvního exempláře předsériového provedení SE-117, provedených ve spolupráci s Marcelem Dassaultem, byl vývojový program opuštěn, spolu s plány na vývoj rychlé transportní verze SE-118 Diplomate.\n\nÚdaje podle\n\nÚdaje podle\n\n\n\n"}
{"id": "1452424", "url": "https://cs.wikipedia.org/wiki?curid=1452424", "title": "Turbomeca Bastan", "text": "Turbomeca Bastan\n\nTurbomeca Bastan byl turbovrtulový motor vzniklý roku 1957 ve Francii. Původní modely dosahovaly výkonu 650 shp (485 kW), ale v roce 1965 bylo u verze Bastan VII dosaženo zvýšení až na 1 048 shp (780 kW).\n\nLetové testy některých modelů motoru Bastan užívaly létající zkušebnu založenou na letounu Lockheed Constellation. \nSvé hlavní uplatnění Bastan nalezl u dopravních letounů Aérospatiale N 262 (původně Nord 262) a Nord 260.\n\nNa základě Bastanu byl později také vyvinut turbodmychadlový typ Turbomeca Aubisque.\n\n\n\nÚdaje platí pro Bastan VIC\n\n"}
{"id": "1452426", "url": "https://cs.wikipedia.org/wiki?curid=1452426", "title": "Veronika Dzhioeva", "text": "Veronika Dzhioeva\n\nVeronika Dzhioeva (* 29. ledna 1979 Cchinvali ) je ruská operní sopranistka.\n\nOd roku 2000 do roku 2005 studovala Konzervatoř N. A. Rimského-Korsakova v Petrohradu. V roce 2006 nastoupila do Novosibirského státního akademického divadla opery a baletu. Spolupracuje s Michailem Pletněvem, Valerijem Gergievem, Trevorem Pinnockem, Vladimirem Spivakovem, Annou Netrebko a Sergejem Leiferkusem.\n\n\n"}
{"id": "1452429", "url": "https://cs.wikipedia.org/wiki?curid=1452429", "title": "Ruská hudba", "text": "Ruská hudba\n\nRuská hudba, či také hudba v Rusku představuje hudební tvorbu, která se po staletí utvářela u ruského i neruského obyvatelstva na území ruského státu. Pojem ruská hudba zahrnuje národní písně a lidovou hudbu, stejně jako pro Rusko chrakteristické sborové chrámové skladby pravoslavné liturgie. Samostatnými fenomény jsou také ruská baletní, či pěvecká škola a ruská opera.\n\nPočátky ruské lidové hudby mají základy ve folkloru slovanských národů, žijících na území Kyjevské Rusi. Množství písní dochovaných do dnešní doby má pohanský původ, později případně s vlivem křesťanské tématiky. Ruská lidová hudba je velmi rozmanitá, neboť má původ také u jiných národů, žijících na území Kyjevské Rusi: ugrických a finských, turkotatarských atp..\nDo dnešních dnů se v ruském folkloru objevují regionální, často etnické tradice. Svérázným příkladem jsou lidové písňové umění severských, západních a jižních centrálních oblastí, obyvatelstva v údolích velkých řek - Oky, Volhy, Donu. Zdá se také, že ruská lidová hudba byla základem, na němž vznikla pozdější umělá hudba.\n\nO hudební kultuře na Rusi existují písemné doklady. Předpokládalo se, že nejrozšířenějším druhem nástrojů ve středověkém Rusku byly strunné nástroje, jako jsou gusli nebo gudok. Archeologové objevili exempláře těchto nástrojů v Novgorodské oblasti, datované do počátku 11. století. Dalšími hudebními nástroji z té doby byly flétna \"svirel\" a rytmické a bicí nástroje, jako \"treščotka\" (obdoba řehtačky) a tamburína. Přesto však byl zpěv na Rusi oblíbenější, než instrumentální hudba. Často se zpívaly byliny o lidových hrdinech, jako byli Sadko, Ilja Muromec ad., někdy s doprovodem nástrojů.\n\nV dějinách ruského státu hrála chrámová hudba spjatá s pravoslavím, coby státním náboženstvím, nezastupitelnou úlohu. Pravoslavná liturgie je charakteristická tím, že je v ní zapovězeno používání hudebních nástrojů. Přípustný je pouze lidský hlas, proto je právě ruská duchovní hudba známa množstvím sborové hudby. Tvorbě sborové duchovní hudby se věnovala většina významných ruských hudebních skladatelů (Maxim Sozontovič Berezovskij, Dmytro Stěpanovič Bortňanskij, Petr Iljič Čajkovskij, Sergej Rachmaninov, Pavel Grigorjevič Česnokov, Nikolaj Kedrov mladší, Nikolaj Kedrov starší, Alfred Schnittke a mnoho dalších).\n\nJiž v časech Sovětského svazu působily v zemi také jazzové kapely. Dlouholetou pěveckou hvězdou Sovětského svazu byla Alla Pugačova. Na konci sovětské éry zažilo Rusko na vlně západního kulturního vlivu rozvoj populární a rockové hudby. Významnou úlohu hráli také folkoví zpěváci balad jako Vladimir Vysockij, Bulat Okudžava, Žanna Bičevská a mnoho dalších.\n\nHlavními středisky rockové hudby se stala zejména města Petrohrad (resp. Sankt Petěrburg, dříve Leningrad), Jekatěrinburg (dříve Sverdlovsk) a Omsk. Ze skupin lze jmenovat např. Mašina Vremeni, Slot, DDT, Akvárium, Alisa, Kino, Nautilus Pompilius, Aria, Graždanskaja oborona, Splin a Koroľ i Šut. Nejnověji jsou ve světě známé popové duo t.A.T.u. a skupiny Nu Virgos a Vitas, či Arkona. Punk-rocková ženská hudební skupina Pussy Riot se spíše než svou hudbou proslavila politickými postoji.\n\n"}
{"id": "1452431", "url": "https://cs.wikipedia.org/wiki?curid=1452431", "title": "Gereja Ayam", "text": "Gereja Ayam\n\nGereja Ayam (nebo Bukit Rhema) je modlitební místo, často mylně označované jako kostel nacházející se poblíž města Magelang na ostrově Jáva. Stavba má svým tvarem připomínat holubici, díky koruně na hlavě se ale proslavila hlavně jako „kuřecí/slepičí kostel“.\n\nAutorem stavby je Daniel Alamsjah, kterému se neustále vracel sen o letící holubici. Na vrcholku hory Rhema, kde dnes stavba stojí, měl v roce 1989 vizi a rozhodl se na místě postavit chrám oslavující holubici z jeho snu. Ačkoli sám Alamsjah je křesťan, Gereja Ayam mělo být modlitebním a meditačním místem pro lidi všech náboženství.\n\nStavbu však od začátku provázely potíže. Místní muslimské obyvatelstvo se stavbou nesouhlasilo a posílalo na stavební úřad stížnosti, nakonec nebyl chrám dokončen kvůli nedostatku financí a v roce 2000 byly stavební práce zastaveny. Dalších patnáct let byla stavba prázdná a stala se cílem vandalů a sprejerů.\n\nDíky graffiti a opuštěnosti bizarního chrámu začalo torzo stavby lákat turisty a návštěvnost prudce stoupala. Po natočení indonéského filmu \"Ada Apa dengan Cinta?\" (Jak je to s láskou?), který se natáčel právě i v okolí chrámu a několika zmínkách ve světových médiích mohl Alamsjah díky stoupající popularitě místa začít vybírat vstupné (v přepočtu 1 USD). Díky těmto penězům byl schopný začít s dostavbou. Do roku 2018 už byla postavena příjezdová silnice, položena nová dlažba a opravena střecha i okna. V hlavním sále se nachází stálá expozice historie stavby, v budově je malá kavárna pro návštěvníky.\n"}
{"id": "1452433", "url": "https://cs.wikipedia.org/wiki?curid=1452433", "title": "Susan Cainová", "text": "Susan Cainová\n\nSusan Horowitz Cainová (* 1. května 1968) je americká spisovatelka a lektorka zabývající se tématem introverze a stydlivosti. Publikuje v The New York Times a Psychology Today. Vyučuje negociační dovednosti ve velkých podnicích, právních firmách i na univerzitách. Je držitelkou čestných titulů z Princetonské univerzity a Harward Law School. Žije v Hudson River Valley se svým manželem a dvěma syny.\n\nNapsala knihu „Ticho: Síla introvertů ve světě, který nikdy nepřestává mluvit“ (česky vyšla v roce 2014 v nakladatelství Jan Melvil Publishing). Kniha se stala bestsellerem podle The New York Times, Washington Post nebo Los Angeles Times a byla přeložena do více než 30 jazyků.\n\nCainová získala bakalářský titul na Princetonské univerzitě v roce 1989 a vystudovala práva na Harvard Law School. Pracovala jako advokátka a později jako konzultantka pro společnosti The Negotiation Company. Působila v neziskové organizaci zabývající se vzděláváním Woodhull Institute for Ethical Leadership. Později odešla na volnou nohu, dnes se živí jako konzultantka a spisovatelka.\n\nK zájmu o introverzi přivedly Cainovou vlastní těžkosti s prezentací před publikem.\n\nV roce 2015 spoluzaložila společnost Quiet Revolution zaměřenou na oblast výchovy, vzdělávání a životního stylu. V roce 2016 napsala knihu „Quiet Power: The Sectret Strengths of Introverts“, jež se zaměřila na introvertní děti a teenagery.\n\nKniha „Ticho: Síla introvertů ve světě, který nikdy nepřestává mluvit“ (v originále Quiet: The Power of Introverts in a World That Can't Stop Talking), se stala bestsellerem. Cainová konstatuje, že být introvertem v kultuře, která je společenská, může být složité. Zároveň dokládá, že introverti jsou nositeli výjimečných talentů a schopností. Jsou to lidé, kteří raději poslouchají, než mluví, rádi tvoří, ale nenávidí self-promotion. Ačkoli jsou nálepkováni jako „ti tiší“, ve skutečnosti jim svět vděčí za řadu přínosů.\n\nAutorka v knize přináší i praktické rady, jak introverti mohou rozvíjet své schopnosti. Ukazuje například, kdy a jak má smysl se ve svém projevu a působení na ostatní inspirovat extraverzí, proč introverti ve vedoucích rolích bývají úspěšní, v čem tkví jejich síla nebo jak se lépe vypořádat s rozdíly mezi introverty a extroverty na pracovišti.\n"}
{"id": "1452435", "url": "https://cs.wikipedia.org/wiki?curid=1452435", "title": "Kaple svaté Barbory (Kašperské Hory)", "text": "Kaple svaté Barbory (Kašperské Hory)\n\nKaple sv. Barbory, Podlesí 1 (Vogelsang), Kašperské Hory – kulturní památka\n\nKaple sv. Barbory se nachází v areálu Rezidence Vogelsang u Kašperských Hor. Byla postavena v osadě Podlesí (dříve Vogelsang) již na přelomu 17. a 18. století. Jedná se o příklad drobné sakrální stavby. Z historického hlediska je kaple dokladem osídlení území a skladby objektů hospodářského dvora spojeného se zemědělskou a sklářskou činností v Pošumaví. Kaple je popsána v Soupisu památek historických a uměleckých v politickém okrese sušickém z roku 1900 autorů Hostaše a Vaňka. Stavebníkem kaple byl člen významné sklářské rodiny Sebastian Florián Gerl, který získal povolení ke stavbě a vysvěcení kaple v roce 1698. Kaple byla v minulosti spolu s navazujícím hospodářským dvorem památkově chráněna, z důvodu její plánované demolice byla památková ochrana v roce 1979 zrušena.\n\nV osadě stával dvůr se sklárnou, panský dům a kaple sv. Barbory. Sklárna na Podlesí existovala pravděpodobně od 15. století až do roku 1891, během staletí se poloha sklárny několikrát měnila v souvislosti s vytěžením okolního dřeva (sklárna Stará Huť, která rovněž patřila pod sklárnu Vogelsang, situovaná na severovýchodním svahu Huťské hory je kulturní památkou). Ve sklárně se střídavě vyráběly barevné korálky, duté a okenní sklo. Kaple sv. Barbory byla vystavena za působení člena proslulé sklářské rodiny Sebastiána Floriána Gerla, který držel sklářskou huť v Podlesí mezi lety 1695 až 1709. Povolení ke stavbě a vysvěcení kaple je datováno do 27. 8. 1968, kaple byla zřejmě dokončena ještě v témže nebo následujícím roce. Poprvé je kaple zmíněna jako součást rejštejnské farnosti až ve farní kronice z roku 1761.\n\nKaple je situována v severní části bývalého poplužního dvora. Menší zděná omítaná kaple stojí na půdorysu čtverce s trojbokým závěrem, s delší osou orientovanou ve směru SV-JZ. Objekt je umístěn v mírném svahu, severovýchodní vstupní průčelí je zvýrazněno mohutnými zděnými nárožními opěráky. Střecha je sedlová, krytá šindelem, v hřebeni střechy nad vstupem hranolová dřevěná zvonička s cibulovou bání (šindel) a oplechovanou makovicí. Zdivo je masivní kamenné. Interiér kaple plochostropý.\n\nObjekt byl počátkem 90. let 20. století neudržovaný, v havarijním stavu, kompletní rekonstrukce proběhla během roku 1996 (výměna krovu a nového zastřešení byla provedena jako replika původního stavu včetně šindelové krytiny a věžičky se zvoničkou, stavba byla nově omítnuta, členění fasády zůstalo zachováno, do otvorů byly osazeny nové výplně), od té doby je kaple průběžně udržována a je v dobrém technickém stavu. Rozhodnutím Ministerstva kultury ze dne 19.10.2018 byla kaple sv. Barbory opět prohlášena kulturní památkou.\n\nMgr. V. Bezděková o ní podrobně sepsala dokument „Dějiny objektu“, který je uložen v Národním památkovém ústavu v Plzni. Kopie sepsaných dějin je k dispozici návštěvníkům kaple přímo v areálu. Turisté mohou též nahlédnout do kopií původních dokumentů z roku 1698, kdy bylo vydáno povolení ke stavbě nebo si prohlédnout listinu z roku 1940, která eviduje a popisuje zvon kaple.\n\nV kapli se konají svatební obřady, vernisáže, výstavy, společenské akce či setkání v adventním čase.\n\nMinisterstvo kultury jako příslušný orgán státní správy na úseku památkové péče prohlásila svým rozhodnutím ze dne 19.10.2018 soubor „kaple sv. Barbory“ pod č.j. MK 65720/2018 OPP a sp. zn. MK-S 7448/2018 OPP za kulturní památku.\n"}
{"id": "1452437", "url": "https://cs.wikipedia.org/wiki?curid=1452437", "title": "Xixoio", "text": "Xixoio\n\nXIXOIO ltd. je česká FinTech společnost se sídlem v Londýně a pobočkou v Praze. Společnost byla založena Richardem Watzkem a Nikolayem Rozhokem. Richard Watzke je český podnikatel, který vybudoval byznys s uměním a nemovitostmi a od roku 2008 se věnuje investicím do FinTech společností. Nikolay Rozhok vybudoval úspěšnou remitenční společnost MoneyPolo a deset let byl jejím CEO. V říjnu 2017 Nikolay Rozhok a Richard Watzke spoluzaložilli společnost XIXOIO s cílem změnit způsob financování firem a spojit tradiční bankovnictví s krypto světem v IPCO procesu. IPCO proces má ambici propojit IPO (initial public offering) a ICO (initial coin offering) pomocí tokenizace společností.\nXIXOIO buduje krypto-bankovní ekosystém a umožní tokenizovaným společnostem využívat služeb, které mohou potřebovat ve všech fázích IPCO procesu. Jedná se jak o klasické bankovní služby, tak o služby směnárenské, obchodní, platební nebo například burzovní. Ekosystém sestává z jedenácti samostatných modulů (ipco, AML system, Rowa B., IgorCard, YpsilonBank, BrambleX, lawhodl, rolltoo, eezzu+, xixfix, BACCA).\n"}
{"id": "1452439", "url": "https://cs.wikipedia.org/wiki?curid=1452439", "title": "Campbellovo pravidlo", "text": "Campbellovo pravidlo\n\nCampbellovo pravidlo (), také označováno jako Campbellův zákon, je pravidlo, které zavedl Donald T. Campbell v roce 1976. Pravidlo uvádí:\n\nMěl i podobnou myšlenku týkající se vzdělávání:\n\nPodobné je nejen Goodhartovo pravidlo, ale také Lucasova kritika (Lucas Critique)\nDalšími názvy jsou Efekt kobra a Efekt kobry. Je označení pro situaci, kdy pokus o vyřešení ještě více prohloubí daný problém. Tento pojem můžeme také použít v ekonomice a hospodářství v případě, kdy dochází k jejich nesprávné stimulaci. Pod tímto názvem byla napsána i kniha v roce 2001, kterou napsal německý ekonom Horst Sieber.\n\nTento efekt vznikl z anekdoty z doby Britské Indie, kdy vládu znepokojoval počet kober v Dillí a tak nabídla odměnu za každou mrtvou kobru. Toho však podnikavý lidé využili a začali kobry chovat, proto aby je mohli posléze zabít a dostat za to zaplaceno. O těchto podvodech se dozvěděla vláda a placení za mrtvé kobry zrušila, tudíž chovatelé vypustili kobry do volné přírody a jejich počet se ještě zvětšil. Toto zdánlivě účinné řešení situaci ještě zhoršilo.\n\nV historii existuje mnoho příkladů tohoto efektu např. daň z oken, která byla vybírána v Anglii až do poloviny 19. století. Tato daň měla mít za cíl hlavně bohaté, protože se předpokládalo, že čím více bude jedinec bohatý, tím větší bude mít dům a v něm více oken. Touto daní se však docílilo jen toho, že se začaly stavět domy s méně okny a stávající okna se zazdívala. Dalším příkladem jsou evropské kvóty pro rybáře. Evropská unie zavedla kvóty na množství ulovených ryb, pokud rybáři ulovili více, než byla kvóta, byly jim účtovány vysoké pokuty. Kontrola však byla jen na břehu, tudíž přesah který byl nad kvótou rybáři vyhodili do moře. Avšak většina úlovku, která byla vypuštěna zpět, tento proces nepřežila\n\n"}
{"id": "1452445", "url": "https://cs.wikipedia.org/wiki?curid=1452445", "title": "Ošská oblast", "text": "Ošská oblast\n\nOšská oblast ( výslovnost \"Oş oblusu/Osh oblusu\", výslovnost:\"Oshskaya oblast’/Ošskaja oblastj\") je jedna ze sedmi oblastí v Kyrgyzstánu. Hlavním městem této oblasti je samosprávné město Oš. Ošská oblast sousedí s (podle směru podle směru hodinových ručiček od severu) Džalalabadskou oblastí, Narynskou oblastí, Sin-ťiangem, Čínou, Tádžikistánem, Batkenskou oblastí a Uzbekistánem.\n\nVětšina obyvatel žije v nížinaté severní části této oblasti poblíž Ferganské kotliny. Na jihu Ošské oblasti směrem k Alajskému hřbetu se zvyšuje nadmořská výška. Nadmořská výška klesá poblíž Alajské kotliny. Hranice s Tádžikistánem je hornatá, kvůli Zaalajskému hřbetu.\n\nDálnice M41 vede na jih hornaté oblasti od města Oš po hranice s Tádžikstánem. Od vesnice Sary-Tash vede dálnice směrem na východ k čínskému hraničnímu přechodu v Irkeshtamu. Další významná silnice vede západně přes rovinatou krajinu do Kyrgyzské Batkenské oblasti.\n\nVzhledem k silnému dešti je oblast nechvalně známá pro sesuvy půdy. Dne 26. dubna 2004 zemřelo 33 lidí kvůli sesuvu půdy v obci Budalyk v okrese Alai. OCHA/GVA - 2004/0068, koordinátor OSN pro pomoc při mimořádných událostech ve své zprávě hlásil, že Ošskou oblast zasáhlo 16 sesuvů půdy.\n\nOd roku 2009 zahrnuje Ošská oblast 4 města (Oš, Nookat, Uzgen a Kara-Suu), 2 městské osady a 474 vesnic. Počet obyvatel podle sčítání lidu, domů a bytů v roce 2009 činil 999 576 obyvatel. Z nich žije 82 841 lidí v městech a městských osadách a 916 735 ve vesnicích.\n\nPodle sčítání lidu z roku 2009 bylo etnické složení Ošské oblasti následovné: Kyrgyzové 68,6% (758 036 obyvatel), Uzbeci 28% (308 688 obyvatel), Ujgurové (11 181 obyvatel) a Turci (10 934 obyvatel) 1%, Tádžikové 0,6% (6 711 obyvatel), Azerové 0,3% (3 224 obyvatel), Rusové (1 552 obyvatel), Tataři (1 337 obyvatel) a Dungani (793 obyvatel) 0,1%, a ostatní skupiny 0.2% (1 792 obyvatel).\n"}
{"id": "1452448", "url": "https://cs.wikipedia.org/wiki?curid=1452448", "title": "Radka Třeštíková", "text": "Radka Třeštíková\n\nRadka Třeštíková, rodným příjmením Velikovská, (* 13. května 1981 Veselí nad Moravou) je česká spisovatelka, blogerka a právnička. Vystudovala práva na Právnické fakultě Univerzity Karlovy.\n\nSedm let působila ve funkci firemního právníka.\n\nV roce 2019 se zúčastnila 10. řady taneční soutěže \"StarDance …když hvězdy tančí\", ve které skončila na 7. místě.\n\nŽije s manželem Tomášem Třeštíkem, který je povoláním fotograf, jeho matkou je režisérka a dokumentaristka Helena Třeštíková. Má dvě děti, Elu a Jonatána. Od svých devatenácti let žije v Praze.\n\nDříve přispívala na blog časopisu \"Respekt\", \"Elle\" a webové stránky psychologie.cz.\n\nDíky jejímu stylu psaní se jí mnohdy přezdívá „Viewegh v sukni“.\n\n"}
{"id": "1452451", "url": "https://cs.wikipedia.org/wiki?curid=1452451", "title": "Organické sloučeniny ceru", "text": "Organické sloučeniny ceru\n\nOrganické sloučeniny ceru je označení, které se obvykle používá pro organické sloučeniny, v jejichž molekulách se nachází jedna nebo více vazeb mezi atomy uhlíku a ceru. Většinu těchto sloučenin nelze izolovat a jejich vlastnosti se zkoumají v roztocích skrze reakce s jinými látkami; existuje několik výjimek z tohoto pravidla, například vpravo zobrazený komplex [Cp*]Ce, ovšem jsou poměrně vzácné. Cer se v komplexních sloučeninách může vyskytovat v různých oxidačních číslech; zatímco jsou lanthanoidů nejstabilnější v oxidačním čísle +3, tak cer vytváří také stabilní sloučeniny, ve kterých se nachází v oxidačním čísle +4 a byly popsány komplexy ceru v obou těchto oxidačních stavech. Sloučeniny Ce nejsou tak často používané kvůli svým oxidačním vlastnostem, a tak se většinou zkoumají komplexy Ce. Organické sloučeniny ceru nezásaditými nukleofily a díky tomu mají využití v organické syntéze. Jelikož je cer poměrně netoxický, tak mohou být tyto látky alternativou k ostatním organokovovým činidlům; byly publikovány výsledky několika prací zkoumajících využití jeho sloučenin.\n\nStruktura organických sloučenin ceru v roztocích je stále neznámá, i když je známo, že značně záleží na způsobu přípravy dané látky. Sloučeniny získané z organolithných činidel by měly mít strukturu „R-CeCl“, zatímco ty, které byly připraveny z Grignardových činidel se přesněji popisují jako „R-MgX•CeCl“. Kromě toho se předpokládá, že struktura komplexu v roztoku může být ovlivňována rozpouštědlem, jelikož byly pozorvány rozdíly mezi činidly připravenými v diethyletheru a těmi, která byla připravena v tetrahydrofuranu. Existují důkazy, že původní chlorid vytváří v THF polymerní struktury [Ce(μ-Cl)(HO)(THF)], ovšem není známo, zda je tento polymer stálý.\nOrganické sloučeniny ceru se obvykle připravují transmetalací z odpovídajících organolithných nebo Grignardových činidel. Nejčastějším zdrojem ceru je zde chlorid ceritý, který je možné získat v bezvodé formě dehydratací běžně dostupného heptahydrátu. Pro úspěšné provedení transmetalace je důležitá předběžná komplexace.\n\nByla popsána činidla odvozená od alkylových, alkenylových a alkynylových organokovových sloučenin; rovněž i enoláty ceru. Stabilita každé z těchto látek je obvykle podobná, ať už byla získána z organolithné sloučeniny či Grignardova činidla; výjimku tvoří alkenylové sloučeniny ceru, které jsou stabilnější, pokud vzniknou z organolithného prekurzoru.\n\nNa následujícím obrázku jsou uvedeny druhy organických sloučenin ceru, které byly připraveny a popsány:\n\nOrganické sloučeniny ceru se používají téměř výhradně k provádění adičních reakcí podobným způsobem jako organolithná a Grignardova činidla. Mají řadu vlastností, kterými se liší od běžněji používaných látek; například jsou značně nukleofilní, což umožňuje adice na iminy bez použití katalyzátoru v podobě Lewisovy kyseliny, a tak mohou být použity u těch substrátů, kde nelze použít obvyklé postupy.\n\nI přes značnou reaktivitu jsou tyto látky málokdy zásadité, což umožňuje přítomnost alkoholů a aminů, stejně tak i enolizovatelných protonů.\n\nOxofilita ceru způsobuje 1,2-selektivitu při reakcích s konjugovanými elektrofily, což je vlastnost, kterou mají i organolithná činidla. Jeho sloučeniny tak lze stejně jako sloučeniny lithia použít k přípravě ketonů z acylových sloučenin bez nadbyčetné adice.\n"}
{"id": "1452454", "url": "https://cs.wikipedia.org/wiki?curid=1452454", "title": "Gran Turismo Sport", "text": "Gran Turismo Sport\n\nGran Turismo Sport je závodní videohra vyvinutá japonským studiem Polyphony Digital a vydána společností Sony Interactive Entertainment pro konzoli PlayStation 4. Jedná se o třináctý díl v sérii videoher \"Gran Turismo\" a první hra v sérii určena pro PlayStation 4. Hra byla oznámena na akci Paris Games Week v roce 2015, do prodeje se dostala ale až v říjnu 2017. Od kritiků hra získala převážně kladné hodnocení.\n\nPodobně jako předchůdci, \"Gran Turismo Sport\" je závodní hra a obsahuje tři hlavní herní módy: režim \"Sport\", režim \"Arcade\" a režim kariéry. Další velkou součástí hry je online závodění. Ačkoliv nemá hra číselné označení (mělo by následovat Gran Turismo 7), jedná se o plnohodnotného člena série. Na rozdíl od předchozích her \"Gran Turismo 5\" a \"Gran Turismo 6\" ve hře není dynamický systém počasí a denní/noční cyklus. Nicméně hráči mají stále možnost nastavit čas, ve kterém se závod jede, před vstupem do závodu. Při vydání hra obsahovala 177 automobilů a 27 konfigurací 19 okruhů a tratí. Poprvé v sérii Gran Turismo hra obsahuje vozidla Porsche, poté, co společnost Electronic Arts ztratila licenční práva k této značce (předchozí hry Gran Turismo nabízely upravené vozy Porsche pod značkou RUF).\n\nNa vývoji hry se podílel bývalý pilot F1 Kamui Kobayashi, který poskytl technickou pomoc.\n\nRežim Sport se skládá ze tří různých online závodů, které se resetují každý týden. Hráči jsou seřazeni podle \"DR\" (hodnocení řidiče) a \"SR\" (hodnocení sportovního chování). Nejvyšší dosažitelná úroveň hodnocení řidiče je A+ (je zde ovšem i level S, který je ale vymezen pro 200 nejlepších hráčů na světě) a nejvyšší dosažitelná úroveň sportovního chování S. Nejnižšími úrovněmi jsou úrovně E a E. Je zde také omezení vozidel, aby neměl určitý hráč výhodu nad jiným hráčem z důvodu rychlosti jeho vozidla.\n\nSoučasně po celý rok se konají dva oficiální šampionáty pod hlavičkou FIA: Pohár Národů, kde hráči reprezentují svou zemi, a Pohár Výrobců, kde hráči reprezentují jejich oblíbeného výrobce automobilů. FIA spravuje šampionát stejným způsobem jako spravuje veškeré své jiné skutečné série. Vítězové mistrovství jsou oceněni na každoročním FIA gala-večeru v Paříži.\n\nVítěz šampionátu národu roku 2018 je Igor Fraga za americký region a konstruktéry ovládl Lexus, následovaný Toyotou a Aston Martinem.\n\nJedná se o hlavní herní mechaniku hry, kdy proti sobě mohou závodit vozy pouze stejné kategorie.\n\n\n\"Gran Turismo Sport\" mělo být plně kompatibilní s headsetem virtuální reality PlayStation VR. Zážitek při hraní popsal tvůrce série Kazunori Yamauchi jako \"velmi dobrý a velmi přirozený\". Nicméně později bylo oznámeno, že VR podpora bude omezena pouze na speciální režim VR Tour, kde hráč může závodit pouze proti jednom vozu či si vozy prohlížet v menu.\n\n22. prosince 2017 byla vydána první velká aktualizace, která do hry přidala 15 nových vozů a především klasickou single player kampaň s názvem \"Liga GT\", která ve hře při vydání chyběla. Druhá větší aktualizace byla vydána 26. ledna 2018. Ta přidala 10 nových aut, novou trať (Monza) a nové varianty ve hře již existujících tratí. Třetí velká aktualizace byla vydána 28. února 2018 a obsahovala 12 nových vozidel, nové varianty tratí a nové závody do Ligy GT. Čtvrtá velká aktualizace dorazila 29. března 2018 s 13 novými vozy, novou závodní kategorií (Gr.2) pro tři nové vozidla kategorie GT500, novou tratí (Tsukuba) a dalším rozšířením Ligy GT. Pátá aktualizace vyšla 30. dubna a přidala do hry vůz Toyota GR Supra, nové závody do Ligy GT a novou variantu fiktivního okruhu Dragon Trail. 30. května dorazil šestý velký update, který do hry přidal Circuit de la Sarthe (okruh hostící legendární závod 24 hodin Le Mans) a devět nových vozů, včetně tří vozů kategorie Group C, z nichž dva (Jaguar XJR-9 a Sauber Mercedes C9) vyhrály Le Mans v roce 1988 a 1989. Červencová aktualizace přidala osm nových vozů včetně monopostu Formule 1 Mercedes AMG F1 W08 EQ Power+, fiktivní okruh Circuit de Sainte-Croix a nové závody Ligy GT. Srpnová aktualizace dorazila s osmi novými vozy, okruhem Red Bull Ring a novými závody. Aktualizace v září přidala do hry 8 nových vozidel, okruh Fuji International Speedway a další nové závody Ligy GT. Desátá velká aktualizace hry vydána 6. listopadu přidala opět osm aut, nové závody a okruh Circuit de Catalunya.\n"}
{"id": "1452456", "url": "https://cs.wikipedia.org/wiki?curid=1452456", "title": "Arbešské knížectví", "text": "Arbešské knížectví\n\nArbešské (Arbëreshské) knížectví (, , ) nebo Álbanon () byl státní útvar na území dnešní Albánie, který se nacházel v oblasti Arbanonu (albánsky Arbëri), jehož střediskem bylo Město Kruja, vznikl na konci 12. století.\n\nPodle dostupných písemných pramenů byl prvním vládcem archont Progon (1190–1198), člen místního rodu Skurra, který dosáhl autonomie ve vztahu k rozpadající se Byzantské říši. Progonův starší syn Ginus knížectví spravoval v letech 1198–1206, kdy se dělba území rozpadlé Byzance stala předmětem sporů mezi jejími dobyvateli. Podle předběžné smlouvy mezi křižáckými vítězi nad Byzancí nazvané Partitio terrarum Imperii Romaniae (dělení území římské říše) bylo knížectví zahrnuto do dyrrhachijské a arbanonské provincie, která měla být začleněna do dyrrhachijského věvodství podřízeného Benátkám. Ginus ani jeho nástupce bratr Demetrios, který vládl v letech 1206–1216 se Benátské republice nepodřídili a jejímu tlaku čelili spojenectvím s římskou kurií, panovníky okolních států a s konkurenty Benátek. Demetrios se oženil s dcerou srbského panovníka Štěpána I., která byla po své matce Eudokii vnučkou byzantského císaře Alexia III. Angela. Tím navázal přátelské vztahy nejen se srbským vladařem, ale i s Michalem I. Angelem, zakladatelem a vládcem jednoho z nejvýznamnějších nástupnických států Byzance epirského despotátu. Při jednáních s papežem Inocencem III. projevil zájem přestoupit na římské katolictví a byl jím titulován jako princeps nebo iudex. Vlivu Benátek se Demetrios snažil čelit také Obchodní smlouvou s Dubrovníkem z roku 1208, kdy tomuto konkurentu Benátské republiky poskytl rozsáhlá obchodní privilegia na svém území. Po Demetriově smrti se Arbešské knížectví stalo plně závislým na epeirském despotátu \n"}
{"id": "1452458", "url": "https://cs.wikipedia.org/wiki?curid=1452458", "title": "Lucasova kritika", "text": "Lucasova kritika\n\nLucasova kritika (anglicky \"Lucas Critique\") je to myšlenka, kterou v roce 1976 publikoval ve svém článku Robert Lucas. Tvrdí, že v důsledku racionálních očekávání ztrácejí osvědčené makroekonomické modely trvanlivost: co platilo dříve, již platit nemusí. I přesto, že tyto modely mohly být původně správné, jejich parametry se časem změnily až se z nich staly modely nepoužitelné. Jinak řečeno: je naivní snažit se předpovědět důsledky změny hospodářské politiky zcela na základě historických údajů. Tento článek byl zásadní a změnil v 80. a 90. letech hospodářské politiky většiny států. Tato kritika je významná, vystupuje jako zástupce paradigmatického posunu, ke kterému došlo v makroekonomické teorii v sedmdesátých letech při pokusech o založení mikro-základů.\n\nTrvalé zvyšování inflace v naději, že by to trvale snížilo nezaměstnanost, nakonec způsobilo růst inflačních prognóz firem a změnilo jejich rozhodnutí v oblasti zaměstnanosti. Jinými slovy, právě proto, že vysoká inflace byla spojena s nízkou nezaměstnaností v době počátku 20. století, by inflace měla vést k nízké nezaměstnanosti v každém alternativním režimu měnové politiky – ale není tomu tak.\n\n"}
{"id": "1452460", "url": "https://cs.wikipedia.org/wiki?curid=1452460", "title": "Technetronní společnost", "text": "Technetronní společnost\n\nTechnetronní společnost je společnost kulturně, psychologicky, sociálně a ekonomicky ovlivněná technologiemi a elektronikou, zvlášť v oblasti počítačů a komunikace. Etymologicky jde o pojem vzniklý spojením slov technologie a elektronika.\n\nJde o koncept amerického politologa Zbigniewa Brzezinského, jenž sloužil jako poradce pro národní bezpečnost amerického prezidenta Jimmyho Cartera. Myšlenku rozvinul především v díle Mezi dvěma věky.\n\nBrzezinski termín technetronní společnosti poprvé představil v článku \"Amerika v technetronním věku\" (America in the Technetronic Age). Tento článek vyšel nejdříve v roce 1967 v rámci \"School of International Affairs\" na Kolumbijské univerzitě, kde Brzezinski pracoval a následně v roce 1968 stejný článek vydal i v časopise Encounter.  V roce 1971 následně přednesl přednášku \"Mezinárodní politika v technetronní éře\" (International politics in the technetronic era) na University of Sophia v Tokiu.\n\nBrzezinského největším příspěvkem do teorie technetronní společnosti je pak jeho kniha \"Mezi dvěma věky: Role Ameriky v technetronní éře\" (Between Two Ages. America's Role in the Technetronic Era) z roku 1970. V této knize Brzezinski dále rozvádí deset bodů ve kterých vidí hlavní rozdíly mezi společností industriální a technetronní, které uvedl již v původním článku z roku 1967.\n\nBrzezinski rozeznává ve svých dílech 10 hlavních společenských změn při přechodu společnosti od industriální k technetronní. Tyto změny přirovnává, co se významnosti týče, k přechodu společnosti ze zemědělské na průmyslovou:\n\n1. Přechod od průmyslu ke službám coby hlavní zdroje zaměstnanosti, stejně jako při přechodu od agrární k průmyslové společnosti. Obsluhu strojů řeší v technetronní společnosti automatizace a robotika.\n\n2. Zatímco v industriální společnosti dominuje vztah mezi zaměstnanci, prací a trhem práce, v technetronní společnosti jsou hlavními problémy zručnost, bezpečnost, volný čas a sdílení zisků.\n\n3. V industriální společnosti je hlavním cílem odstranění překážek v přístupu ke vzdělání a vytvoření společného startovního bodu společenského pokroku. V technetronní společnosti je přístup ke vzdělání nejen univerzální, ale pokročilý výcvik je přístupný každému, kdo má talent.\n\n4. V industriální společnosti přebírá vůdčí roli ve společnosti místo aristokracie městská plutokratická elita. Ve společnosti technetronní je pro společenské vůdcovství klíčový talent a ovládnutí speciálních dovedností – vědění se stává klíčovým nástrojem moci.\n\n5. V technetronní společnosti se také mění role univerzit. Místo toho, aby pouze vytvářely budoucí společenské elity, jsou stále více zapojené do veřejného života a politiky jakožto centrum inovací a pokroku.\n\n6. Industriální společnost je díky statickému a konceptuálnímu způsobu vzdělání a myšlení více náchylná ke vzniku ideologií. V technetronní společnosti umožňuje audio-vizuální komunikace přesnější a rozvinutější pohledy na realitu, což vede k úpadku ideologií a pragmatičtějšímu vnímání problémů.\n\n7. Do té doby neaktivní masy se v industriální společnosti aktivizují a organizují, klíčová je snaha o nabytí volebního práva všech obyvatel včetně žen. V technetronní společnosti nastává problém s politickým odcizením populace. Hlavní snahy se soustředí na dosažení reálné participace na politické moci.\n\n8. Nově osvobozené masy se v industriální společnosti stávají organizované kolem politických stran a odborů – organizací s relativně jednoduchým až ideologickým programem. Tento trend podporuje nacionalismus a noviny vydávané v národních jazycích. V technetronní společnosti směřují trendy k shromažďování podpory milionů neorganizovaných jednotlivců přitahovaných magnetickými atraktivními osobnostmi. Televize a další komunikační technologie umožňují nahradit text v národním jazyce obrazovým materiálem srozumitelným globálně.\n\n9. V raných fázích industrializace byla ekonomická moc značně personalizovaná v rukou velkých magnátů jako byli Henry Ford nebo byrokratů jako Lazar Kaganovič. V technetronní společnosti se naopak stává depersonalizovanou a zapojenou v provázanosti vládního, průmyslového, vědeckého a politického establishmentu. Politická a ekonomická moc jsou spojeny téměř neoddělitelně a vzájemně se podporují.\n\n10. Nakupování zboží a kumulace majetku se v industriální společnosti stávají dostupné pro bezprecedentní množství lidí. V technetronní společnosti se využití vědy a zájem o kvalitu života stávají možné pro stále více lidí, zejména mladých.\n\nSpolečnost technetronní bývá často srovnávána s podobným konceptem, rozvinutým sociologem Danielem Bellem, společností post-industriální. Někteří u Brzezinského díla zpochybňují jeho empirický základ a zařazení do politické vědy. Má jít spíše o esejistickou knihu ovlivněnou osobním pohledem na věc než rigorózní práci. Jiní za hlavní problém považují Brzezinského omezený pohled, neboť jako Američan píše především pro americké publikum. Poznatky z Mezi dvěma věky jsou pak často zneužívány v rámci různých konspiračních teorií.\n\n"}
{"id": "1452462", "url": "https://cs.wikipedia.org/wiki?curid=1452462", "title": "Seznam měst v Asii", "text": "Seznam měst v Asii\n\nToto je seznam měst v asijských zemích. Seznam zahrnuje města na území Asie a na územích náležících asijským státům, která se nacházejí mimo asijské území.\n\n\n"}
{"id": "1452463", "url": "https://cs.wikipedia.org/wiki?curid=1452463", "title": "Italský hospodářský zázrak", "text": "Italský hospodářský zázrak\n\nItalský hospodářský zázrak (italsky: il miracolo economico) je pojem používaný pro období velkého hospodářského růstu po druhé světové válce v Itálii, hlavně v padesátých a šedesátých letech. Toto období italské historie je považováno nejen za základní kámen v ekonomickém a sociálním vývoji státu, který byl přetransformován z chudé zemědělské země na světovou průmyslovou velmoc, ale také za období důležitých změn v italské společnosti a kultuře.\n\nPo skončení druhé světové války byla Itálie v troskách a její území okupovaly zahraniční armády, což byl stav, který zhoršil rozdíl v rozvoji oproti pokročilejším evropským ekonomikám. Nové geopolitické chápání Studené války umožnilo, že Itálie, i jakožto bývalý nepřítel, byla po boku západní Evropy a Středomoří Spojenými státy považována za důležitého spojence pro svobodný svět, protože křehká demokracie byla ohrožovaná silnou Komunistickou stranou. V důsledku toho byla Itálie příjemcem velkorysé pomoci poskytnuté Marshallovým plánem a od roku 1948 do roku 1952 obdržela 1,5 miliardy dolarů. Ukončení plánu, které mohlo zastavit zotavování, se časově shodoval s rozhodujícím momentem války v Koreji (1950-1953). Ta vedla ke zvýšení poptávky po kovech a dalších produktech, což bylo podnětem pro růst všech druhů průmyslu v Itálii. Navíc v roce 1958 vzniklo Evropské hospodářské společenství, mezi jehož zakládající členy patří i Itálie. Ten poskytl více investic a usnadnil vývoz.\n\nVýše zmíněné velmi příznivé historické zázemí, spojené s přítomností velkého počtu levné pracovní síly, položilo základy velkolepého hospodářského růstu. Tento nárůst trval téměř bez přerušení, dokud nenastaly masivní stávky „Horkého podzimu“ a společenské nepokoje v letech 1969-1970, které v kombinaci s pozdější ropnou krizí z roku 1973 postupně ochladily ekonomiku, která se nikdy nevrátila do své prudké poválečné míry růstu. Italská ekonomika zaznamenala průměrnou míru růstu HDP 5,8 % za rok mezi lety 1951 a 1963 a mezi roky 1964 a 1973 5 % za rok. Italské tempo růstu z evropských zemí převyšovalo pouze Západní Německo a to jen s malým rozdílem. Mezi zeměmi OEEC si počínalo lépe už jen Japonsko. V roce 1963 americký prezident John F. Kennedy osobně ocenil mimořádný ekonomický růst Itálie na oficiální večeři s italským prezidentem Antoniem Segniem v Římě a uvedl, že: „Růst […] ekonomiky, průmyslu a životní úrovně v poválečných letech je skutečně fenomenální. Stát, kdysi doslova v troskách a sužovaný vysokou nezaměstnanosti a inflaci, navýšil svou produkci a majetek, stabilizoval své výdaje a měnu a vytvořil nové pracovní příležitosti a nová průmyslová odvětví v tempu nesrovnatelném s ostatními zeměmi západního světa.“\n\nDopad hospodářského zázraku na italskou společnost byl obrovský. Rychlý ekonomický růst způsobil masivní příliv migrantů z jižní Itálie do průmyslových měst severu. Emigrace byla cílena zejména na továrny takzvaného \"průmyslového trojúhelníku\", regionu umístěného mezi hlavními výrobními centry Milánem a Turínem a přístavním městem Janovem. Mezi lety 1955 a 1971 bylo podle odhadů zapojeno do meziregionální migrace v Itálii přibližně 9 milionů lidí, což způsobilo tvorbu velkých metropolitních oblastí.\n\nPotřeby modernizace ekonomiky a společnosti vytvořily velkou poptávku po nové dopravní a energetické infrastruktuře. Tisíce kilometrů železnic a dálnic bylo dokončeno v rekordních časech pro spojení hlavních městských oblastí, mezitím byly postaveny přehrady a elektrárny po celé Itálii, často bez ohledu na geologické a ekologické podmínky. Tehdejší rozmach trhu s nemovitostmi, který byl stále častěji pod tlakem silného demografického růstu a vnitřních migrací, vedl k rozšíření městských oblastí. Rozsáhlé čtvrti bytů s nízkými příjmy a sociálního bydlení byly postaveny na okraji mnoha měst, což v průběhu let vedlo k vážným problémům s dopravou, městským úpadkem a pouličním násilím. Životní prostředí bylo neustále pod tlakem neregulované průmyslové expanze, což vedlo k rozsáhlému znečištění ovzduší a vod a k ekologickým katastrofám, jakou byla např. katastrofa Vajontské přehrady a havárie u Sevesa. Povědomí o ochraně životního prostředí se zde rozšířilo až v 80. letech.\n\nZdvojnásobení italského HDP mezi lety 1950 a 1962 mělo současně obrovský dopad na společnost a kulturu. Italská společnost, v první polovině století z velké části rurální a odepřená výhodám moderní ekonomiky , byla náhle zaplavena velkým množstvím levného spotřebního zboží, jako jsou automobily, televizory a pračky. Od roku 1951 do roku 1971 se průměrný příjem na obyvatele ztrojnásobil, což byl trend spojený s výrazným zlepšením spotřebitelských produktů a životních podmínek. Například v roce 1955 vlastnily pouze 3 % domácností chladničky a 1 % pračky, zatímco v roce 1975 byly příslušné údaje 94 % a 76 %. Navíc, 66 % všech domácností začalo vlastnit auta. V roce 1954 zahájila národní veřejná Italská televizní stanice RAI pravidelné televizní vysílání.\n\nVšudypřítomný vliv masmédií a konzumerismu na italskou společnost byl často ostře kritizován vzdělanci, např. Pierem Paolem Pasolinim nebo Lucianem Bianciardim, kteří to odsoudili jako nenápadnou formu kulturního rozkladu. Populární filmy jako \"Sváteční vyjížďka\" (1962) či \"Strašidla\" (1963) od Dina Risiho, \"Boom\" (1963) od Vittoria De Sica a W\"e Loved Each Other So Much\" (1974) od Ettoreho Scoly ukazovaly sobectví a nemorálnost, atributy, které charakterizovaly bouřlivá léta zázraku.\n"}
{"id": "1452464", "url": "https://cs.wikipedia.org/wiki?curid=1452464", "title": "Řečové hry", "text": "Řečové hry\n\nŘečové hry (angl. \"language-games\", něm. \"Sprachspiel\") je filosoficko-filologický koncept vytvořený Ludwigem Wittgensteinem, rozvedený především v jeho pozdějších pracích. Pro Wittgensteina je studium řečových her, základů jazyků velmi důležité, protože skrze něj se můžeme propracovat k otázkám hlubším (pravdivost a lež, shodování se tezí se skutečností atd.). Mezi kritiky Wittgensteinova zkoumání patří i Bertrand Russell a Ernest Gellner.\n\nWittgenstein tento koncept rozvíjí především v díle Filozofická zkoumání (\"Philosophical Investigations\"). Koncept řečových her se se postupně během jeho působení vyvíjel. Nikde nepodává přesnou definici svého pojmu; především je tomu tak proto, že kdyby zvolil nějakou konkrétní definici, pak by mohlo selhat přirovnání mezi řečí a hrou. Wittgenstein považuje hry i jazyk za vágní, volné v pravidlech (\"vague\"); pokud existují nějaká konkrétní pravidla (například v tenise), stejně jsou pouze všeobecná, protože nám přesně neurčují, jak vysoké může být třeba podání. Řečové hry používá v kontextu jednoduchých jazykových konceptech: názvy barev na mřížce nebo vyvozování co bude člověk dělat ze svého vyjádřeného rozhodnutí. Také se může termín objevit v kontextu výsledku činnosti vzniklé z (anebo, které způsobuje) vyslovené teze. Termín řečové \"hry\" (v plurálu) používá ve smyslu „primitivních“ jazyků, předmětů vázaných v běžném jazyce. Výraz řečová \"hra\" (v singuláru) znamená celek s nímž jsou naše aktivity spjaty a „propleteny“. Toto rozdělení v dřívějších dílech neexistovalo a je rozvedeno až později právě ve Filozofických zkoumáních.\n\n\"„Jazyková hra je komplexním útvarem, který má dynamický charakter. Tvoří ji souhra několika prvků,“\" uvádí Wittgenstein. Tyto uvádí 1) soubor gramatických pravidel nutných dodržovat; 2) nezávislého arbitra dohlížejícího na dodržení pravidel hry; 3) cíl a záměr hry. Jazyková hra se vyskytuje pouze v daném konkrétním okamžiku.\n\nPro Wittgensteina je důležité, že filozof může jazyk pouze popisovat, nesmí do něj zasahovat. Avšak přináší možnost smyšleného příkladu řečové hry (model language-game), který si filozof vymyslí, tak aby mohl prohlubovat svá pátrání v jazyce. Pokud však existuje nutnost vytvářet si modelové příklady, popírá sám Wittgenstein svou tezi o dokonalosti jazyka, a tak i filozofova nevměšování se do něj.\n\nWittgenstein uvádí příklad, když staví dva dělníci dům. Jeden na druhého zavolá, že potřebuje ten či onen druh kamene či tu či onu stavitelskou potřebu. Druhý dělník se naučil při zvolání jednoho slova (například „špalek“), že jej má prvnímu dělníku donést. V tomto případě navazuje na sv. Augustina a jeho učení o jazyce: pro sv. Augustina by toto pojmenovávání věci bylo veškerým základem jazyka. Wittgenstein naproti tomu kritizuje jednoduchost takové teze, i když uznává, že se takové případy dějí. V tomto případě je pro něj hra metaforou jazyka ve vší všeobecnosti, ale zároveň hra je také konkrétní jazyková událost, kterou se lidé od malička učí, když jim kupříkladu rodiče ukazují nějaké konkrétní věci a těmto věcem přiřazují názvy.\n\nDalšími situacemi, kdy lze tyto řečové hry použít jsou: zdravení, rozkazování, hraní, ptaní se atp.\n\n\n"}
{"id": "1452470", "url": "https://cs.wikipedia.org/wiki?curid=1452470", "title": "Zdeněk Konopásek", "text": "Zdeněk Konopásek\n\nZdeněk Konopásek (* 27. června 1963 v Karlových Varech) je český sociolog a hudebník. Za dobu své kariéry vystřídal hned několik výzkumných a pedagogických pozic. Působil například na katedře sociologie FSS MU v Brně, na stejnojmenné katedře FSV UK v Praze a v současnosti působí jako výzkumný pracovník v Centru pro teoretická studia, UK Praha/AV ČR.[1]\n\nZdeněk Konopásek v roce 1981 dokončil všeobecné gymnázium v Karlových Varech.V následujících dvou letech si rozšířil vzdělání o další maturitu, a to v oboru sociální práce na Střední škole sociálně-právní v Praze. V roce 1987 absolvoval Pedagogickou fakultu Univerzity Karlovy a získal titul PaedDr. Ve své závěrečné práci zkoumal Motivy postižení v poválečném světovém románu. Další studium absolvoval Zdeněk Konopásek na Fakultě sociálních věd, Univerzity Karlovy v Praze, kde v roce 1997 získal titul Dr. (později převedeno na Ph.D.). Ve své dizertační práci zkoumal téma Estetiky sociálního státu: o krizi reprezentace (nejen) v sociálním zabezpečení. O rok později byl jmenován docentem sociologie také na Fakultě sociálních věd Univerzity Karlovy v Praze. [2]\n\nPo absolvování Pedagogické fakulty v roce 1987 se stal Zdeněk Konopásek asistentem v Ústavu sociálního lékařství a organizaci zdravotnictví v Praze, jeho kariéra pokračovala v roce 1989 při doktorandském studiu jako výzkumný pracovník ve Výzkumném ústavu sociálního rozvoje a práce. Zdeněk Konopásek působil na fakultě sociálních věd mezi roky 1990 až 2005 nejdříve jako odborný asistent a poté i jako docent. Od roku 2005 působil jako docent na Fakultě sociálních studií Masarykovy univerzity v Brně. Od roku 1998 do současnosti pracuje jako výzkumný pracovník Centra pro teoretická studia Univerzity Karlovy a Akademie věd. [3]\n\nZdeněk Konopásek se během své vědecké kariéry aktivně podílí na mnoha výzkumných a odborných projektech.\n• Biograf (časopis nejen pro biografickou a reflexivní sociologii) - (1994-2016)\nV roce 1994 založil odborný recenzovaný časopis pro kvalitativní výzkum v sociálních vědách (ISSN 1211-5770), a byl jeho šéfredaktorem až do roku 2008. Od roku 2009 až do 2016 působil pouze jako člen redakčního týmu.\n\n• International socio-technical challenges for implementing geological disposal - (2011-2014)\nV letech 2011 až 2014 se společně s badateli z Anglie, Německa, Francie a dalších mnoha zemí podílel na mezinárodním a mezioborovém výzkumném projektu, jehož cílem bylo prostudovat hlavní sociální/politické problémy související s přípravou a budováním podzemních úložišť jaderného odpadu, a to včetně, ba zejména v těch ohledech, kdy tyto problémy těžko oddělitelně souvisí s problémy technickými. Součástí řešení by měla být formulace praktických návrhů.\n\n• Teoretický výzkum komplexních jevů ve fyzice, biologii a vědách o společnosti - (2005-2010)\nBěhem let 2005-2010 se taktéž podílel na rámcovém výzkumném programu Centra pro teoretická studia UK v Praze/AV čR a Katedry filosofie a dějin přírodních věd na Přírodovědecké fakultě UK, kde se společně s Janem Palečkem primárně věnoval oblasti týkající se vztahu mezi vědou a politikou.\n\n• Jak se dělá náboženská skutečnost: Zjevení a posedlost démony jako praktický a kolektivní výkon - (2008-2010)\nV letech 2008-2010 se stal hlavním řešitelem sociologického výzkumného projektu, který se po dobu tří let kvalitativně zabýval otázkou, jak je v rámci katolické praxe zacházeno se zkušenostmi zjevení nebo démonické posedlosti. \n\n• Science and governance (2005-2007)\nMezi lety 2005 až 2007 byl členem v expertní skupiny Evropské komise, která se věnovala tématu \"Věda a vládnutí\", přičemž si kladla tyto dílčí cíle: (1) Analyzovat nesnáze, které se objevují v současných vztazích mezi vědou, občanskou společností a politickou praxí. (2) Analyzovat silné a slabé stránky současných řešení těchto nesnází. (3) Navrhnout přiměřené konceptuální přístupy, které by rámovaly interakce mezi vědou, společností a politikou. (4) Zformulovat doporučení pro účinnější politiku vědy. Výstupem více jak dvouleté práce byla zpráva FELT, U. / WYNNE, B. (2007): Science and governance: Taking European knowledge society seriously. Luxembourg: Office for Official Publications of the European Communities. 95 s.\n\n• Spirituální a náboženské zážitky v psychiatrii: Konstrukce mentální patologie – (2006-2007)\nV období roku 2006 až 2007 působil jako výzkumný spolupracovník na sociologickém výzkumném projektu, zabývající se tím, jak psychiatrie zachází s (kvazi)spirituálními a (kvazi)náboženskými zážitky. Závěry z výzkumného projektu rozboru měly přispět ke kultivaci současných a budoucích forem psychiatrické praxe.\n\n• Expertíza a politika životního prostředí: případ Natury 2000 - (2006-2007)\nV roce 2006 se stal hlavním řešitelem dvouletého sociologického výzkumného projektu, který se zabýval přípravou a uskutečňování evropského projektu na ochranu životního prostředí Natura 2000. \n\n• Divadlo Archa – (2005)\nV roce 2005 se stal hlavním koordinátorem a hlavním řešitelem aplikovaného sociologického výzkumu na objednávku Divadla Archa. \n\n• Virtuální institut, o.p.s. - internetové centrum pro sociální studia – (1998-2005)\nV letech 1998 až 2005 byl členem správní rady neziskové organizace Virtuální institut o.p.s.,v rámci něhož se podílel na jednotlivých projektech. Působil jako editor tamního odborného časopisu Biograf nebo také jako koordinátor a taktéž lektor experimentálních online kursů pro české a slovenské vysoké školy včetně dalších kursů a školení. Vedle toho také zaštiťoval některé výzkumy a rovněž zde založil a provozoval archiv kvalitativních dat Medard (nyní ve správě Sociologického ústavu AV ČR). \n\n• Rozbor postupů veřejné vykazatelnosti v současných evropských společnostech – (2001-2004)\nV období let 2001 až 2004 byl členem českého národního výzkumného týmu, který se společně s dalšími zahraničními týmy podílel na mezinárodním výzkumným projektu, jenž byl realizován Centrem pro výzkum demokracie na Westminster University of London. Výzkum se orientoval především na to, co to vlastně obnáší \"skládat účty\" veřejnosti ve věku všudypřítomných vědeckých expertíz a rozsáhlých sociotechnických systémů. Jak je možné legitimní a účinné politické rozhodování v případech jako geneticky modifikované potraviny, spory o regionální dopravní politiku nebo místní odpadové hospodářství. \n\n• Jak se stal socialismus reálným? Actor-network teorie státního socialismu (1998-2000)\nV letech 1998 až 2000 pracoval na individuálním výzkumném projektu, kde se zabýval sociálními zdroji trvanlivosti komunistického režimu v Československu. Výzkum byl založen na kombinování biografického přístupu s tzv. actor-network theory (teorií sítí-aktérů)\n\n• Estetika welfare state: O krizi reprezentace v sociálním zabezpečení (1993-1997)\nV roce 1993 až 1997 pracoval na svém doktorském (PhD) sociologickém projektu, který byl primárně založen na výzkumu sociální politiky a na koncepčních materiálech k reformě sociálního zabezpečení. Vele toho se zabýval i dalšími výzkumnými tématy jako např. problém post/modernity, analýzou institucí a institucionalizace, sociologií vědy a technologií, anebo tzv. krize reprezentace. V roce 1993 v rámci doktorandského výzkumu absolvoval tříměsíční pobyt na Maison des Sciences de’l Homme v Paříži. Obhájenou doktorandskou práci pak později dopracoval do podoby monografie: Estetika welfare state: o krizi reprezentace (nejen) v sociálním zabezpečení (Praha: GplusG 1998). \n\n• Podpora Koordinační rady pro minimální standarty v sociální práci – (1995-1996) \nV roce 1995 až 1996 provedl malý výzkum a zpracoval expertízu o zaměstnavatelích a zaměstnancích na poli sociální práce v rámci projektu PHARE (GTAF II/WP2/4A), zaštiťovaný Ministerstvem práce a sociálních věcí. \n\n• Kolektivní sociologické autobiografie (SAMISEBE) - (1992-1996)\nOd roku 1992 vedl skupinový autobiografický sociální výzkum s účastí Josefa Alana, Miroslava Dismana (od roku 1993), Karla Holého, Jiřího Kabeleho (do roku 1995), Jaroslava Kapra, Evy Stehlíkové, Olgy Šmídové. Projekt, který vedl, byl inspirován přípravou velkého multidisciplinárního výzkumu transformace sociální struktury československé společnosti v letech 1991-1992. Na základě výzkumu SAMISEBE jako editor připravil dvě různé verze knihy (anglickou a českou) – Our lives as database (Praha: Karolinum, 2000) / Otevřená minulost (Praha: Karolinum, 1999). [4]\n\nKromě výzkumné a pedagogické činnosti se Zdeněk Konopásek věnuje aktivně také hudbě. Jeho největší vášní jsou bubny a činely. Hudbě se věnuje již od 70. let a od té doby působil v několika hudebních projektech. Za svého života v Karlových Varech působil v kapele 3 lydi a později v kapele s názvem Dvouletá fáma. Kromě působení v těchto hudebních skupinách také spolupracoval s Oldřichem Janotou, Pavlem Richterem či s Kvartetem dr. Konopného. Jeho umělecká kariéra se netýkala pouze hraní v těchto uskupeních, ale naskytla se mu také příležitost účinkovat v Divadle Vizita. [4]\n\n"}
{"id": "1452473", "url": "https://cs.wikipedia.org/wiki?curid=1452473", "title": "Archelaos (rozcestník)", "text": "Archelaos (rozcestník)\n\nArchelaos může být:\n\n"}
