{"id": "1524055", "url": "https://cs.wikipedia.org/wiki?curid=1524055", "title": "Zittův mlýn", "text": "Zittův mlýn\n\nZittův mlýn v Mnichovicích na Struhařovském potoce je jednou z nejstarších roubených staveb ve Středočeském kraji. Od roku 1996 je původně vodní mlýn, zvaný také Horní, chráněn jako kulturní památka České republiky.\n\nMlýn byl postaven zřejmě ještě před rokem 1600, patřil k panství Komorního Hrádku a v roce 1656 ho získal Václav Bína. Vystřídalo se postupně několik majitelů, až v roce 1873 ho koupil Václav Zitta z Ládví, jehož rodina mlýn spravovala po tři generace. Naposledy byl upraven pozdně barokně. Nikdy nevyhořel a v provozu byl až do konce roku 1942. Objekt tvoří vlastní mlýn jakožto přízemní roubená obytná budova s dřevěným štítem, na něj navazující dvoupatrová mlýnice a vedle stojící stodola a další hospodářská stavení. V blízkosti mlýna se na břehu Zittova rybníčku nachází památný jasan.\n\n"}
{"id": "1524061", "url": "https://cs.wikipedia.org/wiki?curid=1524061", "title": "Kostel svatého Ambrože (Vícov)", "text": "Kostel svatého Ambrože (Vícov)\n\nKostel svatého Ambrože u Přeštic je původně románský kostel, postavený kolem roku 1200, který byl součástí již zaniklé vsi Vícov. Je kulturní památkou včetně mobiliáře. Kostel stojí cca 2 km severovýchodně od Přeštic v mírném svahu v blízkosti řeky Úhlavy. Kolem kostela je dochované ohrazení bývalého hřbitova.\n\nKostel svatého Ambrože byl vybudován patrně kolem poloviny 13. století s největší pravděpodobností kladrubskými benediktiny, majiteli panství Přeštice a vsi Vícova. První písemná zpráva o něm pochází z roku 1323. Spravován byl vlastním farářem, který byl podřízen přeštickému proboštovi. Patronem kostela byl klášter Kladruby. V období husitských válek byl s vesnicí vypálen i kostel a fara. Na počátku 16. století byl kostel opravován Švihovskými z Rýzmberka, poté byl upravován až v polovině 18. století. V roce 1822 byl již ve špatném stavu a uvažovalo se o jeho zboření, ale tehdejší obyvatelé z okolí prosadili jeho zachování. Další rozsáhlejší oprava proběhla v roce 1920, kdy byly zrenovovány vnitřní i vnější omítky, opravena střecha, starý kazetový strop byl nahrazen novým, byly vyzvednuty staré náhrobní kameny z dlažby a umístěny ke zdi. Zrestaurována byla také nástěnná freska akademickým malířem Maxmiliánem Duchkem a opraveny lavice. Omítka vnitřní i vnější byla opravována i v letech 1940–1941. Při tom byly objeveny další nástěnné malby, z neznalosti byly však řemeslníky opět zakryty. V roce 1962 byl kostel znovu odborně opraven. V roce 1963 byla stavba kostela zapsána jako kulturní památka, v roce 1967 byl kulturní památkou zapsán i mobiliář a vyhlášeno tzv. ochranné pásmo kolem kostela. V roce 1968 byl kostel vyloupen, odcizeny byly vzácné předměty – pozdně gotické sochy Madony a svaté Anny. V roce 1974 byla položena nová krytina. U příležitosti Dnů evropského dědictví v roce 1999 byla poprvé umožněna prohlídka kostela. Spolek pro záchranu historických památek na území Přešticka v tom roce upozornil také na špatný technický stav objektu. V roce 2001 byl kostel opět vykraden. V roce 2002 začala oprava střechy včetně opravy poškozených částí krovu. Při té příležitosti bylo zjištěno, že velmi dobře dochovaný gotický krov je jednou z mála takto dochovaných památek v západních Čechách. V roce 2005 musel být kostel úplně uzavřen z důvodu velmi špatného stavu. Na opravu kostela byla vyhlášena veřejná sbírka. Opravy kostela probíhaly do roku 2010. V letech 2017–2019 byly restaurovány oltáře a kazatelna.\n\nJednolodní kostel, jehož hlavní osa vede od západu k východu. Jádro stavby je románské, z části vyzděné z pískovcových kvádrů. Věž kostela s mansardovou střechou má rozměry 4,13 x 4,33 metru a v minulosti měla ochranný význam. Ve věži nejsou okna, pouze úzké průzory. Štít kostela přiléhá k věži, na něj navazují románské zdi lodi v délce 11 metrů. Ke zdem je připojeno gotické presbyterium zakončené třemi stranami osmiúhelníku a zaklenuté křížovou žebrovou klenbou se svorníky. Na jednom svorníku je zobrazen pelikán, krmící svým masem svá mláďata, na druhém je postava žehnajícího Krista s knihou v ruce. Krov kostela patří mezi nejvzácnější dochované pozdně gotické krovy v západních Čechách. Loď kostela je vyzděna z lomového kamene a od presbyteria je oddělena vítězným obloukem. Loď má plochý trámový strop. Jednoduchá dřevěná kruchta je ukotvena na štítové zdi. Před vchodem do kostela byl ještě ve 20. století umístěn větší přístřešek. Nyní odděluje venkovní prostor od lodě kostela pouze mříž ve dveřích. V současné době je kostel z důvodů krádeží téměř bez výzdoby. Z původní výzdoby byl nalezen pouze obraz svatého Ambrože z hlavního barokního oltáře, který je uložen v depozitáři a na oltář je umístěn pouze u příležitosti velikonoční pobožnosti. Na barokním oltáři se uchovaly zbytky akantů a velké kandelábrové svícny, uloženy také v depozitáři. Šestihranná dřevěná kazatelna je zdobená římsou a dřevěnou stříškou. Římsu nad dnes zazděným sanktuáriem zdobí znak kladrubských benediktinů – lilie. V kostele jsou zbytky původních gotických maleb z doby kolem roku 1520, které zachycují dva poslední výjevy ze života svatého Ambrože. Jedna část malby představuje svatého Ambrože, jak vymítá ďábla, druhá část malby představuje úmrtí svatého Ambrože. Světec je znázorněn ležící na posteli, u jeho nohou klečí biskup Honoratus, u vchodu stojí vládce Itálie, za lůžkem je postava Krista. V kostelní lodi se nachází sedm renesančních náhrobních desek ze druhé poloviny 16. století, ve zdi kostela tři náhrobní desky bývalých majitelů tvrze v Řenčích z rodu Markvartů z Hrádku a Loubských z Lub. Nejlépe zachovaná deska Adama Boryně ze Lhoty pochází z roku 1566. Kostel měl celkem tři zvony. Nejstarší Sv. Ambrož (1507) je v současnosti ve zvonici kostela svatého Cyrila a Metoděje v Řenčích. Na Vícově zůstal zvon Panna Marie (Všichni svatí) z roku 1521.\n\nSeznam zahrnuje vícovské faráře do roku 1425.\n\n\n"}
{"id": "1524068", "url": "https://cs.wikipedia.org/wiki?curid=1524068", "title": "Kajagoogoo", "text": "Kajagoogoo\n\nKajagoogoo byla britská new wave skupina, která se proslavila svým hitem z roku 1983 \"Too Shy\", který dosáhl na první místo v britském žebříčku UK Singles Chart a Top 10 v mnoha dalších zemích. \n\nSkupina byla založena v Leighton Buzzardu v roce 1978. Původně byla známá jako \"Art Nouveau\", původně čtyřčlenná avantgardní skupina s Nickem Beggsem, který hrál na basovou kytaru, kytaristou Stevem Askewem, klávesistou Stuartem Croxfordem Nealem a Jeremym Strodem, který hrál na bicí. \n"}
{"id": "1524069", "url": "https://cs.wikipedia.org/wiki?curid=1524069", "title": "New York World", "text": "New York World\n\nNew York World byly noviny vydávané v New Yorku od roku 1860 do roku 1931. Noviny sehrály hlavní roli v historii amerických novin. Titul byl spojen s Demokratickou stranou . Od roku 1883 do roku 1911 se pod nakladatelem Joseph Pulitzer stal průkopníkem ve žluté žurnalistice, upoutal pozornost čtenářů a posunul denní náklad na milion výtisků. \n\nJoseph Pulitzer koupil \"New York World\" v roce 1883 a začal navyšovat náklad. Reportérka Nellie Bly se stala jedním z prvních amerických investigativních novinářů, často pracujících tajně. Jako zviditelnění pro noviny, inspirovaná románem Julese Verneho \"Cesta kolem světa za osmdesát dní\", se rozhodla procestovat celou planetu za 72 dní v letech 1889–1890. V roce 1890 nechal Pulitzer postavit New York World Building, nejvyšší kancelářskou budovu na světě v té době. \n\n"}
{"id": "1524070", "url": "https://cs.wikipedia.org/wiki?curid=1524070", "title": "Kostel svatého Cyrila a Metoděje (Řenče)", "text": "Kostel svatého Cyrila a Metoděje (Řenče)\n\nKostel svatého Cyrila a Metoděje se nachází v obci Řenče, jihozápadně od Plzně. Byl postaven v letech 1869–1878 v pseudorománském slohu. Jedná se o nejvýznamnější stavbu v obci, která byla prohlášena kulturní památkou.\n\nPrvní myšlenka o možnosti vystavět kostel v Řenčích pochází podle pramenů z roku 1849. Jeden z místních občanů, Václav Spelina, s několika dalšími místními občany projednal možnost výstavby s českobudějovickým biskupem Josefem Ondřejem Lindauerem, který ji schválil. V roce 1864 byla zvolena stavební komise, která vybrala vhodné místo. Pražské místodržitelství vydalo v roce 1867 stavební povolení.\n\nZáklady kostela byly vyměřeny v roce 1869 a téhož roku byl položen základní kámen. Krovy byly zvednuty v následujícím roce a v roce 1871 byl na kostelní věži umístěn kříž. Zvonek z místní kapličky byl do kostela umístěn hned potom, co do báně v kříži byly umístěny staré spisy týkající se místních událostí. V roce 1872 byly práce hrazené obcí z finančních důvodů zastaveny. Další finanční prostředky se zajistily např. prodejem obecní pastoušky a kovárny, a také i díky tomu, že se podařilo získat peníze od okolních obcí. Poté práce na výstavbě chrámu pokračovaly. Ukončeny byly v roce 1878.\n\n8. listopadu 1878 byl zvon, původně umístěný v kostelíku ve Vícově, slavnostně převezen do Řeneč a následující den byl do věže kostela zavěšen. Zvon byl z Vícova do Řeneč zapůjčen u příležitosti slavnosti posvěcení kostela, jak je opakovaně zdůrazňováno. Poté, 10. listopadu 1878, byl kostel, který je zasvěcen sv. Cyrilu a Metodějovi, vysvěcen biskupem Františkem hrabětem ze Schönbornu za účasti Františka Příkosického, papežského tajného komořího a kaplana v Plané u Mariánských Lázní.\n\nPrvní pouť se konala v březnu 1879 a mši svatou sloužil přeštický děkan Emanuel Václav Řičák. V roce 1897 byly do kostela zakoupeny staré, špatně fungující varhany, které byly následně využity k sestavení nových varhan.\n\nLoď chrámu je 22 metrů dlouhá, 12 metrů široká, 12,5 metrů vysoká, o třech klenbách. Do kostela byl přenesen zvon a křtitelnice z kostelíka ve Vícově. Zvon je vysoký 0,77 m, má průměr 1 metr. Na hambalku je uveden letopočet 1722 a písmena p.M.I.p. Křtitelnice je barokní, dřevěná a na přední straně je umístěn znak kladrubského kláštera s písmeny I.S.M.C. (prelát Josef Sieber) s letopočtem 1748 a na boku je reliéf sv. Ambrože. ThDr. Petr Špelina daroval na hlavní oltář obraz svatého Cyrila a Metoděje a na levý oltář obraz Panny Marie.\n\nVětších oprav se kostel dočkal v roce 1969, kdy byla nově pokryta věž kostela a v následujícím roce opravena střecha. Nicméně vzhledem k tomu, že se jeho stav zhoršoval, byl začátkem roku 1975 kostel okresním národním výborem pro nebezpečí zřícení uzavřen. V témže roce byl však svépomocí opraven, staticky zajištěn a zkolaudován.\n\nV roce 1996 byla nově pokryta věž kostela mědí, osazen nový kříž, vsazena nová okna, vyměněny dveře a bylo nově omítnuto venkovní zdivo. V témže roce byl řenečský kostel rozhodnutím MK ČR pod č. j. 8087/94 prohlášen kulturní památkou. V roce 1997 se provedla výměna střešní krytiny (nahrazena taškami) a byly osazeny nové měděné okapové žlaby a svody.\n\nV létě 2016 byla podepsána smlouva o převodu vlastnictví kostela z římskokatolické farnosti Blovice na obec Řenče. Nyní obec připravuje podklady k podání žádosti o dotaci na opravu kostela.\n"}
{"id": "1524072", "url": "https://cs.wikipedia.org/wiki?curid=1524072", "title": "Kaple svatého Jana Nepomuckého (Příchovice)", "text": "Kaple svatého Jana Nepomuckého (Příchovice)\n\nKaple svatého Jana Nepomuckého se nachází na návsi obce Příchovice v okrese Plzeň-jih. V roce 2006 byla prohlášena kulturní památkou České republiky. Kaple náleží pod římskokatolickou farnost Přeštice vikariátu Plzeň-jih v plzeňské diecézi.\n\nKaple svatého Jana Nepomuckého byla postavena asi v polovině 18. století v barokním slohu na návsi na břehu Příchovického potoka. V roce 1883 přestavěna v novorománském slohu dle zadání Karla Bedřicha Schönborna. Vysvěcena byla 18. května 1884.\n\nKaple byla rozsáhle opravena v roce 2002.\n\nKaple je orientovaná omítnutá zděná stavba postavená na obdélném půdorysu a ukončená trojbokým závěrem. Je zastřešena sedlovou střechou nad závěrem zvalbenou. Na západní části hřebenu je umístěna čtyřboká zvonička se zvonovými okny opatřenými žaluziemi. Věžička je zakončena stanovou střížkou s hroticí.\n\nPrůčelí a boční fasády jsou rámovány nárožními lizénami a pod korunní římsou je po obvodu obloučkový vlys. V ose západního průčelí je obdélný vstup ukončený půlkruhovým záklenkem nad nímž je půlkruhová profilovaná kamenná římsa. Nad vchodem ve štítu je prolomeno kruhové okno v ústupkové šambráně. V bočních průčelích jsou dvojice oken s půlkulatým záklenkem a v bočních stěnách závěru jsou užší okna.\n\nInteriér zakončují ploché stropy. V kněžišti, které je od lodi odděleno vítězným obloukem, se nachází hlavní oltář s obrazem svatého Jana Nepomuckého z 19. století a čtyři svícny. Mobiliář pochází z 19. století. Část hodnotnějších předmětů vybavení kaple je umístěno v Domě historie Přešticka v Přešticích, zvláště cenná je polychromovaná dřevořezba Ukřižování, která pochází ze 17. nebo 18. století.\n\nVe věžičce je zavěšen zvon z roku 1737. Dne 28. března 1942 byl rekvírován pro potřebu německé armády. Po ukončení druhé světové války byl nalezen a vrácen zpátky do kaple. V roce 2005 byly do věžičky nainstalovány elektrické zvony, dar pana Milosche Fürsta.\n"}
{"id": "1524076", "url": "https://cs.wikipedia.org/wiki?curid=1524076", "title": "Leonel Fernández", "text": "Leonel Fernández\n\nLeonel Antonio Fernández Reyna (* 26. prosince 1953 Santo Domingo) je dominikánský právník a akademik, který v letech 1996 až 2000 a opět v letech 2004 až 2012 působil jako prezident Dominikánské republiky. Jeho administrativa se zaměřovala především na technologický a infrastrukturní rozvoj, makroekonomii a měnovou stabilitu.\n\nDne 20. listopadu 2018 byl zvolen prezidentem \"World Federation of United Nations Associations\", organizace která je zaměřena na podporu mnohostrannosti a hodnot OSN.\n\nFernandez se narodil José Antoniovi Fernándezovi Collado a jeho ženě Yolandě Reyně Romero. V mládí se přestěhoval s rodinou do New Yorku, kde většinu doby žil ve čtvrti s velkým počtem etnických Dominikánců, Washington Heights.\n\nPo ukončení střední školy se vrátil do své vlasti, kde započal právnická studia na \"Universidad Autonoma de Santo Domingo\". V té době také vstoupil do Dominikánské liberální strany \"(: Partido de la Liberación Dominicana (PLD))\", která byla založena bývalým dominikánským prezidentem Juanem Boschem v roce 1973, poté co sám opustil Dominikánskou revoluční stranu. Během prezidentských voleb v roce 1994 Fernández Bosche doprovázel a byl jeho kandidátem na viceprezidenta.\n\nV prezidentských volbách v roce 1994 byl opětovně zvolen prezident Joaquín Balaguer. V té době se objevila mezinárodní obava ze zhoršujícího se politického napětí a strachu v Dominikánské republice a z hrozícího občanského povstání. Z těchto příčin byla v Dominikánské republice uzavřena dohoda známá pod označením \"Pacto por la Democracia\" (: Pakt pro demokracii). V rámci ní byly naplánovány mimořádné prezidentské volby na květen 1996 a zároveň se současný prezident zavázal v těchto volbách nekandidovat.\n\nBěhem prvního kola prezidentských voleb konaných dne 16. května 1996 získal Fernández 38,9% hlasů a skončil tak na druhém místě za José Franciscem Peñou Gómezem. Během druhého kola, které se konalo dne 30. června 1996 získal Fernández 51,2% hlasů. Prezidentskou přísahu složil 16. srpna 1996 a ve funkci tak nahradil Balaguera.\n\nBěhem svého funkčního období v zemi zavedl pobídky pro přímé zahraniční investice a také se zaměřoval na megaprojekty, jako stavbu dálnic a tunelů, které zlepšovaly dopravní situaci v oblasti Santo Dominga a Santiaga, kde v té době žilo přibližně 40% obyvatelstva státu.\n\nV prezidentských volbách v roce 2000 nemohl svůj post obhajovat, neboť to neumožňovala dominikánská ústava. Jeho politická strana proto pořádala primárky, které vyhrál Danilo Medina z 52% hlasů. Ve volbách však uspěl již během prvního kola jeho protikandidát Hipólito Mejía. A to i přes skutečnost, že nepřekonal hranici 50% jeho vítězství Medina, který se umístil na druhém místě, okamžitě uznal.\n\nPo druhé byl Fernández do úřadu prezidenta zvolen v prezidentských volbách konaných dne 16. května 2004, během kterých získal nadpoloviční většinu se ziskem 57% hlasů. Tento výsledek byl druhým nejlepším volebním výsledkem v historii Dominikánské republiky. Prezidentskou přísahu složil dne 16. srpna 2004. Na jeho vítězství ve volbách měl značný vliv kolaps dominikánské ekonomiky. Tento kolaps byl zapříčiněn prudce stoupajícími cenami ropy a prudce klesající mezinárodní ekonomika po útocích 11. září 2001, stejně jako nadměrným zadlužováním země za vlády prezidenta Mejía a pádem třech bank – \"Banco Intercontinental (Banninter), Bancrédito\" a \"Banco Mercantil\". Při pokusu odvrátit následný hospodářský chaos, Majíova administrativa vyplatila všechny zákazníky postižených bank, což ale ještě více prohloubilo zadlužení země. Někteří bankéři, kteří měli na pádu bank podíl byli či jsou souzeni, ale skutečný rozsah podvodu je těžké zjistit, díky značnému podplácení úředníků jak Fernándezovi tak Mejíovi správy a je tak složité určit skutečné přířiny, které vedly k zániku bank.\n\nMístní sociolog José Ovieda napsal: „země mu důvěřuje v otázkách ekonomiky, ale nezdá se, že by věnoval tolik pozornosti sociálním otázkám“. Zdálo se ale, že ekonomická prosperita, na kterou se jeho vláda zaměřila, nezasáhla dostatečný počet lidí. Dle \"The Wall Street Journal\" se ekonomická situace během jeho posledního funkčního období dokonce zhoršila.\nBěhem funkčního období prezidenta Mejíy došlo ke změně ústavy, která nově umožňovala opakované zvolení do funkce prezidenta ihned po předchozím funkčním období. Ačkoliv sám Mejía byl při svém pokusu o znovuzvolení neúspěšný, umožnilo to opětovnou kandidaturu jeho následníka v úřadě prezidenta Fernándeze. Dne 7. května 2007, navzdory velkému sporu o to, zda by měla strana PLD podpořit možnost jeho znovuzvolení, Fernández vyhrál stranické primárky se ziskem 72% hlasů proti svému protivníkovi Danilo Medinovi. Na základě hlasování se Fernández stal oficiální kandidátem strany v prezidentských volbách konaných v květnu 2008.\n\nFernandéz byl vyhlášen vítězem voleb dne 16. května 2008, kdy se ziskem 53% hlasů porazil šest svých protikandidátů, včetně Miguela Vargase, který získal 41% hlasů. Vargas také tentýž den uznal svou porážku. Fernández svou prezidentskou přísahu složil dne 16. srpna 2008 během tradiční ceremonie v Národním kongresu.\n\nPoprvé se Fernández oženil s Rocío Domínguez Quezadou v roce 1987, se kterou zplodil dvě děti, Omara a Nicole. V roce 1996 se pár rozvedl. Podruhé se oženil v roce 2003, kdy si vzal Margaritu Cedeño Lizardo, se kterou má dceru Yolandu Américu Maríu.\n\nKromě své mateřské španělštiny mluví také plynule anglicky a francouzsky.\n\n\n"}
{"id": "1524079", "url": "https://cs.wikipedia.org/wiki?curid=1524079", "title": "New York Journal-American", "text": "New York Journal-American\n\nNew York Journal-American byl denní tisk vydávaný v New Yorku od roku 1937 do roku 1966. New York Journal byl výsledkem sloučení dvou newyorských novin v roce 1937, které vlastnil William Randolph Hearst: ranník \"New York American\" (původně \"New York Journal\", přejmenovaný na \"American\" v roce 1901) a odpolední \"New York Evening Journal\". Oba publikoval Hearst od roku 1895 do roku 1937. New York Journal-American vycházel až do roku 1966. The \"New York Journal-American\" byly noviny s několika vydáními v během jednoho dne, konkrétně odpoledne a večer.\n\nNoviny New York Journal byly hlavním konkurentem pro další americké noviny New York World vydávané Josephem Pulitzerem. Hearst přetáhl k sobě kreslíře Richarda F. Outcaulta, který kreslil u Pulitzera komiks s názvem Yellow Kid. S touto konkurenční válkou se pojí termín žlutá žurnalistika.\n\n\n"}
{"id": "1524081", "url": "https://cs.wikipedia.org/wiki?curid=1524081", "title": "Meryta", "text": "Meryta\n\nMeryta (\"Meryta\") je rod rostlin z čeledi aralkovité. Jsou to stromy a stromky s tuhými jednoduchými listy a drobnými květy v latovitých květenstvích. Plodem je peckovice. Rod zahrnuje asi 29 druhů a je rozšířen výhradně v jižním Tichomoří včetně Nového Zélandu. Největší počet druhů roste na Nové Kaledonii. Novozélandský druh \"Meryta sinclairii\" je v tropech pěstován jako okrasná dřevina.\n\nMeryty jsou stálezelené, dvoudomé, nevětvené až bohatě větvené stromy a stromky s velkými, jednoduchými, střídavými, kožovitými listy. Je to jediný rod celé čeledi, který má jednoduché listy a zároveň je dvoudomý. Při poškození rostliny roní pryskyřičnatou šťávu. Květy jsou drobné, jednopohlavné, pravidelné, uspořádané ve vrcholových latách. Kalich je redukovaný, někdy zakončený 3 až 5 drobnými zoubky. Koruna je složená ze 4 nebo 5 lístků. Tyčinek v samčích květech je stejný počet jako korunních lístků a mají poměrně dlouhé nitky. V samičích květech je semeník obsahující 4 až mnoho komůrek. Čnělky jsou tlusté, volné nebo na bázi srostlé. Plodem je široce podlouhlá až téměř kulovitá peckovice.\n\nRod meryta zahrnuje asi 29 druhů a je rozšířen výhradně v jižním Tichomoří. Každý druh je endemitem jednoho ostrova, případně skupiny ostrovů. Největší počet druhů (celkem 11) je udáván z Nové Kaledonie. Větší počet druhů roste také na souostroví Samoa a Tonga a na Společenských ostrovech (po 4), Norfolku a Jižním souostroví (po dvou). Nejjižnější výskyt je na Severním ostrově Nového Zélandu, nejvýchodnější na Hendersonově ostrovu.\nZástupci rodu meryta tvoří v Mikronésii běžnou součást lesní vegetace na korálovém a vápencovém podloží.\n\nRod \"Meryta\" je v rámci čeledi \"Araliaceae\" řazen do podčeledi \"Aralioideae\" a tribu \"Meryteae\", který zahrnuje pouze tento jediný rod. Molekulární analýzy ukázaly, že vývojový strom rodu se člení na dvě monofyletické větve, z nichž jedna zahrnuje novozélandský druh \"Meryta sinclairii\" a druh \"Meryta tenuifolia\" pocházející z Fidži, zatímco zbývající druhy, vesměs se severnějším rozšířením, jsou součástí druhé větve.\n\nNěkteré druhy jsou v tropech pěstovány pro estetické olistění jako okrasné rostliny. Vyžadují slunné až polostinné stanoviště a bohatou, vlhkou a dobře odvodněnou půdu. Mimo období růstu lze zálivku poněkud omezit. Množí se polovyzrálými letními řízky nebo podzimním výsevem semen. Pěstuje se zejména \"Meryta sinclairii\", pocházející ze Severního ostrova Nového Zélandu Tento druh je na Novém Zélandě znám pod maorským názvem \"puka\" a je využíván k vyvolání potratu. Pryskyřice je žvýkána při dlouho trvajících bolestech zubů. Ze sbírek českých botanických zahrad není žádný druh tohoto rodu uváděn.\n\n"}
{"id": "1524082", "url": "https://cs.wikipedia.org/wiki?curid=1524082", "title": "Anna Osvětimská", "text": "Anna Osvětimská\n\nJméno Anna Osvětimská označuje vícero osob:\n\n"}
{"id": "1524085", "url": "https://cs.wikipedia.org/wiki?curid=1524085", "title": "Turistická značená trasa 2720", "text": "Turistická značená trasa 2720\n\nZ obce Diviaky vede přes obec Rakša, následně stoupá pozvolna zalesněnou dolinou (v závěru prudce) do sedla Za Drienkom. Z něj vede krátká značená odbočka 2720V na vrchol Drienok. Hlavní trasa ze sedla pokračuje traverzem k rozcestí Malý Rakytov - úbočie, odkud sklesá do Rožkové doliny, kterou dojde k rozcestí Ústie Veľkej Skalnej v Žarnovické dolině.\n"}
{"id": "1524089", "url": "https://cs.wikipedia.org/wiki?curid=1524089", "title": "Bombový útok na Wall Street", "text": "Bombový útok na Wall Street\n\nBombový útok na Wall Street se odehrál 16. září 1920 ve 12:01 na ulici Wall Street 23 ve Finančním distriktu na Manhattanu ve městě New York. Exploze zabila 38 lidí (30 zemřelo přímo na místě výbuchu). Zraněných byly stovky.\n\nPřípad nebyl nikdy vyřešen, ačkoliv se řada historiků domnívá, že za útokem mohli stát galleanisté (skupina italských anarchistů), nicméně v podezření byli i další lidé mimo okruh těchto podezřelých.\n\nV poledne 16. září 1920, v okamžiku, kdy na místě bylo velké množství úředníků, makléřů a zaměstnanců finančních institucí, kteří šli na oběd, došlo před budou banky J.P. Morgan & Co. na Wall Street k výbuchu nálože, která byla umístěna ve voze taženém koňmi. Okamžitě zemřelo 30 lidí a více než 300 bylo zraněno. Vedoucí zaměstnanců firmy J.P. Morgan William Joyce, který seděl u předního okna u ulice byl rovněž mezi mrtvými. Junius Morgan syn finančníka J. P. Morgana byl mezi zraněnými.\n\nMezi mrtvými a zraněnými bylo velké množství mladých lidí; poslíčci, stenografové, úředníci a makléři. Výbuch způsobil značné škody v řádech milionů dolarů, rovněž byla velmi poničena budova J.P. Morgan & Co. Po výbuchu byly zranění odváženi do nemocnic, k tomuto účelu byla policisty zabavena soukromá vozidla. Následkem výbuchu byla okamžitě uzavřena burza New York Stock Exchange.\n\nNa následném vyšetřování se podílela newyorská policie, Bureau of Investigation (předchůdce později založeného The Federal Bureau of Investigation, česky \"Federální úřad pro vyšetřování\") a Tajná služba Spojených států amerických. Byly vyslechnuty stovky lidí, kteří se na místě činu nacházeli před explozí, během ní a po ní, nicméně výslechy nepřinesly hodnotné informace.\n\nAčkoliv se pachatele nikdy nepodařilo vypátrat, tak se dnes soudí, že za útok stála skupina anarchistů, kteří byli přívrženci italského anarchisty Luigiho Galleaniho, který byl v červnu 1919 deportován do Itálie. Důvodem je, že krátce předtím, než bomba explodovala, byl do poštovní schránky na rohu Cedar Street a Broadwaye umístěn anonymní dopis, který zněl ve znění: \"Pamatujte, nebudeme to dále trpět. Propusťte politické vězně, nebo jistě zemřete. Američtí anarchističtí bojovníci.\" (anglicky \"\"Remember, we will not tolerate any longer. Free the political prisoners, or it will be sure death for all of you. American Anarchist Fighters.\"\"). Navzdory tomuto dopisu se pachatele nepodařilo odhalit. Dalšími možnými podezřelými byla Americká komunistická strana a dokonce i samotný Vladimir Iljič Lenin.\n\nDo současnosti (2019) jsou na fasádě budovy na ulici Wall Street 23 vidět stopy po výbuchu.\n\n"}
{"id": "1524090", "url": "https://cs.wikipedia.org/wiki?curid=1524090", "title": "Arthur Hays Sulzberger", "text": "Arthur Hays Sulzberger\n\nArthur Hays Sulzberger (12. září 1891 New York – 11. prosince 1968 New York) byl americkým novinářem a od roku 1935 do roku 1961 vydavatelem deníku \"The New York Times\". Během této doby vzrostl denní náklad ze 465 000 na 713 000 a nedělní oběh ze 745 000 na 1,4 miliónu výtisků; počet zaměstnanců se více než zdvojnásobil a dosáhl 5 200 osob; a hrubý příjem se zvýšil téměř sedmkrát a dosáhl 117 milionů dolarů.  \n\nV roce 1917 se oženil s Iphigene Berthou Ochsovou, dcerou Adolfa Ochse a Effie Wise (dcera rabína Isaaca Mayera Wiseho). Měli spolu čtyři děti:\n\n\n"}
{"id": "1524099", "url": "https://cs.wikipedia.org/wiki?curid=1524099", "title": "Spořitelna (Přeštice)", "text": "Spořitelna (Přeštice)\n\nSpořitelna se nachází v řadě domů na západní straně Masarykova náměstí v Přešticích v okrese Plzeň-jih. Objekt je od 15. července 2010 evidován jako kulturní památka pod rejstříkovým číslem 104003.\n\nBudovu pro Okresní hospodářskou záložnu vyprojektoval pražský ateliér architektů Freiwald – Böhm ve funkcionalistickém stylu; projekt stylově navazuje na kvalitní dobovou moderní architekturu. Železobetonovou stavbu realizoval stavitel Václav Jílek z Plzně v letech 1934–1935, o kolaudaci budovy bylo požádáno na konci září 1935. Budova byla postavena na místě někdejšího rodného domu obrozeneckého kněze a básníka Václava Stacha, nahrazovala však novější stavbu z roku 1874 postavenou dle projektu přeštické firmy František a Josef Sieglovi. Po změnách v segmentu peněžnictví začala budova sloužit České spořitelně a slouží jí dosud.\n\nObjekt spořitelny sestává ze tří částí – hlavní budovy, dvorní budovy a nádvoří mezi nimi.\n\nPrůčelí hlavní budovy je orientováno do náměstí. Patrová levá část má trojici okenních os, které jsou osazené širšími sdruženými okny a v obou podlažích propojené průběžnou podokenní římsou. Fasádu zakončuje nezdobená hlavní římsa. V okenních osách vystupují ze sedlové střechy vikýře s plochou stříškou, na úrovni chodníku jsou opět v osách nízká okna do suterénu. Pravá část průčelí má předsazené první patro s plochou střechou a je podepřeno dvojicí válcových sloupů vystupujících ze schodiště. Předsazené patro zdobené keramickým obkladem včetně průběžného reliéfu prolamuje trojice vyšších sdružených oken, která jsou zvýrazněna spojenými šambránami. Zapuštěný přízemní prostor pod předsazeným patrem připomíná portikus. Je v něm schodiště o třech schodech, hlavní vchod do budovy, pod velkým oknem dodatečně umístěný bankomat a průjezd na nádvoří.\n\nNádvoří procházející okolo zadního traktu hlavní budovy je dlážděné žulovými kostkami. V prostoru mezi oběma budovami je umístěna kašna. Fasádu patrové dvorní budovy s plochou střechou člení čtveřice velkých luxferových oken v prvním patře. Uvnitř budovy byl muzejní sál o rozměrech 10,45 x 9,20 m, protože při Okresní hospodářské záložně vzniklo v roce 1933 Okresní zemědělské muzeum s národopisnou sbírkou.\n\nPrůčelí budovy nad vchodem má keramický obklad, jehož součástí je figurální vlys akademického sochaře Josef Matějů. Reliéf je alegorií práce a šetrnosti, znázorňuje život a zemědělské práce na Přešticku. Z dvanácti postav jsou dvě děti, čtyři ženy a šest muži, doplňuje je kůň a dvojice slepic. Zleva je znázorněn oráč s pluhem, rolník sející zrní, před domkem sedící žena s dětmi, které poslouchají houslistu, sekáč s kosou objímající kolem ramen ženu s džbánkem, muž vedle koně s ohlávkou, sekáč sekající kosou obilí společně s ženou vázající snopy a zcela vpravo je žena se sítem a pytlem zrní.\n\nVeřejnosti téměř skrytá socha od stejného autora je umístěna na nádvoří mezi budovami. Je součástí kruhové kamenné kašny, ze které vystupuje podstavec pro sochu v životní velikosti. Keramická socha se zelenou glazurou realisticky ztvárňuje postavu bosé dívky v šatech, vestě a s šátkem kolem krku, která za zády nese hrábě. Kašna se sochou pochází z roku 1937.\n\nV levé části průčelí hlavní budovy je nad přízemím umístěna pamětní deska připomínající místo narození básníka Václava Stacha v roce 1754.\n"}
{"id": "1524101", "url": "https://cs.wikipedia.org/wiki?curid=1524101", "title": "Franco Venanti", "text": "Franco Venanti\n\nFranco Venanti (* 6. listopadu 1930 Perugia) je italský malíř a spisovatel.\n\nRoku 1963 založil v Perugii spolu s dalšími umělci sdružení \"Luigi Bonazzi\", věnované propagaci historických, vědeckých a uměleckých aspektů Umbrie, a do roku 1974 byl jeho předsedou. V roce 1970 poprvé vystavoval v zahraničí na bienále v Madridu a Barceloně. V roce 1993 uspořádal samostatnou výstavu v Thomas & Gallery Kou Saburo Hwang v Tokiu. Jeho díla jsou v mnoha soukromých i veřejných sbírkách v Německu i v dalších zemích.\n\nV roce 1985 jej premiér Sandro Pertini jmenoval velkodůstojníkem Řádu za zásluhy o Italskou republiku. V roce 2003 mu Carlo Azeglio Ciampi udělil medaili za dobrou vůli kulturních a uměleckých záležitostí. Město Perugia jej následně zapsalo do Zlaté knihy nejznámějších občanů.\n"}
{"id": "1524106", "url": "https://cs.wikipedia.org/wiki?curid=1524106", "title": "Grand Prix Belgie 1955", "text": "Grand Prix Belgie 1955\n\nGrand Prix Belgie 1955 (oficiálně XVII GROTE PRIJS VAN BELGIE) se jela na okruhu Circuit de Spa-Francorchamps v Stavelotu v Belgii dne 5. června 1955. Závod byl čtvrtým v pořadí v sezóně 1955 šampionátu Formule 1.\n"}
{"id": "1524107", "url": "https://cs.wikipedia.org/wiki?curid=1524107", "title": "Obytný dům bývalého hospodářského družstva", "text": "Obytný dům bývalého hospodářského družstva\n\nObytný dům bývalého hospodářského družstva je městský dům, který je situován na rohové parcele Husovy ulice a železniční trati v Přešticích. V lednu 2005 byl dům prohlášen kulturní památkou ČR. \n\nVila o dvou bytových jednotkách byla postavena v roce 1924 pro ředitele přeštické pobočky Hospodářského družstva Plzeň. V roce 1993 byl přízemní byt adaptován a přeměněn na obchodní místnosti. Zároveň byla k východnímu průčelí přistavena malá zásobovací rampa. Okna v 1. patře byla zamřížována.\n\nDům je příkladem kvalitní meziválečné architektury s ozdobnými prvky kubistického a rondokubistického stylu. Autorem projektu byl architekt Hanuš Zápal, stavbu uskutečnila firma Josefa Špalka. Dům je dvoupodlažní s valbovou střechou pokrytou taškami bobrovkami s třemi trojúhelníkovými vikýři. Fasáda je tvořena brizolitovou omítkou o dvou zrnitostech převážně v šedé barvě. V patře je kombinovaná šedá a okrová barva. Vila je zasazena v terénu, který se mírně svažuje směrem k jihovýchodu. Na severní a západní straně je hospodářský dvůr, který je položen o polovinu podlaží výše oproti úrovni ulice. Na dvůr se vchází postranním vstupem z mezipodesty. Hlavní vchod do vily je z jižního průčelí z Husovy ulice a je zvýrazněn dvěma oblouky závětří. V závětří jsou slohové dvoukřídlé, částečně prosklené vstupní dveře. Do obchodních prostor se vchází z východní strany, kde je i malá rampa. \n\nHlavní průčelí vily je rozděleno na dvě části podle konstrukčního i funkčního rozdělení půdorysu. Pravá část průčelí je nápadná trojúhelníkovým štítem, který je v tympanonu ozdoben reliéfem vycházejícím z motivu na jednokorunové minci (žena se snopem obilí). Nad reliéfem jsou uměleckým způsobem vytvořena písmena HD, značící hospodářské družstvo.\n"}
{"id": "1524110", "url": "https://cs.wikipedia.org/wiki?curid=1524110", "title": "Bohuslav Sleza", "text": "Bohuslav Sleza\n\nPoručík v záloze Bohuslav Sleza (6. dubna 1900 – 13. října 1963) byl protinacistický a protikomunistický odbojář, příslušník odbojové organizace Obrana národa a její zpravodajsko-sabotážní skupiny známé jako Tři králové, přímý účastník Národního boje za osvobození, ÚVODu a Petičního výboru \"Věrni zůstaneme\". V létě 1948 s agentem Counterintelligence Corps Jaroslavem Grosmanem se přímo podílel na plánovaném únosu bývalého ministra spravedlnosti Prokopa Drtiny do ciziny (akce Granát 48).\n\nBohuslav Sleza se narodil 6.4.1900 v Holešovicích do chudé dělnické rodiny. Absolvent elektrotechnické průmyslovky, mechanik u firmy Letov, kde pracoval i za okupace. Slezova sestra Josefa Kochmanová byla v důvěrném vztahu s legionářem Josefem Balabánem, s nímž měla dceru Haničku. \n\nPo mnichovské kapitulaci v roce 1938 významný moment pro vznik budoucího odboje představovala skutečnost, že do politiky začali velmi aktivně vstupovat příslušníci armády, kteří až do té doby přísně dodržovali povinnou apolitičnost. Podobně jako v ostatních součástech společnosti, tak i v armádě začaly vznikat četné neformální diskusní a politizující kroužky.\n\nJedna z takových nejvýznamnějších skupin se již od podzimu roku 1938 začala scházet v Praze 6 - Dejvicích v bytě pplk. Josefa Balabána v ulici Na Hutích č. p. 1, případně v legionářské restauraci Bajkal na Vítězném náměstí (dnešní Dům armády Praha). V rámci této neformální skupiny se společně setkávali bývalí příslušníci zahraničních československých, především ruských, legií z doby 1. světové války plk. Josef Churavý, pplk. Josef Balabán, pplk. Josef Mašín, mjr. RNDr. Josef Jedlička, mjr. Alois Janotka a rovněž, v té době již záložní důstojníci, Bohuslav Sleza, Gustav Svoboda a Otakar Schideck (není bez zajímavosti, že se až na výjimky jednalo o bývalé nebo stávající příslušníky dělostřelectva).\n\n13. března 1939 se zanícený Sleza setkává s Balabánem za účelem nabídky svých služeb v protinacistickém hnutí. Balabán nabídku vzápětí přijal a pouze řekl Slezovi: \"„Bóžo, víš co to bude znamenat??!“. „Ano, vím…Nedbám žádného nebezpečí“\", odpověděl stroze Sleza. Tímto bylo vše ujednáno. Sleza byl ihned nasazen jako mechanik do letecké továrny Letov v Letňanech.\n\nTímto se Sleza stal členem hnutí Obrana národa (později „Tří králů“ – Balabán-Mašín-Morávek)\n\nSleza měl zprvu úkol navázat kontakt s ÚVODem (Ústřední vedení odboje domácího), jakožto zastřešovacího aparátu pro různorodou diverzní činnost. Postupně se připojovali členové dalších odbojových skupin (Obrana národa, Petiční výbor \"Věrní zůstaneme\" a Politické ústředí).\n\n27.března 1939 přinesl Sleza Balabánovi zprávu, že v Letově je ukryta spousta zbraní (mj. 60ks leteckých kulometů Lewis „dvojče“), které se podařilo z Letova následující den odvézt. Pro Slezu toto byla první zatěžkávací zkouška, kterou ovšem na 100% splnil a získal si Balabánovu absolutní důvěru, na což byl Sleza nesmírně hrdý. Koncem dubna již plně spolupracoval s plk.Mašínem a štkpt.Morávkem na protinacistické diverzní činnosti. \n\nRok poté (už v sestavě Balabán-Mašín-Morávek-Sleza) byly navázány kontakty s Ivanem Sekaninou, Laco Novomeským, Vrňatou a primářem Kafkou, kteří podporovali rodiny vězněných a popravených.\n\nPrimář Kafka byl organizován v Ústavu pro choromyslné a podle potřeby zde ukrýval stíhané a ohrožené odbojáře. Následně se Sleza (krycí jména „Seidl“, „Sklenář“) stal důležitou spojkou mezi Balabánem a policejním radou JUDr. Karlem Jarošem, který odbojářům obstarával falešné legitimace, kde to bylo potřebné. Dalším spolupracovníkem byl Ladislav Jeřábek (bratr Slezovy manželky Jiřiny), který mezi obyvatelstvo šířil ilegální časopis \"V boj!\". Jeřábek byl bývalým zaměstnancem Lufthansy.\n\nBrzy dostal Sleza od Balabána úkol pro sebe sehnat několik důvěryhodných spolupracovníků s cílem získat z Letova výkresy několika typů letadel. S touto činností pomáhali Slezovi vedoucí výkresárny Václav Novotný a Slezova manželka. Výkresy Sleza pašoval přímo na sobě (na břiše, na zádech) omotaný slabými provazy. Přibližně v 17:00hod. na ošetřovně v Letově Slezu „prohlédli“ další spolupracovníci, Bláha a Thomajer. Sleza si vzal nakonec aktovku, ostře nabitou pistoli k okamžitému použití a šel k bráně Letova k běžné výstupní prohlídce. Slezova manželka Jiřina několikrát přišla svého muže navštívit. Fingovala však požehnaný stav, takže ji manžel mohl několik výkresů připevnit na tělo, a vynést v bezpečí ven. Po směně se Sleza vždy vydal za Balabánem do Vysočan, odkud se spolu vydali za Mašínem na Vinohrady, kde dokumenty ofotografovali. Když poprvé přijel Sleza s výkresy za Balabánem, předložil výkresy na stůl. Balabán jen přistoupil, mlčky prohlédl dokumenty a pravil: „Tak toto si nechám líbit!!“ Sleza se domů vracel až kolem 02:00hod. a před 06:00hod. byl u Novotného v Letově vrátit dokumenty.\n\nBěhem 14 dnů takto Sleza propašoval přes 60ks výkresů letadel typu Focke-Wulf, Junkers Ju 86, Junkers W 34, Junkers Ju 252. Následně Balabán Slezu povýšil na hodnost poručíka.\n\nPochvalou od Balabána byl Sleza ještě zapálenější. Dostal nápad na sabotáž. Od Mašína Sleza vyfasoval zápalné termitové bomby, které použil pro různé účely, shodou okolností také pod křídlo k palivové nádrži zanedlouho startujícího letounu Junkers Ju 252, které mělo namířeno do Milovic. Gestapouni letoun sice několikrát před odletem pečlivě kontrolovali, různými nezvyklými průtahy odlet oddalovali, až nakonec přeci jen stroj povolení ke startu dostal. K velké radosti Slezy se ale letoun krátce po startu zřítil v plamenech a roztříštil se přímo na hlavní silnici Kbelská. (kniha Tři kontra gestapo, str.148)\n\nPo zatčení policejního rady Jaroše, který gestapu vyzradil důvěrné informace, Po zuby ozbrojení Sleza, Mašín, Morávek i Balabán museli často měnit místo pobytu, což bylo velmi náročné, nicméně, gestapu se je tentokrát dopadnout nepodařilo. Mašín často Slezovi říkával: \"„Když dopadnou jednoho, musí jich deset ležet na zemi“\".\n\nAvšak, při jedné z konspirativních schůzek s bývalými armádními rotmistry (Prstýnkáři), mezi nimiž mělo gestapo svého špeha, byl Josef Balabán 22. dubna 1941 po krátké přestřelce zatčen. Když jako zastupující říšský protektor nastoupil R. Heydrich a bylo vyhlášeno stanné právo, byl v říjnu 1941 Balabán odsouzen Stanným soudem k trestu smrti.\n\nTímto se gestapu podařilo skupinu Tří králů a jejich spolupracovníků rozbít. Jednak byla skupina nejen oslabena, ale také infiltrována špehem, jednak byl v květnu 1941 zatčen také Mašín. Nad Morávkem a jeho nejvěrnějšími spolupracovníky se ale smyčka utahovala pomalu, neboť Morávek byl v té době už odtržen od oficiálních struktur odboje. Sám si zřídil tzv. střelecké skupiny (mezi nimi i Sleza), jejichž členové byli jakýmisi Morávkovými pistolníky, kteří později vykonávali různé diverzní akce.\n\nMorávek by zastřelen 21. března 1942 nedaleko Prašného mostu. Policejní rada Jaroš byl popraven 18. prosince 1942 v Berlíně. Smrti neunikla ani třináctiletá Jarošova neteř. Vedoucí výkresárny v Letově Václav Novotný byl zatčen v roce 1944. Byl ubit k smrti.\n\nSleza si založil vlastní odbojovou skupinu Ara, jejímiž členy byli npr.čsl.armády Josef Pošva, Bedřich Štekl, Ladislav Jeřábek a dr. Adolf Kern. Všichni byli vedeni v protifašistickém Svazu bojovníků za svobodu (SBS). Sleza bez zastavení plánoval a vykonával další z mnoha diverzních/sabotážních činností ať už přímo na silnicích, nebo na kolejích. Velmi časté bylo používání karborundového prášku, který se vhazoval do soukolí vagónu, aby se zadřel podvozek, či vhazování kovových špičatých předmětů výhradně pod německé transportní automobily. \n\nSe svou skupinou Ara několik měsíců pomáhal partyzánském oddílu Valla v bojích proti okupantům nejen v severních Čechách, ale také na Malé straně či na Petříně.\n\nNa podzim roku 1945 se Sleza stal členem Svazu brannosti. Pracoval jako národní správce firmy Chromex. S manželkou se jim narodila dcera Alenka. Děvčátko v 8. měsíci svého života umírá na těžký zápal plic. Zdrcení rodiče však najdou ještě sílu a 24. června 1946 se jim narodila druhá dcera (Miroslava Alice). V létě 1947 opouští Svaz brannosti. \n\nSleza dál napjatě sledoval domácí i zahraniční politické události. Přestože sám byl dělnického původu, nikdy se netajil svým značným odporem k rychle expandující komunistické moci. Na přelomu let 1947/1948 nejdříve aféra s výbušninami, které byly adresované pro tři demokratické ministry (Zenkl, Drtina a J.Masaryk). Do vyšetřování se nejvíce vmísil Drtina, přičemž zjistil, že za touto akcí stojí vedení KSČ. Drtina dál důrazně hájil demokratické zřízení a principy právního státu proti nastupující komunistické totalitě.\n\nOsm dní před nechvalně proslulém „únorovém puči“, resp.státním převratu, podal Drtina s ostatními demokratickými ministry demisi.\n\nVe dnech 20.–25. února 1948 byli přední členové Svazu brannosti pozatýkáni, krajská velitelství, kanceláře, výcviková střediska a sklady zbraní byly obsazeny příslušníky pohotovostních pluků SNB a příslušníky Lidových milicí a veškerá sportovně branná činnost byla zastavena. \n\nDne 28. února 1948 přebírají moc komunisté a přechod od vnějškové demokracie k totalitě, připojení k sovětskému mocenskému bloku, jest tímto dokonán.\nDo popředí zájmu nového politického zřízení se tak logicky postupně stávají Petr Zenkl, Jan Masaryk, tak také bývalý ministr spravedlnosti, či bývalý tajemník prezidenta Edvarda Beneše Prokop Drtina. Zenklovi se podařilo s manželkou uprchnout na Západ, Drtina se v den puče pokusil o sebevraždu skokem z okna (s těžkými zraněními později převezen do nemocnice Na Bulovce), a J.Masaryk byl 10. března 1948 nalezen mrtvý pod pod okny Černínského paláce.\n\nVzhledem k předešlým událostem Sleza nelenil. V červnu 1948 za Slezou do firmy Chromex přišli válečný veterán z bojů na Dukle Jaroslav Grosman (krycí jméno „Žulík“) a Slezův známý, kriminální inspektor Vojtěch Tošner. Grosman v tu dobu pracoval pro americkou tajnou službu CIC (dnešní CIA) jako „agent chodec“ – a právě tehdy dostal zvláštní úkol: v době sokolského sletu v roce 1948 se měl podílet na únosu bývalého ministra spravedlnosti Prokopa Drtiny, tehdy upoutaného na lůžko po pokusu o sebevraždu. Jaroslav Grosman měl tohoto blízkého spolupracovníka prezidenta Beneše dostat na Západ.\n\nK tomuto úkolu si Grosman jako spolupracovníka vybral právě Slezu, který s nápadem nadšeně souhlasil a intenzívně se zapojil do příprav akce. Grosman se poté v Roztokách, kde předtím bydlel, pokusil vytvořit ilegální zpravodajskou skupinu. Při této příležitosti se setkal s řadou známých a příbuzných, mimo jiné také se svým dobrým kamarádem z dob ilegality, Miloslavem Soukupem, který ovšem Grosmanovi zapřel své předchozí zadržení, nicméně, Soukup se opětovně navrátil k ilegální činnosti. Obstarali také střelné zbraně a ruční granáty, které měly být použity při únosu. Některé ze zbraní u sebe přechovával Sleza ve svém bytě v Komornické 1 v Praze 6. \n\n3. července 1948 se Sleza sešel s Grosmanem u Národního muzea na Václavském náměstí. Odtud se vypravili taxíkem do Libně a poté pěšky na Bulovku na obhlídku situace. Pečlivě prověřili okolí chirurgického pavilonu, nakonec jako jedinou možnou uznali cestu kolem kožního pavilonu po schodech k postranním vratům, kde měl čekat vůz. Grosman měl domluvené zapůjčení vozu, Sleza zase připravil konspirativní byt, ve kterém měl být Drtina dočasně schován v případě, že by se ho nepodařilo bezprostředně po únosu dopravit za hranice. Tošner měl zajistit, aby nedošlo ke střetu se stráží, Sleza a Grosman vlastní únos. \nNavečer 5.července měly přípravy k akci finišovat. Soukup telefonicky pozval Grosmana na večer na schůzku do vinárny „U Kupců“ poblíž divadla ABC ve Štěpánské ulici. Grosman však netušil, že Soukup byl zatčen již před několika hodinami a Grosman tak dobrovolně vlezl do pasti. Zbraně nechal v autě a tak ve chvíli, když podával Soukupovi ruku na uvítanou, byl třemi muži, kteří jej doprovázeli, zatčen. Grosman byl policisty převezen na nechvalně proslulou „čtyřku“ v Bartolomějské ulici do sídla StB, kde byl ihned krutě zbit. Vzápětí následovalo zatýkání lidí, kteří s Grosmanem přišli do styku a především těch, kdo se zapojili do příprav únosu, v bytě u Slezy byly nalezeny zbraně, granáty a kouřová bomba. (o případu nadšeně informovaly i sdělovací prostředky – Rudé právo z 25. září 1948)\n\nKdyž Sleza zjistil, že policejní orgány jsou na stopě jeho ilegální činnosti, dostal strach, chodil hladový do nočních hodin po ulici po několik dní za sebou, vydal se jednou ke svému bydlišti. Uvnitř se svítilo a domyslel si, že je očekáván StB, protože jeho manželka měla s dcerou být ukryta u známých v ubytovacím zařízení pod hradem Karlštejn. V bytě na Slezu však čekali ozbrojení příslušníci StB. Při útěku málem přišel o život, kdy spíše štěstím ho netrefil některý z projektilů vystřelených jedním z příslušníků Státní bezpečnosti. \n\nChvíli se ukrýval u svého známého lékaře, Dr.Kerna a později v bytě Anny Vaculové – Kovářové. Na přelomu července a srpna navštívil Slezu Martin Tošner (bratr Vojtěcha) a sdělil Slezovi, že už i jeho bratr je zajištěn. Martin Tošner Slezu prosil, aby při případném zatčení vypověděl, že jeho bratr Vojtěch navštěvoval Bohuslava Slezu pouze obchodně. Nedlouho poté Kern Slezovi sdělil, že už ho nebude moci nadále skrývat, protože StB je stále blíže, a aby se připravil na cestu do Rakouska. Stejně jako doktor Kern, učinila i Anna Vaculková, protože byt potřebovala pro sebe. Kern předal Slezovi částku 5 000 Kčs a Martin Tošner 500 Kčs. Poté Sleza obdržel instrukce jak se zachovat na hranicích. Sleza odjel vlakem do Rakouska s jistými manželi Procházkovými, po nějakou dobu se zdržoval ve Vídni a Salzburgu. I když v Rakousku čistě náhodou potkal svého známého – loutkáře Kopeckého s jeho tehdejší manželkou Lídou Baarovou – práci (i podřadnou) sháněl velmi obtížně. Rozhodl se tedy k riskantnímu, téměř sebevražednému kroku – návratu do vlasti. \n\nZačátkem září 1948 se tedy Sleza ilegálně vrátil do ČSR, kde se až do svého zatčení dne 27. srpna 1953 úspěšně skrýval v bytě své manželky Jiřiny Slezové.\n\nZáznam ze soudního spisu Bohuslava Slezy (kniha \"Sklizeň vlčích máků\")\n\n\"\"Obviněný Bohuslav Sleza (krycí jména Sklenář, Seidl) je druhým organisátorem pokusu o únos Prokopa Drtiny. Velmi iniciativní a rozhodný s naprosto nekladným postojem k lidově demokratickému zřízení a fanatický odpůrce KSČ. Ve svém okolí je znám i s manželkou svým občanským postojem a není oblíben. Sleza byl ochoten únos provést za každou cenu, i za ohrožení, nebo zabití těch, kteří by se postavili na odpor.\"\n\n\"Soud u tohoto obžalovaného uložil první stupeň hranice zakonné sazby, přičemž bylo přihlédnuto k tomu, že obviněný Sleza po spáchání trestného činu nejevil žádné další známky reakčního chování a nikdy přímo nevstpoupil do služeb západní zpravodajské služby CIC, měl značné zásluhy v boji proti germánské tyranii, ke své účasti na pokusu o únos bývalého ministra spravedlnosti Prokopa Drtiny se při výslechu doznal.\"\n\n\"Krajský soud v Praze proto uznal dne 16. 3. 1954 takto právem:\"\n\n\"Obviněný Bohuslav Sleza, nar. 6. 4. 1900 v Praze, býv. mechanik, posledně bytem v Praze 6, Komornická 1394/1, t. č. ve vyšetřovací vazbě krajského prokurátora v Praze\"\n\nje v i n n e n,\n\n\"že v červnu a červenci 1948 v Praze se spolčil s agentem Jaroslavem Grosmanem a s dalšími pachateli za účelem únosu dr. Drtiny do imperialistické ciziny a že tento únos připravoval, aby se dr. Drtina mohl v cizině připojit do zločinných akcí zrádné buržoazie, tedy spolčil se s jinými k úkladům o republiku, totiž o násilnou změnu ústavy republiky, zejména tedy pokud jde o její samostatnost, jednotnost nebo lidově demokratickou formu státu, čímž spáchal\"\n\n\"zločin pokusu úkladu o republiku podle § 2 zák. č. 50/23 Sb.\"\n\na odsuzuje se za to\n\n\"podle § 2 první trestní sazby k trestu odnětí svobody v trvání 1 / jednoho roku, k němuž je mu započítána i samovazba v trvání 7 / sedmi měsíců. Obviněný si souhrnný trest odnětí svobody v trvání 19 měsíců odpyká v pracovním útvaru uhelného dolu Fierlinger ve Vinařicích u Kladna, podřízenému věznici Praha-Pankrác.\"\n\n\"Podle § 29 zák. č. 50/23 Sb. se obviněnému dále ukládá trest peněžitý ve výši 5000 Kčs, který se pro případ nedobytnosti přeměňuje na trest odnětí svobody v trvání 3 / tří měsíců, úhrady nákladů řízení a nákladů za pobyt v samovazbě v\" \n\n\"celkové úhrnné výši 2883 Kčs, a vyslovuje se na základě konečného usnesení krajského prokurátora také k propadnutí ¼ / jedné čtvrtiny majetku státu, přičemž zajištění se týká přírůstků a výtěžků, plynoucích ze zajištěného majetku, jakožto i z majeteku, kterého obviněný nabude po propuštění na svobodu.\"\n\n\"Podle § 32 citovaného zákona se vyslovuje u obviněného ztráta čestných práv občanských na 5 / pět roků od konce výkonu trestu odnětí svobody.\"\n\n\"Trest odnětí svobody je nepodmíněný!\" \n\n\"Trest u obviněného Martina Tošnera, bratra Vojtěcha Tošnera byl vyměřen pod zákonnou sazbu, neboť soud shledal více polehčujících okolností, z nichž se dá důvodně souditi, že obviněný se\" \"polepšil. Obviněnému dále polehčovalo doznání, dále to, že před trestným činem i po jeho spáchání až do doby svého zatčení vedl řádný rodinný život pracujícího člověka, že usvědčil ostatní pachatele. Taktéž existuje reálný předpoklad, že z obviněného se stane spolehlivý článek našeho pracujícího lidu v našem lidově demokratickém zřízení.\"\n\n\"Soud proto dospěl k názoru, že trest vyměřený v zákonné sazbě by byl příliš přísný i vzhledem k sociálnímu původu obviněného, podle čehož soud uznal, že nejde o žádného třídního nepřítele. Podle článku VII. amnestie presidenta republiky ze dne 4. 5. 1953 má býti trestní stíhání obviněného Martina Tošnera pro tento trestný čin zastaveno.\"\n\n\"Krajský soud v Praze se proto usnesl dne 16. 3. 1954 takto:\"\n\n\"Trestní stíhání obviněného Martina Tošnera, nar. 12. 11. 1894 ve Vídni, štukatéra, posledně bytem v Praze 16, Pod Kesnerkou 7, t. č. ve výkonu trestu odnětí svobody za jiný trestný čin, byl žalobou krajského prokurátora obviněn ze zločinu pokusu úkladu o republiku, jehož se měl obviněný Martin Tošner dopustiti tím, že od června 1948 a později v Praze spolčil se s obviněným Bohuslavem Slezou a se zrádným důstojníkem Procházkou, kteří byli již zapleteni do protistátní činnosti, se podle § 166 odst. 1 it.b/ trestní řízení\" \n\nz a s t a v u j e. \n\n\"Dále krajský prokurátor v Praze dr. Kudrna zrušuje zajištění majetku Martina Tošnera, nařízené usnesením téhož krajského prokurátora v Praze ze dne 2. 2. 1954 s odůvodněním zastavení trestního stíhání obviněného.\"\n\n\"Obviněný Bohuslav Sleza trest přijímá.\"\n\n\"Obviněný Martin Tošner stížnost do usnesení nepodává.\"\n\n\"Prokurátor nepodává stížnost a odvolání do usnesení.\"\"\n\nPŘÍPAD JEST UKONČEN A SPIS JE MOŽNO ULOŽIT!\n\nBohuslav Sleza byl po propuštění z výkonu trestu fyzicky i mentálně poznamenaný. Nikdy už nesehnal řádnou práci, byl neustále pod drobnohledem Státní bezpečnosti, zdravotní komplikace (vzniklé především výslechy na úřadovnách StB) se zhoršovaly.\n\nŽivot aktivního odbojáře Bohuslava Slezy definitivně vyhasl deset let po jeho zatčení, 13. října 1963.\n\nV pondělí 26. února 2018 proběhl v Konferenčním sále Vojenského klubu v Praze 6 (Dům armády Praha - bývalý \"Bajkal\") akt slavnostního předání osvědčení a pamětních odznaků a dekretů o účasti ve 3. odboji. Celkem bylo oceněno 34 účastníků odboje a odporu proti komunismu. Sedm osob bylo oceněno in memoriam. Ocenění za svého otce Bohuslava Slezu (i.m.) převzala dcera Miroslava Alice Kotková.\n\nSpolu s ministryní obrany se předání pamětních odznaků za aktivní odbojovou činnost zúčastnili náměstkyně pro řízení sekce právní MO Alena Netolická, zástupce náčelníka GŠ AČR – Inspektor AČR generálmajor Jaroslav Kocián, plk. gšt. PhDr. Eduard Stehlík, Ph.D., MBA, kardinál Dominik Duka a další hosté.\n"}
{"id": "1524119", "url": "https://cs.wikipedia.org/wiki?curid=1524119", "title": "Gregor Tarkovič", "text": "Gregor Tarkovič\n\nMons. Gregor Tarkovič (21. listopadu 1745, Pasika – 16. ledna 1841, Prešov) byl první řeckokatolický biskup eparchie Prešov.\n\nNarodil se 21. listopadu 1745 v Pasice (Berežská župa; dnes Ukrajina). Jeho otec byl učitel a dědeček řeckokatolický kněz.\n\nNavštěvoval gymnasium v Užhorodě. Filosofická studia absolvoval v Oradei a teologická ve Vídni. Dne 1. ledna 1779 byl vysvěcen na kněze. po vysvěcení působil jako profesor teologie v Užhorodě. Roku 1793 byl jmenován farářem v Hajdúdorogu a roku 1797 farářem v Užhorodu, kde působil až do roku 1803. Tohoto roku odešel do Budapešti, kde se stal cenzorem slovanských knih.\n\nRoku 1813 se stal vikářem v Košicích a o dva roky později kapitulním vikářem v Mukačevě.\n\nRoku 1815 vytvořil císař František I. Rakouský na základě patronátního práva prešovskou eparchii a otce Gregora jmenoval prvním biskupem, to se stalo dne 13. března 1816. Svatý stolec potvrdil jeho nominaci 26. září 1818. Biskupské svěcení přijal 17. června 1821 v monastýru Sestoupení Ducha svatého z rukou biskupa Alexeje Pócsiho. Stála před ním velká úloha zorganizovat novou eparchii.\n\nZemřel 16. ledna 1841 v Prešově.\n\nJeho tělo odpočívá v Chrámu sv. Jana Křtitele v Prešově.\n\n"}
{"id": "1524122", "url": "https://cs.wikipedia.org/wiki?curid=1524122", "title": "Synagoga v Přešticích", "text": "Synagoga v Přešticích\n\nZaniklá synagoga v Přešticích stávala v dnešní Husově ulici v místech, kde je vchod do panelového domu č. p. 1049. Postavena byla v roce 1913 v novorománském slohu a židovské obci sloužila do roku 1974, kdy musela ustoupit bytové zástavbě.\n\nO počátcích židovského osídlení v Přešticích a okolních obcích se mnoho písemných pramenů nezachovalo, pravděpodobně však tak bylo již na počátku 17. století. V Přešticích upomíná na židovské osídlení někdejší \"Židovská ulice\" (dnes Komenského) i název \"Židovský ostrov\". Židovská náboženská obec tu vznikla roku 1893 a působila zde až do německé okupace v roce 1939. Podle údajů z posledního předválečného sčítání obyvatelstva v roce 1930 se k judaismu hlásilo 54 občanů, údaje přeštického rabinátu z roku 1933 uvádějí 80 občanů. Soužití zdejších Židů s českou křesťanskou majoritou bylo mírumilovné, nikdy nedocházelo k nenávisti proti Židům, ani rasové, ani náboženské. Židovské rodiny se zabývaly hlavně tradičním obchodem, později i zemědělstvím. Býval zde vždy židovský lékař a veterinář.\n\nŽidovské osídlení ve městě bylo ukončeno s německou nacistickou okupací, kdy bylo 23. listopadu 1942 deportováno do vyhlazovacích táborů 40 židovských občanů. Hrůzy těchto táborů přežili a osvobození se tak dočkali pouze tři lidé. Zahynuly celé rodiny Adlerova, Hanákova, Hartmannova, Kleinova, Kurandova, Orsteinova, Pickova, Roubíčkova, Šancerova a Weiglova, celkem 37 osob.\n\nDohledané prameny dokládají existenci židovské modlitebny po roce 1889 v tzv. \"Šancrovně\", domu č. p. 103 na rohu dnešní Komenského ulice a Masarykova náměstí; byla zde pravděpodobně i mikve.\n\nVýstavba synagogy byla zahájena 1. března 1913 a ještě téhož roku byla slavnostně zasvěcena vnesením tóry. Stalo se tak v neděli 7. září, 25 dní před svátkem Roš ha-šana. Touto slavností byla synagoga odevzdána k užívání Israelitské náboženské obci v Přešticích. Obřad vykonal jediný doložený přeštický rabín Leopold Singer (* 13. října 1852 v Přešticích, působil v obci 40 let). K synagoze patřila ještě patrová fara v Červenkově ulici č. p. 119. Oba objekty byly v zadním traktu průchozí.\n\nPo druhé světové válce odkoupila židovskou synagogu Českobratrská církev evangelická, která tento objekt, jenž byl přejmenován na kostel M. Jana Husa, využívala k bohoslužbám v letech 1948 až 1974. Opuštěný židovský hřbitov zůstal uzavřen.\n\nŠlo o prostou, zděnou budovu řešenou v novorománském slohu. Z vybavení se zachovaly předměty, které jsou součástí sbírek Židovského muzea v Praze.\n\nSynagoga byla společně se sousedním patrovým obecním domem židovské obce zbořena počátkem roku 1974, kdy musela ustoupit bytové zástavbě. Jediným viditelným pozůstatkem po přítomnosti Židů v obci Přeštice tak zůstal pouze hřbitov. Je nejmladší z osmi dochovaných židovských hřbitovů v okrese Plzeň-jih (založen 1907).\n\n\n\n"}
{"id": "1524130", "url": "https://cs.wikipedia.org/wiki?curid=1524130", "title": "Harlekýn (rozcestník)", "text": "Harlekýn (rozcestník)\n\nHarlekýn může být:\n\n\n\n\n\n\n\n\n"}
{"id": "1524131", "url": "https://cs.wikipedia.org/wiki?curid=1524131", "title": "Skalní obraz svatého Vojtěcha na Ticholovci", "text": "Skalní obraz svatého Vojtěcha na Ticholovci\n\nSkalní obraz svatého Vojtěcha – \"Lesní kaple\" svatého Vojtěcha na vrchu Ticholovci u Příchovic vznikla na základě pověsti o zastavení svatého Vojtěcha při jeho cestě z Říma do Čech v roce 992. Je tvořena malbou celé postavy svatého Vojtěcha na skále a opatřena stříškou.\n\nK obrazu se váže pověst o vzniku názvu Ticholovec. Podle pověsti se tímto krajem vracel svatý Vojtěch z Říma zpět do vlasti. Vystoupal na vrch s vyhlídkou do údolí. V tu dobu v lese sbírala žena se svými dětmi jahody. Najednou žena uslyšela praskot větví a uviděla člověka, o kterém si myslela, že je lovec, jak vstupuje na paseku. Aby ztišila své hlučné děti, okřikla je slovy \"Ticho, lovec!\" Svatý Vojtěch se s ní dal do řeči a ujistil ji, že není lovcem z hradu Skály, ale že přichází proto, aby se potěšil krásou otčiny. Na dotaz ženy, kdo tedy je, odpověděl, že se jmenuje Vojtěch, kterého si Češi zvolili za svého biskupa. Žena padla na kolena a políbila jeho ruku. Na skále, před níž svatý Vojtěch stál, zůstal obrys jeho postavy. Na památku této události se vrchu říká Ticholovec a na skále byl namalován obraz svatého Vojtěcha. Pověst byla živena, vrcholek byl hojně navštěvován. V roce 1892 se zde konalo velké shromáždění u příležitosti 895. výročí smrti svatého Vojtěcha.\n\nPodle zápisu děkana J. Pekárka v Pamětní knize přeštického děkanství z roku 1892 stávala původně na Ticholovci socha svatého Vojtěcha, která zmizela pravděpodobně během třicetileté války. Na jejím místě byl na skále namalován obraz v životní velikosti. Obraz byl několikrát amatérsky obnoven. V roce 1892 jej vlastnoručně obnovil kamenický mistr Bartoloměj Kočandrle na paměť toho že, na základě ústního podání obyvatelstva, na tomto místě odpočíval svatý Vojtěch. V roce 1942 nově namaloval obraz akademický malíř František Václav Eisenreich. V roce 2009 obec Příchovice zajistila odborné restaurování malby akademickým malířem Jaroslavem Šindelářem. Obraz osobně posvětil za velkého zájmu lidí plzeňský biskup Msgre František Radkovský. Kolem skály s obrazem byly provedeny terénní úpravy a vybudováno odpočívadlo. V roce 2010 byla skála s malbou zastřešena. Místo s obrazem svatého Vojtěcha je nyní jedním ze zastavení naučné stezky \"Se sv. Vojtěchem okolím Přeštic\" a Příchovic.\n\n"}
{"id": "1524133", "url": "https://cs.wikipedia.org/wiki?curid=1524133", "title": "Sousoší přeštických černostrakatých prasat", "text": "Sousoší přeštických černostrakatých prasat\n\nSousoší přeštických černostrakatých prasat bylo vytvořena v roce 1957 u příležitosti zemědělské výstavy, na které bylo poprvé prezentováno vyšlechtěné plemeno přeštické černostrakaté prase. Stojí před bývalou budovou jednotného zemědělského družstva v Přešticích v Plzeňském kraji, okrese Plzeň-jih. Jeho autorem byl keramik Jaroslav Podmol.\n\nSousoší vytvořil sochař a keramik Jaroslav Podmol (1924–1995). Vzniklo v roce 1957 pro zemědělskou výstavu \"„Plzeňsko – budování socialismu“\", kde byla poprvé předvedena expozice přeštických černostrakatých prasat, která byla vyšlechtěna právě v Přešticích.\n\nPůvodním záměrem pro umístění sousoší po ukončení výstavy bylo náměstí. Zde mělo být zakomponováno do nové fontány, která měla nahradit původní kašnu se sochou svatého Václava, což bylo ale zamítnuto orgány památkové péče. Pak krátce stálo před radnicí, pro posměch lidí však bylo přemístěno do rohu náměstí. V letech 1970–1975 byly postaveny kanceláře JZD na Pohořku a sousoší bylo umístěno před tuto budovu.\n\nStojí u hlavní silnice z Přeštic do Klatov před budovou Hlávkova č. 33. Je ojedinělé nejen svým motivem, ale i technikou výroby. Bylo zhotoveno z keramické hlíny, která je vypalovaná a glazovaná. Dílo není signováno. Autor jej údajně nesignoval z důvodu proporcí soch, které neodpovídaly předobrazu. Výška sousoší je 75 cm, šířka i hloubka 120 cm. Sochy mají popraskané nohy, některé praskliny byly opravovány.\n\nPřeštické černostrakaté prase je místními nazýváno přeštík a jeho sousoší se stalo jedním ze symbolů města.\n\n\n\n"}
{"id": "1524136", "url": "https://cs.wikipedia.org/wiki?curid=1524136", "title": "Karel Hoffmann (houslista)", "text": "Karel Hoffmann (houslista)\n\nKarel Hoffmann, křtěný Karel Josef (12. prosince 1872 Smíchov – 30. března 1936 Praha-Podolí), byl český houslový virtuos a hudební pedagog.\n\nNarodil se na Smíchově v chudé rodině tkalce Karla Hoffmanna a jeho ženy Veroniky, roz. Dlabačové. Karel byl posledním z devíti dětí, matka mu však zemřela, sotva dosáhl čtyř let. Zprvu rodina bydlela v chudém nádvorním bytě, nedaleko smíchovského Anděla v domě zvaném \"„U Škrýbů“\" a později se přestěhovali do dělnických domků na Mrázovce u Bertramky. V rodině byla hudba považována za prostředek ke snadnějšímu výdělku, a tak byly i malému Karlovi zakoupeny housle a začal se učit hrát u Antonína Kohoutka, který byl členem \"„Kroupovy kapely“\". Chlapec dělal veliké pokroky a brzy se svým učitelem hrál údajně i v žižkovské restauraci \"„Na Bezovce“\". Obecnou školu navštěvoval na Smíchově a následně v roce 1882 pokračoval ve studiu na německé měšťance v Praze.\n\nV létě roku 1885 absolvoval zkoušku na pražskou konzervatoř, kde studoval v letech 1885−1892 housle, zprvu u Antonína Benewitze a následně od května roku 1888 komorní hru u Hanuše Wihana. V pátém ročníku se stal koncertním mistrem školního orchestru a v sedmém roce svého studia, se již vedle sólové hry intenzivně věnoval kvartetní hře spolu se svými spolužáky: Josefem Sukem (druhé housle), Oskarem Nedbalem (viola) a Otto Bergerem (violoncello). Na přelomu roku 1891−1892 konzervatoř absolvoval, na radu příznivců kvarteto neopustil a pro vystoupení 13. listopadu 1892 v Rychnově nad Kněžnou se pojmenovali České kvarteto. Od roku 1898 začal Hoffmann samostatně koncertně vystupovat v Praze, ale i dalších evropských městech, např. Amsterdamu, Utrechtu a Haagu.\n\nV roce 1899 se oženil s Marií, dcerou básníka a spisovatele Otokara Mokrého z Vodňan. Za svědky jim byli Julius Zeyer a Hanuš Wihan. V roce 1901 se manželům narodila jediná dcera Dagmar. Hoffmann byl bohužel značně zaneprázdněn svojí prací, studiem kvartetního i vlastního repertoáru a jeho soukromý život nebyl příliš harmonický. Manželská krize vyvrcholila milostným vztahem jeho ženy s Oskarem Nedbalem a jejich společným odjezdem do ciziny roku 1906. Zůstal sám s dcerou, která mu později jako provdaná Dagmar Šetlíková, vlastní rodinou nahradila to, co sám ztratil. Válečná léta omezila Hoffmannovy umělecké aktivity i koncertní možnosti kvarteta. Nový, velký rozmach, zejména zahraničních vystoupení jemu samému a kvartetu opět umožnil až konec války. V roce 1922 byl jmenován profesorem houslové hry na mistrovské škole pražské konzervatoře a ve školním roce 1926−1927 byl i jejím rektorem. Vychoval řadu významných houslistů, například Stanislava Nováka, Františka Daniela, Kitty Červenkovou a mnoho dalších. Karel Hoffmann se však vlastních uměleckých plánů nevzdával a věnoval se studiu a provedení obtížných koncertů J. B. Foerstera, Paula Hindemitha a dalších. \n\nKdyž se v roce 1933 vzdal Josef Suk své výkonné umělecké činnosti a Jiří Herold zemřel, založil K. Hoffmann v roce 1934 nový komorní soubor, České trio s Ladislavem Zelenkou (violoncello) a Janem Heřmanem (klavír). Existence tria však trvala již jen necelé dva roky, jelikož roku 1936 Karel Hoffmann nepřežil druhou operaci rakoviny. Jeho posledním bydlištěm byla Praha XV – Podolí, Lopatecká ulice čp. 204. Pohřben byl na Vyšehradském hřbitově do hrobky Slavín. \n\nKarel Hoffmann byl nositelem státní ceny za rok 1927 a 1932, obdržel též několik zahraničních vyznamenání.\n\nJosef Suk svému celoživotnímu příteli napsal k šedesátinám: \n\n\n\n"}
{"id": "1524137", "url": "https://cs.wikipedia.org/wiki?curid=1524137", "title": "Agubedia", "text": "Agubedia\n\nAgubedia nebo Agu-Bedia ( Агәы-Бедиа, აგუბედია – Agubedia) je vesnice v Abcházii v okrese Tkvarčeli. Leží přibližně 6 km jižně od okresního města Tkvarčeli. Obec sousedí na západě s Pakvašem a s Rekou z okresu Očamčyra, na severu s Tkvarčalem, na severovýchodě s První Bediou, na jihovýchodě se Čchvartalem a na jihu s Carčou a s Bediou. Obcí protéká řeka Ochodža.\n\nNa hranici mezi obcemi Agubedia, Čchvartal a Tkvarčal se nachází hora Laškendar, která slouží jako jedna ze sedmi svatyní abchazské původní víry.\n\nAgubedia je vesnické správní centrum s oficiálním názvem Vesnický okrsek Agubedia \"(rusky Агубедийская сельская администрация, abcházsky Агәы-Бедиа ақыҭа ахадара)\". Za časů Sovětského svazu se okrsek jmenoval Agubedijský selsovět \"(Агубедийский сельсовет)\". Součástí vesnického okrsku Agubedia jsou následující části:\n\nJeště v 19. století bylo území Agubedii součástí obce Bedia, která patřila do historického regionu Samurzakan. Agubedia ležela přímo ve středu Bedii a název znamená v překladu do češtiny \"„Srdce Bedii.“\" Jedná se o jednu z nejstarších obcí v celé Abcházii a již v období středověku nabyla Bedia velkého kulturního a politického významu v celém západním Zakavkazsku. V obci se nachází množství památek na tuto éru, kdy byla obec známa i pod jmény Gulibedia nebo Medubedia.\n\nZa časů Abchazského království v raném středověku byla celá Bedia správním centrem Bedijského eristavi (vévodství), jež se rozkládalo mezi řekami Aaldzga v současném okrese Očamčyra a Cchenisckali v západní Gruzii. Bedia v té době byla sídlem biskupa bedijského, který spravoval diecézi od řek Aaldzga po Inguri.\n\nNejvýznamnější památkou na toto období je Katedrála v Bedii, která byla zbudována na konci 10. století na příkaz abchazského krále Bagrata II., jenž se později stal gruzínským králem Bagratem III. a jenž je v tomto svatostánku od roku 1014 pohřben. Ve 13. století byl celý objekt zrekonstruován a přebudován na způsob dómu. V 17. století ale přestává sloužit svému účelu a je opuštěna. Až teprve v 19. století byla katedrála znovu otevřena. Italská spisovatelka a cestovatelka Carla Serenová navštívila na konci 19. století Abcházii a popsala katedrálu jako dílo znamenité architektury, jež připomínalo chrám Hagia Sofia v Istanbulu, jen menší, s dobře zachovalou sochařskou výzdobou.\n\nPřibližně sto metrů od katedrály západním směrem se nachází rozvaliny velkého paláce s dochovanými sloupovými a klenbami, které tvořily prostory jídelny a pracovny. Ve druhém poschodí se nacházely obytné místnosti, kde byl ubytován například bedijský biskup. Vedle paláce se nacházela věž se zvonicí.\n\nV průběhu 14. až 16. století byla Bedia politickým centrem širšího západokavkazského knížectví Sabediano ( Země Bedianů) na troskách rozpadajícího se Gruzínského království. Tehdy byla Bedia nezávislá, avšak na konci 17. století se vrátila do knížectví Abcházie. Od té doby Bedia pozvolna ztrácela svůj kulturní a politický význam, neboť se v rámci Abcházie ocitla na okraji historického Samurzakanského regionu.\n\nCestovatelka Carla Serenová, jež navštívila obec v květnu 1876, popsala zdejší zvyk, při kterém se k nedělnímu večeru na velké mýtině nedaleko katedrály shromáždilo veškeré obyvatelstvo ze vsi i přilehlých obcí podobně jako v Mingrelii, jen s tím rozdílem, že v Samurzakanu byli lidé méně veselí a méně hluční. Shromážděný dav obyvatel zde projednával aktuální záležitosti ovlivňující celé okolí i osobní záležitosti některých jedinců. Jednání vedl respektovaný předák s plnovousem a s bílým bašlykem na hlavě, oděný v dlouhém kabátě z kůže a srsti od ramen dolů a se zbraněmi zasunutými ve svém opasku. Nedaleko pod ořešákem bylo provizorně ustájeno několik koní patřící zdejší šlechtě, která se shromáždění účastnila spolu s prostým lidem, kde si byli všichni rovni. Řešila se například obvinění z krádeže koní nebo skotu.\n\nS koncem 19. století byl již celý Samurzakan rozdělen na dvě jazykové zóny, abchazskou a megrelskou, kdy abcházština přetrvala v kopcích nad nížinou, kterou obsadili Megrelové. \n\nPo vzniku Sovětského svazu začali abchazští bolševici požadovat, aby byly v rámci správní reformy Abchazské ASSR ve 30. letech staré ruské ujezdy nahrazeny rajóny a aby byla stanovena nová hranice mezi rajóny Očamčyra a Gali na etnolingvistickém základu. Agubedia se stala spolu s Rekou a Čchvartalem součástí prvního jmenovaného, což požadoval například agubedijský rodák Efrém Ešba v roce 1925 ve svém článku \"„Požadovali jsme a dostali jsme skutečně nezávislou sovětskou Abcházii“ (Мы требовали и получили настоящую независимую Советскую Абхазию)\". Tím byla Agubedia oddělena od zbytku Bedii.\n\nUž v roce 1925 totiž došlo k rozdělení dosud jediné vsi Bedia na tři selsověty: Agubedia, První Bedia a Druhá Bedia. Až do roku 1930 byly všechny tři součástí okresu Gali. Avšak v Druhé Bedii již hovořila polovina obyvatel megrelsky, a proto ta zůstala v galském okrese, zatímco Agubedia i První Bedia přešly pod okres Očamčyra. V roce 1955 byla První Bedia sjednocena s Agubediou. Tato správní reforma umožnila otevření školy v obci s vyučovacím jazykem abchazským, neboť v galském rajónu nebyly otevřeny vůbec žádné a do té doby zde byla pouze škola gruzínská. Díky tomu zůstaly Agubedia, Reka a Čchvartal jedinými z celého někdejšího Samurzakanu, kde se obyvatelé hlásí k abchazskému národu a mluví abcházsky. \n\nBěhem války v Abcházii v letech 1992-1993 byla obec ovládána abchazskými partyzány. Na území části Mšval se intenzivně bojovalo o strategicky důležitý Mišvelský vrch.\nV roce 1994 byla zahájena další správní reforma, kdy byla Agubedia převedena do nově vzniklého okresu Tkvarčeli. \n\nV obci se nachází socha zdejšího rodáka, bolševického politika Efréma Ešby, kterou zhotovila jeho dcera, sochařka Marina Ešbová. Během války byla zasažena a těžce poškozena a stále nebyla provedena rekonstrukce. V Agubedii se také narodil někdejší předseda rady ministrů Abchazské ASSR a ministr zahraničí separatistické Abcházie Sokrat Džindžolija.\n\nDle nejnovějšího sčítání lidu z roku 2011 je počet obyvatel vesnického okrsku 787 a jejich složení je následovné:\n\n\nV roce 1989, před válkou v Abcházii žilo v Agubedii 284 obyvatel a v celém Agubedijkém selsovětu 1864 obyvatel. \n\nV roce 1959 žilo v tomto selsovětu 2517 obyvatel.\n\n"}
{"id": "1524139", "url": "https://cs.wikipedia.org/wiki?curid=1524139", "title": "Socha svatého Jana Nepomuckého (Příchovice)", "text": "Socha svatého Jana Nepomuckého (Příchovice)\n\nSocha svatého Jana Nepomuckého se nachází za kaplí svatého Jana Nepomuckého na návsi v Příchovicích v okrese Plzeň-jih. Je zapsaná v Ústředním seznamu kulturních památek České republiky.\n\nBarokní socha světce se nachází na venkovní straně trojbokého závěru kaple svatého Jana Nepomuckého. Pochází z druhé poloviny 18. století. Po roce 1989 byla plastice nasazena nová hlava vyrobená z chlumčanského pórobetonu. Hlava byla uražena při nehodě před rokem 1989. V roce 2012 byla socha poškozena při dopravní nehodě, následně byla restaurována a v roce 2013 slavnostně vysvěcena. Při restaurování byl objeven mezi podstavcem a sochou závěs. Originál soklu je uložen v kapli, venku je věrná kopie.\n\nKamenná (původně polychromovaná) plastika světce stojí na polygonální podnoži, na jejíž čelní straně je ornamentální téměř oválná kartuš. Na soklu je profilovaná římsa s nástavcem v podobě oblaku. Světec stojí v kontrapostu levé nohy v řaseném šatě v mírném pohybu. Na levém rameni přidržuje oběma rukama kříž s korpusem.\n"}
{"id": "1524143", "url": "https://cs.wikipedia.org/wiki?curid=1524143", "title": "Korčula (město)", "text": "Korčula (město)\n\nKorčula () je město, přímořské letovisko a turisty často vyhledávaná lokalita v Chorvatsku v Dubrovnicko-neretvanské župě. Nachází se na severovýchodě stejnojmenného ostrova a po vesnicích Vela Luka a Blato je jeho třetím největším sídlem. V roce 2011 žilo ve městě samotném 2 856 obyvatel, v celé opčině pak 5 663 obyvatel.\n\nKe městu administrativně připadá 5 sídel: Čara (616 obyvatel), Korčula (2 856 obyvatel), Pupnat (391 obyvatel), Račišće (432 obyvatel) a Žrnovo (1 368 obyvatel). Dále zde patří vesničky Babina, Bačva, Brdo, Kampuš, Kneže, Medvinjak, Piske, Prvo Selo, Pupnatska Luka, Tri Žala, Vrbovica, Zavalatica a Žrnovska Banja.\n\nOpevněné staré město s ulicemi uspořádanými do vzoru rybí kostry (což umožňuje snadnou cirkulaci vzduchu, ale zároveň chrání před silnými větry) je vystaveno v těsné blízkosti útesů. Výstavba za hradbami byla zakázána až do 18. století, dřevěný padací most byl nahrazen až v roce 1863. Všechny rovné uličky jsou stupňovité (s výjimkou těch, jež vedou podél jihovýchodních hradeb – tzv. Ulic myšlenek (procházející lidé nemusejí dávat pozor na to, kam šlapou)). Ve městě se nachází několik historických památek: římskokatolickou katedrálu Svatého Marka (stavěna 1301 až 1806, františkánský klášter z 15. století, komory lidového sněmu, palác někdejších benátských guvernérů, paláce místních urozených kupců a masivní městské opevnění.\n\nOddaní katoličtí obyvatelé Korčuly udržují staré lidové slavnosti (včetně kostelních), například morešku – válečnou hru, ve středověku pořádanou v celém Středomoří.\n\nMěsto je známé také svým nařízením z roku 1214, jímž jako první na světě zakázalo otroctví a postavilo ho mimo zákon.\n"}
{"id": "1524146", "url": "https://cs.wikipedia.org/wiki?curid=1524146", "title": "Ichud miflagot ha-jamin", "text": "Ichud miflagot ha-jamin\n\nIchud miflagot ha-jamin ( , doslova \"Unie pravicových stran\") byla izraelská pravicová národně-náboženská sionistická politická strana, respektive střechová aliance několika menších politických stran, která vznikla před volbami do Knesetu v roce 2019.\n\nPo jednu dekádu (2008–2018) zastupovala radikálně pravicovou ortodoxně sionistickou skupinu voličů v Izraeli převážně strana Židovský domov. Na přelomu roku 2018 a 2019 se ale dva významní politici této strany, Naftali Benet a Ajelet Šakedová, rozhodli založit vlastní politický subjekt, nazvaný ha-Jamin he-chadaš (Nová pravice), který měl oslovit nejen ortodoxně-sionistický, ale i sekulární elektorát. Zbytek strany Židovský domov v následujících týdnech řešil, v jaké podobě vstoupit do blížících se dubnových voleb do Knesetu. Předsedou strany Židovský domov se stal Rafi Perec. Ten uzavřel nejprve dohodu s frakcí Národní jednota, vedenou Becal'elem Smotričem, která již předtím působila společně v Židovském domovu. O několik týdnů nato se pak připojila i menší radikálně nacionalistická strana Ocma jehudit. Na uzavření dohody naléhal i předseda vlády (a lídr izraelské pravice) Benjamin Netanjahu, protože při existenci uzavírací klauzule pro vstup do Knesetu hrozilo, že některé samostatně kandidující pravicové strany nezískají parlamentní zastoupení a propadnou tím hlasy, které by jinak v Knesetu náležely do pravicového bloku.\n\nFúze se stranou Ocma jehudit byla kontroverzní. Předseda aliance Ichud miflagot ha-jamin Perec ale podmínil souhlas s přistoupením Ocmy jehudit splněním několika podmínek, včetně distancování se od živelných útoků některých radikálních osadníků na Západním břehu Jordánu proti Palestincům i proti vojákům izraelské armády. I přesto Nejvyšší soud Státu Izrael krátce před volbami zakázal, s poukazem na jeho předchozí radikální výroky, významnému politikovi Ocmy jehudit Micha'elu Ben Arimu kandidovat (zbylí kandidáti Ocmy jehudit nicméně k volbám připuštěni byli).\n\nVe volbách nakonec Ichud miflagot ha-jamin získala 3,7 % hlasů a pět mandátů a v nově zvoleném parlamentu se připojila k pravicovému táboru. Krátce po volbách vznikl spor mezi předsedou strany Rafi Perecem a předsedou frakce Národní jednota, Becal'elem Smotričem, protože Smotrič veřejně podmínil podporu případné nové vlády Benjamina Netanjahua splněním některých požadavků včetně čtyř ministerských křesel. Perec považoval publikování požadavků za netaktické a provedené bez koordinace s vedením strany. Pohrozil, že Ichud miflagot ha-jamin může případně do vlády vstoupit i bez dvou poslanců, náležejících do frakce Národní jednota, zvolených na její kandidátce. Nakonec nová koalice nevznikla, protože nově zvolený Kneset se v květnu rozpustil a vypsal nové volby. V červnu 2019 se ovšem Rafi Perec stal ministrem školství a Izraele a Becal'el Smotrič ministrem dopravy Izraele v rekonstruovaném kabinetu Benjamina Netanjahua, vládnoucím „v demisi”.\n\nV opakovaných volbách do Knesetu v září 2019 už Ichud miflagot ha-jamin nekandidovala, protože menší pravicové strany uzavřely širší alianci Jamina, do které vplynula i ha-Jamin he-chadaš Naftaliho Beneta. Naopak Ocma jehudit tentokrát zůstala stranou integračního procesu a kandidovala (neúspěšně) do Knesetu samostatně.\n\n\n"}
{"id": "1524150", "url": "https://cs.wikipedia.org/wiki?curid=1524150", "title": "Ehrmann", "text": "Ehrmann\n\nNěmecké příjmení Ehrmann má více nositelů:\n\n\n"}
{"id": "1524152", "url": "https://cs.wikipedia.org/wiki?curid=1524152", "title": "Seznam generálních ředitelů Vězeňské služby České republiky", "text": "Seznam generálních ředitelů Vězeňské služby České republiky\n\nToto je seznam generálních ředitelů Vězeňské služby České republiky. Vězeňská služba České republiky (VS ČR) vznikla dne 1. ledna 1993 ze Sboru nápravné výchovy, který byl složkou Ministerstva spravedlnosti.\n\nSeznam generálních ředitelů:\n\n"}
{"id": "1524153", "url": "https://cs.wikipedia.org/wiki?curid=1524153", "title": "Mühsam", "text": "Mühsam\n\nMühsam je příjmení následujících osob:\n\n\n"}
{"id": "1524160", "url": "https://cs.wikipedia.org/wiki?curid=1524160", "title": "Studenec (nádraží)", "text": "Studenec (nádraží)\n\nStudenec je železniční stanice v okrese Třebíč, vzdálené přibližně dva kilometry severně od obce Studenec v Kraji Vysočina nedaleko Okareckého potoka. Leží na jednokolejných neelektrifikovaných tratích 240 a 257.\n\nStanice byla zprovozněna 4. června 1886, kdy došlo k zahájení provozu na dobudovaném úseku ze Zastávky u Brna do Okříšek společností Rakouská společnost státní dráhy (\"StEG\"), čímž bylo dokončeno propojení s Třebíčí a Brnem. Vyrostla zde nerozměrná nádražní budova ve specifickém architektonickém stylu budov celé dráhy. 12. června téhož roku pak \"StEG\" otevřela odbočnou trať končící ve Velkém Meziříčí. V areálu nádraží bylo vystavěno též nákladové nádraží, vodárna, lokomotivní depo či bytové domy pro drážní zaměstnance.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Stanice byla roku 1953 dostavbou úseku severně od Velkého Meziříčí propojena s tratí Praha – Havlíčkův Brod – Brno ve stanici Křižanov.\n\nNachází se zde pět hranových nástupišť, k příchodu k vlakům slouží přechody přes kolejiště.\n\n"}
{"id": "1524163", "url": "https://cs.wikipedia.org/wiki?curid=1524163", "title": "Kosova Hora (zámek)", "text": "Kosova Hora (zámek)\n\nZámek v Kosově Hoře je renesanční zámek v centru obce (číslo popisné 1) Kosova Hora nedaleko Sedlčan, v okrese Příbram ve Středočeském kraji.\n\nPrvní písemná zmínka o obci je z roku 1272 v souvislosti s těžbou zlata za držby pánů z Landštejna. Ti zde vybudovali tvrz, jejíž sklepení se částečně dochovalo ve sklepeních zámku. Později se majiteli panství stali páni z Kosovy Hory z vítkovské šlechty. Ti však nepřežili dobu husitských nepokojů a po nich v roce 1474 panství odkoupili páni z Říčan, kterým patřil nedaleký Červený Hrádek. Pánům z Říčan panství patřilo až do roku 1620, kdy byl Vilémovi mladšímu z Říčan vyvlastněn pro účast na stavovském povstání a panství tak přešlo do rukou Albrechta z Valdštejna a záhy Janu Sezimovi z Vrtby, královskému komorníkovi, hofmistrovi a soudci který skupoval okolní zkonfiskovaná panství. \n\nV průběhu třicetileté války se roku 1635 zámek stal obětí nájezdu švédského vojska, který předznamenal úpadek panství a rychlé střídání majitelů, mezi nimi například Caretto-Millesimové.\n\nObrat nastává až za majitele Václava Vojtěcha Karvinského rytíře z Karviné panství na počátku 18. století a po něm se opět vystřídalo několik majitelů, mezi nimi i Lobkovicové. Teprve na počátku 19. století se zámek stal majetkem rodu Mladotů ze Solopysk, kteří vlastnili nedaleký Červený Hrádek a zámek se dočkal zásadnějších oprav. V té době přibyly některé empírové prvky. Přestavbu inicioval František Mladota ze Solopysk, po něm byl majitelem Jan Mladota ze Solopysk, jemuž byl zámek zkonfiskován. \n\nV roce 1961 byla provedena vnější úprava omítek zámku do původní podoby se sgrafity. \n\nV roce 2018 byl zámek i s pozemkem uveden jako prázdný, veřejnosti nepřístupný a byl nabízen k prodeji za 20 milionů korun. \n"}
{"id": "1524168", "url": "https://cs.wikipedia.org/wiki?curid=1524168", "title": "Klášterec nad Ohří (nádraží)", "text": "Klášterec nad Ohří (nádraží)\n\nKlášterec nad Ohří je železniční stanice ve východní části města Klášterec nad Ohří v okrese Chomutov v Ústeckém kraji v těsné blízkosti řeky Ohře. Leží na dvoukolejné elektrizované trati 140 (25 kV, 50 Hz AC). Ve vzdálenosti asi 100 metrů se nachází též městské autobusové nádraží.\n\nStaniční budova byla otevřena v rámci budování trati z Prahy přes Kladno a Rakovník do Chebu v rámci projektu propojení kladenské a severočeské důlní oblasti, financovaného a provozovaného soukromou společností Buštěhradská dráha (\"BEB\"). 9. listopadu 1871 byl s místním nádražím uveden do provozu celý nový úsek trasy z Března přes Prunéřov do Ostrova nad Ohří. Vedle staniční budovy vyrostl též objekt nákladového nádraží.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Železniční napájecí soustava sem byla dovedena 28. května 2005.\n\nNachází se zde čtyři jednostranná nástupiště, k příchodu k vlakům slouží přechody přes koleje. V roce 2010 byla dokončena rekonstrukce staniční budovy, opravě fasády a úpravě interiéru čekárny.\n\n"}
{"id": "1524174", "url": "https://cs.wikipedia.org/wiki?curid=1524174", "title": "Nekroptóza", "text": "Nekroptóza\n\nNekroptóza je typ buněčné smrti nezávislé na kaspázách. Buněčná smrt jako taková je přirozený jev, jehož výsledkem je nevratné ukončení funkcí buňky, jako jsou růst, dělení a metabolická homeostáza. Nekroptóza se řadí mezi geneticky regulované typy buněčné smrti, která zároveň vykazuje znaky buněčné smrti nekrotické. Nekroptóza hraje důležitou roli v některých lidských onemocněních. \n\nBuněčné typy smrtí se historicky dělí do dvou kategorií, a to na ty, které jsou regulovány geneticky a na ty, ke kterým dochází vlivem okolností a nejsou řízeny geneticky. Do první kategorie spadá apoptóza, do druhé kategorie řadíme nekrózu. Při apoptóze dochází k aktivaci cysteinových proteáz a endonukleáz bez porušení integrity plazmatické membrány buňky. Pro apoptózu je typické zmenšení objemu cytosolu, kondenzace chromatinu a fragmentace DNA. Naproti tomu nekróza je charakteristická ztrátou energického náboje, zvětšením objemu buňky a poškozením plazmatické membrány, což vede k vylití obsahu buňky do extracelulárního prostoru, jež může vést ke vzniku lokálního zánětu a poškození okolních tkání.\n\nNicméně se časem ukázalo, že toto rozdělení není dostačující, protože byly objeveny typy buněčných smrtí vykazující jak znaky apoptózy, tak zároveň i znaky nekrózy. Nekroptózu spolu s dalšími typy buněčných smrtí jako například parthanatos, feroptózu a pyroptózu řadíme do kategorie buněčných smrtí zahrnujících i apoptózu zvanou regulované buněčné smrti.\n\nNekroptóza vykazuje některé znaky jako nekróza. Dochází například ke zvětšení objemu organel, prasknutí plazmatické membrány, lýze buňky a vylití obsahu buňky do extracelulárního prostoru a uvolnění DAPMs, což může vést k rozvoji zánětu. Nekroptóza je stejně jako nekróza typem buněčné smrti, který podporuje rozvoj zánětu. Právě vylití obsahu \nBuňka může aktivovat makrofágy. \n\nNěkroptóza může být indukována řadou signálů, jako například ligandy smrti, což jsou FAS, TNF receptor 1, receptor pro IFN, Toll-like receptory (TLR) a intracelulárními molekulami schopnými vázat RNA a DNA. \n\nNekroptóza je pozitivně regulována například protein kinázou interagující s receptorem 1 a 3 (receptor-interacting protein kinese, RIPK1 a RIPK3) a kinázou ze smíšené linie s doménou podobnou pseudokinázám (mixed-lineage kinase domain-like pseudokinase, MLKL), které spolu vytvářejí nekrozóm. Nejprve dochází k uvolnění ubikvitinu z RIPK1 pomocí cylindromatózního proteinu (CYLD). Poté RIPK1 interaguje s RIPK3. RIPK3 poté fosforyluje MLKL, který po fosforylaci oligomerizuje. Oligomerizace MLKL vede k prasknutí plazmatické membrány, lýze buňky a uvolnění DAMPs do extracelulárního prostoru. Je to způsobeno tím, že MLKL po fosforylaci změní svou konformaci a odhalí se aminokyselinová doména, která vytvoří v plazmatické membráně pór tím, že interaguje s negativně nabitými fosfolipidy. Právě toto vytvoření póru v plazmatické membráně vede k lýzi buňky. Negativně je nekroptóza regulována kaspázou 8. \n\nO tom, zda proběhne apoptóza nebo nekroptóza, rozhoduje přítomnost kaspázy 8 a inhibitorů apoptózy. Například protein cIAPs má vliv na ubikvitinylaci RIPK1 a jeho degradaci a kaspáza 8 zprostředkovává proteolytické štěpení RIPK1 s RIPK3. Nedostatek kaspázy 8 a cIAP podporuje proces nekroptózy tím, že nedochází k proteolytickému štěpení RIPK1 a RIPK3 a navázání ubikvitinu na RIPK1. \n\nNedávné studie provedené na zvířecích modelech prokázaly, že hlavními hráči účastnící se šíření poranění jsou RIPK3 a MLKL. Dále se dají využít jako markery závažnosti onemocnění a toho, že se onemocnění zhoršuje. Roli hraje především v těch onemocněních, jejichž patogeneze je založena na zánětlivých procesech. Příkladem může být ateroskleróza, ischemie myokardu, sepse, zánětlivé onemocnění střev a neurodegenerativní onemocnění. Například molekuly spojené se vznikem aterosklerózy stimulují expresi genů pro RIPK3 a MLKL, čímž podporují proces nekroptózy. Dále k nekroptóze dochází při akutních a chronických plicních onemocněních, onemocněních ledvin, jater a srdce, při rakovině a mrtvici. Hraje roli také v autoimunitních chorobách a může přispět k patogenezi dědičných onemocnění, jako například Duchennovy svalové dystrofie. Na druhou stranu je nekroptóza využívána přirozenou složkou imunitního systému při infekčních onemocněních k rychlejší eliminaci buněk infikovaných patogeny.\n"}
{"id": "1524180", "url": "https://cs.wikipedia.org/wiki?curid=1524180", "title": "Martine Franck", "text": "Martine Franck\n\nMartine Franck (2. dubna 1938 – 16. srpna 2012) byla britsko-belgická dokumentární a portrétní fotografka. Členkou Magnum Photos byla více než 32 let. Byla druhou manželkou Henri Cartier-Bressona a spoluzakladatelkou a prezidentkou Nadace Henri Cartier-Bressona. \n\nFranck se narodila v Antverpách belgickému bankéři Louisi Franckovi a jeho britské manželce Evelyn. Po jejím narození se rodina téměř okamžitě přestěhovala do Londýna. O rok později se její otec připojil k britské armádě a zbytek rodiny byl evakuován do Spojených států, přičemž zbytek druhé světové války strávila na Long Islandu a v Arizoně.\n\nJejí otec byl amatérským sběratelem umění, který často brával svou dceru do galerií a muzeí. Franck byla od šesti let v internátní škole a její matka jí každý den posílala pohlednici, často s vyobrazení nějakého malířského díla. Slečna Franck navštěvovala Heathfield School, internátní školu všech dívek poblíž Ascotu v Anglii, a od 14 let studovala historii umění. „Měla jsem skvělou učitelku, která mě opravdu povzbudila,“ říká. „V té době nás brávala na výlety do Londýna, což byl pro mě zážitek roku.“\n\nMartine Franck studovala dějiny umění na univerzitě v Madridu a na Ecole du Louvre v Paříži. Poté, co se probojovala se svou tezi o francouzském malíři a sochaři Henri Gaudier-Brzeska a vlivu kubismu na sochařství), prohlásila, že si uvědomila, že nemá žádný zvláštní talent na psaní, a místo toho se začala věnovat fotografii.\n\nV roce 1963 začala její fotografická kariéra cestou na Dálný východ, kde fotografovala fotoaparátem Leica svého bratrance. v roce 1964 se vrátila do Francie, nyní již s vlastním fotoaparátem, a stala se asistentkou fotografů Eliota Elisofona a Gjona Miliho v \"Time-Life.\" V roce 1969 pracovala na volné noze pro časopisy jako \"Vogue,\" \"Life\" a \"Sports Illustrated\" a byla oficiální fotografkou Théâtre du Soleil (pozice, kterou zastávala 48 let). V letech 1970–1971 pracovala v Paříži ve fotografické agentuře Agence Vu a v roce 1972 spoluzaložila fotoagenturu Viva.\n\nV roce 1980 se Franck připojila k umělecké agentuře Magnum Photos jako „nominovaná“ a v roce 1983 se stala řádnou členkou. Byla jednou z velmi malého počtu žen, které byly přijaty do agentury. \n\nV roce 1981 se v československých Plasích zúčastnila s Bressonem legendární výstavy \"9×9\", kterou zorganizovala historička fotografie Anna Fárová. Akce se mimo jiné zúčastnili Iren Stehli, Joska Skalník, Bořivoj Hořínek, Jan Malý, Jindřich Štreit a řada dalších. Mezi dalšími zahraničními návštěvníky byl také fotograf Marc Riboud.\n\nV roce 1983 dokončila projekt pro nyní zaniklé francouzské ministerstvo práv žen a v roce 1985 začala spolupracovat s neziskovou International Federation of Little Brothers of the Poor (Mezinárodní federací malých bratří chudých). V roce 1993 poprvé cestovala na irský ostrov Tory, kde dokumentovala malou galskou komunitu, která tam žila. Cestovala také do Tibetu a Nepálu a s pomocí Marilyn Silverstone fotografovala vzdělávací systém tibetských mnichů Tulkus. V letech 2003 a 2004 se vrátila do Paříže, aby zdokumentovala práci divadelního režiséra Roberta Wilsona, který představil La Fontaineovy bajky na Comédie Française.\nAutorka vydala devět knih fotografií a v roce 2005 jí byl udělen francouzský titul Řád čestné legie.\n\nFranck pokračovala v práci i poté, co jí byla v roce 2010 diagnostikována rakovina kostí. Její poslední výstava byla v říjnu 2011 na Maison Européenne de la Photographie. Expozici tvořilo 62 portrétů umělců „přicházejících odněkud jinud“, shromážděných od roku 1965 do roku 2010. Tentýž rok byly v New Yorku Howard Greenberg Gallery a v pařížské galerii Claude Bernard vystaveny sbírky portrétů.\n\nFranck byla známá svými dokumentárními fotografiemi významných kulturních osobností, jako je malíř Marc Chagall, filozof Michel Foucault a básník Seamus Heaney, a vzdálených či marginalizovaných komunit, jako jsou tibetští buddhističtí mniši, starší Francouzi a izolovaní gaelští řečníci. Michael Pritchard, generální ředitel Královské fotografické společnosti, poznamenal: „Martine byla schopna pracovat se svými subjekty, vyvolat jejich emoce a zaznamenat jejich projevy na filmu, což divákovi pomohlo pochopit, co osobně prožívala. Její obrazy byly vždy empatické s fotografovanými.“ V roce 1976 Frank pořídila jednu ze svých nejznámějších fotografií koupajících se u bazénu v Le Brusc v Provence. Podle jejích slov je viděla z dálky a spěchala, aby ten okamžik vyfotografovala, a v běhu měnila roličku filmu ve fotoaparátu. Rychle stiskla spoušť právě ve správný okamžik, kdy byla scéna nejintenzivnější.\n\nUvedla, že ji ovlivnily portréty britské fotografky Julie Margaret Cameronové, díla americké fotožurnalistky Dorothey Langeové a americké dokumentární fotografky Margaret Bourke-Whiteové. V roce 2010 řekla v rozhovoru pro \"The New York Times,\" že fotografie „vyhovuje mému zájmu o lidi a lidské situace“.\n\nMimo ateliér pracovala s 35 mm kinofilmovým fotoaparátem Leica a upřednostňovala černobílý film. Britská královská fotografická společnost popsala její práci jako „pevně zakořeněnou v tradici francouzské humanistické dokumentární fotografie“.\n\nFranck byla často popisována jako elegantní, důstojná a plachá.\n\nV roce 1966 se setkala s Henrim Cartier-Bressonem, o třicet let starším seniorem, když fotografovala pařížské módní přehlídky pro \"The New York Times.\" V roce 2010 řekla v rozhovoru s Charlie Rose, jeho otevírací linka byla: „Martino, chci se přijít podívat na vaše kontaktní tisky.“ Vzali se spolu v roce 1970, měli spolu dceru Mélanii, a zůstali spolu až do jeho smrti v roce 2004.\n\nFranck, která byla někdy popisována jako feministka, byla po celou dobu své kariéry ve stínu svého slavného manžela a chtěla být uznána za svou vlastní práci. V roce 1970 plánoval Institut současného umění v Londýně uspořádat první samostatnou výstavu Franckové, ale když viděla, že pozvánky obsahovaly jméno jejího manžela a slibovaly, že bude přítomen při zahájení, výstavu zrušila. Martine Franck jednou řekla, že upřednostnila kariéru svého manžela před svou vlastní. V roce 2003 Martine Franck a její dcera založily nadaci Henri Cartier-Bresson Foundation, která propaguje fotožurnalistiku Cartiera-Bressona, a v roce 2004 se Franck stala její prezidentkou.\n\nFranckové byla diagnostikována leukémie v roce 2010 a zemřela v Paříži v roce 2012 ve věku 74 let.\n\n\n\n"}
{"id": "1524187", "url": "https://cs.wikipedia.org/wiki?curid=1524187", "title": "Jaroslav Podmol", "text": "Jaroslav Podmol\n\nJaroslav Podmol (16. září 1925 Soběchleby – 6. ledna 1995 Praha) byl moravský keramik, sochař, pedagog, odborný publicista a uměleckoprůmyslový výtvarník. Ač vystudovaný sochař, cítil se být keramikem.\n\nNarodil se na Moravě ve venkovské rodině a své moravanství hrdě nesl po celý život. Byl vždy svůj v názorech na umění, víru i podstatu lidství.\n\nV letech 1938–1942 studoval na reálném gymnáziu v Lipníku nad Bečvou, v období 1942–1945 absolvoval postgraduální kurz kreslení a malby DEC-ART J. Masáka v Praze. Léta 1945–1948 strávil na studiích Školy umění ve Zlíně, kde byl jedním z jeho profesorů akademický sochař Jan Kavan, v jehož ateliéru pak pokračoval na Vysoké škole uměleckoprůmyslové v Praze v letech 1948–1953. Do roku 1956 zde působil i jako aspirant.\n\nPo vysoké škole ho povinnosti k rodině přivedly do n. p. Západočeské keramické závody v Horní Bříze. V továrně zaměřené především na výrobu obkladaček pracoval v letech 1956–1959. Zabýval se řemeslnými pracemi a příležitostně na podnikovou objednávku také sochařskými realizacemi.\n\nV letech 1959–1969 pracoval v Ústředí uměleckých řemesel Praha jako vedoucí keramické hutě ve Štěchovicích. Tam začala jeho spolupráce s Františkem Davidem, který ho vrátil k hrnčířské práci; zde si rozvíjel figurální tvorbu, projevující se již od prvních studentských prací. Začátky hrnčířského řemesla poznal u Svatopluka Úředníčka z Tupes, který byl odborným učitelem na zlínské škole.\n\nOd roku 1969 do roku 1985 působil jako profesor odborného kreslení a modelování na Střední průmyslové škole keramické v Bechyni (dnes Střední uměleckoprůmyslová škola Bechyně, SUPŠ Bechyně). Stal se studenty oblíbeným a obdivovaným profesorem. V té době poprvé představil veřejnosti na výstavě pojmenované „21 džbánů“ svou užitkovou keramiku.\n\nOd roku 1953 se zúčastňoval mnoha kolektivních výstav, od roku 1956 vystavoval samostatně v řadě měst ČR a rovněž v zahraničí. V roce 1986 se zúčastnil XII. mezinárodního keramického sympozia v Bechyni. Řadu jeho prací vlastní i Alšova jihočeská galerie – Mezinárodní muzeum keramiky v Bechyni.\n\n\n\nVybráno z: Katalogy Jaroslava Podmola: Úvahy, dopisy, vzpomínky, Mnichovice, 1996\n\n\"„Hrnčířské řemeslo je skromné a nehlučné. Je však veliké. Je žádoucí, ale tiché. Při dnešním hluku a shonu přetechnizovaného světa se přece jen najdou místa, kde se tiše roztočí hrnčířský kruh a vybízí člověka, aby si zkusil svou dovednost na tvarech, které obměňovaly a přizpůsobovaly své potřebě a chuti stovky generací před námi. Po nás je budou obměňovat dále. Jen, proboha, aby to byli lidé…“\"\n\n\"„Hrnek je předmět každodenní potřeby, se kterým se člověk nejčastěji setkává během celého života. Neexistuje v lidském životě předmět, který by člověk několikrát za den vzal tolikrát do rukou, jako hrnek. Od prvních krůčků až po poslední lůžko. Udrží-li děcko samo hrnek, je to chápáno jako určitý projev samostatnosti. Ztratí-li pak člověk tuto schopnost, je už odkázán na soucit nebo injekční jehlu. Každý z nás měl svůj oblíbený hrnek, nebo má dosud. Člověk si vytvořil předmět hrnek a on zpětně utváří lidi po staletí. Nevím, co bylo potřebnějším objevem v historii, jestli kolo, nebo to byl hrnec.“\"\n\n\n"}
{"id": "1524188", "url": "https://cs.wikipedia.org/wiki?curid=1524188", "title": "Jiří Hošek (novinář)", "text": "Jiří Hošek (novinář)\n\nJiří Hošek (* 1976) je český novinář, zaměřuje se na zahraniční zpravodajství a sport. Spolupracuje s portálem Seznam Zprávy, dříve byl zpravodajem Českého rozhlasu v Berlíně (2006–2010) a poté v Londýně (2012–2017). Zkušenosti z této doby zúročil v knížkách \"Německo v přímém přenosu\" a \"Jiná Británie\".\n"}
{"id": "1524189", "url": "https://cs.wikipedia.org/wiki?curid=1524189", "title": "Bedřich Zákostelecký", "text": "Bedřich Zákostelecký\n\nBedřich Zákostelecký (23. března 1942 České Budějovice) je český umělecký knihař, hudebník, pedagog a mistr knihařského řemesla v oboru umělecká knižní vazba.\n\nZákostelecký prožil mládí v Nových Hradech. V letech 1956–1959 studoval na Vojenské hudební škole v Roudnici nad Labem hru na akordeon a klarinet. Po studiu byl přidělen k plukovní vojenské hudbě v Českém Krumlově. Jeho zájem o hudební pedagogiku ho dovedl ke studiu na Státní konzervatoři v Plzni, kde v roce 1969 absolvoval u Františka Vacovského hru na klarinet. Jako učitel začal působit v polovině 60. let v Lidové škole umění ve Volyni, v roce 1972 pak přešel do Lidové školy umění ve Strakonicích. V letech 1977–1979 externě vyučoval na Jihočeské univerzitě v Českých Budějovicích. V letech 1982–1984 učil na Lidové škole umění v Trhových Svinech a v letech 1984–1991 na plzeňské konzervatoři. Pod jeho vedením vystudovalo několik generací profesionálních klarinetistů (např. František Bláha, Václav Hruška, Pavel Brázda nebo Milan Srb).\n\nKvůli nedostatku literatury pro začínající klarinetisty sestavil Školu hry na klarinet. Je držitelem tří patentů na učební pomůcky a hmatové tabulky.\n\nV 70. a 80. letech 20. století začal se studiem rukodělné knižní vazby pod vedením Jindřicha Hodného v Týně nad Vltavou, Jiřího Faltuse v Žamberku, Jindřicha Svobody v Brně nebo Jána Vrtílka v Žilině.\n\nOd roku 1993 pracoval na katedře výtvarné kultury Západočeské univerzity v Plzni jako vedoucí ateliéru knižní vazby. Jeho práce jsou vybírány jako dary pro významné osobnosti, např. Václava Havla, Václava Klause nebo papeže Benedikta XVI.\n\nV roce 2001 se přestěhoval do Přeštic a otevřel zde soukromý Ateliér knižní vazby. Pro město Přeštice zhotovil kazetu na historická pečetidla a pro městské muzeum v Přešticích tři reprezentativní návštěvní knihy.\n\nJe členem Unie výtvarných umělců v Plzni, Spolku českých bibliofilů, Spolku Jakuba Jana Ryby a přispívajícím členem Spolku pro záchranu historických památek Přešticka.\n\n\n\n"}
{"id": "1524195", "url": "https://cs.wikipedia.org/wiki?curid=1524195", "title": "Hôpital René-Huguenin", "text": "Hôpital René-Huguenin\n\nHôpital René Huguenin je francouzská veřejná fakultní nemocnice v Saint-Cloud.\n\nJe součástí \"Institut Curie\" a výukové nemocnice Univerzity Versailles Saint Quentin en Yvelines.\n\nByla založena v roce 2010.\n\n"}
{"id": "1524205", "url": "https://cs.wikipedia.org/wiki?curid=1524205", "title": "FK SKA Rostov na Donu", "text": "FK SKA Rostov na Donu\n\nFK SKA Rostov na Donu je ruský fotbalový klub sídlící v Rostově na Donu. Založen byl v roce 1937. Klubové barvy jsou červená a modrá.\n\nSKA Rostov na Donu byl založen roku 1937.\n\nV éře Sovětského svazu pendloval mezi 1. a 2. sovětskou ligou. V roce 1966 skončil v 1. lize druhý. V roce 1981 vyhrál pohár a následně došel v PVP do 2. kola.\n\nV éře samostatného Ruska pendluje mezi 2. a 3. ruskou ligou.\n\n\n\n"}
{"id": "1524206", "url": "https://cs.wikipedia.org/wiki?curid=1524206", "title": "Sandarakovec", "text": "Sandarakovec\n\nSandarakovec (\"Callitris\") je rod jehličnatých dřevin z čeledi cypřišovitých. Zahrnuje dle pojetí 16–19 druhů, z nichž většina je původních v Austrálii a 3 v Nové Kaledonii. Jeho název je odvozen z řeckých slov kalos= krásný a treis= strom a vztahuje se k harmonickému půvabu této dřeviny.\n\nZástupci rodu jsou obvykle menší stálezelené jednodomé stromy či velké keře, dorůstající výšek 5–25 metrů (\"Callitris macleyana\" až 40 metrů). Listy jsou drobné a šupinovité, mladí jedinci mají ale olistění jehlicovité a na \"Callitris macleyana\" lze až do dospělosti najít oba typy. Listy vyrůstají ve střídavých přeslenech po třech, u \"C. macleyana\" též po čtyřech.\n\nSamčí šištice jsou pouze 3–6 mm velké a jsou umístěny na koncích větévek. Samičí jsou zprvu též velmi drobé, v průběu 18–20 měsíců dozrávají do velikosti zhruba 1–3 cm; jsou vejčitého či kulovitého tvaru a skládají se z 6–8 překrývajících se tlustých dřevnatých šupin. Na stromech zůstávají mnoho let zavřené, otevírají se až vlivem vysokých teplot při sežehnutí požárem; poté se vysemeňují a semenáčky mohou vyrůstat na půdě vyčištěné od konkurenční vegetace.\n\nSandarakovce rostou převážně na suchých pláních jihovýchodní Austrálie, především v Novém Jižním Walesu, kde vytváří jednodruhové nebo smíšené porosty. \"Callitris macleyana\" roste též v tropických deštných lesích na východním pobřeží Austrálie. Klimaticky jde o oblasti s horkými léty a mírnými nebo teplými zimami, se značně proměnlivým množstvím srážek. Značnou roli v jejich životním cyklu hraje oheň. Samy proti němu nejsou odolné a větší požár zpravidla nepřežijí, využívají však spálenou půdu vyčištěnou od konkurence k šíření pomocí semen.\n\nV rámci čeledi cypřišovitých je rod typovým zástupcem podčeledi \"Callitroideae\". Bývá dělen na dvě sekce: sect. \"Octoclinis\" zahrnující znatelně morfologicky odlišný druh \"Callitris macleyana\" (někdy považovaný za samostatný rod \"Octoclinis\"), a sect. \"Callitris\", kam spadají všechny ostatní druhy.\n\nNejbližším příbuzným taxonem je taktéž australský rod \"Actinostrobus\", který je některými molekulárními studiemi řazen pod rod \"Callitris\" stejně jako novokaledonský \"Neocallitropsis pancheri\". V minulosti rod zahrnoval též středomořský sandarakovník článovaný (jako \"Callitris quadrivalvis\", dnes \"Tetraclinis articulata\").\n\nZa nejstaršího fosilního zástupce je považována \"Callitris leanensis\" nalezená na Tasmánii a datovaná do raného oligocénu.\n\n\n\n\n\n\n\n\n\n\n\n\n\n\n\n\n\n\n\nDřevo sandarakovce je lehké, ale relativně tvrdé a příjemně aromatické, s atraktivní kresbou, dobře se opracovává a odolává škodlivým vlivům, včetně termitů. Užívá se na výrobu nábytku, venkovních i interiérových obkladů, parket nebo dřevěných pilířů. Mezi ekonomicky významné dřevařské druhy patří především \"Callitris columellaris\", která byla introdukována též na Havajské ostrovy nebo na Floridu.\n\nVyužití sandarakovce jako okrasné dřeviny není bez rizika vzhledem k jeho vysoké hořlavosti. Dále se z nich lisuje aromatický esenciální olej užívaný pro své protibakteriální a protizánětlivé účinky v léčitelství a aromaterapii. Široké využití mělo dřevo a pryskyřice stromu též u původních obyvatel Austrálie (Aboriginců).\n"}
{"id": "1524208", "url": "https://cs.wikipedia.org/wiki?curid=1524208", "title": "Milorad Macura", "text": "Milorad Macura\n\nMilorad Macura (v srbské cyrilici Милорад Мацура; 1914–1989) byl srbský a jugoslávský architekt, představitel moderní architektury na Balkáně. \n\nMacura byl následovníkem moderní architektury v podobě, jak ji definoval Le Corbusier, z domácích architektů jej inspiroval Nikola Dobrović. Ve své tvorbě se podílel na projektu Nového Bělehradu, ale i několika dalších staveb bývalé jugoslávské metropole, jakými byly např. Palác Albánie nebo budovy Bánoviny v Novém Sadu. V 60. a 70. letech 20. století navrhl řadu administrativních budov v jugoslávské metropoli, mezi ně patří také kolektivní dům pro zaměstnance Ministerstva vnitra SFRJ. Realizoval také tiskárnu Geodetického institutu Jugoslávské lidové armády. Mezi posledními projekty, na kterých se podílel, byla neurochirurgická klinika.\n\nPo Macurovi bylo pojmenováno ocenění, které uděluje srbský institut pro architekturu a urbanismus.\n"}
{"id": "1524209", "url": "https://cs.wikipedia.org/wiki?curid=1524209", "title": "Anna Osvětimská (dcera Vladislava I. Osvětimského)", "text": "Anna Osvětimská (dcera Vladislava I. Osvětimského)\n\nAnna Osvětimská (před 1320 – po 1353 či po 1354) byla osvětimská princezna. Pocházela z dynastie slezských Piastovců, byla dcerou osvětimského knížete Vladislava I. a jeho manželky Eufroziny Mazovské.\n\nAnna byla provdána za uherského šlechtice Tomáše Szécsényiho.\n"}
{"id": "1524210", "url": "https://cs.wikipedia.org/wiki?curid=1524210", "title": "Grand Prix Belgie 1956", "text": "Grand Prix Belgie 1956\n\nGrand Prix Belgie 1956 (oficiálně XVIII GROTE PRIJS VAN BELGIE) se jela na okruhu Circuit de Spa-Francorchamps v Stavelotu v Belgii dne 3. června 1956. Závod byl čtvrtým v pořadí v sezóně 1956 šampionátu Formule 1.\n"}
{"id": "1524214", "url": "https://cs.wikipedia.org/wiki?curid=1524214", "title": "Wenkerova syntéza", "text": "Wenkerova syntéza\n\nWenkerova syntéza je organická reakce, při které se beta aminoalkohol přeměňuje na aziridin za přítomnosti kyseliny sírové.\n\nPůvodní popsaná syntéza samotného aziridinu se skládá ze dvou kroků; v prvním reaguje ethanolamin s kyselinou sírovou při teplotě 250 °C za vzniku monoesteru, ten ve druhém kroku reaguje s hydroxidem sodným za vzniku aziridinu. Zásada slouží k odštěpení protonu z aminové skupiny, což umožní odštěpení síranové skupiny. Existuje pozměněná varianta této reakce prováděná při nižších teplotách (140–180 °C), při níž se omezují vedlejší reakce, čímž se dosahuje vyššího výtěžku meziproduktu.\n\nPři Wenkerově syntéze za použití \"trans\"-2-aminocyklooktanolu (získatelného reakcí amoniaku s epoxidem cyklooktenu) vzniká směs cyklookteniminu (aziridinového Wenkerova produktu) a cyklooktanonu (produktu současně probíhající Hofmannova eliminace.\n"}
{"id": "1524216", "url": "https://cs.wikipedia.org/wiki?curid=1524216", "title": "Hempro (budova)", "text": "Hempro (budova)\n\nHempro (v srbské cyrilici Хемпро) je název budovy, která se nachází v srbské metropoli Bělehradu, na třídě Terazije v centru města. Jedná se o kulturní památku. Nachází se na adrese \"Terazije 8\".\n\nV prvním patře se nacházela vstupní hala prostory pro reprezentaci a komunikaci s veřejností, druhé patro bylo určené pro reprezentativní prostory společnosti Hempro a třetí až šesté patro byly určeny jako kancelářské prostory. Na budově obložené bílým kamenem bylo nápadné především rozčlenění hlavní fasády, kterým se architekt vyhnul jednoduchosti funkcionalistických staveb.\n\nStavba vznikla dle návrhu architekta Alekseje Brkiće v závěru 50. let 20. století. Byla vybudována pro potřeby státního podniku, který se v Jugoslávii zabýval vývozem chemických výrobků do zahraničí. Potřeba vzniku reprezentativního sídla společnosti se ukázala v roce 1953 a bylo rozhodnuto o stavbě moderní budovy. Ta vznikla na místě původní známé restaurace s názvem \"Zlatna slavina\". Pozemek byl v rámci různých vln znárodnění původnímu majiteli vyvlastněn, kavárna zbourána a následně začaly přípravné práce pro mnohopatrovou moderní administrativní budovu. Její výšku však omezovaly městské předpisy na maximální počet pater a tak byla vybudována tak, aby odpovídala všem ostatním objektům na třídě Terazije. \n\nPřípravné práce na realizaci stavby probíhaly v letech 1954 a 1955. Realizace byla odložena i kvůli výstavbě nedalekého Terazijského tunelu. Podle původních plánů měly být stavební práce dokončeny v závěru roku 1955, některé drobné úpravy interiéru však probíhaly ještě i v následujícím roce. Svému účelu začala stavba sloužit v roce 1957. \n"}
{"id": "1524219", "url": "https://cs.wikipedia.org/wiki?curid=1524219", "title": "Zoltán Báthory", "text": "Zoltán Báthory\n\nZoltán Báthory (* 15. května 1978) je maďarský heavy metalový kytarista a řidič Monster trucků. Zoltan je zakladatelem hudební skupiny Five Finger Death Punch.\n\nZoltan Bathory vstoupil do post-grungeové kapely U.P.O., kterou založil ex-kytarista skupiny Hollywood Rose (předchůdce Guns N Roses) Chris Weber. V roce 2004 v této skupině nahradil baskytaristu Bena Shirleyho. O rok později kapelu opustil, vrátil se ke kytaře a založil Five Finger Death Punch.\n"}
{"id": "1524221", "url": "https://cs.wikipedia.org/wiki?curid=1524221", "title": "Grand Prix Belgie 1958", "text": "Grand Prix Belgie 1958\n\nGrand Prix Belgie 1958 (oficiálně XIX GROTE PRIJS VAN BELGIE) se jela na okruhu Circuit de Spa-Francorchamps v Stavelotu v Belgii dne 15. června 1958. Závod byl pátým v pořadí v sezóně 1958 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1524223", "url": "https://cs.wikipedia.org/wiki?curid=1524223", "title": "Budova Pražské úvěrní banky (Bělehrad)", "text": "Budova Pražské úvěrní banky (Bělehrad)\n\nBudova Pražské úvěrní banky (srbsky Зграда Прашке кредитне банке/Zgrada Praške kreditne banke) se nachází v centru srbské metropole Bělehradu, na adrese \"Terazije 2\". \n\nBudova vznikla jako pobočka Pražské úvěrní banky. V roce 1909 požádala banka srbskou vládu o povolení působit v zemi, v roce 1912 již banka rozhodla o výstavbě reprezentativní budovy v centru srbské metropole. Dokončena byla roku 1921. Architektem budovy byl Jaroslav Prchal, stavební práce provedla v Bělehradě sídlící firma českého architekta Matěje Blechy. Čtyřpatrová budova byla nápadná především portály se sloupovím. Ve směru k ulici Terazije na něm byly umístěny písmena ПКБ, zkratka názvu banky v srbštině, a do vedlejší Sremské ulice poté v latince a v češtině.\n\nPo znárodnění banky byla přestavěna, po velmi dlouhou dobu sloužila jako galerie výtvarného umění ULUS, později zde byl umístěn podnik Jugoexport a Bělehradská banka. Dnes v ní sídlí Hotel Evropa.\n"}
{"id": "1524224", "url": "https://cs.wikipedia.org/wiki?curid=1524224", "title": "Československé státní statky", "text": "Československé státní statky\n\nČeskoslovenské státní statky (\"slovensky\" Československé štátne majetky) národní podnik, zkratka ČSSS, n.p., se sídlem v Praze vznikl na základě vládního nařízení ze dne 30. prosince 1948 z bývalého státního podniku Československé státní lesy a statky a státního podniku „Pokusné statky výzkumných ústavů zemědělských” ke dni 1. ledna 1949 jako forma socialistických zemědělských podniků všelidového vlastnictví (zpočátku řízené jako jeden národní podnik). Před únorem 1948 se na území Československa nacházelo 113 státních statků se zemědělskou výměrou 1 296 ha. Státní statky postupně přebíraly znárodněnou půdu bývalých velkostatků, zbytkových a církevních statků, ale také horských pastevních družstev, zemských národních výborů a neosídlenou půdu v pohraničí. Pod ČSSS (vzor socialistické zemědělské výroby) byla později začleňována také nerentabilní jednotná zemědělská družstva.\n\nCelková výměra půdy čs. státních statků se po únoru 1948 zvětšila téměř na pětinásobek, v lednu 1948 činila 92 000 ha, k 1. lednu 1949 už se výměra zvedla na 146 473 ha a v září 1949 na 466 652 ha. Mezi základní typy ČSSS patřily státní statky s polní a živočišnou výrobou, státní šlechtitelské a semenářské stanice, státní školní statky, atd. Nejvyšším orgánem bylo zprvu „Ústřední ředitelství ČSSS”, po reorganizaci v roce 1952 krátce ministerstvo státních statků a později až do roku 1989 ministerstvo zemědělství a výživy.\n\nVzhledem k tomu, že na konci roku 1989 neexistoval v tehdejším ČSSR soukromý sektor, dvě třetiny zemědělské půdy obhospodařovala Jednotná zemědělská družstva (1 024 JZD) a jedna třetina státní půdy patřila 174 státním statkům s průměrnou výměrou 6 259 ha, bylo krátce po roce 1990 rozhodnuto, že činnost Státních statků bude ukončena. Hlavním úkolem československé zemědělské politiky 90. let 20. století bylo obnovení vlastnických práv k půdě a zemědělskému majetku (restitucemi, privatizací a transformací). Privatizace státních statků byla ve druhé etapě (1994-1996) téměř dokončena. V roce 2019 pokračuje proces likvidace zbytkových státních statků: Státní statek Bílý Kostel, s.p. v likvidaci; Státní statek Česká Kamenice, s.p. v likvidaci; Státní statek hl. města Prahy, s.p. v likvidaci; Státní statek Jeneč, s.p. v likvidaci; Státní statek Kuřim, s.p. v likvidaci.\n\nStátní lesy a statky (ČSLS), řízené VIII. odborem Ministerstva zemědělství, po únoru 1948 během několika měsíců rozrostly o stovky hektarů půdy, zejména o půdu konfiskovaných velkostatků, zbytkových statků, církevního majetku, Schwarzenberský majetek včetně půdy horských pastevních družstev, o majetek osídlenců, kteří z pohraničí odešli, o dosud neosídlenou půdu, též o půdu veřejnou (po likvidaci zemského zřízení). Jenom konfiskací zemědělského majetku a zákonem o revisi první pozemkové reformy vzrostl rozsah státních lesů a statků o 1 507 134 ha půdy, takže ke dni 1. října 1948 činila jeho celková rozloha zemědělské půdy státních statků a lesů 1 285 729 ha. ČSLS se tak v relativně krátké době staly největším obhospodařovatelem zemědělské a lesní půdy v Československu.\n\nÚV KSČ při svém listopadovém bilancování konstatoval, že statky svůj první politický úkol (napomáhat v procesu združstevňování) neplní. Statky se potýkaly s mnoha problémy, chybělo vybavení, státní statky přebíraly poničenou půdu, často zubožený dobytek, navíc majetek v pohraničí byl z valné části prostorově rozptýlený a jako zcela problémová se jevila i otázka zaměstnaneckého personálu. Centrální řízení zatěžovala i agenda přidružených podniků rybníkářských, šlechtitelských, pil a zpracování dřeva. Narůstala nekompetentnost v rozhodování při plnění úkolů. Za účelem nabytí nových poznatků v budování kolchozů a sovchozů vedení strany také naplánovalo první poválečnou návštěvu zemědělských pracovníků do Sovětského svazu (ta se uskutečnila až v roce 1950).\n\nDne 30. listopadu 1948 promluvil ministr zemědělství Július Ďuriš na socialistické akademii ve Slovanském domě v Praze „\"o novém životě na vesnici, o budovatelských úkolech a úkolech na cestě k socialismu\"”, které již předem padly v projevu Klementa Gottwalda na listopadovém zasedání ÚV KSČ a na jehož základě strana následně vytyčila program další zemědělské politiky.\n\nDne 22. prosince 1948 Národní shromáždění republiky Československé schválilo návrh zákona č. 312/1948 o organizaci státních lesů a statků, na jehož podkladě došlo ke zřízení dvou národních podniků Československé státní lesy a „Československé státní statky”, které měly lépe plnit politické a hospodářské úkoly lidově demokratické republiky v oblasti obhospodařování státního, lesního a zemědělského majetku. Ústřední ředitelství se měla zabývat plánováním výroby, kontrolou investičního a finančního výrobního plánu, zvelebovací činností a organizací práce a výchovou kádrů. Krajští provozní kontroloři a účetní revizoři (u lesů zmocněnci) v jednotlivých krajích měli při statcích působit jako mezičlánek mezi ústředním ředitelstvím a základními finančními jednotkami podniku. Základní bilanční jednotkou státních lesů byl stanoven celek o výměře 10-15 ha plochy, u státních statků byl základní bilanční jednotkou stanoven statek. V čele každé základní bilanční jednotky měl stát ředitel. Všechny nadbytečné články mezi základní jednotkou a ústředním ředitelstvím tak měly být zrušeny a jak konstatoval během schvalování návrhu zákona 22. prosince 1948 čerstvě jmenovaný generální ředitel Státních statků Josef Smrkovský, strana chtěla znát: \"„jen a jen hospodáře, pěstitele lesa, pěstitele a chovatele na stanicích, hospodáře rybniční, agronomy, zootechniky, mechanizátory, organizátory, účetní apod. a nikoho jiného”\".\n\nNa vrcholu celého řídícího aparátu stála po celé složité období fungování státních statků Komunistická strana Československa, která svými závěry ze sjezdů (potažmo plén) diktovala podmínky, formy, způsob práce a personální obsazení na vedoucích pozicích. Národní podnik „Československé státní statky” byl řízen centrálně. V průběhu téměř čtyřiceti let se ale (ve snaze vytvořit optimální model řízení) měnila stupňovitost organizační struktury s celou řadou různě komplikovaných řídících mezičlánků (okresní a krajské národní výbory, krajské správy státních statků, okresní i krajské zemědělské správy, územní odbory ministerstva, atd.) Celý proces nakonec vyvrcholil do formy jednotlivých samostatných státních podniků.\n\nVrcholným orgánem národního podniku „Československé státní statky” bylo „Ústřední ředitelství ČSSS,” tvořené generálním ředitelem (Josef Smrkovský) a správním sborem. Ředitelství se dále členilo na sekretariát a 7 odborných skupin, přičemž v každé odborné skupině stál v včele vrchní ředitel. Samotný národní podnik ČSSS tvořily správně výrobní odbory, zaměřené na: polní hospodářství, rybářství, ovocnářství, semenářství, zahradnictví, vinařství, šlechtitelské stanice, drůbežárny, inseminace skotu, mlékárny, mlýny a pekárny, lihovary, sušárny, cihelny, vápenky, společné dílny a odborná zařízení.\nDne 7. června 1949 bylo na zámku při Státním statku v Pohořelicích (1948-1995 Československé státní statky Praha, statek Pohořelice; Státní statek Pohořelice, n. p.; Státní statek Pohořelice, s. p.) otevřeno Ústřední učiliště Československých státních statků pro výchovu dělnických kádrů, kde měli být v pětiměsíčních kurzech připraveni funkcionáři z řad zemědělských i průmyslových dělníků a z řad mladých rolníků, kteří pak byli dosazeni v národním podniku Československé státní statky na pozice ředitelů a správců. Absolventi obdrželi nové stejnokroje, připravené pro delegáty první celostátní konference státních statků, která se konala ve dnech 17. a 18. prosince 1949 v Praze. \n\nDruhá podobná škola byla otevřena v Lukavci na Pacovsku a třetí ve Viglaši na Slovensku. Další kádry, hlavně z řad dělníků a drobných rolníků, měla \"vychovat\" mistrovská škola při státním statku v Kostelci n. Orlicí (hospodářský dvůr při starém zámku). Dne 7. června 1949 zahájila výuku také ovčácká škola v Tatranské Lomnici, jejímž úkolem bylo vychovávat odborné ovčácké kádry a též pracovníky pro zpracovávání ovčích produktů pro celou republiku. V roce 1950 byla na zámku Horky nad Jizerou otevřena Ústřední politická škola pro výchovu kádrů agronomů a zootechniků.\n\nPo připojení slovenské části a zjednodušení organizační struktury stály na vrcholu národního podniku „Ústřední ředitelství ČSSS” se sídlem v Praze a „Oblastní ředitelství” se sídlem v Bratislavě, zajišťující celopodnikovou agendou plánování, řízení a kontroly (včetně kádrové politiky). Nižší instanci tvořily základní závody tzv. statky (dříve ředitelství), ty sestávaly z pobočných statkových závodů tzv. hospodářství (dříve dvorů), tedy z jednotlivých hospodářských objektů (v rozmezí pěti až dvacetipěti). Celý statek tvořil jednu samostatnou bilanční jednotku, což znamenalo, že hospodařil na svůj účet u provozní a investiční banky. Vedení statku sestávalo z ředitele, kádrového referenta, geotechnika, zootechnika a z potřebného účetního personálu. Statek vedl správce. Jednotlivé statky měly rozlohu v průměru kolem 1500 hektarů (od 500 do 3000 hektarů). Obdobně byly organizovány statky rybářské. Inspekční a instrukční mezičlánek tvořily „krajské inspektoráty” v sídlech krajů, zpravidla se jednalo o provozního, kádrového a účetního inspektora (popřípadě podle zaměření je doplňoval rybář, ovocnář či chmelař). Ve dnech 17. - 18. prosince 1949 se konala I. celostátní konference ČSSS.\n\nPo IX. sjezdu KSČ nahradili kádrové referenty na statcích a krajských inspektorátech „zástupci ředitelů pro politickou práci” a v průběhu roku 1950 došlo na krajských inspektorátech ke zrušení všeobecného funkčního titulování „inspektor”, funkce inspektora nyní náležela jen vedoucímu krajského inspektorátu. Krajské inspektoráty posílily nejen personálně, ale byla na ně přenesena i funkce řídící. K podstatné organizační změně došlo až po roce 1951, jelikož v létě 1950 se uskutečnila dlouho plánovaná cesta vybraných pracovníků Československých státních statků do Sovětského svazu, kde měli načerpat zkušenosti pro budování kolchozů a sovchozů, zejména pak sovětského chozrasčotu. Sovětské zemědělské formy hospodaření se pro Československo ukázaly prozatím nevhodné.\n\nÚstřední ředitelství ČSSS čítalo kolem 1200 zaměstnanců a v 50. letech komunistům začali vadit jeho hlavní představitelé, generální ředitel Josef Smrkovský a generální inspektor Josef Hojdar. Vedení KSČ poukazovalo na to, že ve vedení statků stojí stále spousta tzv. „zbytkařů” (bývalých majitelů zbytkových statků), bývalých velkostatkářů, vesnických boháčů a jiných „protilidových, republice cizích a nepřátelských živlů”, které také vinila z problematického hospodaření. Kritika na únorovém zasedání ÚV KSČ v roce 1951 vyústila v odchod mnoha zaměstnanců a v dubnu 1951 byl zatčen generální ředitel Josef Smrkovský. Na jeho místo nastoupil Karel Svoboda. S kádrovou obměnou se připravovala i nová organizační proměna.\n\nKarel Svoboda (* 26. října 1921 v Jihlavě) byl jako zemědělský pracovník, v různých funkcích od místních přes krajské až po ústřední orgány KSČ oddaný politické linii KSČ (v roce 1950 tajemník zemědělského oddělení ústředního sekretariátu KSČ), ve svých 30 letech kooptován do funkce generálního ředitele Čs. státních lesů a statků. Absolvoval Vysokou školu politických a hospodářských věd v Praze. Po ukončení studia byl v roce 1955 jmenován zástupcem ředitele Výzkumného ústavu zemědělské ekonomiky a 27. dubna 1956 (už na Vysoké škole ekonomické) obhájil disertační práci «Ekonomický rozbor vzorových stanov JZD» a získal hodnost kandidáta ekonomických věd. Zastával funkci vedoucího plánovacího a ekonomického odboru ministerstva zemědělství, byl dopisujícím členem Československé akademie zemědělských věd (od r. 1959), předsedou jejího ekonomického odboru a po určitou dobu zastával i funkci zástupce jejího Vědeckého sekretáře. Stal se předsedou redakční rady časopisu Zemědělská ekonomika a od roku 1970 vyučoval na VŠZ v Praze.\n\nStatek jako jednotný výrobní zemědělský celek, hlavní výrobní a bilanční jednotka v první instanci, měl pod sebou nižší útvary „hospodářství”, základní výrobní a účetní jednotky, vedená správci. U hospodářství se zpravidla jednalo o bývalý dvůr. Pro takové statky se používal název „ČSSS, n.p., statek v (např. Jaroměřicích nad Rokytnou)“. V roce 1950 došlo v důsledku narůstání majetku a tím pádem i ke zvyšování počtu prvoinstančních provozních a pracovních jednotek k novým organizačním změnám.\n\n1. Vrcholnou organizační složkou nadále zůstalo „Ústřední ředitelství Československých státních statků” (ÚŘ ČSSS) v čele s generálním ředitelem a jeho zástupcem, které se dělilo na pět oddělení:\n\n2. Krajské inspektoráty jako orgán ministerstva zemědělství, zřízené zpravidla v sídle krajského národního výboru, se staly druhoinstančními orgány, které obdržely část pravomoci ÚŘ ČSSS (řídily, plánovaly a kontrolovaly činnost podniků ve svém obvodu). V čele inspektorátu stáli krajští inspektoři, kteří odpovídali za dodržování finančního plánu a zajišťovali potřebnou spolupráci mezi instancemi.\n\n3. Statky (případně rybářství nebo větší průmyslové závody ČSSS) tvořily prvoinstanční složku, na nižším stupni pak hospodářství, která představovala základní výrobní a účetní jednotku v čele se správcem. Správce jmenoval (odvolával) na návrh ředitele statku generální ředitel.\n\nDnem 1. října 1951 vstoupil národní podnik Československé státní statky do likvidace a po ukončení likvidačního procesu byl národní podnik Československé státní statky vymazán z podnikového rejstříku. Tímto zaniklo také Ústředního ředitelství Československých státních statků (ÚŘ ČSSS). Ve druhé polovině padesátých let opět zesílil stranický tlak na totální kolektivizaci.\n\nNa základě vládního nařízení č. 82 ze dne 9. října 1951 o organizaci státních statků nařídila vláda státním statkům, aby \"lépe plnily zemědělský výrobní plán a staly se vzorem malým a středním rolníkům a jejich jednotným zemědělským družstvům při přechodu od malovýroby k vyšším formám zemědělské výroby\". Vrcholovým orgánem pro vedení, řízení a plánování se stala „Hlavní správa státních statků” (HSSS). Druhoinstanční „Krajské správy státních statků”, které nahradily „Krajské inspektoráty”, vedli ředitelé a těm podléhali ředitelé státních statků v jejich obvodu. Od 1. ledna 1952 nesly jednotlivé statky (a další samostatné složky národního podniku) jako samostatné národními podniky název: „Státní statek / slovensky Štátny majetok v (např. Hrušovanech nad Jevišovkou), národní podnik / slovensky národný podnik“, dále se členil na výrobní jednotky (oddělení statku), které se v rostlinné výrobě nazývaly „pracovními skupinami”, v živočišné výrobě „farmami”. V čele podniku stál ředitel, kterého jmenoval a odvolával ministr zemědělství a schvaloval politický sekretariát ÚV KSČ, odpovídal se vedoucímu krajské správy státních statků (zřízené 1. října 1951 jako orgán ministerstva zemědělství). Státní statky se měly přizpůsobit modelu sovětských sovchozů, takže docházelo ke slučování hospodářství a provozoven. Státní statky, národní podniky, byly samostatnými právnickými osobami a samostatnými účetními jednotkami, hospodařícími na státním majetku.\nNa základě zákona č. 90/1952 Sb., o zřízení Československé akademie zemědělských věd, byly opatřením ministra zemědělství ze správy ČSSS vyčleněny všechny výzkumné ústavy, ředitelství šlechtitelských a chovatelských stanic se všemi stanicemi a jimi spravovanými objekty. Vládním nařízením č. 6/1953 Sb. bylo k 31. lednu 1953 zřízeno „Ministerstvo státních statků”, které mělo na jednotlivých státních statcích zajišťovat hospodaření podle vzoru Sovětského svazu. Krajské správy státních statků byly přeměněny na Trusty státních statků (od 1. února 1953 trusty státních statků v krajích a od 16. května 1954 trusty společné pro více krajů), v jejichž čele stál ředitel. Z působnosti trustů byly postupně vyčleněny některé průmyslové podniky, státní rybářství, plemenářské statky, přidružená výroba a stavební podniky.\n\nPo krátkém působení devíti měsíců bylo ministerstvo státních statků na základě vládního nařízení č. 77/1953 Sb. ze dne 11. září 1953 zrušeno a jeho agenda přešla opět pod ministerstvo zemědělství. Hlavní správy v regionech nahradily: Hlavní správa státních statků, Správa státních plemenářských statků a velkovýkrmen a Správa státních rybářství. Obrovské rozlohy státních statků přinášely problémy, které vyústily ve vládní nařízení č. 48/1955 Sb. ze dne 14. října 1955, které s účinností od 15. října 1955 opět zřídilo ministerstvo státních statků se čtyřmi podřízenými hlavními správami a sítí výrobně technických inspekcí, kterým podléhalo pět až devět státních statků.\n\nNedostatek pracovních sil v pohraničí mělo vyřešit vládní usnesení ze dne 26. ledna 1954 o plánu rozvoje hospodářství pohraničních okresů na rok 1954, které bylo v roce 1955 doplněno vládním návrhem, umožňujícím přesídlencům hospodaření na adaptovaných obytných hospodářských objektech, přičemž příděl pro přesídlence byl zvýšen z 15 na 20 tisíc korun. V roce 1955 byla zřízena vládní komise pro otázky dosídlení pohraničí. Ministr státních statků vyzdvihl velký význam mládežnických brigád (3 0000 hektarů půdy leželo v pohraničí ladem, k obdělávání bylo zapotřebí 9 500 - 10 000 brigádníků), což sebou ale přineslo problémy s mládežnickými ubytovnami, které vykazovaly velké hygienické nedostatky. Nakonec dala vláda pokyn k politickému přesvědčování mládeže k trvalému dosídlení.\n\nTrusty státních statků se od 1. ledna 1954 staly samostatnými rozpočtovými organizacemi podřízenými Hlavní správě státních statků. Po schválení nové organizační struktury ministerstva zemědělství byla zrušena „Správa státních plemenářských statků” a „Velkovýkrmen státních statků” se sídlem v Praze. Ostatní plemenářské statky byly opět podřízeny příslušným trustům státních statků a označovaly se názvem „Státní plemenářský statek v ...“. Celkem šestnáct trustů státních statků (z toho pět na Slovensku) a v pěti krajích trust velkovýkrmen byly s účinností od 1. ledna 1956 zrušeny a jejich majetek, práva i závazky přešly přechodně na ministerstvo státních statků.\n\nVládním nařízením č. 19/1956 Sb., ze dne 16. června 1956 bylo zrušeno Ministerstvo státních statků a z Ministerstva zemědělství bylo vytvořeno Ministerstvo zemědělství a lesního hospodářství.\n\nPo zřízení Ministerstva zemědělství a lesního hospodářství s „Ústřední správou státních statků” vznikly při krajských národních výborech „Správy zemědělství a lesního hospodářství”, při okresních národních výborech „Odbory zemědělství a lesního hospodářství”. Státní statky spadaly přímo pod KNV a byly řízeny a kontrolovány zemědělskou správou. V čele správy stál vedoucí zemědělské správy, který vedl oddělení plánovací a ekonomické, oddělení pro zemědělskou výrobu a oddělení pro budování JZD. Vedoucímu zemědělské správy byli podřízeni: vedoucí kádrový pracovník a zástupce vedoucího zemědělské správy.\n\nVzhledem k tomu, že zemědělské odbory ONV se na přímém řízení nepodílely, sestávala jejich agenda z činnosti vyhledávání vhodných kádrů a vyjadřovaly se k návrhu na jmenování ředitele státního statku.\n\nHospodaření na státních statcích se nelepšilo, statky se stále potýkaly s neúměrným překračováním nákladů, nedařilo se jim naplnit politický úkol (být vzorem socialistické velkovýroby) a nejzávažnějším (stále přetrvávajícím) problémem byl značný nedostatek odborných pracovníků a kvalifikovaných dělníků. Výrobní produkci státních statků snižovaly také krádeže produktů jak vlastními zaměstnanci, tak i ostatním obyvatelstvem. V červenci 1956 zřídilo ministerstvo zemědělství a lesního hospodářství na státních statcích pro oblasti investic, generálních oprav a drobné zemědělské výstavby „podnikové ředitelské fondy”. V roce 1957 zavedlo na státních statcích povinnost organizovat tzv. „závodní školy práce”. Podle Organizačního řádu závodních škol práce, který byl uveřejněn ve věstníku Ministerstva zemědělství, lesního a vodního hospodářství ze dne 14. 6. 1957, stál v čele školy metodický sbor.\n\nV roce 1958, kdy byl jmenován ředitelem „Ústřední správy státních statků” Jaroslav Novotný a náměstkem ministra zemědělství a lesního hospodářství Ing. František Kord, se změnila „Hlavní správa státních statků” na „Správu státních statků”. V popředí uložených úkolů stála decentralizace státních statků (hlavně u strojních a traktorových stanic, které přešly do působnosti okresních národních výborů). Ve stejném roce začal vycházet pro pracovníky státních statků a státních rybářství odborný časopis «Státní statky» (1958-1988). První číslo časopisu zdůraznilo ústy náměstka ministra zemědělství a lesního hospodářství Ing. Františka Korda, že „\"Prvním a hlavním úkolem státních statků je názorně ukazovat širokým masám družstevníků a rolníků velké výhody a přednosti socialistické zemědělské velkovýroby\"”. V důsledku nedostatečného dosídlení pohraničí se státní statky stále potýkaly s nedostatkem pracovníků.\n\nV návaznosti na novou územní reorganizací okresů a krajů podle zákona č. 36/1960 Sb. bylo vydáno vládní usnesení č. 328 ze dne 20. dubna 1960, které posílilo úlohu okresních národních výborů (ONV). Vláda si od tohoto kroku slibovala snížení nákladů a celkové zvýšení efektivnosti hospodaření na státních statcích. Na ONV byly zřízeny „zemědělské odbory”, které prostřednictvím ředitele státní statky přímo řídily.\n\nPo vzniku „Ministerstva zemědělství, lesního a vodního hospodářství” (MZLVH) se v důsledku nejen dlouhodobého nevyhovujícího systému řízení, ale i nadměrné výměry půdy státních statků přikročilo k jejímu zmenšování, takže z původních 168 státních statků o průměrné velikosti 6 232 ha bylo vytvořeno 365 státních statků s průměrnou výměrou 2873 ha, přičemž Zemědělské odbory ONV personálně a organizačně posílily.\n\nV roce 1962 bylo ale konstatováno, že státní statky hospodařily nejhůře za několik posledních let, kritice byly podrobeny výsledky hospodaření, oslabení kontroly, špatná ochrana socialistického vlastnictví. Na pořad dne se opět dostala také otázka nízké kvalifikace vedoucích kádrů a zaměstnanců, o čemž svědčí několik dopisů adresovaných ministrovi, ve kterých se například uvádělo:\n\nUsnesení ÚV KSČ ze dne 3. a 4. dubna 1963 uložilo vládě ČSR nový úkol - postavit státní statky na „výrobní podnikový základ”. Na podkladě zákona č. 3/1963 Sb. byly vytvořeny okresní výrobní zemědělské správy (OVZS) a krajské výrobní zemědělské správy (KVZS), řídící orgány JZD a státních statků, které odpovídaly za stav a zajištění zemědělské výroby ve svém obvodu (v roce 1967 přetvořené na okresní zemědělská sdružení). Do podnikového systému řízení pak byly zavedeny „tarifní kvalifikační katalogy”, které stanovily pro státní statky speciální profese a zařadily je do tarifní třídy:\n\nDo kompetence výrobních zemědělských správ patřilo zřizování vzdělávacích kurzů pro pracovníky v zemědělství (např. Výrobní zemědělská správa pro okres Ústí nad Orlicí zřizovala kurzy pro mladé lidi od 15 do 26 let pro vzdělání v profesích: pěstitel zemědělských plodin pro úsek polního hospodářství, pěstitel zemědělských plodin pro úsek šlechtění a množení rostlin, zemědělský mechanizátor, ošetřovatel skotu, ošetřovatel prasat, ošetřovatel drůbeže, opravář zemědělských strojů, svářečský kurz, kurz pro získání řidičského průkazu).\n\nV roce 1964 řídilo Ministerstvo zemědělství, lesního a vodního hospodářství prvoinstančně (ústřední orgán) tři odvětví: zemědělství, lesní hospodářství a vodní hospodářství. Velkou část zemědělských výrobních závodů řídilo prostřednictvím Výrobních zemědělských správ, některé ústředně (specializované výrobní, technické a ostatní úseky a výzkumné ústavy)a JZD ve spolupráci s národními výbory.\n\nV rámci federativního uspořádání Československé socialistické republiky provedl ministr zemědělství a výživy (MZVž) a pověřenec Slovenské národní rady pro zemědělství a výživu dnem 1. ledna 1969 celou řadu organizačních opatření, přičemž ministerstvo řídilo přímo následující organizace:\n\nNa základě výnosu č. j. II/4-1178-44/68 z 20. prosince 1968 bylo z výrobní hospodářské jednotky „Lihovary a konzervárne, trust podnikov, Bratislava” byly vyčleněny všechny dosavadní státní hospodářské organizace se sídlem v Praze, Mochově, Českých Budějovicích, Plzni, Ústí nad Labem, Novém Městě nad Metují, Brně, Uherském Hradišti a v Olomouci. Následovalo zřízení oborového ředitelství Konzervárny a lihovary - oborové ředitelství Praha se sídlem v Praze, oborové ředitelství Drůbežářský průmysl – oborové ředitelství, Praha, se sídlem v Praze.\n\nPo XIV. sjezdu KSČ v roce 1970 a přijetí zákona č. 37/1972 Sb. byly zřízeny okresní zemědělské správy (OZS) a krajské zemědělské správy (KZS). U některých státních statků zůstalo oborové řízení zachováno. Okresní zemědělské správy obdržely spoluúčast na řízení JZD, státních statků, společných zemědělských podniků a dalších seskupení kooperujících se zemědělskou výrobou. V čele okresních zemědělských správ stál ředitel, jmenovaný a odvolávaný na návrh krajské zemědělské správy ministr MZVž ČSR.\n\nDo státního zemědělského sektoru spadaly: JZD a státní statky (jako hlavní socialistické zemědělské organizace), společné zemědělské podniky, oborové podniky (řízené KZS nebo MZVž ČSR se svými odštěpnými závody), šlechtitelské a semenářské podniky, plemenářské podniky a podniky se specifickými výrobními úkoly a velkovýkrmny, státní statky n. p. (řízené OZS nebo KZS), školní statky a polesí pro účelovou výchovu, speciální podniky (státní rybářství, lesní závody státních lesů, statky bývalých škol, atd.), plemenářské a semenářské statky, ústavy a zařízení Státní veterinární správy, strojní traktorové stanice, opravny zemědělských strojů, Agroprojekt, zemědělské stavby a meliorační družstva, podniky zemědělského zásobování a nákupu.\n\nS nástupem normalizace se socialistické zemědělství neslo na vlně zvýšené \"centralizace, racionalizace, koncentrace a specializace\" zemědělské výroby, která sebou přinesla výstavbu velkopodniků pro chov prasat a drůbeže, docházelo ke slučování JZD, na základě sdružování finančních prostředků budovaly státní statky ve spolupráci s národními výbory i místními průmyslovými závody školky, kulturní a sociální zařízení.\n\nOrganizační změny k 1. lednu 1975 se týkaly vytváření nových celookresních státních statků a v některých okresech také slučování dalších statků. Na podkladě zákona č. 123/1975 Sb., o užívání půdy a jiného zemědělského majetku k zajištění výroby, byly zřízeny čtyři nové celookresní podniky státních statků, podřízené krajským zemědělským správám: Státní statky Karlovy Vary, Chomutov, Bílina a Ústí nad Labem, dva podniky byly řízeny přímo ministerstvem: Státní statky v Tachově a oborový podnik Velkovýkrmny.\n\nPůvodní počet 250 podniků státních statků z roku 1967 po organizačních změnách klesl na 137 (řízených okresními zemědělskými správami), 8 podniků (řízených krajskými zemědělskými správami). Výrobně hospodářská jednotka OSEVA (VHJ OSEVA) měla 23 semenářských státních statků a VHJ Státní plemenářské podniky měla 3 specializované plemenářské podniky. Mezi největší Státní statky patřily: Státní statky Šumava, Bruntál, Tachov, Velkovýkrmny, Karlovy Vary, Cheb, Chomutov, Bílina, Sokolov a Ústí nad Labem (zabíraly celkem třetinu veškeré výměry státních statků).\n\nK dalšímu slučování došlo k 1. lednu 1976, kdy se v ČSR po všech organizačních změnách nacházelo 150 zemědělských podniků se statutem státního statku (bez započtení krajských šlechtitelských a semenářských podniků a státních rybářství). V působnosti okresních zemědělských správ zůstalo 113 podniků (i s podniky se specifickým účelovým výrobním zaměřením), přičemž 23 okresních zemědělských správ řídilo po jednom státním statku, 12 okresních správ po 2 statcích, 6 okresních správ po 3 statcích, 4 okresní správy po 4 statcích, 4 okresní správy po 5 statcích a 2 okresní správy po 6 statcích. V roce 1978 existovalo v ČSR již jen 175 státních statků s průměrnou výměrou 8 346 hektarů (z původních 334 s průměrnou výměrou 4 290 hektarů).\n\nNa konci 70. let 20. století se státní statky vyskytovaly ve třech právních formách:\n\nV roce 1980 byl vydán poslední vzorový organizační řád pro statní statky (MZVž ČSR 1980) a podlé něj vypracovaly všechny statní statky v ČSR své vlastní organizační řády (ústředí ředitele, ústředí výrobní, popřípadě ústředí rostlinné a živočišné výroby, ústředí technického rozvoje a služeb a ústředí ekonomické). Součástí řádu byly i čtyři vzory organizačních schémat se dvou a třístupňovou organizací řízení.\n\nV roce 1946 se na území Českých zemí nacházelo 39 šlechtitelských stanic (státních, družstevních a soukromých), mezi ty největší patřily podniky: Sativa, Selekta a Elita Brno. V průběhu let 1945–1948 byly založeny šlechtitelské stanice: r. 1945 Hrádek u Pacova, Stránecká Zhoř, Sibřina, r. 1946 Slavice, Kostelec u Křížků, Veltrusy-Ostrov, Perná, Velké Žernoseky, r. 1947 Hladké Životice, Česká Bělá, Smržice, Velké Losiny, r. 1948 Bystřice nad Perštejnem, Dobřenice. Na podkladě zákona č. 126 ze 6. března 1948 byly znárodněny všechny důležité československé šlechtitelské podniky. Všechny znárodněné podniky a konfiskáty německých šlechtitelských a semenářských podniků řídila „Správa státních statků”. V roce 1949 byla zřízena v rámci Státních statků samostatná sekce 6. odboru Státních statků „Oseva”, od roku 1951 pod správou Ředitelství šlechtitelských a chovatelských stanic (ŘŠCHS) a k 1. lednu 1951 byl podle vyhlášky č. 95/1951 Ú.l. zřízen Ústřední kontrolní a zkušební ústav zemědělský (ÚKZÚZ).\n\nV roce 1952 došlo podle vládního usnesení č. 277/1952 Ú.l. k oddělení šlechtění a semenářství od Československých státních statků (ČSSS), Oseva byla zrušena a správu převzaly nově založené „Krajské výzkumné ústavy zemědělské” (KVÚZ), přičemž výroba osiv a sadby byla začleněna do nově zřízených Krajských podniků osiv a sadby (KPOS). Zákonem č. 90/1952 ze dne 12. prosince 1952 vláda zřídila Československou akademie zemědělských věd, v jejíž dikci se nacházelo 5 hlavních výzkumných ústavů a od 1. ledna 1956 dalších 14, řada výzkumných a šlechtitelských stanic.\n\nK dalším změnám došlo výnosem Ministerstva zemědělství č.j. 250.730/55 ze dne 24. prosince 1955, kdy byly z důvodu sloučení šlechtitelské a semenářské činnosti zrušeny KVÚZ a KPOS a v jednotlivých krajích je nahradily nově zřízené šlechtitelské a semenářské podniky (ŠSP), v nichž byly začleněné i šlechtitelské stanice. Množení osiv a sadby měly na starosti okresní, oblastní a specializovaná semenářská hospodářství Státních statků a JZD. „Sdružení šlechtitelských a semenářských podniků”, jehož součástí byl od r. 1957 též n.p. „Sempra” (původně Ústřední podnik pro zeleninová a květinová semena), od 1. ledna 1959 další slovenské šlechtitelské a semenářské podniky ŠSP Bratislava, ŠSP Víglaš, ŠSP Košice.\n\nPo nové územní organizaci v roce 1960 (v českých zemích 7 krajů, na Slovensku 3 kraje) došlo k redukci šlechtitelských a semenářských podniků (ŠSP):\n\n\n\n\n\n\n\nOd roku 1961 stály v čele šlechtění Hlavní specializované šlechtitelské stanice (HSŠS): Branišovice (obiloviny), Čejč (kukuřice), Dětenice, později Čelechovice (luskoviny), Větrov (pícniny), Keřkov (brambory), Česká Bělá (přadné rostliny), Bučany (semenné okopaniny), Hrdly, později Turnov (zeleniny), Libochovice (květiny), Těchobuzice (ovocné plodiny), Chlumec nad Cidlinou, později Slapy u Tábora (olejniny, později i len), Stupice (mutační šlechtění).\n\nV roce 1966 vznikl pro šlechtitelské a semenářské podniky v Čechách a na Moravě „Oseva, oborové ředitelství ŠSP v Praze” (s agendou plánování, operativního řízení a rozvoje šlechtění a semenářství), pro Slovensko „Oblastné riaditelstvo v Bratislave”, z jednotlivých šlechtitelských a semenářských podniků byly vyčleněny semenářské státní statky s podřízeností Oborovému ředitelství (od r. 1969 samostatný slovenský „Slovosiv”).\n\nOborovému ředitelství Šlechtitelských a semenářských podniků v Praze (Oseva) byly podřízeny šlechtitelské a semenářské podniky a semenářské státní statky:\n\nVýrobní hospodářská jednotka „Sempra” (VHJ Sempra), oborový podnik, se sídlem v Praze (specializovaný na šlechtění, množení a čištění zeleninových a květinových semen a sadby) byla zřízena ministerstvem zemědělství a lesního hospodářství s účinností od 1. ledna 1967, k té byly přidruženy účelové státní hospodářské organizace. Výrobně hospodářské jednotky tvořily: Sempra, oborový podnik, se sídlem v Praze, Výzkumný a šlechtitelský ústav ovocnářský v Holovousích, Výzkumný a šlechtitelský ústav zelinářský v Olomouci, Výzkumný a šlechtitelský ústav okrasného zahradnictví v Průhonicích a Státní statek Mikulov, národní podnik. Mezi odštěpné závody VHJ Sempra patřily: Kadaň, Hradec Králové, Veleliby, Děčín, Olomouc a Kroměříž, od r. 1980 Státní statek Heřmanův Městec.\n\nVýrobní hospodářskou jednotku „Oseva” (VHJ Oseva), šlechtitelské a semenářské podniky, trustu podniků Praha, tvořily od roku 1977: generální ředitelství (GŘ), které řídilo národní podniky a účelové organizace, a od MZVŽ obdržela VHJ Oseva přičleněné plodinové výzkumné ústavy (organizačně spojené s vybranými šlechtitelskými stanicemi):\n\n\nV krajích byly k zabezpečení semenářské činnosti vytvořeny orgány Osevy „krajské semenářské podniky” (KSP), které nahradily šlechtitelské a semenářské podniky (ŠSP). Jejich odštěpnými závody se staly semenářské státní statky, ty měly zajišťovat výrobu osiv pro potřeby kraje (popřípadě i pro jiné oblasti). Součástí KSP se staly též čisticí stanice osiv.\n\n\nVedle toho existovaly zvláštní podniky Osevy:\n\nObdobný organizační systém platil i pro výzkum, šlechtění a výrobu osiv u VHJ Sempra Praha, na Slovensku u podniků Slovosivo Bratislava (polní plodiny), Semex Bratislava (zelenina, ovocné plodiny, okrasné rostliny), též Vinárské závody Bratislava, Výzkumný ústav tabakového priemyslu Veľký Báb. Semenářské státní statky a šlechtitelské stanice VHJ Oseva obhospodařovaly v letech 1981-1985 104 106 ha zemědělské půdy, z toho 91 936 ha orné půdy, pro množení a šlechtění 46 347 ha. Poslední změnu prodělala VHJ Oseva v roce 1989, kdy se stala státním podnikem.\n\nNa listopadovém zasedání ÚV KSČ v roce 1948 Klement Gottwald ve čtvrtém bodě svého projevu stanovil, že na venkově musí dojít k zajištění a rozšíření pevné materiálně-technické základny ve formě husté sítě státních traktorových stanic a veřejných výkrmen vepřů a ostatního dobytka a drůbeže. Účelem zřizování velkovýkrmen mělo být zajištění výrobního a vyživovacího plánu bez závislosti na dodávkách rolníků. Se zřizováním se započalo při velkostatcích Státních lesů a statků, při velkostatcích města Prahy, ale také při závodních kuchyních a statcích Výsadní dobytkářské společnosti.\n\nVeškeré velkovýkrmny byly v prosinci roku 1948 rozděleny do 15 výrobních skupin: 1. Státní lesy a statky, 2. Ústřední rada družstev, 3. Horská pastevní družstva, 4. Zemědělská výrobní družstva, 5. Výsadní dobytkářská společnost, 6. ZNV v Praze (včetně ONV a MNV), 7. statky zemědělských výzkumných ústavů, 8. statky zemědělských škol (ministerstva školství), 9. objekty a statky trestnic (ministerstvo spravedlnosti), 10. statky JSČZ, 11. Zeměproduktiva Ostrava, 12. Statky firmy Baťa, n. p., 13. statky a objekty Československých dolů. n. p., 14. město Praha a 15. město Ostrava. Akce pro výstavbu velkovýkrmen byla řízena prostřednictvím skupinových zmocněnců v každé výrobní skupině. Ti měli na starosti také příděl krmiv, stavebního materiálu a ostatních potřeb. Plnění úkolů měli sledovat krajští inspektoři pro výkrm prasat a nejvyšším článkem v celé organizaci byl vládní zmocněnec pro výkrm prasat.\n\nVelkostatky hlavního města Prahy uvedly do provozu už na podzim roku 1948 výkrmny: Běchovice č. 8, Suchdol, Šeberov, Chodov, Kyje, Cibulka, Dolní Počernice, plánovaly se výkrmny v Běchovicích na č. 2, v Dubči a v Jinonicích, při závodních kuchyních v Praze (Vysočanská mlékárna 10 vepřů, Tesla 15 vepřů, Tesla Mikrofa 5 vepřů, Tesla Vysočany 10 vepřů, Tesla Karlín 5 vepřů, pekárny Odkolek Vysočany 23 vepřů, Rubena 4 vepři, Tabáková režie 4 vepři, Orion 5 vepřů, Středočeské elektrárny 10 vepřů, ÚRO 5 vepřů, Spojené továrny na hosp. stroje 3 vepři, Svaz pro mléko a tuky 3 vepři, Filmové ateliéry 5 vepřů a závod Obus 6 vepřů). Výsadní dobytkářská společnost vykrmovala při svých statcích na okrese Praha-venkov-sever 323 vepře, v okrese Praha-venkov-jih 48 kusů, v okrese Praha-venkov-sever v Drazdech (statek Zdiměřice), ve Větrušicích, v Horoměřicích, v Chotči, Hostavicích, Ořechu, na okrese Praha-venkov-jih ve výkrmně v Kosoři, Horoušanech, Lahovicích, na Říčansku se plánovaly výkrmny v Pitkovicích, Nebušovicích a Kolovratech, na Jílovsku v Hodkovicích, Sulicích a Kamenici a na Českobrodsku v Horoúšanech. Kromě dosavadních dvorů měly Státní lesy a statky převzít k chovu prasnic jen v pražském kraji ještě asi 20 objektů.\n\nZ bývalé vrchní Správy státních statků a rybníků ve Smiřicích bylo k 1. červnu 1948 vytvořeno Ředitelství státních statků a rybníků a od ledna 1949 Státní statek, národní podnik ve Smiřicích s hospodářstvími Zderaz, Rodov, Holohlavy, Černilov cihelna, dílny Ratibořice, Dubno (nyní farma Dubno) a Ostrov s nadřízeným orgánem Inspektorát státních statků ve Smiřicích. Na podzim 1948 převzal Státní statek zbytkové statky Doubravice, Svinišťany, Velký Třebešov, Tašov, Ledce a Rozkoš a do parcelace Ostrov. Po vzniku národního podniku ČSSS tak bylo ve Smiřicích zřízeno sídlo Trustu státních statků. V roce 1952 (se zrušením národního podniku ČSSS) byla v Praze zřízena hlavní správa státních statků a ve Smiřicích sídlo Krajské správy státních statků. Současně došlo k připojení státního statku Opočno hospodářství Hoříněves ze statku Cerekvice, v roce 1953 k převzetí půdy přídělců v Sedloňově.\n\nDne 1. září 1949 bylo započato ve Smiřicích se stavbou velkovýkrmny prasat „Gigant”.\n\nV září 1949 byla na Státním statku Třeboň zahájena výstavba velkovýkrmy Gigant-Rožmberk a v květnu 1950 po dokončení stavby prvního pavilonu byl zahájen výkrm 1 000 kusů prasat, přičemž se pokračovalo ve výstavbě dalších objektů. Ředitelem velkovýkrmny Rožmberk v Třeboni byl jmenován František Melich. Dnem 1. ledna 1951 byla ze Státního statku Třeboň oddělena hospodářství Dvorce-Vranín (nyní Štěpánovice u Českých Budějovic) a oddělena velkovýkrmna s novým názvem n. p. Velkovýkrmna prasat Gigant – Rožmberk, jejímž ředitelem byl od 5. března 1951 jmenován Václav Jůza. Všechna ostatní hospodářství převzal Státní statek Jindřichův Hradec. Už od 1. ledna 1953 byl opětovně zřízen Státní statek Třeboň n.p., k němuž byly přiřazen Gigant Rožmberk a závody: hospodářství Lhota (Mladošovice – Lhota), Třeboň a Dvorce (Třeboň), Vranín (Třeboň), Nový Dvůr - Obora (Borovany), Vrchy (Domanín u Třeboně), Zahrada, Chlum u Třeboně, od 1. listopadu 1953 přibyly ještě závody Rapšach, Ortvínovice (u obce Zvíkov u Lišova) a Šaloun (u obce Lomnice nad Lužnicí).\n\nOd 1. ledna 1957 byl zřízen podnik Velkovýkrmna, Státní statek národní podnik v Třeboni, který během roku 1958 přebíral další hospodářství: Klikov, České Velenice a půdu na Rapšachu a Nové Vsi, celé hospodářství obce Klec, celkem 1 457 ha zemědělské půdy a podnik tak čítal 1 190 zaměstnanců. V roce 1960 přibyly farmy a závody Státního statku Jindřichův Hradec, : Nová Ves, Terezský Dvůr (u Stráž nad Nežárkou), Stráž, Jemčina, Cikar (Kardašova Řečice), Vřesná (Drahov), Metel (Kardašova Řečice), Holná (Ratiboř u Jindřichova Hradce), Mutyněves, Malý Ratmírov, Palupín a Bořetín; Státního statku Kamenice: Okrouhlá Radouň a Nová Včelnice; Státního statku Dačice: Studená a Meziříčko.\n\nZ těchto převzatých farem byly utvořeny nové závody se sídlem: Cikar, Palupín, Stráž, Studená a Nová Včelnice, od roku 1961 se sídlem: Gigant, Třeboň, Lomnice, Rapšach, České Velenice a k tomu sloučena neprosperující JZD Dvory, Hrdlořezy, z části Vitoraz-Tušť a Hranice-Trpnouze. Tímto stoupl počet zaměstnanců na 2 399 osob a výměra půdy na 17 217 ha. K dalšímu slučování došlo v roce 1964: od Státního statku Bystřice přibylo hospodářství Šimanov (u Stráž nad Nežárkou). Rozrostlý podnik byl následně rozdělen zřízením Státního statku Chlum u Třeboně a od 1. ledna 1967 byl zbylý podnik začleněn do oborového podniku Velkovýkrmny Praha–Řepy, kdy mu byla podřízena hospodářství: hospodářství: Gigant-Třeboň, Lomnice, Lužnice, Smržov, Lhota, Břilice, Dvorce, Domanín, Branná, Hrachoviště, Cep, Suchdol, Nová Ves, Dvory, České Velenice, Cikar, Vranín, Klikov, Halámky, Majdalena, sušárna Hamr, včelařství Kopeček, drůbežárna Rapšach, chov koní Obora, dílny Vrchy, středisko mechanizace a dopravy, středisko přípravy investic, závodní kuchyně a další, s počtem zaměstnanců 1 946 osob.\n\nNormalizační úpravy socialistického zemědělství a federální zřízení přinesly v roce 1973 sloučení s provozními jednotkami: drůbežárna Naděje (u obce Klec), osiva a Mokré louky (u obce Nové Hrady), nákup selat, mlýn Stráž (Fähnrichův Mlýn) a ústřední sklady a JZD Dunajovice; v roce 1975 převzetí části Státního statku Chlum u Třeboně a zřízení 4 hospodářství rostlinné výroby, střediska těžké mechanizace a 16 hospodářství živočišné výroby, delimitaci hospodářství Stráž nad Nežárkou (595 ha zemědělské půdy, z toho 357 ha orné půdy), které bylo přiděleno Okresní zemědělské správě Jindřichův Hradec. Podnik tak sestával ze 7 hospodářství rostlinné výroby, 12 hospodářství specializovaných na chov a výkrm skotu, 7 hospodářství na chov a výkrm prasat, 1 hospodářství pro výkrm brojlerů;\n\nV roce 1981 bylo začleněno do závodu zemědělské družstvo Ponědraž s celkovou výměrou 1 142 ha zemědělské půdy. V roce 1986 převzal vedení odštěpného závodu 01 Třeboň nový ředitel Jindřich Žemlička a k 1. lednu 1987 byl z odštěpného závodu zřízen Státní statek Třeboň, který začal samostatně hospodařit. V roce 1989 došlo ke sloučení provozů živočišné výroby (ŽV) s chovem skotu s provozy rostlinné výroby (RV), hospodářství Stará Hlína a včelařské středisko připadly k hospodářství Břilice, zemědělská technika byla v rámci rostlinné výroby převedena do nově vytvořeného mechanizačního střediska pro účelné využití vybraných mechanizačních prostředků (STM – středisko těžké mechanizace) a z části přiřazena k hospodářství Rapšach. V té době bylo státním statkem obhospodařováno 15 141 ha zemědělské půdy, počet zaměstnanců činil 2 130 osob a průměrná měsíční mzda se pohybovala kolem 3 208 Kčs.\n\nPo roce 1990 bylo rozhodnuto, že činnost Státního statku Třeboň bude ukončena formou privatizace a vypořádáním restitučních nároků. Novým ředitelem se stal 1. června 1990 Jiří Čermák a zápis. Dne 1. října 1991 byla v podnikovém rejstříku zapsána společnost Gigant s.r.o. se sídlem v Třeboni (stejné jako Gigant-Třeboň), jejímiž zakladateli byli Kasal, Chlapec, Rajnoch. Do konce října 1992 proběhlo upisování zaměstnaneckých akcií o akcie mimo kupónovou privatizaci. Ke dni 31. prosince 2011 byla společnost Gigant s.r.o. vymazána z obchodního rejstříku.\n\nV roce 1945 vznikl z konfiskovaného majetku velkostatku hraběte Károlyi Státní statek, který byl organizačně podřízen ústřednímu ředitelství Státních lesů a statků v Bratislavě (ústredné riaditeľstvo Štátnych lesov a majetkov v Bratislave). V roce 1948 byly ke státnímu statku přičleněny další zemědělské půdy (církevní a dalších konfiskovaných velkostatků) a od 1. ledna 1949 zřízen národní podnik Čs. státní statky (Československé štátne majetky), státní statek Palárikovo, od roku 1952 „Štátny majetok v Palárikove, národný podnik Palárikovo”. V roce 1962 byl Státní statek Palárikovo přičleněn k Vekovýkrmnám, odborový podnik Praha-Řepy a nesl název „Veľkovýkrmne, národný podnik Palárikovo”. Od 1.7.1971 proběhla delimitace velkovýkrmen v Palárikově od odborového podniku Praha-Řepy a vznikl národní podnik „Veľkovýkrmne, odborový podnik Palárikovo”, který byl od 1.1.1979 přičleněn ke GRT Agrokomplex SCPV Nitra (\"celý název\" Generálne riaditeľstvo trustu Agrokomplex - Stála celoštatna poľnohospodárska výstava Nitra) a nesl název „Agrokomplex MPV, n.p. Palárikovo” (\"celý název\" Agrokomplex - Majetok poľnohospodárskej výstavy, n.p. Palárikovo) a od 1. ledna 1989 byl opět vyčleněn jako samostatný státní podnik „Štátny majetok Palárikovo, š.p.”, který byl 3. prosince 1996 privatizován společností „Poľno SME, s.r.o.” (od 3. 9. 2003 nový majitel TECH-PROGRES, spol. s.r.o. Selice).\n\nPo druhé světové válce bylo na základě dekretů prezidenta republiky zkonfiskováno 496 hradů a zámků (včetně jejich vybavení), které se tak dostaly do vlastnictví státu. Jednalo se o majetek značného rozsahu, který spravoval Národní pozemkový fond Ministerstva zemědělství. V květnu 1946 vznikla Národní kulturní komise, která vybrala 47 objektů (přibližně 10% z celkového počtu) a ty určila ke zpřístupnění veřejnosti. Zbytek zůstal u Národního pozemkového fondu, u kterého si žádaly různé instituce a spolky o příděl a parcelaci konfiskátů. Jejich uživateli se staly Státní statky, JZD, školy, různé zotavovny a dětské domovy, atd. Mnohé zámecké komplexy měly tak po druhé světové válce velmi pohnuté osudy. Obzvláště objekty ve správě Státních statků podléhaly obrovské devastaci, jejímž důvodem byla zcela chybějící údržba, ale „také macešské chování a zacházení správce nebo pronajímatele ke kulturní památce.”\n\nV důsledku společenských změn po roce 1989 docházelo k postupnému ukončení činnosti státních statků. Transformační instituce, realizující IV. pilíř - změny vlastnických práv v České republice nastartovaly restituční procesy (malá restituce, restituce mimosoudními rehabilitacemi, restituce zemědělského a lesního majetku, restituce židovského majetku, restituce církevního majetku, restituce historického majetku obcí), proces likvidace státních podniků, proces konkurzního - insolvenčního řízení státních podniků a proces transformace státního majetku do majetku obcí.\n\nStátní podniky (tedy i Státní statky), jejichž veškerý majetek byl privatizován jednorázovým vložením do obchodní společnosti, byly zrušeny bez likvidace a vymazány z obchodního rejstříku. Další státní podniky byly rušeny postupně:\n\n\nK 31. prosinci 1997 se podařilo ukončit 92,7% restitučních případů. Do konce roku 1997 tak bylo v privatizačním procesu zrušeno z celkového počtu 316 státních statků (a jim podobných podniků) 271 státních statků.\n\n\n"}
{"id": "1524230", "url": "https://cs.wikipedia.org/wiki?curid=1524230", "title": "Centrum Palilula", "text": "Centrum Palilula\n\nCentrum Palilula je komplex administrativních budov, který se nachází v hlavním městě Srbska, Bělehradu. Svůj název má podle místní části Palilula, která se nachází východně od centra metropole, v blízkosti řeky Dunaje. Vznikl na křižovatce ulic \"Starije Novaka\" a \"27. marta\". \n\nKomplex budov vznikl jako jedno z posledních děl architekta Uroše Martinoviće. Stavební práce probíhaly v letech 1973 až 1980. Budovy byly uspořádány okolo křižovatky tak, aby obklopovaly nově vzniklý veřejný prostor. Komplex má nápadné bílé obložení a dominantní věž s 25 patry a výškou 95 metrů, dokončenou roku 1981. Ta po dlouhou dobu sloužila pro původně státní společnost Ineks, v roce 2009 však byla část objektu prodána bělehradskému magistrátu, který do ní umístil kanceláře samosprávy, katastr nemovitostí a správu sociálního pojištění. \n"}
{"id": "1524237", "url": "https://cs.wikipedia.org/wiki?curid=1524237", "title": "Grand Prix Belgie 1960", "text": "Grand Prix Belgie 1960\n\nGrand Prix Belgie 1960 (oficiálně XXI GROTE PRIJS VAN BELGIE) se jela na okruhu Circuit de Spa-Francorchamps v Stavelotu v Belgii dne 19. června 1960. Závod byl pátým v pořadí v sezóně 1960 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1524240", "url": "https://cs.wikipedia.org/wiki?curid=1524240", "title": "Go Big or Go Homer", "text": "Go Big or Go Homer\n\nGo Big or Go Homer (česky doslovně Být velký nebo být Homer) je 2. díl 31. řady amerického animovaného seriálu Simpsonovi. Režisér dílu byl Matthew Faughnan, scénář napsal John Frink. Ve Spojených státech měl premiéru 6. října 2019 na televizní stanici Fox. Nebylo oznámeno, zda bude tento díl (a celkově tato řada) vysílán i v Česku.\n\nHomer požádá stážistu, aby mu pomohl s podnikáním a dostane se do potíží s místní mafií.\n"}
{"id": "1524241", "url": "https://cs.wikipedia.org/wiki?curid=1524241", "title": "The Fat Blue Line", "text": "The Fat Blue Line\n\nThe Fat Blue Line (česky doslovně Tlustá modrá čára) je 3. díl 31. řady amerického animovaného seriálu Simpsonovi. Režisér dílu byl Michael Polcino, scénář napsal Bill Odenkirk. Ve Spojených státech bude mít premiéru 13. října 2019 na televizní stanici Fox. Nebylo oznámeno, zda bude tento díl (a celkově tato řada) vysílána i v Česku.\n\nPolicejní šéf Wiggum je na místě, když se Homer stane poslední obětí kapsářů ve Springfieldu.\n"}
{"id": "1524242", "url": "https://cs.wikipedia.org/wiki?curid=1524242", "title": "Dimethylaminoisopropanol", "text": "Dimethylaminoisopropanol\n\nDimethylaminoisopropanol je aminoalkohol se souhrnným vzorcem CHNO. Používá se jako stavební prvek v organické syntéze. Pod názvem dimepranol se také používá jako aktivní složka některých léků, jako je například inosin pranobex.\n"}
{"id": "1524245", "url": "https://cs.wikipedia.org/wiki?curid=1524245", "title": "Arcidiecéze agrigentská", "text": "Arcidiecéze agrigentská\n\nArcidiecéze Agrigento je arcidiecéze římskokatolické církve nacházející se v Itálii (Sicílie).\n\nArcidiecéze zahrnuje jihozápadní část Sicílie. Její hranice odpovídá Volnému sdružení obcí Agrigento.\n\nArcibiskupským sídlem je město Agrigento, kde se také nachází hlavní chrám - Katedrála sv. Gerlanda.\n\nCírkevní provincie Agrigento zahrnuje 2 sufragánní diecéze:\n\nRozděluje se do 194 farností. K roku 2018 měla 415 518 věřících, 210 diecézních kněží, 34 řeholních kněží, 39 jáhnů, 44 řeholníků a 255 řeholnic.\n\nPevná křesťanská komunita na území Agrigenta se datuje do 2. či 3. století.\n\nPodle tradice byl prvním biskupem svatý Libertinus, který byl umučen za svou víru ve 3. století. První historicky doloženým biskupem je Eusanio, žijící v 6. století.\n\nPřed invazí Arabů na ostrov, jsou historický doloženým biskupy sv. Řehoř II. Agrigentský o kterém se zmiňuje papež Řehoř Veliký, Felix který se zúčastnil Lateránského koncilu roku 649. Georgius zúčastněný Lateránského koncilu v letech 679 a 680, a Ioannes zúčastněný Druhého nikajského koncilu. \n\nOd doby Řehoře Velikého byla Sicílie části Byzantské říše, diecéze neměla svoji metropoly a proto byla závislá na Římu. \n\nOd roku 827 začali ostrov dobývat Arabové a v tu dobu zanikla tato diecéze. Diecéze byla obnovena hrabětem Rogerem I. Sicilským a znovuzřízení bylo schváleno 10. října 1098 papežem Urbanem II. Diecéze byla rozšířena až ke kraji Palerma. Dále bylo do diecéze včleněno území starobylé diecéze Tricala. \n\nDne 4. září 1131 byla z části jejího území vytvořena diecéze Cefalù.\n\nRoku 1825 byla část území připojena k arcidiecézi Palermo, dne 20. května 1844 byla další část připojena k arcidiecézi Monreale a o pět dni později byla z další části území vytvořena diecéze Caltanissetta.\n\nDne 2. prosince 2000 byla diecéze bulou \"Ad maiori consulendum\" papeže Jana Pavla II. povýšena na metropolitní arcidiecézi.\n\n\n"}
{"id": "1524246", "url": "https://cs.wikipedia.org/wiki?curid=1524246", "title": "Guajazulen", "text": "Guajazulen\n\nGuajazulen, také nazývaný azulon, systematickým názvem 1,4-dimethyl-7-isopropylazulen je alkylovaný polycyklický aromatický uhlovodík se sumárním vzorcem CH. Tento bicyklický seskviterpen je složkou některých silic, hlavně guajakového a heřmánkového oleje a z těch se také získává; je rovněž hlavním pigmentem u korálů řádu \"Alcyonacea\".\n\nKvůli jeho nízké teplotě tání je, na rozdíl od azulenu, který je krystalický, obtížné guaiazulen skladovat. Elektronová struktura (i zbarvení) guajazulenu a azulenu jsou velmi podobné.\n\nDerivát guajazulenu (7-isopropenyl-4-methylazulen-1-yl)methylstearát je původcem modré barvy houby ryzce indigového.\n\nGuajazulen a jeho 3-sulfonát jsou, společně s dalšími látkami, jako je allantoin, součástmi kosmetických přípravků.\n"}
{"id": "1524247", "url": "https://cs.wikipedia.org/wiki?curid=1524247", "title": "Claudio Chiappucci", "text": "Claudio Chiappucci\n\nClaudio Chiappucci (* 28. února 1963, Uboldo) je bývalý italský profesionální silniční cyklista a cyklokrosař, známý pod přezdívkou \"El Diablo\" (\"Ďábel\"). Vynikl především jako vrchař, jeho slabinou byly časovky.\n\nV roce 1982 se stal amatérským mistrem Itálie, v roce 1985 nastoupil do profesionální stáje Carrera Jeans. Na Giro d'Italia skončil celkově druhý v letech 1991 a 1992 a třetí v roce 1993, v letech 1990, 1992 a 1993 vyhrál soutěž vrchařů a v roce 1991 bodovací soutěž. Na Tour de France byl druhý v letech 1990 a 1992 a třetí v roce 1991, v letech 1991 a 1992 získal puntíkovaný trikot i cenu pro nejaktivnějšího jezdce. Ve své kariéře získal čtyři etapová prvenství na závodech Grand Tour. Vyhrál závody Giro del Piemonte 1989 a 1995, Kolem Baskicka 1991, Milán - San Remo 1991, Giro del Trentino 1992, Clásica de San Sebastián 1993, Coppa Sabatini 1993 a Kolem Katalánska 1994. Na mistrovství světa v silniční cyklistice 1994 získal stříbrnou medaili v závodě jednotlivců s hromadným startem. V letech 1992 a 1994 získal cenu Giglio d'oro. \n\nPro spolupráci s lékařem Francescem Conconim, známým experimentováním s erythropoetinem, byl Chiappucci podezřelý z krevního dopingu. V roce 1997 mu pro překročení povolené hodnoty hematokritu nebyla povolena účast na Giru. V průběhu vyšetřování přiznal používání zakázaných látek, ale později prohlášení odvolal. V roce 1999 ukončil závodní kariéru.\n\n"}
{"id": "1524248", "url": "https://cs.wikipedia.org/wiki?curid=1524248", "title": "Římskokatolická farnost Červený Kostelec", "text": "Římskokatolická farnost Červený Kostelec\n\nŘímskokatolická farnost Červený Kostelec je územním společenstvím římských katolíků v rámci náchodského vikariátu královéhradecké diecéze.\n\nČervený Kostelec je poprvé připomínán v Konfirmační knize pražské arcidiecéze v roce 1362 a název Kostelec svědčí o tom, že zde již tehdy existoval kostel a duchovní správa. V 16. století začali farnost spravovat nekatoličtí duchovní. Poslední protestantský pastor byl přinucen k odchodu v roce 1624. V důsledku nedostatku katolického duchovenstva byl Kostelec přifařen k děkanství v Náchodě. Kostel v Kostelci byl tehdy ve velmi špatném stavu (šlo o důsledky požáru, které přetrvávaly již od roku 1591) a věřící se k bohoslužbám scházeli v prostorách staré fary (původní tvrze). Rekatolizace náchodského panství byla dokončena v roce 1651, kdy majitel panství, Ottavio Piccolomini, byl za rekatolizační úsilí oceněn děkovným listem císaře Ferdinanda III.. V roce 1660 se duchovním správcem v Náchodě a tedy i v Kostelci stal Jan Bohumír Kapoun ze Svojkova, který začal usilovat nejen o opravu místního kostela, ale také o obnovení samostatné kostelecké farnosti. V 80. letech 17. století byla také v sousedství opravovaného kostela zbudována mohutná věž, primárně sloužící k případné obraně městečka. Její stavba souvisela s tureckým nebezpečím, které tehdy bylo opět v Evropě velmi aktuální. Po porážce Turků u Vídně byla věž adaptována na kostelní zvonici. Úsilí o obnovu samostatné farnosti bylo úspěšně dovršeno v roce 1709, kdy se kosteleckým \"prvofarářem\" stal Jiří Josef Paschal. V roce 1717 byla postavena nová fara v sousedství kostela. Roku 1729 byl vprostřed náměstí naproti kostelu vztyčen Mariánský sloup, zhotovený anonymním sochařem z okruhu dílny bratří Pacáků. Farní kostel, opravovaný zatím toliko provizorně, byl v letech 1744–1754 nahrazen barokní novostavbou. Dne 25. července 1746 vysvětil presbytář kostela tehdejší farář Jan Václav Radkovský. Výstavba pak pokračovala ještě osm let. Definitivně byl kostel dokončen až v roce 1808. Ve druhé půli 19. století byl zřízen nový farní hřbitov s pseudorománskou kaplí svatých Cyrila a Metoděje. Kaple byla slavnostně vysvěcena 5. července 1865 kanovníkem královéhradecké katedrální kapituly, Leodegarem Vackem, červenokosteleckým rodákem a bratrem akademického malíře Gustava Vacka.\n\nV roce 1920 byla státem uznána nová Československá církev, která ustavila svou náboženskou obec také v Červeném Kostelci. Farář nové církve, Hynek Široký (bývalý katolický kaplan v Nechanicích) se pokusil vyjednat s farářem Karlem Bauchem vydání hřbitovní kaple pro československé bohoslužby. Farář Karel Bauch jakékoliv jednání odmítl, načež věřící československé církve zabrali kapli násilím. Násilný zabor katolického kostela příslušníky nové církve nebyl tehdy zdaleka ojedinělým excesem, svévolné zábory se tehdy dály i jinde. Celá záležitost se neobešla bez dalších střetů (dne 21. května 1921 došlo mezi katolíky a \"čechoslováky\" před kaplí k hromadné bitce). Záležitost byla pak řešena úřední cestou a \"Zemská správa politická\" nařídila vrácení kaple katolíkům. Věřící Československé církve byli pak nuceni postavit vlastní objekt, kombinující v sobě faru a prostor k bohoslužbě rozšířením a adaptací původního objektu, který zakoupili ze státní dotace. Vztahy československého sboru a římskokatolické farnosti zůstaly pak napjaté ještě nějaký čas. Červenokostelecké katolické duchovenstvo bylo v této době také nevybíravě napadáno v regionálním tisku. Obzvláště byl posmíván velmi aktivní kaplan a katecheta, Mons. Jan Řezníček, který byl v tisku titulován jako \"\"klerikální kohout\"\" a všelijak opakovaně ostouzen. Církev československou na červenokostelecku tisk naopak oslavoval, ač ta v té době trpěla řadou problémů mezi svými členy a z důvodů osobních antipatií se v ní v těchto letech poměrně často střídali faráři. Oslabení katolíků v souvislosti se vznikem Československé církve se ukázalo být pouze krátkodobou záležitostí.\n\nVysmívaná katolická farnost červenokostelecká však nadále žila bohatým životem. V roce 1925 byl v Červeném Kostelci otevřen katolický Lidový dům, který požehnal strahovský opat Metod Zavoral za účasti asi 1500 lidí. Dne 10. června 1928 se Červený Kostelec stal dějištěm hojně navštíveného vikariátního Eucharistického sjezdu, při kterém Mše svatá byla slavena na farní zahradě, neboť všichni účastníci by se nevešli do kostela. V roce 1929 pořídila farnost k tehdejšímu jubilejnímu roku svatého Václava sochu tohoto světce od Břetislava Kafky, rodáka z přifařeného Horního Kostelce. V roce 1933 přibyla jako protějšek socha svaté Ludmily. Farnost v této době také organizovala pravidelné poutě na blízká poutní místa - do Malých Svatoňovic a do polských Vambeřic.\n\nV roce 1937 se velká skupina červenokosteleckých farníků zúčastnila Eucharistického sjezdu v Hradci Králové. V letech 1938–1939 byla kostelní zvonice zastřešena preudobarokní bání, která nahradila dosavadní provizorní jehlancovou střechu. Dne 9. června 1939 v Červeném Kostelci královéhradecký biskup, ThDr. Mořic Pícha biřmoval celkem 1038 farníků. V roce 1942 byly ze zvonice nuceně zrekvírovány všechny tři tam se nacházející zvony. Dne 13. května 1945 se ve farním kostele konaly slavnostní bohoslužby na poděkování za ukončení válečných útrap. Po roce 1948 bylo postupně perzekvováno komunistickým režimem hned několik místních kněží. V roce 1950 byl donucen k odchodu z farnosti dosavadní farář Josef Blahník, na jeho místo přišel nekonfliktní Alois Voral, který byl ale v roce 1959 zatčen a odsouzen na šest let vězení (důvodem bylo \"nedovolené obohacování kostelů\", například zakoupením \"zbytečných svítidel\" a následným \"poškozením národního hospodářství vyšším odběrem elektrické energie\"). Další místní kněz, Vítězslav Walter byl zatčen v roce 1961 a farnost pak byla nějakou dobu bez kněze. Systematická šikana místních kněží polevila až ve druhé půli 60. let. \n\nČervenokostelecká farnost je pozoruhodná počtem kněží, kteří z ní vzešli. V roce 1970 byl na kněze vysvěcen místní rodák Jan Pazdera, který byl v roce 1950 na státní zásah vyhozen ze studií a mohl je dokončit až po roce 1968. V roce vysvěcení mu bylo již 40 let. Roku 1973 byl na kněze vysvěcen Alois Špulák, rodák z přifařeného Horního Kostelce (který dříve působil v pražské arcidiecézi a od roku 1999 je duchovním správcem červenokosteleckého Hospice sv. Anežky České). V roce 1988 slavil ve farním kostele primiční Mši svatou novokněz Jaroslav Brož, v pozdějších letech se kněžími stali také tři jeho rodní bratři Vojtěch, Václav a Prokop. V roce 1993 byl na kněze vysvěcen další místní rodák Tomáš Holub, od roku 2016 biskup plzeňský, který v červenokosteleckém chrámu sv. Jakuba slavil také svou tzv. biskupskou primici dne 4. září 2016. Z farnosti vzešel též jezuitský kněz Jan Regner, vysvěcený v roce 2006. Do roku 2006 z červenokostelecké farnosti za celou dobu jejího obnoveného trvání vzešlo celkem 37 kněží. Dne 13. května 2017 byl pak na kněze vysvěcen další místní rodák, R.D. Mgr. Jan Pitřinec.\n\n\nFarnost má sídelního duchovního správce, který je zároveň ex currendo administrátorem farnosti na Boušíně.\n\n\n"}
{"id": "1524249", "url": "https://cs.wikipedia.org/wiki?curid=1524249", "title": "Bedia", "text": "Bedia\n\nBedia ( Бедиа, ბედია – Bedia) je vesnice v Abcházii v okrese Tkvarčeli. Leží přibližně 15 km jižně od okresního města Tkvarčeli. Obec sousedí na západě s Rekou z okresu Očamčyra, na severu s Agubediou, na jihovýchodě s Carčou a na jihozápadě s Ačgvarou v okresu Očamčyra. Obcí protéká řeka Ochodža.\n\nOficiálním názvem obce je Vesnický okrsek Bedia \"(rusky Бедийская сельская администрация, abchazsky Бедиа ақыҭа ахадара)\". Za časů Sovětského svazu se okrsek jmenoval Bedijský selsovět \"(Бедийский сельсовет)\". V letech 1925 až 1952 se obec jmenovala Druhá Bedia (rusky \"Вторая Бедиа\" nebo gruzínsky \"მეორე ბედია, Меоре Бедиа\")\n\nSoučástí Bediji jsou následující části:\n\n\nV 19. století bylo území Bedii, které patřilo do historického regionu Samurzakan, mnohem rozsáhlejší než v současnosti. Bedia je jedna z nejstarších obcí v celé Abcházii a již v období středověku nabyla velkého kulturního a politického významu v celém západním Zakavkazsku. V současnosti Je součástí Bedii jen jižní okrajová část někdejšího správního a kulturního centra.\n\nZa časů Abcházského království v raném středověku byla Bedia správním centrem Bedijského eristavi (vévodství), jež se rozkládalo mezi řekami Aaldzga v současném okrese Očamčyra a Cchenisckali v západní Gruzii. Bedia v té době byla sídlem biskupa bedijského, který spravoval diecézi od řek Aaldzga po Inguri. Nejvýznamnější památky na toto období se v současnosti nacházejí v Agubedii a patří mezi ně například Katedrála v Bedii z konce 10. století a rozvaliny velkého dvoupatrového paláce s dochovanými sloupovými a klenbami.\n\nS koncem 19. století byl již celý Samurzakan rozdělen na dvě jazykové zóny, abchazskou a megrelskou, kdy abcházština přetrvala v kopcích nad nížinou, kterou obsadili megrelové. \n\nPo vzniku Sovětského svazu začali abchazští bolševici požadovat, aby byly v rámci správní reformy Abchazské ASSR ve 30. letech, nahrazující staré ruské ujezdy rajóny, stanoveny nové hranice mezi rajóny Očamčyra a Gali na etnolingvistickém základu. Zatímco Agubedia se stala spolu s Rekou a Čchvartalem součástí prvního jmenovaného na základě požadavku bolševického politika Efréma Ešby z roku 1925 v jeho článku \"„Požadovali jsme a dostali jsme skutečně nezávislou sovětskou Abcházii“ (Мы требовали и получили настоящую независимую Советскую Абхазию)\", Bedia byla od ostatních svých částí oddělena.\n\nUž v roce 1925 totiž došlo k rozdělení dosud jediné vsi Bedia na tři selsověty: Agubedia, První Bedia a Druhá Bedia (tehdejší název současné Bedii). Až do roku 1930 byly všechny tři součástí okresu Gali. Avšak v Druhé Bedii již hovořila polovina obyvatel megrelsky, a proto ta zůstala v galském okrese, zatímco Agubedia i První Bedia přešly pod okres Očamčyra. Protože ve Druhé Bedii nebyla podobně jako v celém okrese Gali žádná škola s vyučovacím jazykem abchazským, bylo zdejší zbývající abchazské obyvatelstvo počínaje 30. léty gruzifikováno. V 50. letech byla obec již prakticky gruzínská a megrelská a upustilo se od označení Druhá Bedia.\n\nBěhem války v Abcházii v letech 1992-1993 byla obec ovládána gruzínskými vládními jednotkami a odehrály se zde intenzivní boje během celoročního obléhání Tkvarčeli.\nV roce 1994 byla zahájena další správní reforma, kdy byla Bedia převedena do nově vzniklého okresu Tkvarčeli. V Bedii po válce a úprku dvou třetin obyvatel i nadále převládají Megrelci a Gruzíni.\n\nDle nejnovějšího sčítání lidu z roku 2011 je počet obyvatel této obce 228 a jejich složení následovné:\n\n\nPřed válkou v Abcházii žilo v obci bez přičleněných vesniček 404 obyvatel a celkově 628 obyvatel. V celém Bedijském selsovětu v roce 1959 žilo 570 obyvatel.\n\n"}
{"id": "1524250", "url": "https://cs.wikipedia.org/wiki?curid=1524250", "title": "FC Viitorul Konstanca", "text": "FC Viitorul Konstanca\n\nFC Viitorul Constanța (zkráceně a česky Viitorul Konstanca) je rumunský fotbalový klub sídlící ve městě Ovidiu u většího města Konstanca. Klub založil v roce 2009 bývalý slavný fotbalista Gheorghe Hagi. Klubové barvy jsou modrá a černá.\n\nKlub založil v roce 2009 bývalý slavný fotbalista Gheorghe Hagi, který je majitelem a zároveň trenérem. Hned začali hrát 3. ligu.\n\nV roce 2010 hned vyhráli 3. ligu a postoupili do 2. ligy. V roce 2012 postoupili do 1. ligy. \n\nRoku 2017 vyhráli 1. ligu a roku 2019 pohár.\n\n"}
{"id": "1524258", "url": "https://cs.wikipedia.org/wiki?curid=1524258", "title": "Hana Navarová", "text": "Hana Navarová\n\nHana Navarová (* 8. dubna 1962 Praha) je česká hudební skladatelka, zpěvačka a herečka. Je autorkou písniček pro děti.\n\n\n"}
{"id": "1524259", "url": "https://cs.wikipedia.org/wiki?curid=1524259", "title": "Kostel svatého Bartoloměje (Kosova Hora)", "text": "Kostel svatého Bartoloměje (Kosova Hora)\n\nKostel svatého Bartoloměje v Kosově Hoře je římskokatolický filiální kostel spravovaný ze sedlčanské farnosti, příbramského vikariátu. Původně románsko-gotická stavba byla barokně přestavěna. Společně s budovou někdejší fary stojí v severní části středu obce Kosova Hora nedaleko Sedlčan, v okrese Příbram ve Středočeském kraji.\n\nKostel svatého Bartoloměje je nejstarší historickou památkou obce. Stojí na místě někdejšího poměrně velkého románsko-gotického svatostánku, který nechali postavit tehdejší majitelé Kosovy Hory, páni z Landštejna. Kostel je doložený v roce 1350 a jeho první plebán, jistý Znata, o dva roky později, avšak podle výzkumu musel vzniknout před rokem 1230. O jeho významu svědčí i to, že byl větší, než dosavadní kostel svatého Martina v Sedlčanech. \n\nZ původní stavby jsou dosud patrné obvodové zdi kněžiště a zbytky románských oken. Později byl kostel upraven ještě v době renesanční. V době předbělohorské sloužil protestantské bohoslužbě. Z roku 1590 se dochovala cínová křtitelnice.\n\nV letech 1761–1762 byla postavena zděná zvonice a poté roku 1787 barokně přestavěn. V jeho průčelí jsou patrné tři stavební slohy v podobě tří oken nad sebou. Dle některých odborníků však barokní přestavbou v letech 1761–1762 poklesla historická hodnota objektu.\n\nPOCHE, E.: Umělecké památky Čech 2. (K - O), Academia, Praha 1978\n"}
{"id": "1524264", "url": "https://cs.wikipedia.org/wiki?curid=1524264", "title": "Dějiny Skopje", "text": "Dějiny Skopje\n\nHlavní město Severní Makedonie, Skopje, má dějiny sahající až do období antiky.\n\nPrvní osídlení na území Skopje pochází již z doby před naším letopočtem. Současný název pochází z poslovanštěného \"Scupi\", jehož existenci doložil Klaudios Ptolemaios.\n\nV prvním století našeho letopočtu obsadili původní osadu během svých výbojů směrem na východ Římané. Někteří římští vojáci zde však mohli být dlouhodobě umístěni ještě předtím, než se město stalo součástí impéria. Po jeho začlenění pod vládu Říma bylo spravováno jako součást provincie Moesia. V roce 86 získalo statut \"kolonie\" a stalo se sídelním městem pro provincii Moesia Superior.\n\nOd roku 395 bylo město součástí Východořímské říše. Středobodem tehdejšího města byl hrad, který se nacházel v oblasti dnešní pevnosti Kale. Ten byl během zemětřesení roku 518 nicméně pobořen.\n\nVe středověku spadalo Skopje pod Byzantskou říši; nedaleko Skopje se narodil také jeden z neslavnějších byzantských císařů, Justinián I. Ten jej také nechal přebudovat a rozšířit; pravděpodobně se mohlo jednat o pozdně antické město Iustiniana Prima.\n\nV 7. století pronikli do prostoru dnešního města Slované, kteří se zde usadili. Později se území zmocnilo Bulharsko. To z něj v letech 972 až 992 učinilo hlavním městem svého státu. Po kolapsu Prvního bulharského carství se nicméně opět vrátilo pod byzantskou nadvládu. Až do konce 11. století se jednalo o bohaté město s nemalým počtem obchodníků a řemeslníků. Tomu však učinilo konec zemětřesení v samém závěru uvedeného století.\n\nV roce 1282 se města zmocnila srbská dynastie Nemanjićů. V roce 1346 Skopje prohlásil srbský panovník Dušan hlavním městem své říše, která se však po jeho smrti rozpadla. Štěpán Dušan se nechal ve Skopje korunovat na císaře a v blízkosti dnešní metropole Severní Makedonie také založil klášter.\n\nV roce 1391 obsadili Skopje Turci a vládli zde 520 let. Město bylo v turečtině známé pod názvem \"Üskup\". Skopje se stalo rychle správním centrem svého sandžaku, který byl svěřen Pashovi Yiğit Beyovi. Nástup turecké nadvlády probíhal ve znamení ústupu křesťanství a příchodu islámu, nejprve v podobě záboru půdy patřící jednotlivým kostelům, rozdělení pozemků bývalým tureckým vojákům a i přestavbě některých z kostelů na mešity.\n\nV 15. století vznikly ve Skopje některé z památek osmanského stavitelství, mezi které patřila např. mešita sultána Murata, Daut-pašův hamam nebo mustafa-pašova mešita. V roce 1454 nastoupil do čela skopského sandžaku Isa-Beg Ishaković, který inicioval výstavbu islámské školy (medresy), a kamenného mostu přes řeku Vardar. Ještě před jeho příchodem ale už mělo Skopje vlastní knihovnu. Vznikly také početné zájedzní hostince (Any), jejichž existenci dokládají různé rukopisy tehdejších cestovatelů. Jedním z nich, který se ve Skopje zastavil v roce 1661, byl Evlija Čelebi.\n\nNa počátku století šestnáctého poškodilo Skopje zemětřesení, další následovalo v jeho polovině. V roce 1569 ve městě žilo okolo deseti tisíc lidí.\n\nVe dnech 25. října a 26. října 1689 obsadil na krátkou dobu město rakouský generál Giovanni Norberto Piccolomini. Stalo se tak během závěru tzv. velké turecké války, která skončila pro Velkou portu katastrofou. Vzhledem k tomu, že nedokázal město udržet, tak jej alespoň vypálil, aby Turci nezískali zpátky z původního města nic. Skopje navíc tehdy devastovala epidemie cholery, která byla během války alespoň načas přerušena. Většina města tehdy byla srovnána požárem se zemí, následovala jeho rozsáhlá obnova. Nově ustanovená turecká správa vyhnala hajduky z města a jeho okolí, a ti se tak museli stahnout k severním hranicím s Rakouskem. Vpád do města nicméně znamenal značný pokles obyvatelstva, který Skopje překonalo až v první polovině 20. století. Úpadek města urychlila epidemie moru a cholery, dále také hospodářský úpadek Osmanské říše v 19. století.\n\nTechnický pokrok dosáhl města až později, především díky zaostalosti tureckého hospodářství. Roku 1857 se stalo Skopje centrum Kosovského vilájetu. Počet obyvatel začal znovu mírně růst, především do Skopje přicházeli uprchlíci z oblasti dnešního regionu Šumadija, kde došlo k povstáním proti turecké nadvládě a muslimové byli vyháněni. V roce 1873 sem byla zavedena ze Soluně železniční trať, která dále pokračovala na území dnešního Kosova do Mitrovice. V roce 1888 získalo město napojení i na Niš a Bělehrad do Srbska. Nebylo však realizováno zamýšlené železniční spojení do bulharské Sofie.\n\nRoku 1905 již mělo Skopje 32 tisíc obyvatel. Vodovod a elektrický proud byl zaveden roku 1909. Fungovala zde tehdy i první elektrárna, která získávala proud z dieselového paliva. Na začátku 20. století vznikla řada nových budov a byla regulována i řeka Vardar s některými svými přítoky.\n\nNa počátku První balkánské války se do Skopje rozšířila vzpoura albánského obyvatelstva z území dnešního Kosova. Albánci protestovali proti osmanské nadvládě a podařilo se jim třicetitisícovým davem z města na nějakou dobu vyhnat tureckou vojenskou posádku. Ta však nebyla vzhledem k bojům se Srbskem a Bulharskem v nedalekých krajích příliš početná. Nedlouho po vyhnání Turků obsadila Skopje srbská armáda.\n\nPoté, co srbské vojsko porazilo většinu tureckých jednotek u Kumanova, obsadilo Skopje. Po vypuknutí první světové války sem byly přesunuty některé srbské státní instituce, které byly vystaveny rakousko-uherskému útoku ze severu. Jen o rok později však město obsadilo Bulharsko, které si území vardarské Makedonie dlouhodobě nárokovalo. Bulharská armáda zde zřídila centrum pro Vojensko-inspekční oblast Makedonie. Po balkánských válkách (1912–1913) bylo město spolu s vardarskou Makedonií připojeno k Srbsku.\n\nSpolu se Srbskem se roku 1918 stalo součástí Království Srbů, Chorvatů a Slovinců, od roku 1929 přejmenovaného na Jugoslávii.\n\nPřed zákazem komunistické stany měli Rudí poměrně velkou podporu v Makedonii, a převážně ve Skopje; ve volbách v roce 1920 do jugoslávské skupštiny je ve Skopje volilo 44 % lidí.\n\nMeziválečné město bylo modernizováno a rozšiřovalo se podle potřeb jugoslávského státu. Některé mešity byly srovnány se zemí, např. v samotném centru města u kamenného mostu přes řeku Vardar a nahradil ji modernistický dům důstojníků. V roce 1926 byla otevřena i místni zoologická zahrada a roku 1939 bylo nedaleko města otevřeno letiště. Postavena byla také továrna na výrobu cementu. Za pouhých několik let se počet obyvatel Skopje zdvojnásobil z třiceti na šedesát čtyři tisíc; čtyřicet procent však tvořilo ne-srbské (ne-makedonské) obyvatelstvo. O rozvoj města se v uvedené době zasloužil primátor Josif Mihajlović. Skopje bylo díky svojí poloze (blíže k Srbsku) zvoleno jako nové centrum regionu namísto vzdálenější Bitoly. Ne vše však bylo z hlediska rozvoje Skopje v duchu stabilního pokroku. Makedonští i bulharští nacionalisté podnikali časté útoky na představitele regionální správy, kteří sídlili ve Skopji a ve Štipu.\n\nBěhem druhé světové války bylo Skopje obsazeno vojsky Osy. Nejprve do města vstoupila po krátké a prohrané dubnové válce bulharská armáda. Bulharská okupace města trvala až do 9. září 1944. Dne 13. listopadu 1944 poté město osvobodila partyzánská armáda. Bulharská okupační správa nad Makedonií a ve Skopje se pokoušela místní obyvatelstvo získat prostřednictvím velkolepých slibů a investic. Byla zde otevřena knihovna, divadlo a univerzita. Místní židovská komunita, kterou tvořilo okoli tří tisíc lidí, byla nicméně v souladu s rasovými i jinými zákony deportována do Německa.\n\nV dobách existence socialistické Jugoslávie Skopje zaznamenalo značný populační růst. Ustanovení města jako regionálního centra (metropole SR Makedonie) umožnilo vznik celé řady úřadů a zajistilo soustředění mnohých podniků a výrobních kapacit. V roce 1946 získalo město vlastní univerzitu, ještě do roku 1950 získalo i nový stadion a městské muzeum.\n\nV roce 1947 se ve Skopje uskutečnil proces s členy VMRO, který probíhal ve stejnou dobu, jako politické procesy proti četnikům v Srbsku a ustašovcům v Chorvatsku.\n\nV roce 1953 dosáhlo Skopje 121 tisíc obyvatel. Dramatický rozvoj města se projevoval především ve výstavbě která se soustředila téměř do všech směrů okolo původního historického centra města. Počet obyvatel se oproti meziválečnému období zvýšil až čtyřnásobně a na počátku 60. let dosahoval už 170 tisíc lidí. V téže době byla do města od severovýchodu a jihovýchodu budována Dálnice Bratrství a jednoty. Od roku 1964 začala ze Skopje také vysílat i televize.\n\nTěžkou zkouškou bylo zemětřesení v roce 1963, které si vyžádalo řadu obětí a během kterého bylo město velmi vážně poničeno. Tehdy zhruba čtvrtmilionovému městu pomohla s rekonstrukcemi nejen celá tehdejší Jugoslávie, ale i zahraničí, včetně Spojených států, či Československa. Na rekonstrukci města byl vypracován urbanistický plán, jehož autory byly japonský architekt Kenzó Tange a tým domácích (jugoslávských) urbanistů. Z té doby vznikla řada brutalistických staveb, které změnily charakter samotného města, např. sídlo hlavní pošty, městský archiv nebo Telekomunikační centrum. Okolo centra města byla zbudována symbolická městská hradba, kterou tvořily obytné bloky domů. Přebudován byl i místní železniční uzel a zbudováno nové nádraží.\n\nRoku 1976 bylo Skopje přeorganizováno do pěti nových městských částí (Čair, Centar, Gazi Baba, Karpoš, a Kisela Voda). O pět let později bylo ve městě napočítáno celkem 408 tisíc obyvatel. O sedm let později to bylo již okolo pěti set tisíc; dle odhadů makedonského ministerstva vnitra přibližně polovina z toho měla být albánské národnosti.\n\nV roce 1990 byl ve Skopji vysvěcen chrám Klimenta ochridského, katedrála Мakedonské pravoslavné církve.\n\nPo rozpadu společného státu v roce 1991 se Skopje stalo hlavním městem Severní Makedonie.\n\nV souladu s Ohridskou dohodou byla na území města Skopje zavedena albánština jako druhý úřední jazyk.\n\nV roce 2000 byl na vrcholu Vodno vztyčen Kříž tisíciletí, který měl připomenout 2000 let od vzniku křesťanství. K oblíbenému výletnímu místu pro místní obyvatelstvo vede od roku 2011 také lanová dráha.\n\nVzhledem k poloze města v horském údolí se na počátku 21. století stalo problematickým bodem znečištění ovzduší ve Skopje, především hodnoty Pevných prachových částich překračovaly normy stanovené makedonským státem.\n\nVe snaze zatraktivnit město se makedonská vláda rozhodla na konci první dekády 21. století přijmout plán komplexního rozvoje města, v rámci kterého bylo centrum Skopje obohaceno o četné sochy a umělecké objekty a také muzea. Plán měl být realizován do roku 2014, některé stavby však byly dokončeny později. V souvislosti s přestavbou města bylo vybudováno zcela nové Archeologické muzeum Makedonie a Most umění.\n\nV roce 2016 zasáhly město povodně.\n"}
{"id": "1524265", "url": "https://cs.wikipedia.org/wiki?curid=1524265", "title": "Prince Kay One", "text": "Prince Kay One\n\nKenneth Glöckler (* 7. září 1984 Friedrichshafen), známý pod přezdívkou Kay One či Prince Kay One, je německý rapper, dříve spolupracoval s rapperem Bushidem. Je napůl Němec a Filipiňan, otec je Němec a matka Filipiňanka. \n\nAlba:\n"}
{"id": "1524267", "url": "https://cs.wikipedia.org/wiki?curid=1524267", "title": "Frank Mertens", "text": "Frank Mertens\n\nFrank Mertens (vlastním jménem Frank Sorgatz, * 26. října 1961 Enger) je německý bývalý hudebník. Byl členem německé synthpopové skupiny Alphaville. Je známý pro hraní melodických linií na klávesách. Je to plachý a tichý člověk, který nerad mluví. V prosinci 1984 opustil kapelu, protože nerad vystupoval na veřejnosti. V roce 1991 se Mertens přestěhoval do Paříže, kde studoval umění a v roce 1996 zahájil, ale nikdy nedokončil hudební projekt Maelstorm.\n"}
{"id": "1524272", "url": "https://cs.wikipedia.org/wiki?curid=1524272", "title": "7,65 × 25 mm Borchardt", "text": "7,65 × 25 mm Borchardt\n\n7,65×25mm Borchardt byl prvním úspěšným bezokrajovým pistolovým nábojem (tj. nábojem s centrálním zápalem). Tvůrcem náboje byl německý konstruktér Hugo Borchardt (někdy je uváděn jako spolutvůrce Georg Luger), který jej vytvořil pro svojí pistoli Borchardt C-93.\n\nNáboj vznikl roku 1893 zmenšením náboje M/88 pro pušku 88. Bratři Feederle použili náboj Borchardt jako základ pro svůj náboj 7,63 × 25 mm Mauser pro svou pistoli Mauser C96. 7,63 × 25 mm Mauser má shodné rozměry jako Borchardt, ale silnější prachovou náplň. Z náboje 7,63 × 25 mm Mauser dále vznikl \n7,62 × 25 mm Tokarev který má ještě silnější prachovou náplň. 7.65×25mm Borchardt byl rovněž základem pro náboj 7,65 × 21 mm Parabellum, který vznikl pro pistoli Luger. \n\n\n"}
{"id": "1524275", "url": "https://cs.wikipedia.org/wiki?curid=1524275", "title": "Christian de Castries", "text": "Christian de Castries\n\nChristian Marie Ferdinand de la Croix de Castries (11. srpna 1902 – 29. července 1991) byl francouzský důstojník a generál, velitel v bitvě u Dien Bien Phu v roce 1954.\n\nNarodil se ve význačné vojenské rodině a ve věku 19 let vstoupil do armády. Byl poslán do jezdecké školy v Saumuru a v roce 1926 byl povýšen na důstojníka, ale později rezignoval a věnoval se jezdeckým sportům. K armádě se vrátil na začátku druhé světové války, byl zajat (1940), uprchl z německého zajateckého tábora (1941) a bojoval se spojeneckými silami v severní Africe, Itálii, na jihu Francie a konečně během invaze do jižního Německa. Válku ukončil velením 3. regimentu marockých Spahi (mechanizovaná kavalérie), jehož čepici měl později nosit po celou dobu své služby v Indočíně.\n\nV roce 1946 se stal podplukovníkem, byl poslán do Indočíny. Byl zraněn a strávil rok rekonvalescencí ve Francii, než se vrátil do Vietnamu jako plukovník. V prosinci 1953 byl pověřen obranou Dien Bien Phu proti Viet Minhu . Po osmitýdenním obléhání byla posádka poražena a Castries byl povýšen na brigádního generála. Francouzi byli překonáni silami Viet Minhu dne 7. května 1954, čímž ukončili první válku v Indočíně a přítomnost Francie v jihovýchodní Asii. Čtyři měsíce byl de Castries vězněn, než bylo v Ženevě dosaženo příměří.\n\nPo návratu do Francie byl de Castries jmenován velením 5. obrněné divize, poté byl umístěn v západním Německu. Po dopravní nehodě v roce 1959 odešel z armády. Následně vedl recyklační firmu. Zemřel v Paříži 29. července 1991.\n"}
{"id": "1524276", "url": "https://cs.wikipedia.org/wiki?curid=1524276", "title": "Elektrostatický odlučovač", "text": "Elektrostatický odlučovač\n\nElektrostatický odlučovač (elektroodlučovač) je zařízení, které slouží k odstranění popílku ze spalin za pomoci statické elektřiny. Hlavní součást odlučovače tvoří záporně nabitá elektroda, která polarizuje popílek z procházejících spalin. Popílek je následně zachytáván na uzemněných kladně nabitých deskách (elektrodách) a následně mechanicky sbírán v lapači.\n\nBěžné spaliny obsahují asi 30 g popílku na 1 m³, díky použití elektroodlučovače je obsah pevných částic snížen na méně než 0,1 g/m³. Elektrody mají napětí typicky 40–70 kV, rychlost spalin v komoře odlučovače činí asi 1–2 m/s.\n\nPrvní pokusné použití odstranění pevných částic ze spalin pochází z roku 1824, nicméně ke skutečnému průmyslovému využití elektrostatického jevu došlo díky patentu Fredericka Gardnera Cottrella z roku 1907.\n\n"}
{"id": "1524285", "url": "https://cs.wikipedia.org/wiki?curid=1524285", "title": "Zápas ve volném stylu na Letních olympijských hrách 2020 – seznam účastníků", "text": "Zápas ve volném stylu na Letních olympijských hrách 2020 – seznam účastníků\n\nSeznam účastníků LOH v Tokiu v zápasu ve volném stylu vykrystalizuje z olympijské kvalifikace konané v období od září 2019 do konce května 2020 formou kvalifikačních turnajů.\n\nprozatím bez kvóty\npozn:\n\npozn:\n\n Japonsko se řadí mezi velmoce v olympijském zápasu. \n\nMezinárodní olympijský výbor (MOV) blokuje 2 kvóty pro japonské zápasníky (muž a žena) v případě že by se žádný nekvalifikoval. S vysokou pravděpností obě kvóty propadnou a budou uděleny jako divoká karta zemím, které neuspějou třífázové kvalifikaci.\n\nTripartitní komise bude zasedat 15. ledna 2020. Přednost dostávají sportovci z malých nebo z rozvojových zemí.\n\nOčekává se, že 2 blokované kvóty pro japonské zápasníky propadnou a budou uděleny jako divoká karta.\n\nDo první fáze olympijské kvalifikace zasáhly na mistrovství v Nursultanu (Astaně) 2 české volnostylařky. Adéla Hanzlíčková (-68 kg) a Lenka Hocková se v první fázi kvalifikace výrazně neprosadily.\n"}
{"id": "1524289", "url": "https://cs.wikipedia.org/wiki?curid=1524289", "title": "Neptun (střela)", "text": "Neptun (střela)\n\nR-360 Neptun je perspektivní ukrajinská podzvuková protilodní střela. Střela slouží k ničení válečných lodí a jiných plavidel do výtlaku 5000 tun, popřípadě pozemních cílů. Plánován je vývoj námořní, pozemní a letecké varianty střely.\n\nInformace o vývoji protilodní střely Neptun byly poprvé zveřejněny v roce 2015 na veletrhu Zbroja ta bezpeka. Do vývoje se zapojilo několik firem koncernu Ukroboronprom (KKB Luč – hlavní kontraktor, Orion-Navigacija, Impuls, CKB Arsenal) a další soukromé společnosti. V roce 2016 začala výroba prototypů, přičemž v následujícím roce bylo zahájeno jejich testování. Dne 5. dubna 2019 byl otestován celý komplex pobřežní ochrany RK-360MC, jehož je střela Neptun součástí. Přijetí pozemního komplexu RK-360MC do služby je plánováno na konec roku 2019. Námořní verzí střely mají být vybaveny připravované raketové čluny projektu 58260 a leteckou mají nést bojové letouny Su-24M a později též námořní hlídkové letoun An-148-300MP.\n\nStřela má hmotnost 870 kg, z čehož 150 kg představuje bojová hlavice, která je fragmentační – penetrační s vysoce výbušnou trhavinou. Hlavice je aktivována kontaktním zapalovačem, nebo dálkově. Střela z přepravího kontejneru startuje pomocí urychlovacího stupně (boosteru) s raketovým motorem tuhé pohonné látky, který byl vyvinut na základě motoru ze střely S-125 Něva. Za letu ji pohání proudový motor Motor-Sič MS-360. Střela má aktivní radiolokační navádění od společnosti Radioniks. Minimální dostřel je 7 km a maximální 280 km. Střela je uložena v přepravním kontejneru TPK-360 (rozměry 5300 × 600 × 600 mm).\n\nKomplex pobřežní ochrany RK-360MC tvoří osmnáct vozidel čtyř typů převážejících až 72 střel Neptun a další vybavení. Jednu baterii tvoří šest odpalovacích vozidel USPU-360 (celkem 24 střel, osmikolový podvozek KrAZ-7634NE), pojízdné velitelské středisko RKP-360, šest transportních a nabíjecích vozidel TZM-360 a šest víceúčelových nákladních vozidel TM-360 (upravený nákladní automobil KrAz-6322). Baterie může současně navádět až 24 střel.\n\nCitováno dle:\n\n"}
{"id": "1524297", "url": "https://cs.wikipedia.org/wiki?curid=1524297", "title": "Z-Wave", "text": "Z-Wave\n\nZ-Wave je bezdrátový komunikační protokol určený k budování inteligentních domů, tedy k ovládání domácích spotřebičů, oken, osvětlení, vytápění a podobně. Pracuje na kmitočtech v rozsahu 800–900 MHz.\n\nPrvní verzi protokolu vyvinula dánská společnost Zensys sídlící v Kodani v roce 1999. Kolem roku 2005 ji začaly využívat i další firmy, mj. Danfoss nebo Ingersoll-Rand a následně společně založily za účelem interoperability a reklamy sdružení \"Z-Wave Alliance\".\n\nV květnu 2018 byla zveřejněna závažná bezpečnostní zranitelnost protokolu nazvaná \"Z-Shave\", která umožňovala přinutit zařízení komunikovat pomocí starší varianty zabezpečení a výchozího klíče, čímž bylo možné komunikaci triviálně odposlouchávat.\n\n"}
{"id": "1524301", "url": "https://cs.wikipedia.org/wiki?curid=1524301", "title": "Fluorid platinový", "text": "Fluorid platinový\n\nFluorid platinový je chemická sloučenina se vzorcem PtF. Je to tmavě-červená pevná, těkavá látka, která vytváří červený plyn. V pevném i plynném stavu tvoří oktaedrické molekuly s délkou vazby Pt-F 185 pm.\n\nPoprvé byl připraven reakcí fluoru s platinou, tato reakce se k jeho přípravě stále využívá:\n\nLze jej připravit i disproporcionací PtF, kromě PtF tak vzniká i PtF. PtF lze připravit fluorací chloridu platnatého:\n\nFluorid platinový dokáže vytvořit hexafluoroplatnatý anion, PtF. Vzniká reakcí fluoridu platinového s některými prvky nebo sloučeninami, např. s xenonem tvoří XePtF (ve skutečnosti vzniká směs [XeF][PtF], [XeF][PtF] a [XeF][PtF]). Objev této reakce v roce 1962 byl prvním důkazem, že vzácné plyny mohou tvořit sloučeniny. Před touto sloučeninou byla popsána reakce s kyslíkem za tvorby [O][PtF].\n"}
{"id": "1524329", "url": "https://cs.wikipedia.org/wiki?curid=1524329", "title": "Diecéze Oran", "text": "Diecéze Oran\n\nDiecéze Oran je diecéze římskokatolické církve, nacházející se v Alžírsku.\n\nDiecéze zahrnuje severovýchodní část Alžírska, a to vilájety Aïn Témouchent, Mascara, Mostaganem, Oran, Relizane, Saida, Sidi Bel Abbès a Tlemcen; část Tiaretu a Naâma.\n\nBiskupským sídlem je město Oran, kde se nachází hlavní chrám – Katedrála Notre-Dame de Santa Cruz.\n\nRozděluje se do 6 farností. K roku 2016 měla 1500 věřících, 5 diecézních kněží, 6 řeholních kněží, 16 řeholníků a 41 řeholnic.\n\nDiecéze byla zřízena 25. července 1866 bulou \"Supremum pascendi\" papeže Pia IX. a to z části území diecéze Alžír.\n\n\n"}
{"id": "1524346", "url": "https://cs.wikipedia.org/wiki?curid=1524346", "title": "Jacob Collier", "text": "Jacob Collier\n\nJacob Collier (* 2. srpna 1994) je anglický zpěvák, aranžér, skladatel a multiinstrumentalista z Londýna. Ve své hudbě kombinuje prvky jazzu, a cappelly a elektronické hudby, které extrémně harmonizuje. Své písně tvoří zcela sám a to postupným nahráváním stop do počítače. \n\nV prosinci 2011 publikoval YouTube video, kde prvně publikuje svůj aranž a to na píseň \"The Arrow and the Song\" jako sedmnáctiletý. 1. července 2016 Collier vydal své debutové album \"In My Room\", které sám nahrál a vyprodukoval ve svém pokoji v Londýně.\n\nV roce 2016 získal dvě ceny grammy za aranž You And I a Flintstones.\n"}
{"id": "1524352", "url": "https://cs.wikipedia.org/wiki?curid=1524352", "title": "Vespa basalis", "text": "Vespa basalis\n\nVespa basalis je sršeň žijící v tropické a subtropické Asii. Je to menší, tmavě zbarvený druh, který disponuje poměrně silným a nebezpečným jedem a je považován za agresivní. Staví si velká hnízda a vytváří velmi početné kolonie. Patří mezi dva sršní taxony, u nichž byl zjištěn mezidruhový sociální parazitismus.\n\nSršeň \"Vespa basalis\" popsal britský entomolog Frederick Smith v roce 1852. Řadí se mezi více než dvacet recentních druhů rodu \"Vespa\". Výzkumy založené mj. i na analýze DNA ukázaly, že se jedná o bazální (základní) taxon, jehož vývojová linie se od ostatních sršní oddělila nejdříve. Tvoří sesterský druh k celému rodu \"Vespa\" a jeho nejbližší příbuzný je \"Vespa binghami\".\n\n\"Vespa basalis\" patří mezi menší sršně. Samice dosahují délky mezi 15 až 21 mm, královny okolo 24 mm. Velikostí je zhruba srovnatelná se sršní asijskou (\"Vespa velutina\"), která je jen nevýrazně větší, a \"Vespa bicolor\". Tělo je zbarveno dvěma barvami - zadeček je černý, hruď a hlavu tvoří kombinace hnědočervené a černé barvy. Vzhledem se podobá sršni \"Vespa dybowskii\".\n\n\"Vespa basalis\" žije v jižní, jihovýchodní a ve východní Asii. Státy, kde byla dosud její přítomnost potvrzena, jsou Pákistán, Indie, Nepál, Bhútán, Srí Lanka, Myanmar, Čína, Vietnam, Laos, Malajsie, Thajsko, Indonésie (Sumatra), Tchaj-wan, Jižní Korea.\n\nTypickým biotopem sršně \"Vespa basalis\" jsou horské lesy, nejčastěji v nadmořské výšce 500 až 1 900 metrů (výjimečně až 2 830). Oplodněné samice přezimují v období od prosince do března (ačkoliv i zimní aktivita byla občas zaznamenána) v různých štěrbinách ve zdech, v dřevě, nebo dokonce i ve starém hnízdě. Po probuzení z hibernace budují hnízda obvykle na větvích stromů, méně často pak pod skalními převisy či na lidských stavbách, občas je staví též nehluboko pod zemí. Nadzemní hnízda jsou nejméně 4 metry vysoko. Hnízda, jejichž stavba začala pod zemí, mohou být v květnu nebo červnu přesunuta na prostornější místo. První dělnice se objevují v dubnu a květnu, pohlavní jedinci pak mezi říjnem a prosincem. Vývoj z vajíčka po dospělého jedince trvá 41 až 43 dnů. Celý hnízdní cyklus je velmi dlouhý, jeden z nejdelších mezi sršni, a trvá až 9 měsíců. I z toho důvodu dosahují hnízda tohoto druhu často značných rozměrů, na výšku mohou mít až 90 cm, na šířku až 70 cm. V říjnu dosahuje počet jedinců v kolonii svého maxima. V průměru jde o 6 000 dělnic, nicméně obzvláště velká hnízda jich mohou mít najednou i 10 000. Celkově může velká kolonie vyprodukovat 37 600 dělnic, 4 000 samců a 3 400 plodných samic. Královny tohoto druhu někdy uzurpují hnízda sršní asijských a \"Vespa tropica\", a to tak, že odstraní (zřejmě zabijí) původní královnu a nastoupí na její místo (podobný sociální parazitismus byl zaznamenán u \"Vespa dybowskii\"). Nicméně k tomuto chování dosud chybějí podrobnější informace.\n\n\"Vespa basalis\" se stejně jako ostatní sršni živí různými typy sladkých šťáv a pro své larvy loví rozličné bezobratlé.\n\nTato sršeň je považována za velmi nebezpečnou, neboť disponuje silným jedem, který může způsobit otoky a někdy i vážné zdravotní problémy. Smrtná kapacita kolonie čítající 5 000 dělnic byla vypočítána na 675 kg myší váhy, tedy na 33 750 myší. \"Vespa basalis\", podobně jako téměř všechny druhy rodu \"Vespa,\" ráda napadá včely a je tak považována za nebezpečného včelího škůdce. Na druhou stranu její larvy a kukly patří mezi oblíbené pochoutky u některých komunit v Číně, Indii a na Tchaj-wanu.\n"}
{"id": "1524357", "url": "https://cs.wikipedia.org/wiki?curid=1524357", "title": "Diecéze Ondjiva", "text": "Diecéze Ondjiva\n\nDiecéze Ondjiva je diecéze římskokatolické církve, nacházející se v Angole.\n\nDiecéze zahrnuje provincii Cunene.\n\nBiskupským sídlem je město Ondjiva, kde se nachází hlavní chrám – Katedrála Nossa Senhora das Vitórias.\n\nRozděluje se do 16 farností. K roku 2016 měla 691 866 věřících, 33 diecézních kněží, 5 řeholních kněží, 8 řeholníků a 66 řeholnic. \n\nRoku 1906 byla zřízena Misie sui iuris Cunène.\n\nRoku 1942 byla misie zrušena.\n\nDne 10. srpna 1975 byla zřízena diecéze Pereira de Eça bulou \"Quoniam apprime\" papeže Pavla VI. a to z části území diecéze Nova Lisboa a diecéze Sá da Bandeira.\n\nDne 15. května 1979 byla diecéze dekretem \"Cum Excellentissimus\" Kongregace pro evangelizaci národů přejmenována na Ondjiva.\n\n\n"}
{"id": "1524370", "url": "https://cs.wikipedia.org/wiki?curid=1524370", "title": "Kohylnyk", "text": "Kohylnyk\n\nKohylnyk ( \"Когильник\", \"Cogâlnic\") nebo také Kunduk je řeka protékající Moldavskem a Ukrajinou. Má délku 243 km a rozlohu povodí 3910 km² (z toho 1380 km² leží na moldavském území). Pramení v okrese Nisporeni nedaleko vesnice Bursuk, teče Černomořskou nížinou k jihovýchodu a vlévá se do laguny Sasyk. Hlavními přítoky jsou Čaga a Čylihider. Kohylnyk protéká městy Hîncești, Cimișlia, Basarabeasca a Arcyz, na břehu řeky leží také klášter Hâncu. Krajina okolo horního toku je kopcovitá a zalesněná, na dolním toku řeka protéká stepní oblastí Budžaku.\n\nKohylnyk na svém toku překonává převýšení 230 metrů. Šířka řeky se pohybuje od jednoho do tří metrů, hloubka dosahuje maximálně 30 cm. Průměrný průtok činí 0,29 m³/s (historické maximum 6,47 m³/s a minimum 0,006 m³). V době tání sněhu řeka teče prudce, v horkém létě téměř vysychá.\n\nNázev řeky pochází podle jedné verze z výrazu kagan, podle druhé ze slova \"kegeln\" (turecky „tráva“). \n\n"}
{"id": "1524380", "url": "https://cs.wikipedia.org/wiki?curid=1524380", "title": "Druhá třicetiletá válka", "text": "Druhá třicetiletá válka\n\nDruhá třicetiletá válka je souhrnné označení pro období let 1914–1945 s odkazem na pojmenování konfliktů v letech 1618–1648 jako „třicetiletá válka“.\n\nModerní „třicetiletá válka“ popisuje neklidné období první poloviny 20. století, kdy se odehrály velké válečné konflikty jako první světová válka (1914–1918), ruská občanská válka (1917–1922), ukrajinsko-sovětská válka (1917–1921), polsko-sovětská válka (1919–1921), turecká válka za nezávislost (1919–1922), čínská občanská válka (1927–1949), druhá italsko-etiopská válka (1935–1936), španělská občanská válka (1936–1939), druhá čínsko-japonská válka (1937–1945) a druhá světová válka (1939–1945). V Evropě je stejné období nazýváno také širším pojmem „evropská občanská válka“ – i pod vlivem dalších občanských, pracovních a koloniálních konfliktů. Stejně ani třicetiletá válka nebyl souvislý válečný konflikt, ale období několika různých (a různě motivovaných) válečných konfliktů v různých oblastech (česko-falcká válka, dánská válka, švédská válka, švédsko-francouzská válka), které později historikové v rámci periodizace dějin vyhodnotili jako konflikt jediný.\n\nJádrem mnoha konfliktů byly problémy okolo Německa, vzestup nových ideologií – komunismu, fašismu a nacismu. Příčiny druhé světové války jsou spatřovány v následcích první světové války a nedokonale fungujícímu Versailleskému systému. Někteří historici však namítají, že kořeny druhé světové války leží spíš v následcích velké hospodářské krize.\n\nPojem poprvé použil tehdejší francouzský expremiér a pozdější prezident Charles de Gaulle v roce 1946 během projevu v Bar-le-Duc, kdy označil první i druhou světovou válku za jeden konflikt a meziválečné období za přechodný klid zbraní. Termín dále rozšířil britský premiér Winston Churchill v roce 1948.\n\n"}
{"id": "1524386", "url": "https://cs.wikipedia.org/wiki?curid=1524386", "title": "Islam (rozcestník)", "text": "Islam (rozcestník)\n\nIslam může označovat:\n\n\n\n"}
{"id": "1524387", "url": "https://cs.wikipedia.org/wiki?curid=1524387", "title": "Seznam dílů seriálu Batwoman", "text": "Seznam dílů seriálu Batwoman\n\nToto je seznam dílů seriálu \"Batwoman\". Americký dramatický televizní seriál \"Batwoman\" je vysílán od 6. října 2019 na stanici The CW. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />13<section end=\"ep\" /> dílů seriálu.\n\nDne 7. ledna 2020 televize The CW oznámila, že objednává druhou řadu seriálu.\n\n"}
{"id": "1524390", "url": "https://cs.wikipedia.org/wiki?curid=1524390", "title": "Seznam dílů seriálu Nancy Drew", "text": "Seznam dílů seriálu Nancy Drew\n\nSeznam dílů seriálu Nancy Drew může být:\n"}
{"id": "1524391", "url": "https://cs.wikipedia.org/wiki?curid=1524391", "title": "Killarney", "text": "Killarney\n\nKillarney (, doslova „trnkový kostel“) je město v hrabství Kerry v jihozápadním Irsku. Město leží na severovýchodním břehu jezera Lough Leane a je vstupní branou do národního parku Killarney \"(Killarney National Park)\". Město obývá 14 504 obyvatel (2016). Nachází se v něm katedrála Panny Marie, hrad Ross Castle, opatství Muckross \"(Muckross Abbey)\" a Killarneyská jezera \"(Lakes of Killarney)\". Město je oblíbené mezi turisty pro svou polohu na turistickém okruhu Ring of Kerry.\n\nV roce 2011 bylo vyhlášeno „nejčistším irským městem“.\n\n\n"}
{"id": "1524392", "url": "https://cs.wikipedia.org/wiki?curid=1524392", "title": "Jiviny", "text": "Jiviny\n\nRetenční nádrž Jiviny, někdy také Vodní dílo Jiviny, patří k nejvýznamnějším vodním stavbám na území Prahy. Vznikla v letech 1980–1984 jako protipovodňová ochrana spodní části Litovicko-Šáreckého potoka, aby zachycovala zejména přívalové vody z dešťové kanalizace v blízkých lokalitách. Je také využívána Českým rybářským svazem k chovu ryb a její blízké okolí je vhodné ke sportovním a rekreačním účelům.\n\nNádrž je průtočná, Litovický potok do ní na západě přitéká z nádrže Strnad pod Hostivicemi asi 100 m za mostem Pražského okruhu. Zemní sypaná hráz na východní straně je vysoká 5,5 m a dlouhá 288 m, takže nádrž může při povodních pojmout až 240 000 m vody a zatopit plochu až 118 000 m. Dešťové kanalizace z okolí jsou svedeny nejprve do dešťových usazovacích nádrží Dědina (na severní straně) a Jiviny (na jižní straně), ve kterých se voda zbaví hrubých nečistot a teprve pak odtéká do retenční nádrže.\n\nV letech 1998–2000 byla návodní strana hráze zpevněna drátokamennými matracemi, které měly zabránit abrazi. Toto řešení se neosvědčilo, drátěné koše brzy zkorodovaly a v roce 2008 byly odstraněny. Původní náplň košů byla ale použita jako kamenný pohoz.\n\nLevý, jižní břeh nádrže je upraven jako park s okrasnými dřevinami, dominují tu zejména různé druhy vrb. V části tohoto břehu od nádrže Dědina ke hrázi je povolen lov ryb.\n\nBiologicky hodnotnější je severní břeh, kde jsou porosty rákosu a trsy orobince. Hojně se tu vyskytují divoké kachny, labutě,slípka zelenonohá a potápka roháč, z obojživelníků skokan zelený, ropucha obecná i čolek obecný. V roce 2005 bylo v těsné blízkosti nádrže zjištěno přes 200 druhů motýlů.\n\nV roce 2014 byla na koruně hráze vysazena nová dubová alej.\n\n"}
{"id": "1524397", "url": "https://cs.wikipedia.org/wiki?curid=1524397", "title": "For Meditation (album)", "text": "For Meditation (album)\n\nFor Meditation je album slovenské beatové kapely For Meditation / The Meditating Four, kde skladby byly nahrané ve Slovenském rozhlase v roce 1969. a v roce 1970 nahráli skladby Javisko a Chmúrne mesto. Kapela podepisuje exkluzivní smlouvu s konkurenční firmou Panton, později se ukáže že toto rozhodnutí nebylo nejšťastnější. Natahuje se nahrávání ve studiu a slíbené vydání LP se nakonec neuskuteční. K vydání se dočkalo až v roce 2007 na albu Meditácie. V roce 2018 vyšlo jako LP. \n\nStrana A\n\nStrana B\n\n"}
{"id": "1524399", "url": "https://cs.wikipedia.org/wiki?curid=1524399", "title": "Čelakovského sady", "text": "Čelakovského sady\n\nČelakovského sady jsou veřejný park u historické budovy Národního muzea na Novém Městě v Praze. Rozkládají se mezi ulicemi, kterými vede Severojižní magistrála, tedy Legerovou a Wilsonovou. Má rozlohu 1,3 hektaru a leží na mírně svažující se ploše v nadmořských výškách 215 až 226 metrů.\n\nPřed výstavbou budovy muzea býval v místech Čelakovských sadů na zrušených hradbách jako součást Dlouhé promenády tzv. Malý park (jako Velký park byly nazývány Vrchlického sady). Po dokončení stavby budovy Národního muzea byl roku 1882 Malý park přebudován českým zahradním architektem Františkem Thomayerem. Na počest básníka Františka L. Čelakovského byl pojmenován jeho jménem. Severojižní magistrála budovaná v sedmdesátých letech minulého století park plošně redukovala a rozdělila ho celkem na dvě části.\n\nV rámci rekonstrukce budovy Národního muzea prošly Čelakovského sady v roce 2018 rekonstrukcí za 13 milionů korun. Při ní získaly novou dlažbu, mobiliář, bylo zasazeno zhruba sto tisíc rostlin a došlo k celkovému pročištění.\n\nV sadech se nachází také mramorová socha české divadelní herečky Otylie Sklenářové-Malé z roku 1933. Autorem sochy z bílého mramoru je sochař Ladislav Šaloun.\n\nRoste zde tzv. lípa svobody, kterou v roce 1990 společně zasadili Václav Havel a Alexandr Dubček.\n\n"}
{"id": "1524401", "url": "https://cs.wikipedia.org/wiki?curid=1524401", "title": "Příběhy ze Shakespeara", "text": "Příběhy ze Shakespeara\n\nPříběhy ze Shakespeara (1807, \"Tales from Shakespeare designed for the Use of Young People\") je kniha anglického romantického spisovatele Charlese Lamba a jeho sestry Mary Ann. Jedná se o převyprávění dvaceti, podle autorů knihy nejznámějších, divadelních her Williama Shakespeara přístupnou formou pro děti a mládež.\n\nKniha vznikla ve spolupráci Charlese Lamba a jeho starší sestry Mary Ann (1765-1847). Lamb se o svou sestru, která trpěla těžkou duševní chorobou (v záchvatu šílenství dokonce roku 1796 zabila jejich matku) pečlivě staral a podporoval její literární sklony. Společně s ní napsal několik knih a tato je z nich nejznámější. Lamb převyprávěl tragédie a jeho sestra komedie a pohádkové hry. Kniha však dlouho vycházela jen pod jeho jménem, aby byla Mary Ann ochráněna před nechtěnou publicitou. Kromě mnoha anglických vydání byla kniha přeložena do několika jazyků včetně češtiny.\n\nPrvní vydání knihy vyšlo v nakladatelství \"The Juvenile Library\" (\"Juvenilní knihovna\"), které pod psedonymem Thomas Hodgkins založil William Godwin. Kniha měla dva díly a obsahovala převyprávění následujících Shakespearových her (v závorce za názvem knihy je uveden autor převyprávění):\n\nV letech 1893-1894 bylo americké vydání knihy doplněno dalšími šestnácti příběhy od Harrisona S. Morrise (1856-1948) a vydáno ve čtyřech dílech pod názvem \"Tales from Shakespeare including those by Charles and Mary Lamb, with a continuation by Harrison S. Morris\".\n\nČeský pedagog a literární historik Jan Kabelík vydal roku 1899 knihu \"Povídky ze Shakespeara\" (Telč: Emil Šolc). Kniha obsahuje převyprávění devatenácti Shalespearových her a v její předmluvě se autor odvolává na Charlese Lamba a vysvětluje, proč svoje převyprávění pojal poněkud odlišně.\n\n"}
{"id": "1524405", "url": "https://cs.wikipedia.org/wiki?curid=1524405", "title": "Socha svatého Judy Tadeáše (Ptenín)", "text": "Socha svatého Judy Tadeáše (Ptenín)\n\nSocha svatého Judy Tadeáše se nachází u silnice v obci Ptenín v okrese Plzeň-jih. V roce 1993 byla prohlášena kulturní památkou České republiky.\n\nPlastika světce v podživotní velikosti stojí na podstavci, na kterém je datace 1770. Světec stojí v kontrapostu s nakročenou a pokrčenou pravou nohou. Levá ruka je ohnutá v lokti a položena na hrudi. V ohnuté pravé ruce drží desku s obrazem Kristovy tváře. Hlava je mírně natočena vpravo a trochu zakloněna. Barokní socha je zhotovena z pískovce. Masívní hranolový podstavec je odstupňován a je v něm nápis:\n\n"}
{"id": "1524406", "url": "https://cs.wikipedia.org/wiki?curid=1524406", "title": "Turistická značená trasa 2732", "text": "Turistická značená trasa 2732\n\nZ obce Sklabiňa] mírně stoupá Sklabinskou dolinou proti proudu Sklabinského potoka k rozcestí Mažiarky, odtud pěšinou pod vrchy Tisové a Končitý vrch nastoupává na vrch Jarabiná.\n"}
{"id": "1524407", "url": "https://cs.wikipedia.org/wiki?curid=1524407", "title": "Ostrov nad Ohří (nádraží)", "text": "Ostrov nad Ohří (nádraží)\n\nOstrov nad Ohří je železniční stanice v jihovýchodní části města Ostrov v okrese Karlovy Vary v Karlovarském kraji v těsné blízkosti řeky Bystřice. Leží na dvoukolejné elektrizované trati 140 (25 kV, 50 Hz AC). Před stanicí se nachází též městské autobusové nádraží.\n\nStaniční budova byla otevřena v rámci budování trati z Prahy přes Kladno a Rakovník do Chebu v rámci projektu propojení kladenské a severočeské důlní oblasti, financovaného a provozovaného soukromou společností Buštěhradská dráha (\"BEB\"). 9. listopadu 1871 byl s místním nádražím uveden do provozu celý nový úsek trasy z Března přes Prunéřov do Ostrova, o měsíc později byla zahájena doprava do Karlových Varů, odkud mohly vlaky pokračovat po již hotovém úseku až do Chebu. Vedle staniční budovy vyrostl též objekt nákladového nádraží.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Elektrický provoz na trati procházející stanicí byl zahájen 11. prosince 2005.\n\nNachází se zde dvě úrovňová oboustranná nástupiště, k příchodu k vlakům slouží přechody přes koleje.\n\n"}
{"id": "1524409", "url": "https://cs.wikipedia.org/wiki?curid=1524409", "title": "Židovská obec v Bzenci", "text": "Židovská obec v Bzenci\n\nŽidovská obec v Bzenci (německy dřive ), ve městě ležícím v okrese Hodonín (Jihomoravský kraj), byla jednou z největších židovských obcí na Moravě, zejména v 18. století.\n\nŽidovská komunita ve Bzenci, která existovala pravděpodobně již ve 14. století, je jednou z nejstarších židovských obcí na Moravě. Písemná svědectví o obci sahají ovšem jen do 16. století. Prvním doloženým rabínem byl Moyses ben Jicchak v roce 1589. Roku 1726 začal platit tzv. familiantský zákon, který omezoval počet židovských rodin a z nichž z každé se směl oženit pouze nejstarší syn. Tato nařízení však byla později opět uvolněna. V trestních případech podléhala židovská obec až do roku 1782 městu Bzenec, jinak však byla pod ochranou vrchnosti. Místní židovská obec patřila mezi největší na Moravě. V roce 1830 zde žilo 637 Židů a roku 1850 jejich počet přesáhnul devíti stovek. Prudký nárůst židovského obyvatelstva vedl také k rozšíření ghetta. V obci byla úřední řečí němčina, kterou se povětšině bzenečtí židé mezi sebou domlouvali. To vysvětluje statistiky z té doby, kdy je ve Bzenci uváděno 23 % německy mluvícího obyvatelstva. Také v židovské škole byla vyučovací řečí němčina. Na konci 19. století však došlo k poklesu židovské populace: Židé se raději stěhovali do větších měst v Čechách a také do Vídně, takže na začátku 20. století žilo ve Bzenci pouze 416 osob židovské víry.\n\nTento trend pokračoval i po rozpadu monarchie a založení samostatného Československa 1918. V roce 1919 došlo ke sloučení samostatné židovské obce s vlastním městem pod jedinou politickou obec a samostatná židovská správa, která zde existovala od roku 1852 zanikla. V roce 1930 čítalo židovské obyvatelstvo ve Bzenci pouze 138 osob. Mezi začleněním Sudet do Německé říše (2. října 1938) a okupací zbytku Československa 15./16. března 1939 došlo ke krátkodobému nárůstu židovské populace, když Židé z okupovaných území hledali ochranu na území ještě neobsazeného Československa.\n\nJiž 15. března 1939 do Bzence dorazily první německé vojenské útvary. 27. ledna 1941 pak došlo k hromadné deportaci všech Židů z města, a to nejprve do Uherského Brodu a poté 31. ledna 1943 do koncentračního tábora Terezín (transport Cp, ve kterém bylo celkově 837 osob), následně pak do vyhlazovacího tábora Auschwitz II (Auschwitz-Birkenau, česky Osvětim-Březinka; transport Cu, 1001 osob). Až na šest osob byli všichni Židé z Bzence ihned po příjezdu do Březinky zavražděni v plynových komorách. Konce druhé světové války se dožily pouze dvě osoby původem z Bzence.\n\nKromě obchodu s různým zbožím (i mimo město: Bzenec se nacházel na obchodní cestě z Brna do severních Uher) byli Židé úspěšní v pěstování vína na jižní Moravě (vlastnili přes 20 % vinic); věnovali se také pěstování ovoce a zeleniny, přibližně od roku 1850 praktikovali potravinářskou výrobu a pracovali jako řezníci. Kromě toho to byli řemeslníci: zabývali se sklenářstvím, kožešnictvím a krejčovstvím, byli také aktivní v hotelnictví.\n\nObyvatelstvo židovské komunity v Bzenci se vyvíjelo takto:\n\nVe Bzenci bili činní následující rabíni:\n\n"}
{"id": "1524411", "url": "https://cs.wikipedia.org/wiki?curid=1524411", "title": "Jean Bourdichon", "text": "Jean Bourdichon\n\nJean Bourdichon (cca 1457 Tours – 1521 tamtéž) byl francouzský iluminátor a oficiální malíř francouzského královského dvora konce 15. století a počátku 16. století, v době vlády Ludvíka XI., Karla VIII., Ludvíka XII. a Františka I. Stal se žákem Jeana Fouqueta, který před ním působil na královském dvoře. Jeho prostřednictvím získal vhled do italské renesance. \n\nVedle obrazů a iluminací vytvářel také mince a okenní vitráže. K nejznámějším dílům patří iluminace knih hodinek \"Livre d'heures de Louis XII\", zahájená po korunovaci Ludvíka XII. a \"Les Grandes Heures d'Anne de Bretagne\" (1503–1508), na zadání královny Anny Bretaňské. \n"}
{"id": "1524424", "url": "https://cs.wikipedia.org/wiki?curid=1524424", "title": "Rokycany (nádraží)", "text": "Rokycany (nádraží)\n\nRokycany je železniční stanice v centrální části okresního města Rokycany ve Plzeňském kraji nedaleko řeky Klabavy. Leží na elektrifikované trati 170 (25 kV, 50 Hz AC) a jednokolejné neelektrifikované trati 175. V těsné blízkosti budovy je umístěno městské autobusové nádraží. Ve městě se dále nachází železniční zastávka \"Rokycany předměstí\" (trať 175).\n\nStanice byla vybudována jakožto součást České západní dráhy (\"BWB\") spojující Bavorsko, Plzeň a nádraží na Smíchově (\"Praha-Západní nádraží\"), podle typizovaného stavebního návrhu. 14. října 1861 byl zprovozněn úsek trasy z České Kubice na provizorní nádraží ve Skvrňanech u Plzně (železniční most přes Radbuzu byl dokončen se zbytkem trati až následujícího roku), 14. července 1862 byla s místním nádražím slavnostně otevřena zbývající trasa do Prahy. Ve stanici vyrostla též lokomotivní vodárna.\n\n27. května 1869 otevřela důlní společnost \"Mirošovské kamenouhelné těžařstvo\" nákladní železniční vlečku do Mirošova, osobní doprava zde byla zavedena roku 1883. Oba typy dopravy zajišťovala \"BWB\". K prodloužení dráhy do Nezvěstic společností České obchodní dráhy a její napojení na železnici Dráhy císaře Františka Josefa (\"KFJB\") spojující Vídeň, České Budějovice a Plzeň došlo 1. srpna 1882, osobní vlaky začaly trať obsluhovat až roku 1889. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nZ důvodu nutnosti zvýšení přepravní kapacity stanice bylo koncem 20. let 20. století rozhodnuto o posunu areálu nádraží západním směrem blíže k centru města a tedy i o stavbě nové výpravní budovy (stará nebyla zbořena). Stavbu vyprojektovalo Ředitelství státních drah a provedly stavební firmy dr. J. Pštrose z Prahy a Štěpána Wolfa z Rokycan. Funkcionalistická budova byla slavnostně otevřena 21. května 1931, trať procházející stanicí byla tehdy zdvojkolejněna. Další stavební úpravy proběhly ve 2. polovině 20. století, a dále roku 2013.\n\nElektrická trakční soustava zde byla zprovozněna 5. června 1987.\n\nStanicí prochází Třetí železniční koridor, vede tudy dvoukolejná trať. V roce 2011 byla dokončena úprava nádraží na koridorové parametry: nachází se zde dvě vyvýšená krytá ostrovní nástupiště s podchodem, elektronickým informačním systémem a výtahy pro bezbariérový přístup, a jedno nástupiště hranové. Expresní spoje mohou stanicí projíždět rychlostí až 160 km/h, je zde zavedeno traťové zabezpečovací zařízení ESA 11, stanice je tak dálkově řízena z Centrálního dispečerského pracoviště Praha. Roku 2013 byla dokončena oprava a rekonstrukce staniční budovy a celého kolejiště. Podchodem je možné podejít kolejiště směrem do jižní části města.\n\n"}
{"id": "1524427", "url": "https://cs.wikipedia.org/wiki?curid=1524427", "title": "Humpolec (nádraží)", "text": "Humpolec (nádraží)\n\nHumpolec je dopravna D3 (někdejší železniční stanice) v jihozápadní části města Humpolec v okrese Pelhřimov v Kraji Vysočina nedaleko Cihelského rybníka. Leží na neelektrizované jednokolejné trati 237. Přibližně 300 metrů severně je umístěno městské autobusové nádraží.\n\n1. září 1894 otevřela společnost \"Místní dráha Německý Brod-Humpolec\" trať z Havlíčkova Brodu, kudy od roku 1870 procházela trať společnosti Rakouská severozápadní dráha (\"ÖNWB\") spojující primárně Vídeň a Berlín. Nově postavené nádraží v Humpolci zde vzniklo jako koncová stanice, dle typizovaného stavebního vzoru.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě nekrytá vnitřní jednostranná úrovňová nástupiště, k příchodu k vlakům slouží přechody přes koleje.\n\n"}
{"id": "1524428", "url": "https://cs.wikipedia.org/wiki?curid=1524428", "title": "Rožmitál pod Třemšínem (nádraží)", "text": "Rožmitál pod Třemšínem (nádraží)\n\nRožmitál pod Třemšínem je železniční stanice ve východní části města Rožmitál pod Třemšínem v okrese Příbram ve Středočeském kraji nedaleko soustavy rožmitálských rybníků. Leží na neelektrifikované trati 204 Březnice – Rožmitál pod Třemšínem, ve vzdálenosti asi jednoho kilometru od městského autobusového nádraží.\n\n11. června 1899 otevřela společnost \"Místní dráha Strakonice-Blatná-Březnice\" trať ze Strakonic, kudy od roku 1869 procházela společnosti Dráhy císaře Františka Josefa (\"KFJB\") spojující Vídeň, České Budějovice a Cheb, přes Blatnou a Březnici do Rožmitálu. Nově postavené nádraží zde vzniklo jako koncová stanice, dle typizovaného stavebního vzoru.\n\nProvoz vlaků byl zajišťován společností Císařsko-královské státní dráhy (\"kkStB\"). Po znárodnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy, po roce 1918 pak správu přebraly Československé státní dráhy.\n\nStanicí prochází neelektrifikovaná jednokolejná trať. Nachází se zde dvě hranová nekrytá nástupiště, k příchodu na nástupiště slouží přechody přes kolejiště.\n\n"}
{"id": "1524445", "url": "https://cs.wikipedia.org/wiki?curid=1524445", "title": "Charbinská polytechnická univerzita", "text": "Charbinská polytechnická univerzita\n\nCharbinská polytechnická univerzita () je univerzita v Čínské lidové republice. Její hlavní sídlo je v městském obvodě Nang-ang v Charbinu, hlavním městě provincie Chej-lung-ťiang, kde byla také v roce 1920 založena. Navíc má od roku 1985 pobočku ve Wej-chaji v provincii Šan-tung a od roku 2002 v Šen-čenu v provincii Kuang-tung.\n\nŠkola byla původně založena ve spolupráci s Ruskem, aby vzdělávala inženýry pro Čínskou dálněvýchodní dráhu, a byť prvním rektorem byl Číňan Sung Siao-lien, vyučovací řečí byla ruština a pro čínské studenty byly organizovány přípravné kurzy, v kterých se nejdříve naučili ruštině. Ruský vliv skončil po Japonské invazi do Mandžuska v roce 1931, kdy následně Sovětský svaz prodal v roce 1935 Čínskou dálněvýchodní dráhu i univerzitu za 140 miliónů jenů Mandžukuu, japonskému loutkovému státu na území Mandžuska.\n\nV letech 1969–1973 byla univerzita dočasně přesunuta do Čchung-čchingu v S’-čchuanu. Jednalo se o širší přesun mnoha mírových institucí do bezpečné vzdálenosti od čínsko sovětské hranice po čínsko-sovětských konfliktech v roce 1969.\n"}
{"id": "1524478", "url": "https://cs.wikipedia.org/wiki?curid=1524478", "title": "Šromák", "text": "Šromák\n\nPísník Šromák někdy nazývaný též Zámlýní je vodní plocha vzniklá po těžbě štěrkopísku o rozloze asi 4,3 ha, zhruba obdélníkovitého tvaru, nalézající se na severovýchodním okraji města Borohrádek v okrese Rychnov nad Kněžnou u silnice I/36 vedoucí z Borohrádku do obce Čestice. \n\nRybník je využíván pro sportovní rybolov a v létě pro koupání.\n"}
{"id": "1524479", "url": "https://cs.wikipedia.org/wiki?curid=1524479", "title": "Walter Villa", "text": "Walter Villa\n\nWalter Villa (13. srpna 1943, Castelnuovo Rangone – 18. června 2002, Modena) byl italský motocyklový závodník. Čtyřikrát se stal mistrem světa v závodech silničních motocyklů, třikrát v kategorii do 250 kubických centimetrů (1974, 1975, 1976) a jednou v kategorii do 350 kubických centimetrů (1976). Všechny tituly získal v týmu Harley-Davidson (bývalý tým Aermacchi). Celkem vyhrál 24 závodů Velké ceny, na jejích okruzích jezdil v letech 1967–1980.\n\nK závodění ho přivedl jeho starší bratr Francesco, který byl také závodníkem, ale později zejména motocyklovým konstruktérem a postavil pro bratra i některé závodní stroje.\n\nV roce 1973 se Walter zapletl do hromadné havárie dvěstěpadesátek na okruhu v Monze, během níž zahynuli Jarno Saarinen a Renzo Pasolini. V první chvíli média informovala, že zemřel i Walter Villa, ale zpráva byla později dementována, utrpěl jen vážné zranění hlavy. Také informace, že havárii způsobila olejová skvrna právě z jeho motocyklu, z předcházejícího závodu třistapadesátek, byla nakonec vyvrácena.\n\nPro svou mírnou a smířlivou povahu byl přezdíván Reverend. Enzo Ferrari ho nazval „Niki Laudou na dvou kolech“, čímž chtěl zdůraznit, že je to jezdec, který při závodě přemýšlí, „jezdí hlavou“. Po skončení závodní kariéry se stal trenérem. Zemřel na infarkt v 59 letech. Každým rokem se v Modeně koná závod Memoriál Waltera Villy k uctění jeho památky.\n"}
{"id": "1524480", "url": "https://cs.wikipedia.org/wiki?curid=1524480", "title": "Tricastin", "text": "Tricastin\n\nTricastin je oblast ve Francii, ležící na řece Rhôně na hranici metropolitních regionů Auvergne-Rhône-Alpes a Provence-Alpes-Côte d'Azur. Největším městem je Saint-Paul-Trois-Châteaux (ve starověku \"Augusta Tricastinorum\"), historicky významnými sídly jsou také Pierrelatte a Bollène. Nadmořská výška se pohybuje mezi 50 a 450 metry.\n\nRegion je pojmenován podle původních obyvatel z ligurského kmene Tricastini, i když lidová etymologie odvozuje název z latinského \"tricastinorum\" („ve třech hradech“). Díky vápencovým skalám je známý také jako „země bílého kamení“ (pays de la pierre blanche).\n\nTricastin má středozemní podnebí, je proslulý vinařstvím (ochranná známka Coteaux du Tricastin) a sběrem lanýžů. V roce 1980 zde byla uvedena do provozu Jaderná elektrárna Tricastin. Výrobě energie slouží také přehrada Donzère-Mondragon. Územím prochází dálnice A7. Vyhledávanou turistickou atrakcí je renesanční zámek v Grignanu.\n"}
{"id": "1524481", "url": "https://cs.wikipedia.org/wiki?curid=1524481", "title": "Sousoší Nejsvětější Trojice (Borohrádek)", "text": "Sousoší Nejsvětější Trojice (Borohrádek)\n\nSousoší Nejsvětější Trojice se nalézá v městečku Borohrádek na ulici T. G. Masaryka u budovy fary.\nPískovcové pozdně barokní sousoší Nejsvětější Trojice bylo zhotoveno roku 1764 na náklady fundátora Josefa Karla Skály a původně stávalo na křižovatce cest a posléze bylo v roce 1980 přemístěno na stávající umístění ke zdi u fary v Borohrádku. Autorem sousoší byl český rokokový sochař Jakub Teplý.\nDějiny\n\nSousoší Nejsvětější Trojice tvoří na pískovcovém stupni umístěný do výše zužující se pilíř s postranními volutovými křídly zakončený výrazně profilovanu římsou, na které je umístěno sousoší Nesvětější Trojice představované vpravo sedící stařeckou postavou Boha Otce s atributem zeměkoule a vlevo sedícím Ježíšem Kristem držícím v ruce kříž. Nad jejich hlavami se vznáší v podobě holubice Duch Svatý obklopený kruhovou svatozáří, která je, stejně jako holubice, železná.\n\n"}
{"id": "1524482", "url": "https://cs.wikipedia.org/wiki?curid=1524482", "title": "Mistrovství světa v silniční cyklistice juniorek - časovka jednotlivců", "text": "Mistrovství světa v silniční cyklistice juniorek - časovka jednotlivců\n\nMistrovství světa UCI v silniční soutěži – časovka juniorek je každoroční mistrovství světa v závodech silničních kol, organizované světovým řídícím orgánem, Union Cycliste Internationale . Akce byla poprvé spuštěna v roce 1995.\nZdroj\n"}
{"id": "1524486", "url": "https://cs.wikipedia.org/wiki?curid=1524486", "title": "Sousoší Panny Marie (Borohrádek)", "text": "Sousoší Panny Marie (Borohrádek)\n\nPískovcové sousoší Panny Marie se nalézá na náměstí městečka Borohrádek v okrese Rychnov nad Kněžnou. Sousoší Panny Marie pochází z roku 1761 a je dílem českého barokního sochaře Jakuba Teplého.\n\nPískovcová pozdně barokní socha Panny Marie Immaculaty, adorované dvěma andílky sestává z hranolového soklu umístěného na třech pískovcových stupních. Na soklu je umístěn pilíř s volutovými křídly zakončený římsou na které je dvoudílném soklíku umístěna socha Panny Marie Immaculaty stojící na zeměkouli obtočené hadem s tělem esovitě prohnutým a oděným do dlouhého pláště. Po levé a pravé straně sochy Immaculaty je umístěna vždy jedna soška okřídleného andílka, držícího rokajovou kartuš se znakem.\n\n"}
{"id": "1524487", "url": "https://cs.wikipedia.org/wiki?curid=1524487", "title": "Samuel Mühsam", "text": "Samuel Mühsam\n\nSamuel Mühsam (22. května 1837, Gorzów Śląski [tehdy Landsberg, provincie Pruské Slezsko] – 20. února 1907 Štýrský Hradec) byl rabínem v Postoloprtech, Znojmě, Bzenci a ve Štýrském Hradci.\n\nSamuel Mühsam navštěvoval gymnázium v Opolí a studoval poté m. j. klasickou filozofii ve Vratislavi a Vídni, promoval 1864 v Lipsku; ve Vratislavi zřejmě navštěvoval i Židovský teologický seminář a získal zde rabínskou ordinaci. Během svého pobytu ve Vídni studoval Mühsam v midraši, založeném rabínem a učencem Adolfem Jellinkem, a kázal v městském okrese Ottakring.\n\nRoku 1865 se Mühsam stal rabínem v Postoloprtech, roku 1870 ve Znojmě, kde současně vyučoval francouzštinu na reálce, roku 1872 pak rabínem ve Bzenci, odkud roku 1877 odešel do Štýrského Hradce, kde ve funkci rabína působil až do své smrti 30 let. V rámci tamější židovské náboženské obce (používaný název: \"Israelitische Kultusgemeinde in Graz\") se Mühsam zasloužil o získání finančních prostředků na stavbu (staré) synagogy, založil tam spolek žen, byl protektorem spolku „Humanitas“, náměstkem prezidenta výboru pro zřízení nemocnice a hřbitova v blízkém Gleichenbergu, dále zde založil spolek na podporu chudých a byl soudním tlumočníkem hebrejštiny.\n\nSamuel Mühsam je autorem následujících publikací:\nSamuel Mühsam dále publikoval v mnohých židovských i nežidovských časopisech.\n\nSamuel Mühsam pocházel ze slezsko-hořovské rodiny Mühsamů. Jeho rodiče byli Moritz Mühsam a Charlotte Mühsam, rozená Schweitzer. Jeho mladší bratr Siegfried měl více dětí, m.j. i syna Ericha. Tento známý anarchista, spisovatel a básník, který byl zavražděn nacisty, byl tedy rabínovým synovcem.\n"}
{"id": "1524489", "url": "https://cs.wikipedia.org/wiki?curid=1524489", "title": "Otto Berger", "text": "Otto Berger\n\nOtto Berger, křtěný Otto Václav (4. ledna 1873 Slatina nad Úpou – 29. června 1897 Machov), byl český violoncellista, člen Českého kvarteta a hudební skladatel.\n\nNarodil se v podkrkonošské obci Slatina nad Úpou do rodiny řídícího učitele Jana Bergera a jeho ženy Anny rozené Řepkové. Vyrůstal v prostředí, kde se ve značné míře pěstovala literatura a umění hudební, neboť Ottova matka pocházela ze starého muzikantského a kantorského rodu Řepků. Hrála znamenitě na klavír a zpívala alt. Otta měl dva bratry, Viléma a Karla, kteří byli rovněž znamenitými hudebníky. Ze Slatiny se v roce 1877 celá rodina přestěhovala do Machova, kde roku 1878 začal Otta navštěvovat obecnou školu. Výuku německého jazyka absolvoval v Božanově a následně nastoupil do německého řádového gymnazia benediktinů v Broumově. Již tehdy hrál znamenitě na violoncello a doplňoval rodinné trio - bratr Vilém hrál na klavír, Karel na housle. V letech 1885-1892 studoval na pražské konzervatoři, zprvu hru na violoncello pod vedením Františka Hegenbartha a Hanuše Wihana a následně skladbu a hudební teorii u Josefa B. Förstra, Karla Steckera, Karla Knittla a také u Antonína Dvořáka.\n\nV roce 1892 vytvořil Otto Berger spolu se svými přáteli Josefem Sukem, Oskarem Nedbalem a Karlem Hoffmannem první České kvarteto, které koncertovalo s velikým úspěchem v Praze, na českém venkově a roku 1893 i ve Vídni a později v dalších evropských městech. V rozkvětu sil se u Otty Bergera projevila tuberkulóza, marně se léčil v lázních Dušníky v Kladsku a tyrolských lázních v Griesu. Po onemocnění jeho místo v souboru převzal Hanuš Wihan. Na sklonku života byl ještě jmenován profesorem pražské konzervatoře, ale úřad již nenastoupil. Zemřel roku 1894 v Machově a byl pohřben na hřbitově v Náchodě.\n\nOtto Berger byl autorem několika skladeb pro violoncello (Večerní písně, Andante), napsal také řadu dalších skladeb např. pro flétnu a klavír (Polonaisa), pro malý orchestr (Suite orientale)a další.\n\n\n"}
{"id": "1524490", "url": "https://cs.wikipedia.org/wiki?curid=1524490", "title": "Lešanský", "text": "Lešanský\n\nAdjektivum lešanský se může vztahovat k:\n\n\n\n"}
{"id": "1524493", "url": "https://cs.wikipedia.org/wiki?curid=1524493", "title": "Kříž v Borohrádku", "text": "Kříž v Borohrádku\n\nKříž se nalézá na křižovatce Havlíčkovy a Tyršovy ulice v městečku Borohrádek v okrese Rychnov nad Kněžnou.\n\nKrucifix pocházející ze sochařské dílny sochařů Mielnických z Vamberka je datován chronogramem v nápisu do roku 1825.\n\nNa hranolovém soklu je umístěn pilíř s volutovými křídly zakončený prohnutou římsou, na které je umístěn sokl v podobě skály s lebkou a hadem. Na skále stojí na menším soklíku kříž s korpusem Krista oděného pouze do bederní roušky. Na přední straně pilíře je umístěna reliéfní kartuš s nápisem: Ó WY WSICKNI, / KTEŘÍŽ JDETE / OKOLO, POZORUJTE, / JESTLI BOLEST, / JAKO BOLEST MÁ. / IER. 1. 12. /\n\n"}
{"id": "1524498", "url": "https://cs.wikipedia.org/wiki?curid=1524498", "title": "Mistrovství světa v silniční cyklistice juniorek - silniční závod", "text": "Mistrovství světa v silniční cyklistice juniorek - silniční závod\n\nZdroj\n"}
{"id": "1524499", "url": "https://cs.wikipedia.org/wiki?curid=1524499", "title": "Kříž v Nádražní ulici v Borohrádku", "text": "Kříž v Nádražní ulici v Borohrádku\n\nPískovcový kříž se nalézá v Nádražní ulici v městečku Borohrádek v okrese Rychnov nad Kněžnou.\n\nNa hranolovém soklu je umístěn pilíř zakončený římsou, na které je umístěn menší sokl, na kterém stojí kříž s korpusem Krista oděného pouze do bederní roušky. Na přední straně pilíře je umístěna reliéfní kartuše s nápisem: ó Wy WšICknI kteřIž gDete okoLo,pozorugte gestLI boLest gako boLest Ma.Ier:1.12.\n"}
{"id": "1524504", "url": "https://cs.wikipedia.org/wiki?curid=1524504", "title": "Ilko Hutník", "text": "Ilko Hutník\n\nIlko Hutník (11. srpna 1918 Trostěnice – 2. dubna 1990 Třebíč) byl český voják a železničář. V druhé světové válce bojovala ve stejné jednotce jako on i jeho budoucí manželka Marie Hutníková. \n\nIlko Hutník se narodil v roce 1918 v Trostěnici na Zakarpatské Ukrajině, jeho otec byl lesník, matka v domácnosti. Brzy po narození Ilka Hutníka mu zemřeli oba rodiče a tak on i jeho sourozenci měli složité dětství. Roku 1938 se vyučil v Mukačevě kovářem a následně nastoupil do československé armády, kdy byl přidělen do Košic, tam působil až do rozpuštění armády v březnu 1939. Po rozpuštění armády se nechtěl vrátit zpět na okupované Zakarpatí a tak odešel do Polska, kde byl spolu s dalšími 75 lidmi internován až do příchodu sovětských vojsk. Sověti jej převezli do internace do pracovního tábora ve Starobělsku a následně do pracovního tábora ve Vladivostoku. \n\nRoku 1942 vstoupil do československé vojenské jednotky v Buzuluku a nastoupil na dělostřelecký a spojařský výcvik. Bojoval v 1. československém armádním sboru, mimo jiné i v Dukelském průsmyku, kde byl těžce zraněn. Byl umístěn do nemocnice v Baku a následně ve Tbilisi. I přes uznanou invaliditu požádal o zpětné zařazení do armády, byl převelen do Humenného, kde působil jako polní četník. Brzy se však vrátil zpět do 1. československého armádního sboru, kde působil opět jako spojař a 10. května 1945 projel s jednotkou vítězně i Třebíčí. \n\nPo skončení druhé světové války obdržel Československý válečný kříž 1939, medaili Za pobědu nad Germanijej a další vyznamenání. Také nastoupil do osobní stráže generála Ludvíka Svobody (bojovali spolu ve stejné jednotce), ale roku 1946 pak byl propuštěn z armády. Nastoupil jako dozorce do věznici v Plzni-Borech a roku 1948 byl propuštěn vzhledem ke své invaliditě. V roce 1951 se přestěhoval do Třebíče, kde pracoval u dráhy jako dělník a později i průvodčí či vlakvedoucí. Zemřel v roce 1990.\n"}
{"id": "1524505", "url": "https://cs.wikipedia.org/wiki?curid=1524505", "title": "Hannes Þór Halldórsson", "text": "Hannes Þór Halldórsson\n\nHannes Þór Halldórsson (* 27. dubna 1984 Reykjavík) je islandský fotbalový brankář a filmový režisér.\n\nJe odchovancem klubu Íþróttafélagið Leiknir, v roce 2007 začal chytat nejvyšší soutěž Úrvalsdeild za Fram Reykjavík. V roce 2011 vyhrál s klubem Knattspyrnufélag Reykjavíkur ligu i islandský fotbalový pohár, v roce 2012 obhájil pohárové vítězství a vyhrál islandský fotbalový superpohár.\n\nPracoval jako režisér pro společnost Sagafilm. Natočil hraný film \"Leynilögga\" a videoklip k písni „Never Forget“, s níž Gréta Salóme Stefánsdóttir a Jón Jósep Snæbjörnsson reprezentovali Island na Eurovision Song Contest 2012. Filmařskou kariéru přerušil v roce 2013, kdy přijal profesionální angažmá v norském klubu Sandnes Ulf. V roce 2018 natočil klip pro firmu Coca-Cola, který byl nominován na nejlepší islandskou reklamu roku.\n\nV islandské reprezentaci debutoval v roce 2011 a nastoupil za ni v 63 mezistátních zápasech. Byl gólmanskou jedničkou na mistrovství Evropy ve fotbale 2016, kde Islanďané překvapivě postoupili do čtvrtfinále, i na mistrovství světa ve fotbale 2018, kde jeho tým skončil po třech zápasech v základní skupině. Halldórsson se výrazně zasloužil o remízu 1:1 s Argentinou, když v 64. minutě utkání zlikvidoval pokutový kop Lionela Messiho a byl vyhlášen nejlepším hráčem zápasu.\n\nV roce 2019 se z rodinných důvodů vrátil na Island a přijal angažmá v klubu Valur.\n\n\n"}
{"id": "1524508", "url": "https://cs.wikipedia.org/wiki?curid=1524508", "title": "Walter Major", "text": "Walter Major\n\nWalter Major je označení pro řadu leteckých motorů vyráběných firmou Walter. \n\n"}
{"id": "1524510", "url": "https://cs.wikipedia.org/wiki?curid=1524510", "title": "Walter Minor", "text": "Walter Minor\n\nWalter Minor je označení pro řadu leteckých motorů vyráběných firmou Walter. \n\n\n"}
{"id": "1524512", "url": "https://cs.wikipedia.org/wiki?curid=1524512", "title": "Čtyři teorie tisku", "text": "Čtyři teorie tisku\n\nČtyři teorie tisku jsou normativní teorie z roku 1956, vytvořená sociology a mediálními teoretiky Fredem Siebertem, Theodorem Petersonem a Wilburem Schrammem; popisuje, jak fungují různé světové mediální systémy. Teorie rozdělení světa do této podoby byla následně překonána italskými teoretiky médií Hallinem a Manicim, kteří v roce 2004 představili komparativní analýzu tří typů mediálních systémů v postmoderním světě. \n\n\n\n\n\nMediální teoretik Denis McQuail doplnil normativní teorie o další dvě:\n\n"}
{"id": "1524513", "url": "https://cs.wikipedia.org/wiki?curid=1524513", "title": "Boží muka (Ptenín)", "text": "Boží muka (Ptenín)\n\nBoží muka se nacházejí u silnice na Merklín v obci Ptenín, okres Plzeň-jih. Drobná stavba byla v roce 1997 prohlášena kulturní památkou České republiky. \n\nMezi dvěma stromy se nacházela boží muka pravděpodobně z 19. století. \n\nNa kamenném čtvercovém podstavci, který byl později koncem 20. století obetonován, je posazen omítaný hranolový sloupek, zděný z cihel. V bočních stěnách kaplicového nástavce jsou niky se segmentovým záklenkem. Nástavec je ukončen sedlovou stříškou z pálených tašek (bobrovky) s tympanonem ve štítě. Boží muka jsou členěna průběžnou římsou, korunová římsa je profilovaná. \n\nBoží muka byla opravena v roce 2018, kdy došlo též k odstranění betonového soklu. Taktéž byly odstraněny stromy, které svými kořeny stavbu poškozovaly. \n\n\n"}
{"id": "1524519", "url": "https://cs.wikipedia.org/wiki?curid=1524519", "title": "Buranovské babičky", "text": "Buranovské babičky\n\nBuranovské babičky (rusky Бурановские Бабушки, udmurtsky Брангуртысь песянайёс) je pěvecký soubor založený v sedmdesátých letech dvacátého století ve vesnici Buranovo, která leží v ruské autonomní republice Udmurtsko 30 km od hlavního města Iževska. Věk zpěvaček se pohybuje okolo sedmdesáti let, jejich repertoár zahrnuje udmurtský folklór i světové hity pop music a rocku, vystupují v lidových krojích. Se zpěvačkou Varvarou nahrály píseň «А не пойду замуж я». Skupina reprezentovala Rusko na Eurovision Song Contest 2012 v Baku se skladbou «Party for Everybody», kde skončila ve finále na druhém místě. Peníze, které získaly za účast v soutěži, členky souboru věnovaly na vybudování kostela ve své obci. Buranovským babičkám byl udělen titul národních umělkyň Udmurtské republiky. \n\n\n"}
{"id": "1524523", "url": "https://cs.wikipedia.org/wiki?curid=1524523", "title": "Pierluigi Marzorati", "text": "Pierluigi Marzorati\n\nPierluigi \"Pierlo\" Marzorati (* 12. září 1952, Figino Serenza) je bývalý italský basketbalista. Hrával na pozici rozehrávače. S italskou reprezentací získal stříbrnou medaili na olympijských hrách v Moskvě roku 1980 a vyhrál mistrovství Evropy v roce 1983. Z mistrovství Evropy má i tři bronzy (1971, 1975, 1985). S italským klubem Pallacanestro Cantù (v němž drží rekord v délce působení, hrál zde v letech 1969–1991) dvakrát vyhrál Pohár mistrů evropských zemí (1982, 1983), čtyřikrát Pohár vítězů pohárů (1977, 1978, 1979, 1981) a stejně tak čtyřikrát Koračův pohár (1973, 1974, 1975, 1991). V roce 1976 byl vyhlášen nejlepším basketbalistou Evropy v anketě Mr. Europa. V roce 1991 byl zařazen mezi 50 největších hráčů historie basketbalu organizovaného Mezinárodní basketbalovou federací (tedy mimo NBA). Roku 2007 byl uveden do Síně slávy Mezinárodní basketbalové federace, jako první Ital v historii.\n"}
{"id": "1524530", "url": "https://cs.wikipedia.org/wiki?curid=1524530", "title": "Marguerite Bays", "text": "Marguerite Bays\n\nMarguerite Bays (8. září 1815, Siviriez – 27. června 1879) byla švýcarská františkánská terciářka, mystička a stigmatička. Katolická církev jí uctívá jako svatořečenou.\n\nNarodila se 8. září 1815 v Siviriezu jako druhá ze sedmi dětí Pierra-Antoine Bays a Josephine Morel. Vyrůstala v silném věřící farmářské rodině. V mládí začala působit jako švadlena.\n\nNikdy se nevdala a svůj život oddala službě lidem. Starala se o nemocné, děti a mladé ženy. Je známo, že žila hluboce silný duchovní život. Velice uctívala Pannu Marii a strávila hodně času v modlitbě před Nejsvětější svátostí. Roku 1860 vstoupila do Sekulárního františkánského řádu.\n\nKdyž ji bylo 35 let onemocněla rakovinou střev. Poté co vzývala Pannu Marii byla 8. prosince 1854 zázračně uzdravena. V tento den papež Pius IX. ustanovil a potvrdil dogma o Neposkvrněném početí Panny Marie. Od této doby se jí objevila stigmata a každý pátek měla extáze, ve kterých viděla ukřižování Krista.\n\nZemřela 27. června 1879 ve 3 hodiny ráno.\n\nProces byl zahájen roku 1929 a to v arcidiecézi Lausanne-Ženeva-Fribourg. Dne 10. července 1990 uznal papež Jan Pavel II. její hrdinské ctnosti. Dne 23. prosince 1993 uznal papež zázrak na její přímluvu. Blahořečena byla 29. října 1995.\n\nDne 15. ledna 2019 uznal papež František druhý zázrak na její přímluvu. Svatořečena byla 13. října 2019.\n\n"}
{"id": "1524531", "url": "https://cs.wikipedia.org/wiki?curid=1524531", "title": "Normativní modely médií", "text": "Normativní modely médií\n\nNormativní modely médií jsou rámcem pro veškeré teorie, které se zabývají studiem médií. Některé normativní teorie se mohou navzájem překrývat, jinde rozcházet. S jedním typem dělení normativních teorií přišel mediální analytik Denis McQauil:\n\n"}
{"id": "1524540", "url": "https://cs.wikipedia.org/wiki?curid=1524540", "title": "Masarykovo náměstí (Přeštice)", "text": "Masarykovo náměstí (Přeštice)\n\nMasarykovo náměstí je hlavní náměstí města Přeštice. Náměstí je ze všech stran obklopené zástavbou domů, z nichž je význačná radnice a budova Kulturního a komunitního centra Přeštice. Plocha náměstí je rozdělena na tři části: severní část slouží pro parkování a autobusovou dopravu (zastávka \"Přeštice, nám\".), prostřední je dlážděná s kašnou a v jižní části je parková úprava. Při východní straně prochází silnice I/27. Na náměstí se nachází pětice přeštických kulturních památek (čtyři sochy a jedna budova).\n\nZ náměstí vycházejí na západ Komenského a Červenkova ulice, na severovýchod Rybova ulice, na východ Veleslavínova, Jungmannova a Mlýnská ulice a na jih Hlávkova ulice.\n\nNáměstí bylo 3. června 1930 pojmenováno Masarykovo náměstí. Po komunistickém převratu bylo přejmenováno na Gottwaldovo náměstí. 1. února 1990 se mu vrátil název Masarykovo náměstí.\n\nNa náměstí se nachází pět soch a jeden pomník obětem druhé světové války. Do roku 1981 zde stálo hodnotné sousoší svatého Benedikta z Nursie, sokl zničeného díla je dnes v lapidáriu na radnici.\n\nZ budov na náměstí je jedna, přeštická spořitelna, chráněna jako kulturní památka. Dále je zde např. budova radnice, sídlí zde kulturní a informační centrum s kinem a sálem, pošta, městská i státní policie, pivovar atd.\n\n"}
{"id": "1524542", "url": "https://cs.wikipedia.org/wiki?curid=1524542", "title": "Tierra de Campos", "text": "Tierra de Campos\n\nTierra de Campos (\"Země polí\") je rozsáhlá úrodná rovina na španělské Mesetě, ležící na území provincií Palencia, Valladolid, Zamora a León. Zaujímá rozlohu okolo 4500 km² (přesné hranice nejsou oficiálně vymezeny) a má asi 130 000 obyvatel, z nichž většina žije ve městě Palencia, zatímco venkov se vylidňuje. Významným sídlem je i Medina de Rioseco, jejíž historické centrum je památkovou rezervací. Nadmořská výška regionu se pohybuje okolo 720 m. Podnebí je kontinentální, s horkými léty a mrazivými zimami.\n\nNejdůležitějšími vodními toky v Tierra de Campos jsou Sequillo a Valderaduey. Oblastí prochází Canal de Castilla, který byl vybudován na přelomu osmnáctého a devatenáctého století jako dopravní tepna, je však využíván především k zavlažování polí. Na bohatých jílovitých půdách se pěstuje převážně pšenice setá, ječmen setý a čočka jedlá. Rozvinutá je i živočišná výroba (ovce, prasata, holubi). Ekonomická orientace se projevila i na místní architektuře – krajině dominují četné mlýny, sýpky a holubníky. Chráněným územím jsou Lagunas de Villafáfila, kde žije největší světová populace dropa velkého.\nPůvodními obyvateli byli příslušníci keltského kmene Vaccaei, na počátku středověku kraj ovládli Vizigóti a později ležela Tierra de Campos na hranici mezi křesťanskými a muslimskými státy. V novověku byla označována za obilnici Španělska. Nejsevernější části regionu prochází Svatojakubská cesta.\n\nDavid Trueba zasadil do oblasti děj svého stejnojmenného románu, vydaného roku 2017. \n\n"}
{"id": "1524543", "url": "https://cs.wikipedia.org/wiki?curid=1524543", "title": "Kationtová polymerizace", "text": "Kationtová polymerizace\n\nKationtová polymerizace je druh polymerizační reakce, při které kationtový iniciátor přenáší náboj na monomer, který se tak stává reaktivním; tento monomer následně reaguje s ostatními monomery, čímž se utváří polymer.\nKationtová polymerace probíhá u alkenů s navázanými skupinamo dodávajícími elektrony a také u heterocyklických sloučenin. Podobně jako u aniontových adičních polymerizací je velmi citlivá na to, jaké rozpouštědlo se použije. Schopnost rozpouštědla tvořit volné ionty totiž určuje reaktivitu během kationtové propagační fáze.\n\nKationtová polymerace se využívá k výrobě polyisobutylenu a poly(\"N\"-vinylkarbazolu) (PVK).\n\nMonomery podléhající kationtové polymerizaci mohou být dvojího typu: alkenové a heterocyklické monomery. U obou druhů monomerů reakce probíhá pouze tehdy, je-li výhodná z termodynamického hlediska; u alkenů totiž probíhá izomerizace na dvojné vazbě, u heterocyklů kvůli napětí cyklu a někdy také izomerizaci opakujících se jednotek. Monomery pro kationtovou polymerizaci jsou nukleofily a v průběhu reakce tvoří stabilní kationty.\n\nKationtová polymerace probíhá u těch alkenů, které mají substituenty dodávající elektrony; tyto skupiny udělají z alkenu dostatečně silný nukleofil na to, aby atakoval elektrofilní iniciátory narůstání polymerového řetězce a zároveň musí být schopné stabilizovat vznikající elektrický náboj kationtu pro další průběh reakce. Níže jsou zobrazeny některé alkenové monomery sestupně podle své reaktivity; skupiny obsahující heteroatom vyvolávají vyšší reaktiitu než alkylové a arylové skupiny. Reaktivita karbeniového iontu je opačná oproti reaktivitě monomeru.\n\nHeterocyklické sloučeniny polymerizovatelné kationtovou polymerizací jsou laktony, laktamy a cyklocké aminy. Při adici iniciátoru z cyklických monomerů vznikají lineární polymery. Na reaktivitu heterocyklických monomerů má vliv výše napětí v cyklu. Monomery s vysokým napětím cyklu, jako je například oxiran, jsou reaktivnější než 1,3-dioxepany, u kterých je toto napětí výrazně menší. Cykly obsahující šest nebo více atomů se polymerizují hůře, jelikož mají nižší kruhové napětí.\n\nPrvním krokem kationtové polymerace je iniciace. Během ní se vytvoří karbeniový ion. Druhý ion by neměl být nukleofilní, protože by pak došlo k&bsp;samovolné terminaci reakce. Lze použít mnoho různých iniciátorů, u některých z nich je k provedení reakce nutná přítomnost koiniciátoru.\n\nJako iniciátory kationtové polymerizace lze použít silné protické kyseliny. K vytvoření dostatečného množství kationtů je potřeba vysoká koncentrace kyseliny. Vytvořený protiion (A) musí být slabě nukleofilní, aby se zabránilo předčasné terminaci reakcí s protonovaným alkenem. Běžně se používají kyselina fosforečná, sírová a fluor- a trifluormethansulfonová Při použití těchto iniciátorů vznikají pouze polymery s malou molekulovou hmotností.\n\nLewisovy kyseliny jsou nejčastěji používanými katalyzátory kationtových polymerací. Nejvíce se používají chlorid cíničitý (SnCl), chlorid hlinitý (AlCl.\nV závislosti na své molekulové hmotnosti se tyto polymery mohou používat mimo jiné jako lepidla, tmely a plastifikátory.\n\nDalší látky získatelné kationtovou polymerizací jsou homopolymery a kopolymery terpenů, jako například pinenů, které se používají jako lepidla.\n\nHeterocyklické sloučeniny, například 1,3,5-trioxan, se polymerují společně s malými množstvími ethylenoxidu za vzniku krystalických polyoxymethylenových plastů.\n\nHomopolymerizace alkylvinyletherů lze dosáhnout pouze skrz kationtovou polymerizaci.\n\n"}
{"id": "1524545", "url": "https://cs.wikipedia.org/wiki?curid=1524545", "title": "Kalvárie z kaple Dumlosů", "text": "Kalvárie z kaple Dumlosů\n\nKalvárie z kaple Dumlosů (před 1400) je polychromovaná dřevořezba připisovaná Mistru Týnské Kalvárie. Byla zhotovena pro soukromou kapli rodiny Dumlosů v kostele sv. Alžběty ve slezské Vratislavi. Nyní je součástí sbírky Národního muzea ve Varšavě.\nSousoší Ukřižovaného Krista s Pannou Marií a sv. Janem Evangelistou z lipového dřeva, s novější polychromií. Výška soch - Ukřižovaný 98 cm, Jan Evangelista 84 cm, Panna Marie 83 cm. Kříž a podstavec pocházejí z doby kolem r. 1500. Sousoší popsal poprvé Erich Wiese, který podle něj pojmenoval autora jako \"Mistr Dumlosů\". Řezby jsou vypracovány s řemeslnou virtuozitou, která je pro tuto dobu příznačná, a jejich menší rozměry odpovídají vkusu z počátku 15. století.\n\nKrucifix z kaple Dumlosů typologicky navazuje na Krucifix v chrámu sv. Víta, který je považován za nejranější dílo Mistra Týnské Kalvárie a stal se archetypem pro všechny následující sochy. Shodná je kompozice Ukřižování, typ obličeje, tvar vlasů i trnová koruna. Anatomické rozdíly se týkají pouze štíhlejší postavy Krista a modelace břicha, které je vpadlé a směrem k hrudníku zahrocené. Rány v boku a na loktech jsou zvýrazněny plastickou modelací krůpějí krve. Novým prvkem je masivní uzel, kterým je na pravé straně svázána bederní rouška (perizonium). Ta je jako dekorativní element vytažena nad uzel a od něj se spouští v členité a tuhé kaskádě vertikálních záhybů. Ve srovnání s předchozím dílem je rouška členěna do ostřejších horizontálních záhybů, více přiléhá k tělesnému jádru a zdůrazňuje siluetu pravé vytočené nohy. Významové zatížení pravé strany Kristova těla posiluje i svislý pramen vlasů a plasticky zdůrazněné prameny krve z rány na boku.\n\nObě asistenční figury jsou oproti Týnské Kalvárii o více než polovinu menší. Jejich hmota s bohatými svislými kaskádami řas na bocích je více rozvinuta do šířky, ale postoj je poněkud labilní, protože proti zažitým pravidlům ponderace sklánějí hlavu na stranu volné nohy. Dynamické vychýlení dává celé skupině rys dramatičnosti. Sv. Jan Evangelista i Panna Marie mají shodně svisle členěný drapériový systém, ozvláštněný u Jana výřezem u soklu. Gesto, jímž si Marie levým předloktím přidržuje plášť, se stalo obecnějším formálním prvkem krásného slohu. Oproti pozdější monumentální Kalvárii z Týnského chrámu se řezbář více soustředil na cizelérské a rafinované pojetí formy. \n\nFigury bezprostředně navazují na kamenné sochy z dílny Petra Parléře, zejména sv. Vojtěcha na Staroměstské mostecké věži. Typologicky souvisejí také se soudobou deskovou malbou - Sv. Jan s portrétem světce v tzv. Kapucínském cyklu, Panna Maria má blízko k Marii z Roudnické archy nebo Marii Bolestné na Církvické desce. Otevřený plášť a vertikální členění šatu vycházejí z řezbářských děl poslední třetiny 14. století, např parléřovské Kladské madony. Některé motivy šatu na volné noze opakují schéma známé u Krumlovské madony nebo jihlavské sv. Kateřiny. Na zadní straně je drapérie členěna svislými záhyby zalomenými u soklu, podobně jako u Madony z téhož vratislavského kostela, která je rovněž považována za dílo Mistra Týnské Kalvárie. \n\nKalvárie z kaple Dumlosů byla přímým vzorem pro monumentální Kalvárii z Týnského chrámu, zejména pokud jde o vertikální členění drapérií, typiku tváří, gest, řezbu vlasů a kompozici figur. \n\n"}
{"id": "1524547", "url": "https://cs.wikipedia.org/wiki?curid=1524547", "title": "Knihovna města Olomouce", "text": "Knihovna města Olomouce\n\nKnihovna města Olomouce je veřejná knihovna sídlící na náměstí Republiky v Olomouci, ktrá vznikla na konci roku 1889. Knihovna poskytuje knihovnické, bibliografické a informační služby obyvatelům města Olomouce a okolí.\n\nVeřejná knihovna v Olomouci byla již od svého vzniku 1. prosince 1889 důležitou součástí kulturního života města. Nacházela se v klubovně České besedy v Národním domě, který byl centrem českého společenského a spolkového života. Její otevření bylo důsledkem národnostního boje mezi německou většinou a českou menšinou v Olomouci.\n\nOd roku 1920 se na základě Masarykova zákona o veřejných knihovnách (z roku 1919) stává veřejnou městskou knihovnou a sídlí v Salmově paláci na Horním náměstí. Její tehdejší ředitel (Antonín Šprinc) propagoval myšlenku co největší přístupnosti knihovnických služeb, a tak vznikaly pobočky také v jednotlivých městských částech.\n\nV roce 1949 byla městská knihovna definitivně přestěhována do budovy bývalého hejtmanství na náměstí Republiky. V roce 1952 zde bylo zřízeno jedno z prvních hudebních oddělení v českých lidových knihovnách.\n\nV letech 1953–1960, v době existence Olomouckého kraje, působila knihovna pod názvem Krajská knihovna, v letech 1960–2002 jako Okresní knihovna v Olomouci.\n\nKromě prof. Šprince existují i další osobnosti, které spojily svůj osud s knihovnou – Klement Králík, prof. Otakar Janovský, František Hrbáček, Jaroslav Michal, PhDr. Jaromír Stříž a další.\n\nV roce 1993 byla zavedena počítačová síť s knihovnickým programem. Začala retrokatalogizace fondu a postupně byly automatizovány jednotlivé provozy.\n\nOd května 2001 zde začalo fungovat Internetové centrum se zaměřením na integraci minoritních skupin obyvatelstva. Prostředky na jeho vytvoření byly získány z grantu poskytnutého evropskými fondy PHARE a ze státního rozpočtu.\n\nOd roku 2003 se zřizovatelem knihovny stalo Statutární město Olomouc a knihovna začala působit pod názvem Knihovna města Olomouce. Tvoří ji 14 knihoven na celém území města, má asi 300 000 knihovních jednotek a 12 000 čtenářů, kteří si za rok vypůjčí přes půl milionu knih, novin, časopisů, hudebnin, gramofonových desek a CD.\n\nBudova Knihovny města Olomouce se nachází na náměstí Republiky. Jde o přibližně trojhranné náměstí ohraničené na jihovýchodní straně budovami hlavní pošty a knihovny (bývalého okresního hejtmanství), na jihozápadní straně budovou bývalé jezuitské koleje (nyní Správního archivu Armády ČR) a na severu budovou někdejšího kostela sv. Kláry s klášterem (nyní patří ke komplexu Vlastivědného muzea v Olomouci). Šlo o nejstarší část města  – Předhradí – která byla ve 13. století připojena k hradu (Přemyslovský palác).\n\nV polovině 18. století byla rozloha tohoto náměstí, zvaného dříve náměstím Mariánským, o něco větší než dnes. Na východní straně (právě v místech budovy dnešní knihovny) je téměř z poloviny zaplňovala rozměrná gotická stavba \"farního kostela Matky Boží na Předhradí,\" obklopená hřbitovem.\n\nTento kostel byl podle pověsti založen Jaroslavem ze Šternberka po legendární vítězné bitvě nad Tatary v roce 1241. První písemné zprávy jej však zaznamenávají v roce 1253 a 1258 a dávají usuzovat na založení přemyslovské. Stavebně to byl gotický trojlodní síňový kostel s čtyřhrannou věží uprostřed obklopený hřbitovem, jehož zeď byla na pilířích osazená sochami svatých v nadživotní velikosti. Dvě z nich jsou dnes umístěny u vchodu do svatomichalského kostela.\n\nKostel byl v roce 1750 postupně barokizován a uvnitř vyzdoben freskami Jana Kryštofa Handkeho.\n\nZa Josefa II. byl v roce 1785 kostel zrušen, ale nadále byl užíván jako skladiště. Roku 1839 byl zbořen.\n\nV letech 1853–1855 byla na jeho místě (tehdy náměstí Františka Josefa) pro okresní hejtmanství v Olomouci postavena dvoupatrová budova s monumentálním průjezdem a palácovým průčelím s prefabrikovaným dekorem v duchu historizujícího neoklasicismu vídeňských palácových staveb. Stavbu realizoval Josef Seifert, oficiální představitel stavební správy na Moravě.\n\nVeřejná knihovna sídlí v této budově od roku 1948.\n\nV ústřední budově na náměstí Republiky se nacházejí tato oddělení: Oddělení pro děti a mládež, Oddělení pro dospělé čtenáře, Půjčovna hudebnin a hudebních nosičů, Čítárna a studovna, Internetové centrum.\n\nNa území města Olomouce dále poskytuje knihovnické služby 6 městských poboček a 8 knihoven v městských částech. Lze zde využít bezplatné připojení k internetu, absolvovat počítačové kurzy, přednášky o trénování paměti, kreativní dílny nebo se stát členem Klubu deskových her. Kromě kurzů a přednášek realizovaných lektory knihovny pořádá knihovna besedy s osobnostmi.\n\nK dalším nejen komunitním aktivitám knihovny patří:\n\n\n"}
{"id": "1524549", "url": "https://cs.wikipedia.org/wiki?curid=1524549", "title": "Alen Zasejev", "text": "Alen Zasejev\n\nAlen Zasejev (Alan Zassety) (* 10. října 1988) je ruský zápasník–volnostylař osetské národnosti, který od roku 2011 reprezentuje Ukrajinu.\n\nJe rodákem z gruzínského separatistického území Jižní Osetie z obce Vachtana. V prosinci 1990 po rozhodnutí gruzínských představitelů zrušit Jižní Osetii autonomii došlo na území k válečnému konfliktu tzv. I. jihoosetké válce (1991-92) během níž s rodiči uprchl do Severní Osetie do Vladikavkazu. Zápasení se věnoval od 9 let pod vedením Ruslana Rubajeva. V širším výběru ruské volnostylařské reprezentace se pohyboval od roku 2009 ve váze do 96 kg, ale záhy se jako mladý sportovec nechal s vidinou snadnější účasti na olympijských hrách zlákat nabídkou reprezentovat Ukrajinu. Za Ukrajinu nastupoval od roku 2011 jako člen charkovského Dynama. V roce 2012 však prohrál nominaci na olympijské hry v Londýně s Valerijem Andrijcevem.\n\nOd roku 2013 startoval ve vyšší váhové kategorii do 120 (125) kg, kde bojoval o post ukrajinské reprezentační jedničky s Oleksandrem Chocjanivským. V dubnu 2016 se z evropské olympijské kvalifikace ve Zrenjaninu kvalifikoval na olympijské hry v Riu, ale po turnaji byl pozitivně testován na tehdy nově zakázanou látku meldonium. Jeho získaná kvóta propadla ve prospěch Maďara Dániela Ligetiho. V červneci mu však byla olympijská kvóta vrácena po nových pokynech Světové antidopingové agentury (WADA) a v srpnu startoval na olympijských hrách v Riu. Po úvodní těsné výhře nad Bilalem Machovem z Ruska, prohrál ve druhém kole s Gruzínem Geno Petrijašvilim 6:11 na technické body.\n\n"}
{"id": "1524552", "url": "https://cs.wikipedia.org/wiki?curid=1524552", "title": "Lycorhinus", "text": "Lycorhinus\n\nLycorhinus (\"vlčí čenich\") byl rod heterodontosauridního ptakopánvého dinosaura, žijícího v období spodní jury (geologické věky hettang až sinemur, asi před 197 miliony let) na území dnešní Jihoafrické republiky. Fosilie byly objeveny v sedimentech souvrství Elliot na území provincie Kapsko. V roce 1924 dinosaura formálně popsal Sidney H. Haughton jako typový druh \"Lycorhinus angustidens\". Až do roku 1962 se nicméně vědci mylně domnívali, že se jedná o fosili jakéhosi kynodonta (savcovitého plaza).\n\nTento malý a lehce stavěný dinosaurus byl jen asi 1,2 m dlouhý a jeho hmotnost dosahovala nanejvýš několik kilogramů. Nebyl tedy větší než středně velký pes. Není jisté, zda to byl spíše býložravý nebo dokonce všežravý dinosaurus. O ekologii tohoto malého dinosaura zatím nemáme mnoho informací.\n\n\n"}
{"id": "1524554", "url": "https://cs.wikipedia.org/wiki?curid=1524554", "title": "Josef Matějů", "text": "Josef Matějů\n\nJosef Matějů (9. února 1891, Kosmonosy – 9. června 1967, Praha) byl český sochař a keramik.\n\nV letech 1906–1910 studoval sochařsko-kamenickou odbornou školu v Hořicích. V roce 1913 nastoupil na Akademii výtvarných umění v Praze, kde studoval u profesora J. V. Myslbeka. Často pracoval s keramikou, vytvářel plastiky a sochy na veřejných budovách, zvláště na Mladoboleslavsku. S dvojicí architektů Freiwald - Böhm spolupracoval na veřejných zakázkách, např. v Klatovech, Sušici, Přešticích a v Chrudimi.\n\n\n"}
{"id": "1524563", "url": "https://cs.wikipedia.org/wiki?curid=1524563", "title": "První Bedia", "text": "První Bedia\n\nPrvní Bedia ( Актәи Бедиа nebo Новаиа Бедиа, პირველი ბედია – Pirveli Bedia) je vesnice v Abcházii v okrese Tkvarčeli. Leží přibližně 5 km jižně od okresního města Tkvarčeli. Obec sousedí na západě s Agubediou, na severu s Tkvarčalem a na východě a jihu se Čchvartalem. V obci pramení řeka Ochodža.\n\nOficiálním názvem obce je Vesnický okrsek První Bedia \"(rusky Первобедийская сельская администрация, abchazsky Актәи Бедиа ақыҭа ахадара)\". Za časů Sovětského svazu se okrsek jmenoval Prvobedijský selsovět, ale většinu celého období byl součástí Agubedijského selsovětu \"(Агубедийский сельсовет)\".\n\nNa hranici mezi obcemi První Bedia, Čchvartal a Tkvarčal se nachází hora Laškendar, která slouží jako jedna ze sedmi svatyní abchazské původní víry.\n\nSoučástí První Bediji jsou následující části:\n\n\nJeště v 19. století bylo území První Bedii spolu s Agubediou součástí obce Bedia, která patřila do historického regionu Samurzakan. Bedia je jedna z nejstarších obcí v celé Abcházii a již v období středověku nabyla velkého kulturního a politického významu v celém západním Zakavkazsku. V Agubedii se nachází množství památek na tuto éru, ale od 17. století pozvolna ztratila svůj význam.\n\nS koncem 19. století byl celý Samurzakan rozdělen na dvě jazykové zóny, abchazskou a megrelskou, kdy abcházština přetrvala v kopcích nad nížinou, kterou obsadili megrelové. \n\nPo vzniku Sovětského svazu začali abchazští bolševici požadovat, aby byly v rámci správní reformy Abchazské ASSR ve 30. letech, kdy byly staré ruské ujezdy nahrazeny rajóny, stanoveny nová hranice mezi rajóny Očamčyra a Gali na etnolingvistickém základu. První Bedia, Agubedia, Reka a Čchvartal se staly součástí prvního jmenovaného, což požadoval například agubedijský rodák Efrém Ešba v roce 1925 ve svém článku \"„Požadovali jsme a dostali jsme skutečně nezávislou sovětskou Abcházii“ (Мы требовали и получили настоящую независимую Советскую Абхазию)\".\n\nUž v roce 1925 došlo k rozdělení dosud jediné vsi Bedia na tři selsověty: Agubedia, První Bedia a Druhá Bedia. Až do roku 1930 byly všechny tři součástí okresu Gali. Avšak v Druhé Bedii již hovořila polovina obyvatel megrelsky, a proto ta zůstala v galském okrese, zatímco Agubedia i První Bedia přešly pod okres Očamčyra. V roce 1955 byla První Bedia sjednocena s Agubediou a tím prakticky zanikla. Tato správní reforma umožnila otevření školy v obci s vyučovacím jazykem abchazským, neboť v galském rajónu nebyly otevřeny vůbec žádné a do té doby zde byla pouze škola gruzínská. Díky tomu zůstaly Agubedia, Reka a Čchvartal jedinými z celého někdejšího Samurzakanu, kde se obyvatelé hlásí k abchazskému národu a mluví abcházsky. \n\nBěhem války v Abcházii v letech 1992-1993 byla obec ovládána abchazskými partyzány.\nV roce 1994 byla zahájena další správní reforma, kdy byla Agubedia převedena do nově vzniklého okresu Tkvarčeli a byla od ní po téměř 40 letech odtržena První Bedia, která utvořila opět samostatnou obec. \n\nDle nejnovějšího sčítání lidu z roku 2011 je počet obyvatel této obce 450 a jejich složení následovné:\n\n\nPřed válkou v Abcházii žilo v celém Agubedijském selsovětu 1864 obyvatel. V roce 1959 zde žilo 2517 obyvatel.\n\n"}
{"id": "1524570", "url": "https://cs.wikipedia.org/wiki?curid=1524570", "title": "Zona a traffico limitato", "text": "Zona a traffico limitato\n\nZona a traffico limitato (ZTL) je zóna s dopravním omezením v Itálii. V současnosti existuje přibližně 200 takových oblastí, které jsou kontrolovány kamerami, a 100 nízkoemisních zón. Tyto oblasti pomáhají ochránit historická centra měst od nadměrné dopravy, která činí město v mnoha směrech méně atraktivním. Zóny mohou fungovat na bázi omezení z hlediska emisní třídy, data homologace nebo času.\n\nÚčelem tohoto opatření je:\n\n\nV některých případech jsou zóny s dopravním omezením (ZTL) vymezeny zvláštními branami pro rozpoznání povolených dopravních prostředků. Tyto brány se mohou skládat ze závor, které lze otevřít pouze speciálními průkazy či elektronickým povolením, případně prostřednictvím kamer pro čtení poznávacích značek. V posledním případě kamery umístěné u každého vjezdu do ZTL zaznamenávají poznávací značky každého jednotlivého vozidla a veškerá porušení případného zákazu vjezdu předávají příslušnému úřadu.\n\nV některých italských regionech, které používají dvojjazyčný režim dopravního značení, může být ZTL uvedena jako:\n\nPokud je brána ZTL opatřena elektronickou signalizací, na které svítí nápis „varco attivo“ (\"česky: brána aktivní\"), znamená to, že jsou příslušná omezení aktivní. „Varco inattivo“ (\"česky: brána neaktivní\") značí, že v té době neexistují žádná omezení pro tranzitní dopravu a branou může projet kdokoliv. Právní předpisy týkající se toho, kdo může branou projet, když je aktivní, nejsou stejné v celé Itálii. Pravidla se mohou lišit podle jednotlivých magistrátů, což velmi komplikuje postup při žádosti o povolení. Lze však uvést některé základní body platné pro většinu systémů ZTL. Existují dvě kategorie uživatelů, které mohou vjíždět do ZTL, z nichž jeden je zcela osvobozen od jakékoliv formy mýtného, druhý platí poplatek se sníženou sazbou.\n\nV prvním případě jsou to:\n\n\nKategorie vozidel s nízkým tarifem zahrnuje:\n\n\nV této druhé kategorii je třeba rozlišovat rozlišovat mezi:\n\n"}
{"id": "1524575", "url": "https://cs.wikipedia.org/wiki?curid=1524575", "title": "Silvester Kusko", "text": "Silvester Kusko\n\nSilvester Kusko (2. května 1995 Vranov nad Topľou) je profesionální hokejista, \nodchovanec týmu HC Kometa Brno, HCM Warriors Brno a SK Horácká Slavia Třebíč.\nOd mládežnických týmů v HC Kometa Brno podával velmi dobré výsledky, často býval kapitánem či zástupcem kapitána. Kolem svých dvaceti let odešel na hostování z HC Kometa Brno do SK Horácká Slavia Třebíč (A tým), kde strávil několik sezón. V sezóně 2018/2019 se za 45 zápasů nasbíral 44 bodů a byl zástupcem kapitána (A).\n\nOd roku 2018 se začal prosazovat opět v týmu HC Kometa Brno.\n\n"}
{"id": "1524583", "url": "https://cs.wikipedia.org/wiki?curid=1524583", "title": "PWS-16", "text": "PWS-16\n\nPWS-16 byl polský vojenský cvičný letoun vyvinutý a vyráběný firmou Podlaska Wytwórnia Samolotów (PWS). Polské letectvo letoun užívalo v letech 1934 až 1939. Dalším vývojem vznikla ozbrojená verze pro pokračovací výcvik PWS-26.\n\nPWS-16 byl dvoumístný dvouplošník konvenční konstrukce, vzniklý vylepšením typů PWS-12 a 14, odlišující se zejména účinnějšími křidélky. Varianta PWS-16bis měla přepracovaný palivový systém umožňující let na zádech, a lišila se také změněnou siluetou a zlepšenými aerodynamickými vlastnostmi. Polské letectvo stroje zařadilo do služby v letech 1933 až 1934. V roce 1937 byla do služby zařazená modernizovaná varianta PWS-26, schopná i použití k základnímu zbraňovému výcviku, načež byly stroje PWS-16 přeřazeny k druholiniovým službám. \n\n\n\nÚdaje dle\n\n\n\n"}
{"id": "1524586", "url": "https://cs.wikipedia.org/wiki?curid=1524586", "title": "Dodgeball", "text": "Dodgeball\n\nDodgeball je týmový sport, ve kterém hráči dvou týmů házejí míče a trefují soupeře, zatímco se vyhýbají jejich hodům. Cílem každého týmu je dostat ze hry všechny členy protějšího týmu a to buď jejich vybitím, chycením jimi hozených míčů nebo donucením k porušení pravidel např. k přešlapu.\n\nSport je v české republice pod správou České Asociace Dodgeballu (ČAD), která vznikla 28. března 2018, pořádá Mistrovství České republiky a nominuje reprezentanty na mezinárodní turnaje. Česká Asociace Dodgeballu je členem Evropské Dodgeballové Federace (EDF) a Evropská Federace Dodgeballu je členem Světové Federace Dodgeballu (WDBF).\n\nDodgeball se po celém světe hraje s několika druhy míčů. Gumové, gumové, které neštípou, pěnové a látkové. Světova Federace Dodgeballu používá na mistrovstvích světa pěnové míče, ale chystá se v následujících letech přejít na látkové, se kterými se hraje také v České republice.\n\nHřiště má na délku 16–18 m a na šířku 8–9 m a je vytyčeno čárami, které mají 5 cm na šířku. Vnitřní okraj čar lemuje hřiště a čáry tak nejsou jeho součástí. \n\nStřed středové čáry půlí hřiště a tato čára musí být protažená alespoň jeden metr za postranní čáry. Na středové čáře je pět značek pro jednotlivé míče. Jedna přesně vprostřed a pak vždy 1,5 m od nejbližší značky. \n\nStřední pásmo se je plocha na obě strany 1,5 m od středové čáry a nezahrnuje čáry, které jej lemují.\n\nObranné pásmo je plocha mezi základní čárou na středním pásmem a nezahrnuje čáry, které jej tvoří.\n\nKolem hřiště musí být alespoň jeden metr prostoru ze všech čtyř stran.\nNastupují proti sobě dva týmy, ve kterých je šest hráčů v poli, dva retrievři, kteří podávají míče, které jsou na jejich polovině mimo kurt a až čtyři náhradníci. Celkem má tedy tým maximálně 12 hráčů. Minimální počet hráčů je určen pravidly každého turnaje.\n\nDodgeball se hraje na dva poločasy, z nichž každý je rozdělen na maximálně tříminutové sety. V každém setu se rozdělují dva body. Pokud uběhnou celé tři minuty, set vyhrál tým, ve kterém je více hráčů a ten získává dva body. Pokud po uplynutí tří minut nastává rovnost počtu hráčů v poli, oba týmy získávají po jednom bodu. Pokud jeden tým eliminuje všechny hráče protějšího týmu před uplynutím tříminutového limitu, set končí, tým si připisuje dva body a začíná set další. Pokud set skončí a zároveň do konce poločasu chybí méně než minuta a půl, nastává poslední set poločasu, který trvá právě minutu a půl. Po jeho dohrání poločas končí, i když jeden tým stihne eliminovat druhý ještě před jeho koncem.\n\nZápas začíná tak, že se pět míčů rozloží na středovou čáru a po úvodním hvizdu si nanejvýš tři hráči z každého týmu běží pro míče. To se nazývá rush [:raš:]. Týmu připadají dva míče nalevo od středového míče, středový míč mohou získat oba týmy. Ten získává tým, který si pro něj doběhne dříve a dostane jej na svou polovinu hřiště. Hráč běžící pro středový míč se nesmí úmyslně dotknout soupeře.\n\nMíče nejsou živé, dokud nejsou hozeny zpět za útočnou čáru, takže s nimi do té doby nelze soupeře vybít. Pokud však skončí jeden z nestředových míčů na straně soupeře, je živý okamžitě.\n\nNa začátku zápasu může pouze hráč se živým míčem překročit středovou čáru a využít i soupeřovu část středního pásma. Jakmile je hozen první živý míč nebo je přenesen přes středovou čáru, přejít středovou čáru může každý hráč.\n\nÚtočí vždy tým, na jehož straně je většina míčů. Ten má pět vteřin na to založit útok. Po těchto pěti vteřinách rozhodčí oznámí počet míčů, které tým musí do pěti vteřin hodit a začíná odpočet rozhodčím. Počet míčů, které v tomto případě tým musí hodit je jasně daný. Pokud je počet hráčů v týmu, na jehož straně je většina míčů, menší, než počet míčů, každý z hráčů musí hodit míč. Pokud je tento počet roven počtu míčů nebo větší, tým musí hodit tolik míčů, aby mu zůstal jen jeden míč. Tento počet je vždy oznámen rozhodčím. Pokud tým nezvládne hodit dostatečný počet míčů, vypadávají ze hry všichni hráči, kteří drží míč nebo by jej držet mohli, ale odmítli jej zvednout ze země.\n\nMíčem se hráč může krýt. Pokud je hráč trefen do hřbetu ruky, kterou drží míč, zásah se nepočítá. Zblokovaný míč je stále živý, pokud tedy odražený míč trefí jinou část hráčova těla např. jeho nohu nebo jiného spoluhráče, takto trefený hráč vypadává ze hry.\n\nPokud míč trefí více hráčů, aniž by se předtím dotkl země, vypadávají všichni hráči, kterých se dotkl.\n\nPokud je míč chycen, hráč, který jej hodil, vypadává ze hry a jeden hráč týmu, který jej chytil, se do ní vrací. Pokud je tento tým v plném počtu, do hry se nevrací nikdo. Pokud je hráč nebo více hráčů trefeno a míč chytí jeho spoluhráč předtím, než se dotkne země, vypadávají všichni hráč, kterých se míč dotkl stejně jako hráč, který míč házel. Týmu, který míč chytil, se vrací jeden hráč zpět do hry.\n\nPokud se hráč dotkne jakoukoli částí těla nebo uniformy čáry nebo podlahy mimo kurt, vypadává ze hry. Výjimkou je pokus, při kterém hráč doklouže na/za čáru, zatímco se snaží chytit míč. Pokud má míč pod kontrolou dříve, než se dotkne čáry, nevypadává ze hry.\n\nHráč může skočit do soupeřova hřiště a pokud předtím, než dopadne na část kurtu patřící soupeři, trefí protihráče, pokračuje dále ve hře, zatímco protihráč vypadává.\n"}
{"id": "1524589", "url": "https://cs.wikipedia.org/wiki?curid=1524589", "title": "Tarquinius Priscus", "text": "Tarquinius Priscus\n\nLucius Tarquinius Priscus, nebo také Tarquin Nejstarší, byl legendárním pátým římským králem. Vládl v letech 616–579 př. n. l. Jeho ženou byla Tanaquil, která byla stejně jako on původem z Etrurie.\n\nPodle římského historika Livia pocházel Tarquinius Priscus z Etrurie. Poté co zdědil veškerý otcův majetek, pokoušel se získat nějaký politický úřad. Jelikož pro řecký původ svého otce nemohl získat politický úřad v Tarquinii, odešel se svou ženou Tanaquil na její radu do Říma. Podle pověsti prý při jejich příjezdu do Říma ve válečném voze sebral Tarquiniovi orel pokrývku hlavy a poté mu ji vrátil zpět na hlavu. Tanaquil, jež byla zběhlá ve výkladu proroctví, to vyložila jako předzvěst Tarquiniovy budoucí velikosti.\n\nTarquinius Priscus si v Římě získal uznání díky své laskavosti. Všiml si ho sám král a ustanovil jej poručníkem svých synů.\n\nPřestože byl čtvrtý římský král Ancus Marcius (asi 677–617 př. n. l.) vnukem druhého krále Numy Pompilia (asi 750 – 672 př. n. l.), neujal se po něm vlády jeho syn, protože v Římě ještě neplatil princip dědičné monarchie. Po žádném z prvních tří králů se nestal nástupcem jeho syn, neboť všichni jejich následníci byli za vládce prohlášeni římským lidem. Po Marciově smrti se Tarquinius obrátil na kurijní shromáždění (\"comitia curiata\") a přesvědčil patricije, že by měl být zvolen králem, protože Marciovi synové jsou ještě příliš mladí. Podle Tita Livia byli Marciovi synové v době otcovy smrti na lovecké výpravě, a nemohli proto rozhodování shromáždění nikterak ovlivnit. \n\nTarquinius podle Tita Livia dal rozšířit počet senátorů) na dvojnásobek, když jej doplnil o sto příslušníků menších předních rodů. Mezi nimi byl i rod \n"}
{"id": "1524591", "url": "https://cs.wikipedia.org/wiki?curid=1524591", "title": "Glasgow Media Group", "text": "Glasgow Media Group\n\nGlasgow Media Group (též nazývaná jako Glasgow University Media Group nebo zkráceně GUMG) je skupina analytiků médií, kteří v roce 1974 vznikli na půdě Univerzity v Glasgow. Šlo o průkopníky analýzy televizních zpráv, konkrétně vyváženost, neutralita a objektivita v BBC a ITN. Mezi členy patřili například Brian Winston, Greg Philo and John Eldridge. Své výzkumy publikovali v sérii, první se nazývá Bad News (1976), další More Bad News (1980) a poslední Really Bad News (1982). V analýzách došli k závěru, že média jsou zaujatá a straní silnějším vrstvám společnosti (příklady uváděny například vzorově u problematiky se Severním Irskem či s uprchlíky).\n"}
{"id": "1524594", "url": "https://cs.wikipedia.org/wiki?curid=1524594", "title": "Matěj Šmíd", "text": "Matěj Šmíd\n\nMatěj Šmíd (14. března 1849 Přeštice – 21. března 1925 Přeštice) byl český umělecký hrnčíř.\n\nŠmíd pochází z rodu, který vlastnil hrnčířství v Přešticích. Narodil se manželům Janovi, mistru hrnčířskému, a Terezii. Byl obdařen výtvarným talentem i obchodním duchem. Pod jeho vedením firma v Hrnčířské, později Karlově ulici č. 160, dosáhla velkého rozkvětu. Pro svoji práci využíval kvalitních cihlářských hlín, nalézajících se na území města i v jeho okolí. Jeho výrobky byly mistrně zpracovány. Míchání barev i tvorba glazur však zůstaly autorovým tajemstvím.\n\nŠmídovy výrobky se těšily velké oblibě. Prodával na trzích v Přešticích i v okolních městech. Protože dodával i do lužanského zámku, našly si jeho výrobky majitele zvučných jmen. Objednávky přicházely z vily básníka Julia Zeyera i od jeho bratra architekta Jana Zeyera – šlo především o baňky, džbánky a modré flašky. Malířka Zdenka Braunerová odebírala keramiku, sama ji zdobila a prodávala na charitativních trzích. Zboží z Přeštic putovalo i do domu U Halánků, dnešního Náprstkova muzea. Dodávky pokračovaly i po smrti sběratele a mecenáše Vojty Náprstka.\n\nŠmíd byl na jedno oko skoro slepý, přesto se mu podařilo proslavit hrnčířské řemeslo i v zahraničí. Kromě nádobí vyráběl kachlová kamna, sochy svatých, tašky na střechu – pálené i polévané glazurou, hračky, prasátka, formičky, houby, výjevy z českých dějin, busty slavných postav – Františka Palackého nebo T. G. Masaryka.\n\nVýrobky Matěje Šmída je možné vidět v Národopisném muzeu v Plzni, Náprstkově muzeu v Praze, na zámku v Lužanech nebo v Domě historie v Přešticích.\n\nŠmíd byl v Přešticích váženou osobností, stal se členem městské rady – je také autorem volební urny města. Zastával funkci předsedy Společenstva živnostníků, byl jednatelem Klubu mladé generace a členem prvního divadelního spolku Vratislav.\n\nPo smrti Matěje převzal firmu jeho syn František a po jeho smrti dcera Marie provdaná Benáková. Syn Matěj zemřel mladý na tuberkulózu a další syn Ludvík se vyučil krejčím. Následníkem rodu hrnčířského se stal Ludvíkův syn Karel, který se věnoval uměleckému porcelánu a keramice. Stal se ředitelem porcelánky ve Staré Roli a v Dalovicích. Firma zanikla v roce 1945.\n\n"}
{"id": "1524595", "url": "https://cs.wikipedia.org/wiki?curid=1524595", "title": "Fokker S-13", "text": "Fokker S-13\n\nFokker S-13 Universal Trainer byl dvoumotorový vrtulový letoun určený k výcviku navržený a vyrobený nizozemským leteckým výrobcem Fokker v 40. letech 20. století.\n\nV letech krátce po skončení druhé světové války byla existence společnosti Fokker obnovena za pomoci nizozemského národního institutu pro letecký vývoj, \"Nederlands Instituut voor Vliegtuigontwikkeling\" (NIV). Firma očekávala značnou poptávku po cvičných letounech, a vypracovala řadu projektů této kategorie. Jedním z nich byl S-13, pojmenovaný \"Universal Trainer\" (univerzální trenér), určený pro výcvik pilotů vícemotorových letadel, leteckých navigátorů, radiotelefonistů a parašutistický výcvik. Byla projektována i plováková verze, označená S-13W, která měla mírně změněné rozměry a slabší výkony, zejména kvůli plovákům, které nahradily kolový podvozek. Plánována byla i verze pro civilní letectví.\n\nPrototyp, imatrikulovaný \"PH-NDW\", poprvé vzlétl v roce 1949. Stroj se projevil jako výkonný a snadno ovladatelný, a po úspěšných letových zkouškách Nizozemské ozbrojené síly vyjádřily úmysl objednat jej. Krátce před rozhodnutím o zadání objednávky však Nizozemsko začalo v rámci programu Mutual Defense Assistance Pact (MDAP) za symbolické ceny dostávat stroje Beechcraft 18, po stránce parametrů srovnatelné s S-13. Jelikož žádný další zákazník o S-13 neprojevil zájem, firma Fokker další vývoj ukončila a jediný vyrobený byl v roce 1953 předán NIV. O několik let později byl drak předán fakultě letecké konstrukce Technické univerzity v Delftu.\n\nAčkoliv typ nebyl oficiálně zařazen do služby v ozbrojených silách, firma Fokker prototyp provozovala ve zbarvení vojenského letectva, včetně evidenčního označení D-101. Během záplav v únoru 1953 byl letoun používán k fotoprůzkumu z námořní letecké základny Valkenburg.\n\nDo současnosti se zachovaly některé části S-13: kokpit je vystaven v leteckém a vojenském muzeu na letišti Texel a ocasní plochy se nacházejí ve vlastnictví leteckého muzea Aviodrome, ale v současnosti jsou uloženy v depozitáři.\n\nÚdaje dle\n\n\n\n"}
{"id": "1524603", "url": "https://cs.wikipedia.org/wiki?curid=1524603", "title": "Hedvika Břežská (dcera Ludvíka I. Břežského)", "text": "Hedvika Břežská (dcera Ludvíka I. Břežského)\n\nHedvika Břežská byla osvětimská kněžna. Pocházela z dynastie slezských Piastovců, byla dcerou břežského knížete Ludvíka I. a jeho manželky Anežky Hlohovské.\n\nByla provdána za osvětimského knížete Jana II. Z manželství vzešly tři děti:\n\n"}
{"id": "1524606", "url": "https://cs.wikipedia.org/wiki?curid=1524606", "title": "Klaudie Orleánská", "text": "Klaudie Orleánská\n\nKlaudie Orleánská (\"Claude Marie Agnès Catherine Orléans;\" * 11. prosince 1943) je francouzskou princeznou z rodu Bourbon-Orléans a bývalou manželkou vévody Amadea z Aosty, zpochybněné hlavy Savojských.\n\nPrincezna Klaudie se narodila ve městě Larache v Maroku jako deváté dítě a pátá dcera hraběte Jindřicha Pařížského, orléanského žadatele francouzského trůnu, a jeho manželky Isabely z rodu Orléans-Braganza.\n\nByla jedním z jedenácti dětí, její nejstarší bratr byl Henri d'Orléans byl po svém otci hlavou orleánské rodiny a dvě její sestry se staly manželkami uchazečů o zaniklé trůny; Anna za vévodu z Kalábrie a Diana za vévodu z Württembergu. Zákon vypovídající jejich otce ze země byl v roce 1950 odvolán a rodina se mohla odstěhovat z portugalské Sintry a vrátit se do Francie, kde Klaudie vyrůstala v \"Manoir Cœur-Volant\" v Louveciennes na předměstí Paříže.\n\nŠkolní docházku započala princezna Klaudie v Portugalsku, v lisabonské Saint-Louis-des-Français. Pak nějakou dobu navštěvovala Mayfield School ve Východním Sussexu v Anglii. Ve Francii se sestrami přijala soukromé hodiny a studia ukončila v \"Institut Sainte-Marie\" v Neuilly-sur-Seine.\n\nDne 22. července 1964 se princezna ve městě Sintra provdala za prince Amadea, vévodu z Aosty, jediného syna vévody Aimona. Aimone byl během druhé světové války krátce nominální hlavou loutkového státu Itálie jako král Tomislav II. Chorvatský. Klaudie byla již třetí orléanskou princeznou držící sňatkem titul vévodkyně z Aosty.\n\nV době jejich sňatku Amadeus studoval námořní univerzitu Morosini v Benátkách, kterou navštěvoval i jeho otec. Pár se setkal na svatbě Juana Carlose Španělského a Sofie Řecké v květnu 1962 v Athénách. Jejich zasnoubení bylo oznámeno 4. října 1963. Pár byl oddán ve farním kostele São-Pedro de Penaferrim dvanáct mil od Lisabonu.\n\nSvatba byla plánována na dřívější datum, byla však přesunuta, když byl král Umberto II. (kmotr ženicha) hospitalizován kvůli operaci břicha. V Umbertově francouzském exilu v Cimiez se v létě 1963 v jeho sídle konala rada Savojských, v nemocnici v Londýně se pak konala další tajná schůze ohledně králova jediného syna Viktora Emanuela, který si vybral za manželku ženu z lidu Marinu Doriu, což vyvolalo v médiích mnoho spekulací. Vzhledem ke své nemoci, Amadeovu blížícímu se sňatku s princeznou a synovým vztahem s Marinou, uvažoval král Umberto o veřejné abdikaci a uznáním Amadea jako nástupce jeho nároku na zrušený italský trůn. Na této schůzce byla kromě Amadea a Viktora Emanuela také Umbertova odcizená manželka Marie Josefa, jejíž námitky krále odradily od vydání prohlášení. Místo toho Amadeus oznámil, že svou svatbu odloží na dobu Umbertovy rekonvalescence, aby mohl být na svatbě přítomen, zatímco Viktor Emanuel vydal prohlášení potvrzující, že zůstal právoplatným dědicem svého otce a nemá v úmyslu se oženit s Marinou Doriou (přesto to bez souhlasu svého otce v roce 1970 udělal). Svatby se účastnilo 300 hostů, včetně krále Umberta a španělského prince a princezny. O dva dny později novomanželé obdrželi požehnání od papeže Pavla VI.\n\nPo splnění vévodových povinností coby námořního důstojníka obdržel pár \"Borro\", velký statek v toskánské vesnici San Giustino Valdarno u italského města Fiesole, kde udržoval vinice. Občas se manželé ujali dynastických povinností jako zástupci krále Umberta v Itálii, do velké míry však vychovávali své děti na venkově.\n\nKlaudie Orléanská měla s vévodou Amadeem tři dětiː\n\n\nKlaudie a Amadeus od sebe oficiálně odešli 20. července 1976, občanský rozvod měli 26. dubna 1982 a církevní anulaci od tribunálu Římské roty obdrželi 8. ledna 1987. Amadeus se později toho roku znovu oženil se Silvií Paternò di Spedalotto. Klaudie se provdala ještě dvakrátː občansky v roce 1982 za Arnalda La Cagnina (se kterým se v roce 1996 rozvedla), televizního novináře ve Spojených státech a Kanadě, a poté civilně i církevně v roce 2006 za Enrica Gandolfiho. Gandolfi zemřel 27. října 2015 v Laterině.\n\nBěhem druhého manželství žila Klaudie ve Spojených státech (Colebrook v Connecticutu, Charleston v Západní Virginii, New York), na Bahamách a po návratu do Evropy žila v Alsasku a Andoře. Od roku 1992 se jejich restaurace \"Brook's Bar\" v Bruselu stala oblíbeným místem setkávání úředníků Evropského parlamentu, v roce 1995 však byla uzavřena. Během třetího manželství žila převážně v Itálii.\n\nProfesionálně spravovala public relations italského couture studia Liolà a její pokusy v makrofotografii byly několikrát vystaveny na výstavách.\n\n"}
{"id": "1524611", "url": "https://cs.wikipedia.org/wiki?curid=1524611", "title": "Canadian Vickers Vancouver", "text": "Canadian Vickers Vancouver\n\nCanadian Vickers Vancouver byl kanadský \ntransportní a námořní průzkumný létající člun vyráběný v 30. letech 20. století společností Canadian Vickers. Jednalo se o dvoumotorový dvouplošník s křídly o shodném rozpětí. Trup byl celokovové konstrukce a další části byly vyrobeny ze dřeva potaženého plátnem. \n\nVancouver vznikl jako náhrada typu Varuna pro \"Royal Canadian Air Force\", které požadovalo létající člun pro přepravu mužstva a vybavení pro hašení lesních požárů. Od Varuny se odlišoval trupem vyrobeným z duraluminu a použitím výkonnějších motorů. Stanoviště letecké osádky byla v otevřených tandemových kokpitech před křídlem, kabina pojala šestičlenné hasičské družstvo a jeho vybavení. \"Royal Canadian Air Force\" převzalo pět kusů, jeden byl později upraven na pobřežní hlídkový.\n\nPo vypuknutí druhé světové války stroje Vancouver sloužily u 4. peruti RCAF na hydroplánové základně Jericho Beach Air Station, ale již v roce 1940 z ní byly staženy a po krátkém období používání jako cvičné byly ještě téhož roku zcela vyřazeny ze služby a sešrotovány. Žádosti civilního zájemce o odkoupení jednoho kusu nebylo vyhověno.\n\nÚdaje dle:\n\n\nÚdaje dle\n\n\n\n\n\n"}
{"id": "1524613", "url": "https://cs.wikipedia.org/wiki?curid=1524613", "title": "Národní divadlo (Budapešť)", "text": "Národní divadlo (Budapešť)\n\nNárodní divadlo v Budapešti (maďarsky \"Magyar Nemzeti Színház\") je hlavní operní a divadelní scéna v Maďarsku.\n\nPůvodní Maďarské národní divadlo v Budapešti zahájilo provoz v roce 1837. Od té doby několikrát změnilo své sídlo, včetně původní budovy v ulici Kerepesi, \"Lidové divadlo\" na náměstí Lujzy Blahové, či náměstí Sándora Hevesiho, kde sídlilo nejdéle. V současné době sídlí v budově Národního divadla, otevřeného 15. března 2002.\n\nMyšlenka na založení národního divadla v Budapešti se zrodila na přelomu 18. a 19. století. Podporovaly ji vlivné kulturní osobnosti včetně Ference Kazinczyho či barona Štěpána Széchenyiho, jenž byl zároveň klíčovou postavou společenských reforem v Maďarsku . Jeho záměrem bylo výstavba velkolepé budovy na nábřeží Dunaje, fungující jako akciová společnost. Své plány představil v listu \"A Magyar Játékszínről\" v roce 1832.\n\nMaďarské národní shromáždění rozhodlo o oživení otázky Národního divadla vydáním článku 41 z roku 1836. Pod vedením Antonína Grasalkoviče byla roku 1835 zahájena výstavba budovy na Kerepesiho ulici. Provoz divadla s názvem \"Pesti Magyar Színház\" (Maďarské divadlo v Pešti) byl zahájen 22. srpna 1837, se souborem Andráse Fáye a Gábora Döbrenteiho z Budínského dvorního divadla. Hlavním smyslem bylo podpořit vznik domácí tvorby a uvádění světové literatury. V roce 1840 bylo se divadlo stalo národním a název byl změněn na Národní divadlo, který má dodnes.\nBudova Národního divadla byla stržena na počátku 20. století a soubor přesídlil do \"Lidového divadla\" na náměstí Luisy Blahové (Blaha Lujza tér) v roce 1908. V následujících dekádách soubor sídlil pouze v \"Lidovém divadle\" a stav budovy se neustále zhoršoval. V roce 1963 úřady rozhodly o jejím stržení s odkazem na výstavbu metra. Budova nakonec byla stržena až 23. dubna 1965. Soubor přesídlil do renovovaného \"Petőfiho divadla\" (dnešní Thália) v ulici Nagymező. O dva roky později se stěhoval znovu do bývalého \"Maďarského divadla\" na náměstí Sándora Hevesiho.\n"}
{"id": "1524631", "url": "https://cs.wikipedia.org/wiki?curid=1524631", "title": "Arnošt Pořízka", "text": "Arnošt Pořízka\n\nArnošt Pořízka (1897 – 1980, Ostrava) byl ostravský fašista, za protektorátu pak první z řady velitelů Svatoplukových gard.\n\nArnošt Pořízka se narodil v roce 1897. Arnošt Pořízka byl aktivní ve fašistickém hnutí již za první republiky. Fašistická a kolaborantská organizace Vlajka disponovala za protektorátu elitními údernými složkami (paramilitantními oddíly) českých fašistů, které se nazývaly Svatoplukovy gardy (SG). Tyto gardy se rozšířily po celém protektorátu, ale nejsilnější pozice a podporu měly na Ostravsku. \n\nBěhem roku 1940 se František Směták spolu s Arnoštem Pořízkou pokusili převzít moc nad Svatoplukovými gardami. Ty tou dobou cvičily v Praze na Střeleckém ostrově a ve svém největším rozmachu měly asi 800 členů. \n\nPo výše uvedené roztržce v Myslíkově ulici byli i František Směták s Arnoštem Pořízkou vyloučeni z řad členů Svatoplukových gard.\n\nV únoru 1940 došlo v rámci Svatoplukových gard k rozkolu, jenž spočíval v tom, že se ostravské křídlo SG odtrhlo od ČNST–Vlajky a dále vystupovalo samostantě. Shromáždění Vlajky byla od té doby pravidelně narušována stoupenci ostravských gardistů. Dobrým příkladem, jak takové narušitelské akce probíhaly, může být událost z 18. června 1940, kdy byla naplánována přednáška Jana Ryse–Rozsévače v Moravské Ostravě (v místním Katolickém domě) na téma „O budoucnosti českého národa“. Toho dne v podvečerních hodinách se před budovou shromáždilo několik desítek ozbrojených gardistů pod vedením Arnošta Pořízky. Jejich cílem bylo násilným útokem zmenožnit konání přednášky, což se jim skutečně zdařilo a Jan Rys-Rozsévač se musel zachránit rychlým útěkem oknem do dvora. Situace implikovala násilný policejní zásah, při němž příslušníci policie zajistili u přítomných gardistů mnoho zbraní (2 býkovce, 13 obušků, 2 dýky, 1 poplašná pistole a tyče s hřeby). \n\nV letních měsících 1940 disponovaly SG poměrně značným počtem stoupenců soudě podle toho, že na jejich veřejně pořádaných akcích v Moravské Ostravě se pravidelně scházelo až několik stovek osob. Dokladem toho je například účast 680 osob, členů a stoupenců Svatoplukových gard na přednášce Arnošta Pořízky, která se uskutečnila 18. května 1940.\n\nRétorika a ideové zaměření SG vyznívalo pronacisticky se silným až nenávistným protižidovským akcentem. Běžně gardisté požadovali například prohlášení bývalého prezidenta Edvarda Beneše za zrádce národa, propagovali zřizování pracovních táborů pro Židy a „osoby práce se štítící“, podporovali myšlenku kontroly školství ze strany českých „národovců“ (to jest představitelů SG a dalších kolaborantských organizací českých fašistů). V rezoluci (vztahující se k přednášce Arnošta Pořízky z 18. května 1940) pak dále zaznívaly i požadavky na akceptování nacistické okupační správy, odmítání ideálů a demokratické praxe první republiky jakož i důsledné zavedení platnosti norimberských rasových zákonů na celém území Protektorátu Čechy a Morava. V uvedené Pořízkově rezoluci kupříkladu dále gardisté požadovali „odstranění zločinného židovstva ze životního prostoru českého národa“, úplné hospodářské včlenění Protektorátu Čechy a Morava do nacistického Německa a předání českých rozhlasových stanic v Moravské Ostravě a Brně pod kontrolu gardistů. \n\nArnošt Pořízka obdržel (v roce 1944 či na přelomu let 1944 / 1945) vyznamenání Čestný štít protektorátu Čechy a Morava s orlicí sv. Václava a to III. stupeň se zlatým věncem. (Totéž vyznamenání v tomtéž stupni obdrželi například i Emanuel Moravec, Jan Rys-Rozsévač či Josef Burda.) Arnošt Pořízka zemřel v Ostravě v roce 1980.\n\nPo skončení druhé světové války byli odsouzeni Mimořádným lidovým soudem (MLS) v Moravské Ostravě zakladatelé Svatoplukových gard Arnošt Pořízka a Jakub Niemczyk k trestu odnětí svobody na dobu 20 let. Patnáctiletý trest odnětí svobody obdržel velitel Gajdových gard na Ostravsku Emanuel Jančar. Jan Rys-Rozsévač byl odsouzen Národním soudem v Praze v justičním paláci na Karlově náměstí k trestu smrti a dne 27. června 1946 v odpoledních hodinách (15:45) v Praze na Pankráci popraven jako první oběšením (po něm byli oběšeni další dva vlajkaři – Rozsévačův zástupce v organizaci Vlajka Josef Burda a mecenáš a velitel paramilitantních Svatoplukových gard Jaroslav Čermák). Žádosti o milost nebylo vyhověno. Během procesu s vlajkaři se všichni obžalovaní (a později i odsouzení) chovali klidně bez jediného slova. Jan Rys-Rozsévač se před oběšením mlčky pokřižoval.\n"}
{"id": "1524633", "url": "https://cs.wikipedia.org/wiki?curid=1524633", "title": "Nezdická lípa", "text": "Nezdická lípa\n\nNezdická lípa je lípa velkolistá, která roste v obci Nezdice, poblíž Přeštic, v okrese Plzeň-jih. Tvoří dominantu na hřbitově vedle márnice. Lípa je památný strom registrovaný pod číslem 105918 AOPK.\n\n\nV roce 2015 byla lípa odborně ošetřena, byl proveden bezpečnostní řez  a odstraněny prosychající větve.\n\n\n"}
{"id": "1524649", "url": "https://cs.wikipedia.org/wiki?curid=1524649", "title": "Správná věc (kniha)", "text": "Správná věc (kniha)\n\nNovela Správná věc je v pořadí třetí knihou českého spisovatele Marka Hnily. Poprvé byla vydána 28. srpna 2019 nakladatelstvím Bratříček.\n\nMezi hlavní myšlenky díla patří důležitost důvěry v člověka a nutnost upřímného jednání i sebereflexe.\n\nKnihu tvoří sudé a liché kapitoly. V lichých kapitolách jsou obsaženy úryvky deníku uvězněného muže, který tímto způsobem píše svůj příběh, odkrývá nespravedlnost svého zatčení a poukazuje na špatnost hlavních představitelů tzv. Nového města. Sudé kapitoly odkrývají hlavní dějovou linii, kterou je příběh nakladatele Johna Bennera, jemuž se dostane do rukou vězňův deník.\n\nDěj knihy se odehrává ve fiktivním Novém městě. Úspěšnému nakladateli Johnu Bennerovi přijde jednoho dne poštou balíček, jehož obsahem je ručně psaná knížka, která nese název Správná věc. Odesilatelem balíčku je Johnův starý přítel, Harry Torel, se kterým se kvůli dávné rozepři několik let neviděl. Na Johna udělá kontroverzní kniha velký dojem, začíná si uvědomovat všechny souvislosti mezi knihou a skutečností. John se rozhodne svého starého přítele kontaktovat. Na společné schůzce Harry vyjádří své záměry a snaží se Johna přesvědčit, aby knihu vydal. John nejprve jeho návrh zlostně odmítá, když se ovšem s celou záležitostí svěří své ženě Iren, začíná situaci přehodnocovat. Uvědomuje si, že vydáním knihy ve svém nakladatelství by mohl dát v sázku svoji kariéru, svobodu i bezpečí své rodiny, zároveň však věří, že svojí nečinností jen podporuje nespravedlnost, které se dopouštějí představitelé Nového města.\n\nJohn s Harrym začínají společně plánovat vydání padesáti tisíc výtisků knihy, která, jak doufají, bude sloužit jako prostředek k revoluci v Novém městě. Jejich plán je však vyzrazen a John s Harrym jsou zatčeni. Do děje přichází hlavní záporná postava, Walter Bright aneb cizák, o kterém se píše i v rukopise uvězněného muže. Bright nabízí Johnovi závaznou dohodu, díky které může zachránit svoji ženu i jejich dítě. John jeho návrh přijímá, vrací se za Iren a žije pod Brightovou kontrolou. Harry Torel za nejasných okolností zmizel.\n\nI když se Walter Bright pečlivě snaží všechny důkazy zničit, po několika letech ve městě skutečně propukne revoluce a lidé sesazují Brighta i vedoucí radu města ze svých pozic. \n\n\n"}
{"id": "1524653", "url": "https://cs.wikipedia.org/wiki?curid=1524653", "title": "Mauzoleum Klementa Gottwalda", "text": "Mauzoleum Klementa Gottwalda\n\nMauzoleum Klementa Gottwalda byla část Národního památníku na Vítkově, kde bylo vystavováno tělo komunistického prezidenta Klementa Gottwalda, po jeho smrti v březnu roku 1953. Jeho vytvoření iniciovalo samo vedení Komunistické strany Československa, po vzoru Leninova mauzolea v Rusku (tehdejší SSSR). Cílem bylo zachovat Gottwaldův kult osobnosti, a podle dobové propagandy, jej uchovat budoucím generacím. Mauzoleum se slavnostně otevřelo 5. prosince 1953.\n\nPátého března roku 1953 umírá sovětský diktátor Josif Vissarionovič Stalin. V Moskvě se měl uskutečnit pohřeb nebývalého rozsahu, datum bylo stanoveno na devátého března. Kromě obyvatel SSSR, se na pohřeb dostavili i delegace komunistických zemí. Mezi nimi i ta Československá, v čele s Gottwaldem. Tomu byla kvůli jeho onemocnění syfilídou a nevolnosti, doporučena cesta vlakem, ten však raději zvolil leteckou dopravu. Změnami atmosférického tlaku při dvou letech, mu praskla srdeční výduť na aortě, a Gottwald si záhy po návratu do Československa začal stěžovat, na celkovou nevolnost. On sám jí nepřikládal velký význam, s tím že jde o nachlazení, a o vliv náročné cesty. Ještě ten den, tedy navečer devátého března, je svoláno lékařské konzílium které má posoudit Gottwalduv zdravotní stav. Kvůli zatajování závažné nemoci ze strany mocenských struktur, však neshledávají důvod k obavám. Stav prezidenta se brzy zhoršuje. Následující den jej prohlédl odborník na plicní a srdeční onemocnění Jaroslav Procházka, a zjistil i motorické obtíže a těžký dech. Navečer je nalezen z nehmatným pulsem a jeho stav se nelepší. Jedenáctého března se doktoři dostávají ke zprávám o syfilitickém onemocnění, ale na záchranu prezidentova života to, i přes snahu narychlo povolaných sovětských lékařů, nestačí. Dne 14. března 1953 Klement Gottwald umírá. Jeho smrt, a následný pohřeb jsou užity k masivní komunistické propagandě. \n\nVedení strany se po úvahách a inspirováno Sovětským svazem, rozhodlo nabalzamovat tělo \"prvního dělnického prezidenta\" Klementa Gottwalda. Bylo potřeba nalézt vhodné místo, k vystavení těla široké veřejnosti. Uvažovalo se o novostavbě na Letenské pláni, která by zároveň sloužila i jako tribuna. Nakonec padla volba na památník na vrchu Vítkov, který byl původně vybudován jako pocta československým legionářům. Měl zde být také pohřben, první československý prezident Tomáš Garrigue Masaryk. Bylo třeba upravit stávající prostory v památníků, konkrétně zadní prostory, pod kterými byla dobudována podzemní laboratoř. Teplota musela být udržována na patnácti stupních Celsia, a vlhkost na osmdesáti procentech. Na balzamování těla a jeho následnou údržbu, byli přivoláni sovětští specialisté. Ti také školili české pracovníky. Ti jejich práci plně převzali v roce 1955. Celkem se o provoz mauzolea staralo přes sto stálých pracovníků\n\nSložení balzamovacího roztoku není známo, a znali jej jen sovětští odborníci. Ti, kromě procesu balzamování, dohlíželi i na další detaily v procesu vystavování, jako je nasvícení, či na to co bude mít mumifikované tělo na sobě. V tomto případě šlo o modrou generálskou uniformu, s rudou hvězdou na hrudi. \n"}
{"id": "1524654", "url": "https://cs.wikipedia.org/wiki?curid=1524654", "title": "Socha svatého Jana Nepomuckého (Přeštice)", "text": "Socha svatého Jana Nepomuckého (Přeštice)\n\nSocha svatého Jana Nepomuckého je součástí volného souboru čtyř soch a kašny na Masarykově náměstí v Přešticích, okres Plzeň-jih. Drobná stavba je zapsána v Ústředním seznamu kulturních památek České republiky.\n\nBarokní socha byla postavena na popud a nákladem němčického faráře Jakuba Xavera Hlávky v roce 1707. Je situována v severozápadní části náměstí před budovou radnice. V roce 2010 byla socha restaurována.\n\nPlastika svatého Jana Nepomuckého je provedena z pískovce. Sokl s dvoudílným nástavcem je posazen na nízké podestě čtvercového půdorysu se schůdkem na čelní straně. Čtyřboký sokl ve spodní třetině zdobí akantové listy, které se při hranách stáčejí do závitnic, v horní třetině má okosené rohy přecházející ve voluty s řetězy lískových svazečků, ve středu jsou zavěšeny kartuše. Nástavec je zakončen krycí deskou, jejíž hrany tvoří profilovanou římsu s okosenými rohy. Na krycí desce spočívá nízký plastický členěný podstavec se sochou světce.\n\nSvatý Jan Nepomucký stojí v kontrapostu, levicí podpírá téměř kolmo položený kříž s Ježíšem, pravou ruku drží na prsou. Hlavu krytou biretem mírně naklání ke kříži, za ní má kovovou svatozář.\n\n\n"}
{"id": "1524659", "url": "https://cs.wikipedia.org/wiki?curid=1524659", "title": "Řád přátelství (Ázerbájdžán)", "text": "Řád přátelství (Ázerbájdžán)\n\nŘád přátelství nebo Řád Dostluq \"(: «Dostluq» Ordeni)\" je státní vyznamenání Ázerbájdžánské republiky založené v roce 2007. Udílen je občanům Ázerbájdžánu i cizím státním příslušníkům za přínos při rozvoji přátelství, spolupráce a míru.\n\nŘád byl založen Zákonem č. 248-IIIQ \"O zřízení řádů cti a přátelství Ázerbájdžánské republiky\" ze dne 16. února 2007, který schválilo Národní shromáždění Ázerbájdžánské republiky. Zákon ratifikoval prezident republiky Ilham Alijev. V době založení byl druhým nejnižším z osmi ázerbájdžánských řádů a od roku 2017 je třetím nejnižším řádem Ázerbájdžánu.\n\nK drobné revizi došlo na základě Vyhlášky č. 84 ze dne 25. listopadu 2013.\n\nŘád je udílen občanům Ázerbájdžánské republiky i cizím státním příslušníkům. Udílen je za zvláštní přínos k rozvoji přátelských, hospodářských a kulturních vztahů mezi Ázerbájdžánem a cizími státy, za zvláštní přínos k posílení mezinárodního přátelství, za zvláštní přínos k budování konstruktivních vztahů mezi civilizacemi a pokračování dialogu mezi kulturami a také za přínos k ustanovení míru a stability napříč zeměmi, oblastmi a celým světem.\n\nŘádový odznak má tvar zlaté osmicípé hvězdy s ostrými hroty. Uprostřed je kulatý medailon s dvojicí křídel omotaných kolem platinové zeměkoule. Zadní strana je hladká s vyrytým sériovým číslem řádu.\n\nStuha se skládá ze třech stejně širokých pruhů v barvě modré, červené a zelené, které odpovídají barvám státní vlajky.\n\nMezi řádové insignie patří přívěsek na krk, který je zavěšen na stuze široké 23 mm v barvách státní vlajky Ázerbájdžánu. Velikost řádového odznaku je v tomto případě 50 mm. Další insignií je medaile, kterou tvoří řádový odznak zavěšený na stuze široké 37 mm a vysoké 50 mm, která je nošena na levé straně hrudníku. Horní část stuhy je připevněna ke zlaté destičce o šířce 40 mm a výšce 5 mm. V tomto případě je velikost odznaku 35 mm. Poslední insignií je stužka v řádových barvách o šířce 17 mm.\n\n"}
{"id": "1524666", "url": "https://cs.wikipedia.org/wiki?curid=1524666", "title": "Turistická značená trasa 5635", "text": "Turistická značená trasa 5635\n\nZ obce Sklabinský Podzámok mírně stoupá Kantroskou dolinou proti proudu Kantorského potoka k rozcestí Za Kečkou, odtud pěšinou prudce stoupák vrchu Jarabiná.\n"}
{"id": "1524671", "url": "https://cs.wikipedia.org/wiki?curid=1524671", "title": "Evropská asociace studentů farmacie", "text": "Evropská asociace studentů farmacie\n\nEvropská asociace studentů farmacie (EPSA) je nezisková, nevládní, nepolitická a nenáboženská zastřešující asociace 45 farmaceutických studentských asociací z 37 zemí, zastupujících více než 100 000 studentů po celé Evropě. Motto Evropské asociace studentů farmacie je \"Bringing Pharmacy, Knowledge and Students Together\" (V překladu:  Spojujeme farmacii, znalosti a studenty). Primární úlohou EPSA je prosazovat myšlenky a názory všech evropských farmaceutických studentů za účelem zlepšení vzdělávání, farmaceutické profese a vědy. EPSA sídlí v belgickém Bruselu v kancelářích Farmaceutické skupiny Evropské unie (PGEU). \n\nV létě 1978 pozvala francouzská Národní asociace francouzských studentů farmacie (Association nationale des étudiants en pharmacie de France, ANEPF) skupinu studentů z různých evropských zemí na svůj kongres, který se konal v Nancy. Cílem setkání byla diskuse týkající se připravovaných směrnic EU ohledně uznávání farmaceutických diplomů v rámci Unie a porovnání studijních plánů farmaceutických fakult v různých zemích. Během setkání se ukázalo, že celá záležitost je mnohem složitější, než se předpokládalo, a že výsledky bude obtížné uskutečnit v krátkodobém časovém horizontu. Všichni zúčastnění se však shodli na potřebě diskusí a dohod v této oblasti. Studenti proto navrhli Mezinárodní studentské federaci studentů farmacie (IPSF), aby byl založen evropský podvýbor, který by se těmito záležitostmi zabýval.\nK založení evropského podvýboru (ESC) došlo téhož roku na kongresu IPSF v Edinburghu. \n\nV roce 1982 se ESC stal nezávislou organizací a byl jako Evropský výbor studentů farmacie (EPSC) oficiálně zaregistrován soudním dvorem ve francouzském Illkirchu. Jeho hlavním úkolem byla snaha o dosažení rovnocennosti farmaceutických diplomů, aby byl umožněn volný pohyb farmaceutů v rámci EU.\n\nSoučasný název asociace EPSA byl přijat deset let po vzniku EPSC na 15. kongresu v Helsinkách v roce 1992. Oficiálně začal být používán po ukončení 16. kongresu v německém Tübingenu v dubnu 1993.\n\nV roce 2004 došlo v EPSA během 27. kongresu v bulharském Pamporovu k velkým změnám. Motivovala je snaha přivést asociaci blíž k jejím členům. Vznikl Pracovní výbor, který sestával ze zástupců všech členských organizací.\n\nValné shromáždění EPSA je nejvyšším orgánem a rozhodovacím orgánem Evropské asociace studentů farmacie. Skládá se z delegátů všech řádných a přidružených členů EPSA, kteří vystupují jménem jejich asociace. Koná se dvakrát ročně – během výročního kongresu EPSA a podzimního shromáždění EPSA. \n\nVedení EPSA  je každoročně voleno Valným shromážděním na výročním kongresu EPSA. Spolupracuje a komunikuje s členskými asociacemi po celý rok. \n\nExekutiva EPSA řídí záležitosti v asociaci. Momentálně se EPSA exekutiva skládá z 8 volených členů a jednoho jmenovaného bezprostředně, minulého prezidenta. \n\n\nVedení EPSA se skládá z 30 členů EPSA rozdělených na oddělení: oddělení vnitřních záležitostí, oddělení vzdělávání, oddělení vztahů s veřejností, oddělení vnějších vztahů a oddělení evropských záležitostí. Povinnosti a odpovědnosti každého oddělení jsou vysvětleny na internetových stránkách EPSA.\n\nKontaktní osoby jsou volené nebo jmenované členskými asociacemi a jejich hlavním úkolem je zajišťovat realizaci projektů a činností EPSA na místní úrovni a navazovat spojení mezi exekutivou členských asociací  a EPSA teamem.\n\nPracovní skupina koordinátorů IMP pracuje na rozvoji Projektu individuální mobility (IMP) EPSA.\n\nEduProf Platform má za úkol zvýšit úroveň hájení názorů studentů členských asociací EPSA. Hlavním cílem je vydávání dokumentů obsahujících veřejná vyjádření členských asociací EPSA k daným tématům. Každá členská asociace je reprezentována dvěma osobami, jež vykonávají funkci reprezentanta platformy a jsou voleni členskými asociacemi EPSA.\nStudenti farmacie a čerství absolventi, kteří jsou ze zemích uznaných Radou Evropy a jejichž země není reprezentována členskou asociací EPSA se mohou přihlásit a získat individuální členství do dvou let po promoci.\n\nDalší jedinci, asociace, společnosti a strany, kteří chtějí podporovat a být součástí EPSA se mohou přihlásit o status „Přítele asociace“. \n\nEPSA sdružuje řádné členy a přidružené členské asociace, které mohou mít charakter národních asociací a nebo lokálních asociací. Tyto asociace jsou na geografickém území různých zemí Evropy, které jsou Radou Evropy uznány jako nezávislé země. EPSA zastupuje 45 členských asociací. Českou republiku zastupuje Spolek českých studentů farmacie.\n\nSprávní rada se skládá z uznávaných odborníků z různých farmaceutických oborů, kteří pomáhají výkonnému orgánu EPSA svými odbornými znalostmi a kontakty. \n\nČestné členství je uděleno osobám, které významně a pozitivně ovlivnily chod asociace EPSA.\n\nAktivními podvýbory jsou v současné době: Podvýbor  absolventů a Podvýbor pro PR. První podvýbor se skládá z bývalých členů vedení EPSA, kteří radí současnému vedení. Podvýbor pro PR se skládá z členů EPSA, kteří pomáhají oddělení pro PR s korekturami, návrhy a dalšími úkoly.\n\nEPSA výroční kongres je největší událostí EPSA kalendáře, kde mají všichni členové asociace EPSA příležitost se setkat a probrat její záležitosti a farmaceutické profese. Obvykle se koná v dubnu. Výroční kongres se skládá ze Vzdělávacího programu (workshopy a tréninky), Sociálního programu a Valné hromady. Lyon, Francie byl vybrán jako hostující město pro příští výroční kongres v roce 2020.\nEPSA Podzimní shromáždění je druhou nejdůležitější událostí. Koná se obvykle v říjnu. Cílem tohoto shromáždění je poskytnout příležitost pro EPSA členy přezkoumat půlroční práci asociace a zároveň obnovit motivaci a oddanost EPSA asociaci. Příští shromáždění se koná ve městě Poreč v Chorvatsku v říjnu 2019.\nLetní univerzita je třetí hlavní EPSA událostí roku. Obvykle se koná na konci července. Již 21. Letní univerzita se uskuteční v nádherném městě Portorož ve Slovinsku v červenci 2019.\n\nVýroční recepce se koná každý rok, obvykle v únoru, v Bruselu v Belgii, kde se nachází EPSA ústředí. Hlavním cílem této události je prezentace práce a projektů EPSA týmu správní radě, partnerům a jakékoliv instituci, která se zajímá o práci EPSA asociace. \n\nEPSA Newsletter je oficiální EPSA publikací, která obsahuje články od EPSA představitelů, členů a odborníků a jejím cílem je šířit nejnovější vývoj týkající se projektů EPSA a také výměnu znalostí a zkušeností mezi nimi. Je publikován třikrát ročně.\n\nCílem EPSA Mothly Dose je přinést relevantní a užitečný update EPSA studentům, kteří nejsou zcela seznámeni s asociací. Je publikován každý měsíc EPSA koordinátorem pro publikaci a obsahuje informace o relevantních projektech v EPSA asociaci a jejích členských asociacích, blížících se událostech a nedávno publikovaných článcích na blogu a publikacích. \n\nESSP sbírá a publikuje abstrakty z vědeckých prací EPSA členů. Všechny abstrakty jsou přezkoumány EUFEPS (European Federation for Pharmaceutical Sciences), takže studenti obdrží feedback od odborníků. Je publikován třikrát ročně. \n\nActivity Booklet je publikován jednou ročně a obsahuje informace o úspěších z minulého roku.\n\nEPSA sbírá a publikuje výsledky vzdělávání EPSA událostí a online aktivit jako například webinář.\n\nJe spojen s EPSA webovou stránkou a také s EPSA blogem. Jsou tam články o EPSA aktivitách a o aktivitách jednotlivých členů a z vnějších stran. Jsou publikovány pravidelně. \n\nEPSA také používá mnoho sociálních sítí jako je Facebook, Twitter, Instagram a EPSA blog aby se přiblížila studentům a poskytla jim nejnovější informace o jejích aktivitách.\n\nOficiální zdroj informací o EPSA asociaci je EPSA webová stránka, kde jsou dostupné informace o všech projektech a aktivitách a taktéž tam můžeme najít všechny publikace.\n\nAby byla EPSA blíže k jejím členům, dvakrát během mandátu jsou organizovány EPSA projekty a webinář aktivit. \n\nEPSA události a kalendář aktivit je kalendář vzdělávacích příležitostí, který je přístupný evropským farmaceutickým studentům a nedávným absolventům. Je organizován odborníky nebo členy EPSA. Je dostupný na EPSA webové stránce a v LLeaP.\n\nEPSA Alumni project má za cíl propojit současný EPSA tým a jeho členy s těmi staršími za účelem růstu EPSA asociace díky radám a expertizám těchto lidí.\n\nSoučástí Alumni Project je taky Alumni víkend, který je organizovaný během EPSA kongresu a Alumni Advisory Board. Vznikl, aby poskytl rady a podporu současnému EPSA týmu.\n\nCílem těchto projektů je prezentovat práci EPSA týmu zainteresovaným EPSA členům. Rozhovory se konají online a to zhruba měsíc před výročním kongresem, zatímco trénink se koná o víkendu, který předchází výročnímu kongresu.\n\nEPSA platforma celoživotního vzdělávání (LLeaP) poskytuje farmaceutickým studentům, kteří jsou aktivně zapojení v odborných a vzdělávacích aktivitách, příležitost získat hmotný kredit pro tyto aktivity. Také představuje, v brzkém stádiu rozvoje těchto budoucích zdravotnických odborníků, důležité principy celoživotního vzdělávání, stejně jako vytváří důležitost dokumentování odborných aktivit a jejich propagaci mezi studenty přes platformu.\n\nBrožura je sbírkou názorů evropských farmaceutických studentů na evropské farmaceutické vzdělání. Brožura a doplňkové aktivity jsou aktualizovány každých pět let. Obě jsou (na evropské a národní úrovni) organizovány po celou dobu průběhu mandátů.\n\nWebináře jsou prezentovány odborníky na specifická témata, následovány Q&A sezením. Online diskuzní fóra jsou interaktivními aktivitami s cílem nasbírat názory EPSA členů na různá relevantní témata a povzbudit je ve vedení dialogu. \n\nPublic health kampaně jsou uskutečňovány EPSA členskou asociací přes sociální média na národní úrovni. Rozdílné social services aktivity, jako je humanitární běh a clothes drives, jsou organizovány po celou dobu délky mandátů v EPSA událostech.\n\nVědecký den se koná během EPSA výročního kongresu. Hlavním cílem je prezentovat všem EPSA AC účastníkům práci, která se rozvíjí díky jejich studentským kolegům, kteří provádí výzkum na na jejich fakultách nebo dělají MSc/PhD. Jsou organizovány konference a ústní prezentace.\n\nThe EPSA Science! Monthly se každý měsíc týká specifického tématu. Šest rozdílných farmaceutických článků je prezentováno jednou měsíčně na EPSA webových stránkách a sociálních médiích. \n\nVědecké exkurze dovolí studentům, kteří se zajímají o vědu, kontakt s odborným světem. Jsou organizovány během EPSA událostí a lokálně členy EPSA asociace.\n\nVědecký blog je interaktivní platforma, která má za cíl přiblížit vědu k EPSA členům. Jsou publikovány články a různé výzvy na rozdílná témata.\n\nTrénink je neformální vzdělávání. Účastníci se vlastně baví během vzdělávacích aktivit, které zajistí dobrý přístup k celoživotnímu vzdělávání a seberozvoji. Tréninky mohou být nalezeny v EPSA událostech, ale také je možné pozvat EPSA trenéry do tvého města!\n\nPR oddělení organizuje různé soutěže přes sociální média po celou dobu mandátu a všichni členové EPSA asociace se jich mohou zúčastnit.  \n\nEPSA Individual Mobility Project (IMP) je dlouhodobý projekt, který dává příležitost farmaceutickým studentům, hlavně těm, kteří jsou ve vyšších ročnících a nedávným absolventům ze všech evropských zemích (kteří jsou členové EPSA), získat doplňkovou zkušenost ze skutečného pracovního života a to hlavně na poli výzkumu a průmyslu. \n\nTWINNET je koncept, který byl vytvořen ke zlepšení spolupráce mezi členy EPSA asociace. \n\nStudentský průvodce je platforma, která nabízí informace farmaceutickým studentům o Erasmu a také o studiu a bydlení v různých evropských městech. \n\nThe EPSA Humanitarian Mobility Project má za cíl kombinovat mobilitu a humanitární aktivity. EPSA členové cestují na specifická místa a pomáhají těm, kteří jsou v nouzi skrz různé aktivity. \n\nTento projekt má za cíl vytvořit vazbu mezi současnými odborníky a studenty za účelem poskytnutí kariérních rad z mezinárodního pohledu rozvoje.\n\nCareer Page poskytuje informace o možnostech zaměstnání pro farmaceuty. Je dostupná na EPSA webových stránkách a v LLeaP\n\nChat s odborníky je aktivita, která umožňuje kontakt mezi studenty/nedávnými absolventy a odborníky. Může být organizován online na EPSA událostech. \n\nCareer Week je týden plný online aktivit spojený k odborným rozvojem. \n\nCareer Fairs je organizovány na EPSA událostech. EPSA a RC partneři si navzájem prezentují krátké prezentace. Další interaktivní aktivity jsou taktéž organizovány.\n"}
{"id": "1524677", "url": "https://cs.wikipedia.org/wiki?curid=1524677", "title": "CZ 75 Tactical Sports", "text": "CZ 75 Tactical Sports\n\nPistole CZ 75 TS (Tactical Sports) je samonabíjecí zbraň s uzamčeným závěrem. Je určena výhradně pro soutěžní střelbu podle pravidel světové asociace IPSC (International Practical Shooting Confederation). Umožňuje vést přesnou střelbu ve velmi krátkém čase. Konstrukčně vychází z pistole CZ 75, má však řadu speciálních úprav, které jsou obvykle vyžadovány u zbraní tohoto určení.\n\n\n"}
{"id": "1524682", "url": "https://cs.wikipedia.org/wiki?curid=1524682", "title": "Pomník Jakuba Jana Ryby", "text": "Pomník Jakuba Jana Ryby\n\nPomník Jakuba Jana Ryby se nachází v parčíku pod kostelem Nanebevzetí Panny Marie v Přešticích, okres Plzeň-jih v místě staré školy. Byl zapsán do Ústředního seznamu kulturních památek České republiky.\n\nPamátník je umístěný v Třebízského ulici, v parčíku na místě staré školy, kde do svých pěti let žil hudební skladatel a pedagog Jakub Jan Ryba, přeštický rodák. Památník byl postaven v roce 1935 na popud rožmitálského spisovatele Rudolfa Richarda Hofmeistera zpěváckým spolkem \"Skála\" a občany Přeštic. Autorem reliéfní desky je pražský sochař Štěpán Kořán.\n\nDo buližníkového balvanu posazeném na malém alpinu je vsazena měděná deska, v jejíž levé polovině je reliéfní portrét Jakuba Jana Ryby s plnovousem hledícího vpravo. V pravé polovině je nápis:\n\nNa spodním okraji je notový zápis začátku jeho České mše vánoční.\n\n"}
{"id": "1524684", "url": "https://cs.wikipedia.org/wiki?curid=1524684", "title": "Mastrinka", "text": "Mastrinka\n\nMastrinka () je vesnice a přímořské letovisko v Chorvatsku v Splitsko-dalmatské župě, spadající pod opčinu města Trogir. Vznikla v roce 2001 poté, co se odtrhnula od vesnice Arbanija. Nachází se na severu ostrova Čiovo, asi 2 km jihovýchodně od Trogiru. V roce 2011 zde trvale žilo 947 obyvatel. Název \"Mastrinka\" je odvozen od stejného chorvatského výrazu pro planý olivovník.\n\nDopravu ve vesnici zajišťuje především silnice D126, která ji propojuje s letoviskem Arbanija a městem Trogir. Dalšími sousedními sídly jsou Okrug Gornji (letovisko a centrum ostrova) a Žedno (jediná vnitrozemská vesnice na Čiovu).\n"}
{"id": "1524694", "url": "https://cs.wikipedia.org/wiki?curid=1524694", "title": "Tomel obecný", "text": "Tomel obecný\n\nTomel obecný (\"Diospyros lotus\") je listnatý, stálezelený, obvykle dvoudomý strom pocházející z tropických a subtropických oblastí Asie. Je blízce příbuzným tomelu japonskému, pěstovanému pro plody kaki, proti kterému je ale menší, méně náročný na klima a má míň kvalitní plody.\n\nJe původním druhem v Číně, kde roste ve smíšených horských lesích do nadmořské výšky 1500 m n. m. Odtud se v dávné době rozšířil do přilehlého Nepálu a Pákistánu, do východní Asie na Korejský poloostrov a do Japonska, do Tádžikistánu, Turkmenistánu a Uzbekistánu ve Střední Asii a do Arménie, Ázerbájdžánu a Gruzie na severním Kavkaze a do nedalekého severního Íránu i přilehlého východního Turecka.\n\nPozději byl v době rozkvětu Římské říše rozšířen do evropských oblastí okolo Černého a Středozemního moře, kde jeho pěstování pro užitek i okrasu popisuje již Plinius starší. Roste nyní ve většině jihoevropských států, hlavně ve Španělsku, Francii, Itálii a na Balkánském poloostrově v Albánii, Řecku a Bulharsku.\n\nDřevina spolehlivě vegetuje a plodí na dobře osvětleném, nebo jen mírně zastíněném stanovišti, které může mít půdu písčitou i hlinitou, průběžně vlhkou, ale dobře odvodněnou a středně kyselou či alkalickou. Vyskytuje se na Kavkaze do nadmořské výšky 600 m a ve Střední Asií až do 2000 m. Je považována za relikt subtropického deštného lesa, často vytváří jednodruhové porosty. Kvete obvykle v květnu a červnu, plody dozrávají v říjnu a listopadu. Ploidie tomelu obecného je 2n = 30.\nDvoudomý strom vysoký do 10 m s kmenem okolo 20 cm hrubým, jehož kořenový systém nevytváří kůlovitý kořen, ale je do široka rozvětvený. Borka kmene je tmavě šedá, šedě hnědá až šedě černá, větve mají nápadné světlé lenticely kopinatého tvaru. Listy vyrůstají z kopinatých pupenů, mají řapíky asi 1 cm dlouhé a jsou tenké, téměř blanité. Listová čepel je eliptická až vejčitě podlouhlá, 5 až 15 cm dlouhá a 3 až 6 cm široká, na bázi je tupá, široce klínovitá nebo zaoblená, na vrcholu špičatá a po obvodě někdy zvlněná. List je oboustranně tmavě zelený, někdy brvitý a má zpeřenou žilnatinu se sedmi a deseti páry žilek.\n\nSamčí květy se stopkami vyrůstají po jednom až třech, jsou velké asi 4 mm, mají krátký, vytrvalý kalich se čtyřmi zelenými, trojúhelníkovitými laloky a miskovitou korunu se čtyřmi ven zahnutými laloky zbarvenými světle žlutě a na koncích načervenale; obsahují dále ve dvou kruzích šestnáct tyčinek s krátkými nitkami a podélně pukajícími prašníky. Samičí květy bývají téměř přisedlé, jsou velké asi 6 mm, mají zelený kalich se čtyřmi zuby, miskovitou korunu se čtyřmi ven zahnutými laloky zbarvenými bledě žlutě až načervenale a mají svrchní, osmipouzdrý semeník se čtyřmi, na koncích rozdvojenými čnělkami. Opylovány jsou hmyzem.\n\nPlod je bobule téměř kulovitého či eliptického tvaru, v nezralém stavu je světle žlutá, později se stává modravě černá a ojíněná. Bobule má téměř kulovitý či eliptický tvar, je velká 1 až 2 cm a může obsahovat jedno až osm hnědých či černých semen až 1 cm dlouhých.\n\nU většiny odrůd je pro vytvoření plodů nutno vysadit v blízkosti strom se samičími a strom se samčími květy. Některé odrůdy mají oba typy květů na stejném stromě, chovají se jako jednodomé. U jiných zase vznikají plody v samičích květech partenokarpicky, bez opylení, takové plody jsou bez semen.\n\nNe zcela zralý plod obsahuje třísloviny a je trpký, jí se jen přezrálý, dobře uležený. Nejčastěji se toto ovoce konzumuje sušené, tehdy má chuť datlí, je bohaté na vlákninu, vitamíny (zejména provitamín A) a minerály, hlavně draslík, vápník, sodík a hořčík. Čerstvé plody mají nízkou energetickou hodnotu a jsou vhodné ke konzumaci při redukčních dietách, sušené naopak obsahují až 40 % cukru. Připravují se z nich nejrůznější kompoty, marmelády, sirupy, nebo sloužívají k výrobě alkoholu.\n\nStromy se tradičně pěstují pro okrasu i pro stín, jsou také dobré medonosné rostliny. Dřevo stromu je žlutě zbarveno, je pevné a trvanlivé, používá se ve stavebnictví a na tesařské výrobky. Semenáče se užívají jako podnože pro tomel japonský.\n\n"}
{"id": "1524696", "url": "https://cs.wikipedia.org/wiki?curid=1524696", "title": "Maria Katherina Scherer", "text": "Maria Katherina Scherer\n\nMaria Katherina Scherer řeholním jménem: Maria Theresia (31. října 1825 Meggen – 16. června 1888 Ingenbohl) byla švýcarská římskokatolická řeholnice a spoluzakladatelka Kongregace Milosrdných sester svatého Kříže. Katolická církev ji uctívá jako blahoslavenou.\n\nNarodila se 31. října 1825 v Meggenu jako čtvrtá ze sedmi dětí chudých farmářů. Když jí bylo 7 let, zemřel jí otec. Z tohoto důvodu musela spolu se svými třemi sourozenci odejít do výchovy ke svému kmotrovi. Ostatní děti žily se svou matkou.\n\nKdyž byla v červenci roku 1844 na náboženské pouti v Einsiedelnu, uvědomila si, že jejím posláním je církevní život. Když jí bylo 17 let, vstoupila do Sekulárního františkánského řádu. Dne 1. března 1845 vstoupila do kongregace Sester sv. Kříže z Menzingenu, kterou založil kapucínský kněz Theodosius Florentini. Dne 27. června 1845 vstoupila do noviciátu a 27. října stejného roku přijala hábit a řeholní jméno \"Maria Theresia\". Začala působit jako učitelka v Galgenenu a roku 1846 v Barru. Poté byla poslána do Oberägeri, kde se stala představenou malé komunity sester.\n\nRoku 1850 jí otec Theodosius poslal starat se o chudé a sirotky do Nagels, kde se stala známá jako \"Matka chudých\". Roku 1852 byla poslána do Churu. Roku 1856 založila s otcem Theodosiem novou kongregaci Milosrdných sester svatého Kříže a stala se její generální představenou, kterou byla až do své smrti.\n\nZemřela 16. června 1888 v Ingenbohlu na rakovinu žaludku.\n\nProces byl zahájen ve 40. letech 20. století v diecézi Chur. Dne 2. dubna 1993 uznal papež Jan Pavel II. její hrdinské ctnosti.\n\nDne 23. prosince 1993 uznal papež zázrak na její přímluvu. Blahořečena byla 29. října 1995.\n\n"}
{"id": "1524703", "url": "https://cs.wikipedia.org/wiki?curid=1524703", "title": "Davit Modzmanašvili", "text": "Davit Modzmanašvili\n\nDavit Modzmanašvili (* 9. listopadu 1986 Tbilisi) je bývalý gruzínský zápasník–volnostylař, který mezi lety 2017-2018 reprezentoval Uzbekistán.\n\nZápasit začal v 9 letech v rodném Tbilisi pod vedením Leriho Dzaganiji. Vrcholově se připravoval v policejním vrcholovém sportovním středisku Dinamo pod vedením Davita Churciji. V gruzínské mužské reprezentaci se pohyboval od roku 2007 ve váhové kategorii do 120 kg. V roce 2008 měl po vyhraném květnovém titulu mistra Evropy dopingový nález na anabolický steroid nandrolon a dostal dvouletý zákaz startu. \n\nPo návratu v roce 2010 se v roce 2011 třetím místem na zářiovém mistrovství světa v Istanbulu kvalifikoval na olympijské hry v Londýně v roce 2012. Po přívětivém losu v prvních dvou kolech porazil v semifinále favorizovaného Bilala Machova těsně ve dvou setech. Ve finále se utkal s Arturem Tajmazovem z Uzbekistánu, se kterým prohrál ve dvouch setech shodně 0:1 na technické body. Získal stříbnou olympijskou medaili. V roce 2019 byl stříbrné olympijské medaile zbaven dodatečným testem vzorků pomocí aktuálních analytických metod. V jeho vzorku byly nalezeny stopy po užití léku turinabol (anabolický steroid), kterým si pomáhal v přípravě. Z užívání nedovolených látek byl viněn celou sportovní kariéru. V roce 2016 měl údajně pozitivní dopingový nález po gruzínském mistrovství. \n\nOd roku 2013 dostával v gruzínské reprezentaci příležitost mladší Geno Petrijašvili. Od roku 2017 se dohodl s představiteli uzbeckého sportu na reprezentaci, kde ho začátkem roku 2019 dohnal prohřešek z roku 2012.\n\n"}
{"id": "1524707", "url": "https://cs.wikipedia.org/wiki?curid=1524707", "title": "Kašna se sochou svatého Václava", "text": "Kašna se sochou svatého Václava\n\nKašna se sochou svatého Václava je součástí čtyř soch na Masarykově náměstí v Přešticích, okres Plzeň-jih. Stavba je zapsaná v Ústředním seznamu kulturních památek České republiky.\n\nBarokní kašna a sloup uprostřed kašny pocházejí z období konce 18. nebo začátku 19. století. Sochu svatého Václava věnoval městu JUDr. Augustin Brauner jako poděkování za zvolení prvním přeštickým poslancem do Říšského sněmu v roce 1848. V roce 2010 byla kašna v rámci revitalizace náměstí opravena. Na obrubu kašny a na chrliče byla v roce 2010 přidána přeštická prasátka.\n\nBarokní kašna se středovým sloupem a sochou světce je umístěna uprostřed náměstí. V úrovni náměstí je posazena žulová nádrž čtvercového půdorysu s okosenými rohy a se dnem ze žulových desek. Po obvodu stěny obíhá vystouplý pás s profilovanou svrchní římsou. Uprostřed na hranolovém soklu je postaven žulový komolý jehlan ukončený profilovanou hlavicí a krycí deskou. Pod hlavicí na čelní straně je na konzole zavěšena lucerna. Ve spodní části sloupu z bočních stěn vystupují chrliče, na nich jsou přeštická prasátka. Pískovcová socha sv. Václava stojí na krycí desce v kontrapostu, oděná v brnění, plášť a knížecí čepici. Levou rukou se opírá o štít a v pravé ruce vystrčené dopředu drží praporec.\n\nNa vnitřní straně štítu je nápis:\n\n\n"}
{"id": "1524709", "url": "https://cs.wikipedia.org/wiki?curid=1524709", "title": "Automobilová pošta", "text": "Automobilová pošta\n\nAutomobilové pošty byly jedním z druhů ambulantních pošt. Termín „automobilová pošta“ byl podle tehdy používané poštovní terminologie (názvosloví), která byla uvedena v oborové normě spojů a v poštovních provozních předpisech, používán výlučně pro ambulantní pošty, vedené v automobilech. tj. pro mobilní provozovny, ve kterých se za jízdy třídily zásilky. \n\nAutomobilové pošty byly v Československu zaváděny od roku 1958. Důvodem jejich zavádění byl přechod s radiálně větvového systému poštovní dopravy a přepravy na systém radiálně uzlový a snaha o zajištění přípojů na poštovní kursy letecké.\n\nV roce 1958 zahájily provoz automobilové pošty:\n\n\nV roce 1983 bylo v Československu provozováno 57 párů automobilových pošt a 6 automobilových pošt jednosměrných. Prvenství v počtu automobilových pošt měl Středoslovenský kraj se 14 páry automobilových pošt a s jednou automobilovou poštou jednosměrnou.\n\nAutomobilové pošty byly zrušeny v devadesátých letech 20. století.\n\nPrvní automobilové pošty byly vedeny v upravených autobusech Škoda 706 RO nebo RTO, později v upravených autobusech Karosa ŠL 11 a Karosa L 734. V prvních letech éry automobilových pošt byly k jejich vedení na méně zatížených tratích používány upravené automobily Praga V3S a Praga S5T. Na některých tratích byly ze začátku za vozidlo automobilové pošty připojovány přívěsy.\n\n"}
{"id": "1524714", "url": "https://cs.wikipedia.org/wiki?curid=1524714", "title": "Domowina (nakladatelství)", "text": "Domowina (nakladatelství)\n\nDomowina (nakladatelství), (LND), , je národní nakladatelství Lužických Srbů sídlící v německém Budyšíně, kde bylo založeno v roce 1958. Navzdory shodnému názvu jde o společnost s ručením omezeným organizačně nezávislou na srbské zastřešující organizaci Domowina, která je financována prostřednictvím Nadace pro srbský lid (\"Załožba za serbski lud\"). Toto nakladatelství, jež navazuje na více než 450letou tradici lužickosrbského písemnictví, vydává knihy, noviny a časopisy v hornolužické i dolnolužické srbštině a v němčině. Jeho činnost je zaměřena na produkci publikací, které se přímo či nepřímo týkají Lužických Srbů, jejich identity, jazyka, kultury a vědy. \n\nDomowina vydává rovněž beletristická díla současných lužickosrbských spisovatelů, jako jsou Jurij Brězan, Kito Lorenc a Róža Domašcyna. Pravidelně zde vycházejí také edice klasiků, např. Handrij Zejler, Jakub Bart-Ćišinski, Mato Kosyk a Mina Witkojc. V edici „Die sorbische Bibliothek“ jsou vydávány německé překlady lužickosrbských autorů. Každoročně vycházejí dva až tři svazky sborníku Srbského institutu v Budyšíně \"Schriften des Sorbischen Instituts / Spisy Serbskeho instituta\", jenž zveřejňuje výsledky bádání na poli sorabistiky a etnologie. Vzhledem ke snahám o zachování a další rozvoj obou lužickosrbských jazyků je věnována zvláštní pozornost literatuře pro děti a mládež, jakož i lužickosrbským učebnicím a výukovým materiálům. K mnohostranné vydavatelské činnosti patří hornolužickosrbský večerník \"Serbske Nowiny\", dolnolužickosrbský týdeník \"Nowy Casnik\", kulturní časopis \"Rozhlad\", filologicko-historický časopis \"Lětopis\", katolický časopis \"Katolski Posoł\" a konečně časopisy \"Płomjo\" a \"Płomje\" určené pro dětské čtenáře.\n\nDne 31. května 1947 udělila sovětská vojenská administrativa nakladatelství Domowina a jeho přidružené tiskárně licenci č. 299 k vydávání časopisu \"Nowa doba\", který začal od 6. června 1947 vycházet jako deník o rozsahu šesti stran. Toto rozhodnutí souviselo s tehdy připravovaným „Zákonem pro ochranu lužickosrbského obyvatelstva“, jenž v roce 1948 odhlasoval Saský zemský parlament. Nakladatelství mělo formu společnosti s ručením omezeným a bylo ještě dodatečně schváleno Srbským úřadem pro lidovýchovu při Saském zemském ministerstvu pro lidovýchovu. V roce 1949 pak bylo přičleněno ke spolku \"Börsenverein des Deutschen Buchhandels\". Protože však organizace Domowina toho času neměla žádné vlastní nakladatelství, byla tato původní společnost zrušena, a 1. července 1958 bylo znovu založeno znárodněné státní nakladatelství Domowina, což je obvykle uváděno jako oficiální datum jeho vzniku. V důsledku reorganizací tisku a vydávání knih v NDR ztratilo v roce 1962 nakladatelství Domowina právo na vydávání německých překladů ze slovanských jazyků, protože toto právo přešlo na vydavatelství \"Volk und Welt\" a \"Aufbau\". K jeho nakladatelskému programu od té doby patřila beletrie, knihy pro děti a mládež, odborná literatura a učebnice, jeden deník a osm časopisů. Většina jeho produkce vycházela v lužické srbštině, jen asi 20 % v němčině. Každoročně bylo vydáváno asi 100 titulů, do roku 1990 celkem 2400. Průměrný náklad činil 800 až 3000 exemplářů. Za rok 1988 obrat dosáhl 5,3 milionů se ziskem 0,3 milionu východoněmeckých marek. Roku 1989 s nakladatelstvím spolupracovalo 104 autorů. Veškerá jeho činnost v tomto období spadala pod Centrální správu nakladatelství a knihkupectví při Ministerstvu kultury NDR.\n\nV červnu 1990 došlo podle nových zákonů ke změně právní formy v GmbH i. A. (tj. s r. o. „ve výstavbě“), jejímž správcem se stal dosavadní ředitel nakladatelství a dlouholetý hlavní lektor Paul Völkel. Protože však toto menšinové nakladatelství nenašlo žádného kupce a jeho budoucnost byla nejistá, bylo od 30. června 1991 v likvidaci. Program a personál byl tehdy značně redukován, obrat klesl na polovinu. Teprve když byla v roce 1991 po dlouhých politických jednáních založena Nadace pro srbský lid (\"Załožba za serbski lud\"), financovaná spolkovými zeměmi Sasko a Braniborsko, bylo nakladatelství Domowina začleněno pod její nadační kapitál. Do konce roku 1992 však nadace ještě neměla patřičnou právní subjektivitu, takže nakladatelství prošlo privatizací a v roce 1993 vznikla společnost s ručením omezeným s všeobecně prospěšnými cíli. Nabídka se následně rozrostla také na hudebniny, zvukové nosiče, DVD a počítačové hry. Každoročně vzniká kolem 60 novinek, z nichž asi polovinu představují lužickosrbské učebnice. K okamžitému nákupu bývá k dispozici téměř 1000 titulů. V nakladatelství v roce 2007 pracovalo celkem 41 osob, počítaje v to i redakce přidružených novin a časopisů, 18 z nich se podílelo přímo na nakladatelských činnostech.\n\n \n\n\n\n"}
{"id": "1524716", "url": "https://cs.wikipedia.org/wiki?curid=1524716", "title": "Kardašova Řečice (nádraží)", "text": "Kardašova Řečice (nádraží)\n\nKardašova Řečice je železniční stanice ve východní části města Kardašova Řečice okrese Jindřichův Hradec v Jihočeském kraji poblíž soustavy místních rybníků. Leží na jednokolejné elektrifikované trati 225 (25 kV, 50 Hz AC).\n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existujících železnic v ose od západních Čech po Trenčianskou Teplou. 3. listopadu 1887 byl zahájen pravidelný provoz v úseku Veselí nad Lužnicí do Jihlavy. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\".\n\nPo znárodnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy, po roce 1918 pak správu přebraly Československé státní dráhy. Elektrická trakční soustava zde byla dána do provozu 28. května 1980.\n\nNachází se zde tři hranová nekrytá nástupiště, k příchodu na ostrovní nástupiště slouží přechody přes kolejiště.\n\n\n"}
{"id": "1524729", "url": "https://cs.wikipedia.org/wiki?curid=1524729", "title": "4G", "text": "4G\n\n4G je technologie mobilních sítí, která splňuje podmínky IMT Advanced definované Mezinárodní telekomunikační unií, mezi něž patří přenosová rychlost 1 Gbit/s pro nepohyblivá nebo pomalu se pohybující zařízení a 100 Mbit/s pro rychle se pohybující zařízení umožňující plný přístup k Internetu, IP telefonii, internetový přístup k televizi s vysokým rozlišením, videokonference a 3D televizi.\n\nZa prvního průkopníka 4G bývají považovány sítě Long Term Evolution, podmínky IMT Advanced však splňují až sítě LTE Advanced.\n\n"}
{"id": "1524735", "url": "https://cs.wikipedia.org/wiki?curid=1524735", "title": "Wuhan Open 2019 – ženská dvouhra", "text": "Wuhan Open 2019 – ženská dvouhra\n\nŽenská dvouhra Wuhan Open 2019 probíhala ve druhé polovině září 2019. Do singlové soutěže wuchanského tenisového turnaje hraného na tvrdém povrchu nastoupilo padesát šest hráček. \n\nAshleigh Bartyová a Karolína Plíšková vstoupily do turnaje jako soupeřky o post světové jedničky na žebříčku WTA. Aby Plíšková na čele klasifikace Australanku vystřídala, musela postoupit minimálně do semifinále a zároveň uhrát o jedno kolo více než Bartyová.. O možnost návratu na tenisový trůn však přišla prohrou ve třetím kole.\n\nVítězkou se stala obhájkyně trofeje, 21letá Běloruska Aryna Sabalenková, jež ve finále zdolala Američanku Alison Riskeovou po třísetovém průběhu 6–3, 3–6 a 6–1. Poměr vzájemných duelů navyšíla na 3–0. Po druhém startu na Wuhan Open činila singlová bilance běloruské světové čtrnácky 12–0. V probíhající sezóně si připsala, po finálovém vítězství také nad Risekovou na Shenzhen Open, druhé turnajové vítězství, které představovalo čtvrtý singlový titul na okruhu WTA Tour. \n\nOsm nejvýše nasazených hráče obdrželo volný los do druhého kola.\n"}
{"id": "1524736", "url": "https://cs.wikipedia.org/wiki?curid=1524736", "title": "Taškent Open 2019 – ženská dvouhra", "text": "Taškent Open 2019 – ženská dvouhra\n\nŽenská dvouhra Taškent Open 2019 probíhala ve druhé polovině září 2019. Do singlové soutěže taškentského tenisového turnaje hraného na tvrdém povrchu nastoupilo třicet dva hráček. Obhájkyní titulu byla ruská tenistka Margarita Gasparjanová, kterou ve druhém kole vyřadila Černohorka Danka Kovinićová.\n\nVítězkou se stala třetí nasazená Belgičanka Alison Van Uytvancková, jež ve finále zdolala rumunskou turnajovou osmičku a šampionku z roku 2008 Soranu Cîrsteaovou po třísetovém průběhu 6–2, 4–6 a 6–4. V probíhající sezóně si připsala, po triumfu na Hungarian Ladies Open, druhé turnajové vítězství, které představovalo čtvrtý singlový titul na okruhu WTA Tour. Udržela tak kariérní finálovou neporazitelnost a premiérově ovládla dva turnaje v jednom kalendářním roce. \n"}
{"id": "1524737", "url": "https://cs.wikipedia.org/wiki?curid=1524737", "title": "Chengdu Open 2019 – mužská dvouhra", "text": "Chengdu Open 2019 – mužská dvouhra\n\nMužská dvouhra Chengdu Open 2019 probíhala ve druhé polovině září 2019. Do singlové soutěže čchengtuského tenisového turnaje hraného na tvrdém povrchu nastoupilo dvacet osm hráčů. Obhájcem titulu byl australský tenista Bernard Tomic, který v úvodním kole kvalifikace skrečoval Uzbeku Denisi Istominovi.\n\nVítězem se stal 28letý Španěl Pablo Carreño Busta, jenž ve finále za 2.05 hodin zdolal Kazacha Alexandra Bublika po vyrovnaném třísetovém průběhu 6–7, 6–4 a 7–6. V probíhající sezóně si tak připsal premiérové turnajové vítězství, které představovalo čtvrtý singlový titul na okruhu ATP Tour. Postupem do finále prolomil sérii šesti semifinálových porážek na túře ATP v řadě.\nČtyři nejvýše nasazení hráči obdrželi volný los do druhého kola.\n"}
{"id": "1524739", "url": "https://cs.wikipedia.org/wiki?curid=1524739", "title": "Zhuhai Championships 2019 – mužská dvouhra", "text": "Zhuhai Championships 2019 – mužská dvouhra\n\nMužská dvouhra Zhuhai Championships 2019 probíhala ve druhé polovině září 2019. Do singlové soutěže čuchajského tenisového turnaje hraného na tvrdém povrchu nastoupilo dvacet osm hráčů. Jednalo se o premiérový ročník čínské události na okruhu ATP Tour. Nejvýše nasazeným hráčem se stal sedmý muž žebříčku Stefanos Tsitsipas z Řecka, který ve druhém kole skrečoval Mannarinovi. \n\nVítězem se stal sedmý nasazený, 20letý Australan Alex de Minaur, jenž ve finále zdolal o jedenáct let staršího Francouze Adriana Mannarina po dvousetovém průběhu 7–6 a 6–4. V probíhající sezóně si tak připsal třetí turnajové vítězství, které představovalo také třetí singlový titul na okruhu ATP Tour. Mannarino tak prohrál sedmé z osmi finále.\nČtyři nejvýše nasazení hráči obdrželi volný los do druhého kola.\n"}
{"id": "1524743", "url": "https://cs.wikipedia.org/wiki?curid=1524743", "title": "Chinezul Temešvár", "text": "Chinezul Temešvár\n\nChinezul Temešvár byl fotbalový klub, který během své existence hrál rumunskou i maďarskou ligu. Sídlil v Temešváru. 6× vyhrál rumunskou ligu.\n\nKlub byl založen roku 1910. Tehdy ještě Temešvár patřil k Uhrám. Klub se jmenoval Temesvári Kinizsi SE a byl pojmenován po Pálu Kinizsim.\n\nV letech 1914, 1917 a 1918 vyhrál jižní maďarskou ligu. Po 1. světové válce se Temešvár stal součástí Rumunska a klub se přejmenoval na Chinezul Timișoara (Pál Kinizsi je maďarsky, Pavel Chinezul rumunsky).\n\nV letech 1921/22 až 1926/27 tým vyhrál 6× v řadě rumunskou ligu. V roce 1927 přišel klub do finanční krize umocněné odchodem Cornela Lazăra, který založil konkurenční Ripensii Temešvár.\n\nRoku 1936 se klub sloučil s ILSA Temešvár. Roku 1946 se klub sloučil s CAM Temešvár a tím zanikl.\n\nLiga I:\n"}
{"id": "1524750", "url": "https://cs.wikipedia.org/wiki?curid=1524750", "title": "Kampus Hybernská", "text": "Kampus Hybernská\n\nKampus Hybernská je společný projekt Magistrátu hlavního města Prahy a Filozofické fakulty Univerzity Karlovy. Dům se nachází v Hybernské ulici č. 4 a první zde pořádanou akcí byl v dubnu 2017 \"Týden diverzity,\" který propojoval širší veřejnost s aktivitami Karlovy univerzity, zejména její Filozofické fakulty. Předtím byl objekt více než 10 let prázdný a nevyužívaný. Sídlí zde \"Studentský dům pro studentskou spolkovou činnost\".\n\nJména Kampusu v proměnách staletí: Poustka - Ambrožův pivovar - Diblíkův pivovar – renthaus - U Desfourů - Desfourský dům - Dům U Nekmířských - Kampus Hybernská\nPřed rokem 1348 vedla v místě dnešní Hybernské tzv. Horská silnice spojující Prahu s Kutnou Horou. Říkalo se zde také Na dlážděném neboli Dlážděná ulice, šlo o jednu z prvních dlážděných ulic v Praze. Tudy se vjíždělo do města. Roku 1348 je Karlem IV. založeno Nové Město pražské. Hybernská je plánována jako reprezentativní ulice ve směru ke Kutné hoře, druhému nejvýznamnějšímu středověkému městu. Po vytyčení hradeb kolem Nového Města přestává být Hybernská okrajovou výpadovkou a stává se důležitou tepnou Nového Města s Horskou branou na jedné straně a Prašnou branou na druhé. Po jižní straně ulice v té době již existuje souvislá zástavba domů majetných sladovníků a pivovarníků. Horskou bránou a Dlážděnou ulicí tak zřejmě putovalo do města nejen vytěžené stříbro z Kutné Hory, ale také první studenti nově založené Karlovy univerzity. V roce 1355 Karel IV. zakládá kostel sv. Ambrože na Novém městě, podle nějž se dnešní Hybernská nazývala také ulicí Svatoambrožskou. Názvy ulic bývaly po staletí zvykovou záležitostí až do kodifikace uličních pojmenování a povinného označení ulic v r. 1787. -->\nV 70. letech 14. stol. vznikly na místě dnešního Kampusu Hybernská dva středověké měšťanské domy, základ dnešního kampusového „sedmidomí“. V roce 1381 byla východní polovina parcely zastavěna pivovarnickým domem, z této doby zůstaly v objektu zachovány klenuté gotické sklepy.\n\nV roce 1463 koupil dům král Jiří z Poděbrad, aby zde ubytovával svoje dvořany a sloužící, kteří se nevešli do nedalekého Králova dvora - dnes na tomto místě stojí Obecní dům – a byla zde také stáj pro královské koně. V pol. 16. století na místě dnešního Kampusu stával pivovar Brože (Ambrože), ve druhé polovině 16. století nazývaný dle majitelů, českých bratří, Diblíkův pivovar.\n\nV roce 1629 přišli na pomoc s rekatolizací do kláštera sv. Josefa s kostelem Neposkvrněného Početí Panny Marie františkáni z Irska, podle místa původu nazýváni Hyberni (Irsko = Hibernia). Na místě jejich někdejších klášterních budov a zahrad, později kasáren, stojí dnešní Palladium na Náměstí Republiky. Podle Hybernů byla posléze pojmenována celá ulice. V letech 1663–1664 Hyberny a pražskou univerzitu propojila osobnost Bernardina Sanniga, františkánského generálního vikáře a zároveň profesora filozofie pražské univerzity. V 70. letech 18. století zde vznikl za vlastnictví Desfours-Adienville přestavbou čtyřkřídlý patrový barokní palác. Zadní křídlo bylo obráceno do rozsáhlé okrasné stromové zahrady. Na jihozápadním nároží byla situována polygonální věž s cibulovou střechou.\n\nDo poloviny 18. století bylo v Praze založeno mnoho krásných zahrad v barokním slohu. Z bohatě vybavených interiérů mohla aristokracie nahlížet na terasy osázené okrasnými květinami a keři, obohacené množstvím plastik bujných tvarů. Oblíbenými květinami již od renesance byly růže, lilie a fialky, nové naopak karafiáty. Z bylinek byly upřednostňovány aromatické, např. šalvěj, majoránka a máta. Bohužel pokud jde o zahradu náležející k objektu dnešního Kampusu, je dokumentace velmi střídmá až žádná, na pohledovém plánu J.D.Hubera vidíme zřejmě spíše kresebné schema než realitu.\n\nNa počátku 19. století se oficiálně začíná užívat název ulice Hybernská. Mezi lety 1846 až 1862 byly budovy dnešního Kampusu klasicistně přestavěny podle plánů stavitele Johanna Heinricha Frenzela. Johann Heinrich Frenzel, též Jan David Frenzl, pocházel z rodiny pražského měšťana a truhláře. Vystudoval inženýrství na pražské polytechnice a zároveň techniku ve Vídni. Patřil k předním stavitelům pozdního klasicismu. Frenzelovy architektonické návrhy z roku 1846 zahrnovaly demolici pravého křídla přední části objektu a novou výstavbu navazující na přízemí původního objektu. Nová budova byla třípatrová, s visutými kamennými schody až na půdu, s pavlačemi do dvora na kamenných krakorcích s podrákosovanými fošnami, s oplechovaným přístřešky a se dvěma balkony na krakorcích vedoucích do ulice. Na dosud nezastavěném zahradním pozemku v zadní části byla postavena dvoupatrová novostavba s klenutými sklepy a konírnou v přízemí, v patrech s rákosovými stropy. Na každém patře byly dva záchody na spojovací pavlačí. Další novostavbou byla patrová kůlna spojená s výrobou likérů.\n\nV roce 1842 palác zdědila Josefina, kněžna ze Schwarzenbergu, rozená Desfours, dcera Gabriely Vratislavové. Kněžna Josefína zde provozovala salon, tehdejší obdobu sociálních médií a neoficiálního celoživotního vzdělávání. Salon vždy vedla dáma a vedle hudebních produkcí zde probíhaly diskuse a polemiky na zájmová nebo konverzační témata. Salon formoval vkus a veřejné mínění. Zde se vynášela hodnocení uměleckých děl i filozofických proudů, favorizovaly se osobnosti veřejného života.\n\nKněžna Josefina palác prodala za 100 tisíc zlatých továrnímu výrobci likérů Gottfriedu Leonhardovi ze Saska. Hlavní budovu nechal Leonhard přestavět na krámy, ve dvoře vznikla likérka s výrobnou rosolky. Rosolka, likér českých obrozenců, byla v 19. století jedním z nejpopulárnějších českých likérů. Základem receptury je dnes chráněná masožravá rostlina rosnatka okrouhlolistá, proto dnes pravou rosolku stěží ochutnáte. Mistři magie a alchymie tvrdili, že rosnatka má schopnost vyléčit všechny choroby a dokonce prodloužit život až do doby Posledního soudu.\n\nPodnikatel a výrobce likérů, Gottfried Leonhard, se ve svých třiapadesáti letech oženil s devatenáctiletou Marií Karolínou Zlobickou a dům v Hybernské čp. 998, dnešní Kampus, převedl na novomanželku jako svatební dar. Manželství trvalo pouze sedm let a Marie se brzy po jeho smrti provdala za úředníka Národní banky Ferdinanda Františka Fügnera. Jejím švagrem se stal Jindřich Fügner, budoucí zakladatel Sokola. Zřejmě z jeho iniciativy a pod jeho vlivem Marie požádala v roce 1861 o povolení ke stavbě skladištní budovy na pozemku zahrady, při kolaudaci však změnila účel stavby na tělocvičnu a je jisté, že tato stavba byla určena pro národní tělocvičný spolek Sokol, který její švagr v roce 1862 založil. Konspirativní způsob ohlášky stavby byl zřejmě zdůvodněný obavou z policejní perzekuce a nedůvěrou v ústavní svobody vyhlášené teprve před rokem. Tělocvična se však sokolovnou nikdy nestala, neboť Mariin manžel, spojnice se švagrem a jeho českými národními ideály, zemřel dva měsíce po kolaudaci stavby. Prostory zamýšlené tělocvičny zřejmě později v sedmdesátých letech využívala německá tělocvičná jednota Tunrverein.\n\nZ roku 1880 se na zdi dnešního hudebního klubu pod vrstvami omítek a nátěrů zachoval nápis letopočtu. Zřejmě ze stejného období je ve stejných prostorách zřetelná kresba židovské postavy, na kterou někdo útočí holí. Mezi roky 1881 – 1882 byla velká část paláce adaptována na byty, přístup do dvora zůstal průjezdem, stejně jako je tomu dnes. Objekt však chátral i přes řadu stavebních úprav. byla zde skladiště, písárny, kvelby s výklady do ulice a železnými roletami a banka se směnárnou. V roce. 1903 provádělo umělecké truhlářství Františka Jeníčka nové secesní obchodní portály. Roku 1907 byl dům napojen přes kameninové trubky na kanalizaci. V roce 1924 byl podle návrhu ing. architekta T. Pražáka a ing. architekta P. Moravce povolena nástavba čtvrtého patra na hlavní budově i v zadním dvoře. Od roku 1942 byl v hlavní budově zřízen pracovní úřad, přízemí bylo adaptováno na velkou úřední dvoranu s přepážkami a čekárnami.\n\nV roce 1949 budovu přebrala pražská obec, v roce 1952 Ministerstvo vnitra. Z následující doby prakticky nejsou k dispozici prameny o stavební činnosti.\n\nIhned po komunistickém převratu v roce 1948 byl objekt zabrán bezpečnostními složkami. V protokolech StB nejsou uváděny o výsleších žádné místní údaje, dít se tu tedy mohlo cokoliv. Na území Prahy, stejně jako v Hybernské ulici, byly desítky kanceláří bezpečnostního aparátu, výslechové místnosti, ubytovny, školicí střediska, konspirační byty, telefonní ústředny, vysílače, sklady a garáže. Od roku 1964 sídlí v objektu týlové organizace Ministerstva vnitra, konkrétně Hospodářský odbor, Zdravotní správa, Hlavní inspekce požární ochrany, Ústřední správa geodézie a kartografie a Vnitřní správa národních výborů. Výměra užívaných prostor činí 4 465 m2. Celá Hybernská ulice je pro režim významnou politickou lokalitou. Dobové fotografie interiérů Ministerstva vnitra jsou vzácné, fotografovat se zde nesmělo. Kovová madla v prvním patře předního traktu pravděpodobně sloužila k připoutávání lidí čekajících na výslech. Jsou zachována v průchozí chodbě. Telefonní rozvodna je zachována v předním traktu, kabely byly propojeny přímo do Bartolomějské, centra StB s jeho operačním střediskem, kde se scházely všechny získávané informace. Odhlučněná zaizolovaná místnost – místnost proti odposlechu? - zachována v 1. patře zadního traktu Od r. 1976 je objekt památkově chráněn. Na přelomu 80. - 90. let byla zrušena poslední pavlač na zadním průčelí budovy D.\n\nOd roku 1989 byly v objektu byty a kanceláře Ministerstva vnitra, především pracoviště centrální personifikace strojově čitelných dokladů. Od roku 2008 je objekt dnešního Kampusu v majetku Hlavního města Prahy. V roce 2012 se v objektu natáčel film Agnieszky Hollandové Hořící keř.\n\nBěhem roku 2015 probíhala první jednání a hledání vhodných prostor.\n\nV září 2015 bylo uzavřeno Memorandum o spolupráci Univerzity Karlovy a Magistrátu Hlavního města Prahy k projektu \"Kampus Hybernská\". Projekt má dvě programové linie: bezprostřední oživení objektu projektem \"Hybernská ožívá!\" a současnou rekonstrukcí objektu, aby mohl sloužit rozvoji univerzity i města.\n\nV roce 2016 bylo podepsáno Memorandum projektu Kampus Hybernská.\n\nV roce 2017 Hlavní město Praha poskytla Filozofické fakultě UK deset let nevyužívaný rozsáhlý komplex budov v Hybernské ulici. Magistrát hlavního města Prahy uvedl budovy do stavu, ve kterém bylo možné realizovat první aktivity. byla zaváděna elektřina, topení, probíhaly rekonstrukční a adaptační práce.\n\n10. – 13. dubna 2017 festivalem Týden diverzity zahájilo prázdné sedmidomí v Hybernské 4 svoji proměnu v otevřený komunitní prostor, kde se bude stýkat veřejnost, akademici, studenti a umělci. Týden diverzity osobně zahajuje prof. Tomáš Zima, rektor Univerzity Karlovy. V letech 2017 - 2018 je realizován projekt \"Hybernská ožívá!\" Jde o pilotní fázi oživení areálu. K dispozici byl již malý kinosál, ateliér, přednáškové místnosti, hudební klub s dílnou a nahrávacím studiem, studentský dům, galerie, výstavní prostory, Knihovna věcí, provizorní kavárna, studio Wombat, dětský koutek a pískoviště, wi-fi.\n\nNa jaře roku 2018 byl zahájen provoz Studentského domu, kde sídlí spolky: Aiesec, Ántré, Encyklopedie migrace, sbor Entropa, ESN CU, Fenix, IFMSA, Kappa Omega, Kapr, Katharsis, Miroslava, Orientální Expres, Polis, Socinema, Studentský Majáles, Výluka a další.\n\nV roce 2018 proběhl festival LUSTR, výstava Pokoje, Design Week, rodí se filmový program Kampusu, divadelní dramaturgie a konají se další různé workshopy. V září 2018 je otevřena Cirkulární dílna, která ve spolupráci s Pražskými službami a odborem odpadů MHP opravuje a redistribuuje poškozený nábytek ze sběrných dvorů. Na její činnost navazují workshopy pro veřejnost.\n\nHybernská ulice - do dnešní doby je zde zachováno několik palácových staveb - je tedy bez nadsázky ulice paláců, ať už jde o palác Kinských nebo Swéerts-Sporckův palác.\n\nEvropský den jazyků, filmový klub, Socinema, divadelní představení, Čítárna ve spolupráci s Revue Prostor, výstavy, semináře, přednášky, workshopy, divadelní představení, koncerty apod.\n\n\nPříležitosti pro pedagogy: místo pro konference, křty knih, neformální semináře a workshopy, vánoční a jiné večírky, místo pro méně standardní akademické formáty a disciplíny, výstavy připravované spolu se studenty, projekce, natáčení filmů a audiovizuálních esejí, prostor pro studentské rádio...\n\nPříležitosti pro studenty: pro členy studentského spolku je zde možnost využívat sdílené kanceláře a společné místnosti, přednáškový sál a menší workshopový sál. pro nečleny nabízíme možnost zapojit se do organizace akcí, využít kavárnu s eduroamem a studentskými cenami, je zde možnost setkávání se studenty jiných kateder, potenciál pro debaty s pedagogy nebo veřejností, místo pro zkoušení organizačních, uměleckých a kritických aktivit, na které se v prostoru fakulty nedostává místa ani času.\n\nProjekt kampusu je neziskový, nekomerční projekt akcentující dobrovolnictví, solidaritu, vzájemnost a udržitelnost. Na jeho financování se podílí více subjektů, především Filozofická fakulta, Univerzita Karlova a Magistrát Hlavního města Prahy. Projekt je otevřen spolupráci s dalšími subjekty, mezi podporovateli je řada kulturních institucí, osobností veřejného a kulturního života a média.\n\nAerofilms, Akademie věd ČR, Akademie výtvarných umění, Akademie múzických umění v Praze, Are, Artikl Akademie, ArtMap, Bohemistický kruh, Bulharský kulturní institut, CEFRES, Centrum dokumentárního filmu, České literární centrum, Česko-německý fond budoucnosti, Cesta domů, Člověk v tísni, Czech Design Week, Divná místa, EUNIC, Festival Habrovka, Festival LUSTR, Fresh Eye, Galerie Jan Čejka, Goethe-Institut, Institus plánování a rozvoje hlavního města Prahy, Institut Cervantez, Instituto Camões, Instituto Italiano di Cultura Praga, KineDok, Klub absolventů FF UK, Knihovna Václava Havla, KOMA Bauhaus Universität, Library of Things Prague, Love Your Home, Ateliér Místoprostor, Multikulturní centrum Praha, NaFilm, Národní filmový archiv, Nau Gallery, Neolonga Prague, Nová škola o.p.s, Openhouse, Orchestr Berg, Prague Civil Society Centre, Praha město literatury, Probační a mediační služba, Revue Prostor, Studentský Majáles, Umělecká beseda, Uměleckoprůmyslové museum v Praze, Velvyslanectví Dánského království, Vysoká škola uměleckoprůmyslová v Praze a další.\n\n"}
{"id": "1524752", "url": "https://cs.wikipedia.org/wiki?curid=1524752", "title": "Marie Hutníková", "text": "Marie Hutníková\n\nMarie Hutníková (28. prosince 1923, Příslovce – ?) byla česká šička, vojačka a zdravotnice. \n\nMarie Hutníková se narodila v roce 1923 v Přislovcích na Zakarpatské Ukrajině, její otec byl dělníkem. Nastoupila na obchodní školu a v době zahájení maďarské okupace Zakarpatí musela školu přerušit a nastoupit do jednotky civilní obrany. Pokusila se o útěk do Polska a Sovětského svazu, ale první pokus se jí nezdařil. Při druhém pokusu již byla úspěšná a utekla v květnu roku 1940 do Sovětského svazu, kde byla v Charkově internována. V internačním táboře prodělala zdravotnický výcvik. \n\nPo začátku druhé světové války byla přesunuta do internace do Karagandy, pracovala tam jako dělnice. Na konci roku 1942 vstoupila do československé armády v Buzuluku, zpočátku pracovala jako telefonistka a zdravotnice, následně od roku 1944 pracovala jako spojařka a také zdravotnice 1. československého armádního sboru, kde se seznámila s budoucím manželem Ilkem Hutníkem. Bojovala postupně u Kyjeva, Žaškova, Rudy, Bílé Cerkve a v Dukelském průsmyku. Posléze pak také prošla kolem Liptovského Mikuláše až do Prostějova.\n\nPo skončení druhé světové války obdržela medaili Za chrabrost, medaili Za pobědu nad Germanijej a další. Ve světové válce zemřel její bratr. Po válce se také provdala za Ilka Hutníka, se kterým se v roce 1951 odstěhovala do Třebíče, kde pak pracovala jako šička.\n"}
{"id": "1524758", "url": "https://cs.wikipedia.org/wiki?curid=1524758", "title": "Martina Viktorie Kopecká", "text": "Martina Viktorie Kopecká\n\nMartina Viktorie Kopecká (* 4. července 1986 Louny) je česká farářka Církve československé husitské. Vystudovala teologii na Husitské teologické fakultě Univerzity Karlovy, psychologii a speciální pedagogiku. Pracovala v nadnárodní korporaci. V roce 2011 byla pokřtěna v Církvi československé husitské a nyní působí jako farářka v kostele svatého Mikuláše na Staroměstském náměstí v Praze a ve Strašnicích. Před tím byla krátce na praxi v náboženské obci v Horních Počernicích.\n\nPůsobí v mezinárodním ekumenickém hnutí, je předsedkyní ECHOS (Ozvěny hlasu mladých) – poradního odboru Světové rady církví. V roce 2018 se účastnila katolické synody o mladých lidech v Římě.\n\nPíše svůj blog Deník farářky.\n\n"}
{"id": "1524759", "url": "https://cs.wikipedia.org/wiki?curid=1524759", "title": "FC Ripensia Temešvár", "text": "FC Ripensia Temešvár\n\nFotbal Club Ripensia Timișoara je rumunský fotbalový klub sídlící v Temešváru. 4× vyhrál rumunskou ligu.\n\nKlub byl založen roku 1928, zrušen sloučením roku 1948 a znovu založen roku 2012.\n\nKlub založil roku 1928 Cornel Lazăr, který byl předtím v Chinezulu Temešvár. Hráči přišli z Chinezulu, C.A.T. a Poli Temešvár. Klub byl profesionální, a proto zpočátku nesměl hrát rumunskou ligu. Začali ji hrát až v sezoně 1932/33. V letech 1933, 1935, 1936 a 1938 ji vyhráli. Roku 1938 tým hrál Středoevropský pohár. V 1. kole vyřadil AC Milán a ve čtvrtfinále vypadl s Ferencvárosem.\n\nPo 2. světové válce hráli 1 rok 3. ligu, tu vyhráli a hráli 1 rok 2. ligu. Roku 1948 se klub sloučil s Electricou Temešvár a tím zanikl. \n\nRoku 2012 byl klub obnoven. Rychle postupoval do vyšších lig. Roku 2017 postoupil do 2. ligy.\n\n"}
{"id": "1524766", "url": "https://cs.wikipedia.org/wiki?curid=1524766", "title": "Wuhan Open 2019", "text": "Wuhan Open 2019\n\nWuhan Open 2019, oficiálně se jménem sponzora Dongfeng Motor Wuhan Open 2019, byl tenisový turnaj pořádaný jako součást ženského okruhu WTA Tour, který se hrál v areálu Optics Valley International Tennis Center na otevřených dvorcích s tvrdým povrchem DecoTurf. Konal se mezi 22. až 28. zářím 2019 v čínském Wu-chanu jako šestý ročník turnaje.\n\nTurnaj s rozpočtem 2 828 000 amerických dolarů patřil do kategorie Premier 5. Nejvýše nasazenou hráčkou ve dvouhře se stala světová jednička Ashleigh Bartyová z Austrálie. Jako poslední přímá účastnice do dvouhry nastoupila 56. hráčka žebříčku, Američanka Jessica Pegulaová.\n\nČtvrtou singlovou trofej na okruhu WTA Tour, a první obhájenou, vyhrála 21letá Běloruska Aryna Sabalenková. Premiérovou společnou trofej ve čtyřhře WTA získal čínsko-ruský pár Tuan Jing-jing a Veronika Kuděrmetovová. \n\nNásledující hráčky obdržely divokou kartu do hlavní soutěže:\n\nNásledující hráčky postupily do hlavní soutěže z kvalifikace:\n\nNásledující hráčky postupily do hlavní soutěže z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1524767", "url": "https://cs.wikipedia.org/wiki?curid=1524767", "title": "Roupovský tis", "text": "Roupovský tis\n\nRoupovský tis je památný strom na hradě Roupov v Roupově v okrese Plzeň-jih. Tis červený (\"Taxus baccata\") roste v hradní příkopu zříceniny, jeho věk je odhadován na 200 až 400 let. Strom při měření v roce 2009 dosahoval výšky 13 metrů. Strom mohutného vzrůstu má dvojici hlavních kmenů, které mají obvod 150 cm a 100 cm (měření 2009). Tis je chráněn od 19. května 2006 pro svoji estetickou a kulturně-historickou hodnotu i jako potenciální genová základna silně ohroženého druhu.\n\n\n"}
{"id": "1524772", "url": "https://cs.wikipedia.org/wiki?curid=1524772", "title": "AS Venus Bukurešť", "text": "AS Venus Bukurešť\n\nAsociația Sportivă Venus 1914 București, zkráceně česky Venus Bukurešť, je rumunský fotbalový klub sídlící v Bukurešti. 8× vyhrál rumunskou ligu.\n\nKlub byl založen roku 1914. Od roku 1931 hrál na stadionu Venus, který měl kapacitu 15 000 diváků a už od roku 1935 se na něm hrálo s umělým osvětlením. Ten byl později roku 1953 zbourán.\n\nTým vyhrál ligu v letech 1920, 1921, 1929, 1932, 1934, 1937, 1939 a 1940. V letech 1937, 1939 a 1940 hrál Středoevropský pohár, ale vždy vypadl hned s prvním soupeřem.\n\nRoku 1948 se klub sloučil s Uzinele Comunale Bucureşti a roku 1949 byl zrušen.\n\nRoku 2014 byl klub obnoven a hraje v nižších ligách.\n\nLiga I:\nCupa României:\n"}
{"id": "1524773", "url": "https://cs.wikipedia.org/wiki?curid=1524773", "title": "Georg Ritschel", "text": "Georg Ritschel\n\nGeorg Ritschel, též \"George\" (13. února 1616 Luční Chvojno – 28. prosince 1683 Hexham), byl českým anglikánským duchovním, filozofem a pedagogem německého původu. Téměř celý život prožil v zahraničí. Je spojován s londýnským Hartlibovým kruhem, a Richard Popkin jej řadil k jeho tzv. “třetí síle”. \n\nNarodil se 13. února 1616 v Lučním Chvojně (něm. \"Deutsch Kahn\") v severních Čechách jako nejstarší syn Georga Ritschela a jeho manželky Gertrudy. Studoval na univerzitě ve Štrasburku (1633–1640), a po zákazu protestantských konfesí v Čechách raději postoupil dědictví svému mladšímu bratrovi, než aby konvertoval ke katolicismu. Odcestovat do Anglie, kde byl 3. prosince 1641 přijat do Bodleyovy knihovny v Oxfordu. \n\nPo vypuknutí první anglické občanské války opustil Ritschel Anglii a navštívil Haag, Leyden a Amsterdam. Stal se vychovatelem synů sedmihradského knížete Jiřho I. Rákocziho. V roce 1643 navštívil Dánsko a strávil více než rok v Kodani a Sorø. V roce 1644 přicestoval do Polska, kde byl přijat jako asistent Jana Amose Komenského. \n\nZ polského Gdaňsku se Ritschel vrátil do Anglie, kde ho přivítal Samuel Hartlib. Několik let pracoval na projektu podpory Komenského díla \"Janua Rerum\". Po pobytu v Londýně odcestoval do Oxfordu, kde se stal členem Trinity College. Od prosince 1646 mohl znovu studovat v Bodleyově knihovně. V roce 1647 ukončil spolupráci s Komenským, s nímž se lišil ve filozofických postojích, a svoji pozici přenechal svému rivalovi Cyprianu Kinnerovi. 29. srpna 1648 byl jmenován rektorem gymnázia v Newcastlu. \n\nV roce 1655 nebo 1656 byl Ritschel jmenován rektorem školy v Hexhamu v hrabství Northumberland a jako \"pastor\" tam v srpnu 1657 podepsal list k lordu-protektorovi Oliveru Cromwellovi od správců oblasti Newcastle. Tentýž rok mohl také vyučovat na Durham College, která právě zahájila svoji činnost. \n\nRitschel zemřel 28. prosince 1683 jako vikář v Hexhamu a byl pohřben v presbytáři svého kostela, ve kterém byl také na jeho památku v chóru umístěn nápis na modrém mramorovém kameni. \n\n\nZ Ritschelových synů ho George (1657–1717), bakalář z oxfordské St. Edmund Hall, následoval na místě vikáře v Hexhamu; zatímco John z Trinity College v Oxfordu a následně z Christ College v Cambridge byl rektorem kostela sv. Ondřeje v Bywell v Northumberlandu mezi lety 1690 až 1705. \n"}
{"id": "1524778", "url": "https://cs.wikipedia.org/wiki?curid=1524778", "title": "Komejl Gásemí", "text": "Komejl Gásemí\n\nKomejl Nemat Gásemí (* 27. února 1988) je íránský zápasník-volnostylař, olympijský vítěz z roku 2012.\n\nPochází z obce Džújbár v Mázandaránu. Zápasit začal v 10 letech v nedalekém Sárí pod vedením Alí Chodájího. Jeho osobním trenérem byl Hosejn Nagíbí (حسین نقیبی). V íránské mužské reprezentaci se pohyboval od roku 2008, od roku 2010 ve váze do 120 (125) kg. V roce 2012 vyhrál nominaci na olympijské hry v Londýně na úkor Parvíze Hádiho, který olympijskou kvótu vybojoval a zkušeného Faruddina Masúmího. V Londýně prohrál ve čtvrtfinále s pozdějším vítězem Arturem Tajmazovem z Uzbekistánu 0:2 na sety a přes následné opravy se probojoval do souboje o třetí místo proti Tervelu Dlagnevovi ze Spojených států. První set vyhrál jednoznačně 4:0 na technické body. Ve druhém setu Dlagnev vyrovnal 1:1 na sety. V rozhodujícím třetím setu zvítězil 1:0 na technické body vytlačením soupeře ze žíněnky a získal bronzovou olympijskou medaili. V roce 2019 po nových analýzách vzorků odebraných zápasníkům po olympijských hrách v Londýně, Mezinárodní olympijský výbor diskvalifikoval pro pozitivní nález oba finalisty Artura Tajmazova a Davita Modzmanašvili. Jelikož jeho přemožitel Tajmazov získal původně zlatou olympijskou medaili, posunul se jako třetí v pořadí na jeho místo.\n\nV březnu 2016 vybojoval prvním místem na asijské olympijské kvalifikaci v kazažské Astaně účast na olympijských hrách v Riu. Ve čtvrtfinále otočil minutu před koncem nepříznivé skóre proti Gruzínu Genu Petrijašvilimu a později postoupil do finále proti Turkovi Taha Akgülovi. Taktické finále prohrál penalizacemi 1:3 na technické body a získal stříbrnou olympijskou medaili.\n\n"}
{"id": "1524782", "url": "https://cs.wikipedia.org/wiki?curid=1524782", "title": "Emil Ludíkovský", "text": "Emil Ludíkovský\n\nEmil Ludíkovský (* 9. prosince 1963) je bývalý český hokejový útočník. \n\nV československé lize hrál za TJ Zetor Brno. Odehrál 3 ligové sezóny, nastoupil v 54 ligových utkáních, dal 2 ligové góly a měl 4 asistence. V nižších soutěžích hrál i za TJ TŽ Třinec, TJ Lokomotiva Ingstav Brno a během povinné vojenské služby za VTJ Topoľčany.\n\n"}
{"id": "1524784", "url": "https://cs.wikipedia.org/wiki?curid=1524784", "title": "Phoebe Waller-Bridge", "text": "Phoebe Waller-Bridge\n\nPhoebe Mary Waller-Bridge (* 14. července 1985 Londýn) je britská herečka, dramatička, producentka a scenáristka. V roce 2016 vytvořila sitcom \"Crashing\", k němuž napsala i scénář a zahrála si v něm hlavní roli, stejně tomu bylo i v případě seriálu \"Potvora\". \n\nZa seriál \"Potvora\" získala televizní cenu cenu Britské akademie v kategorii nejlepší herečka v komediálním seriálu a rovněž tři ceny Emmy (v kategoriích nejlepší herečka v komediálním seriálu, nejlepší scénář komediálního seriálu a nejlepší komediální seriál). \n\nNarodila se v západním Londýně do rodiny Theresy Mary (za svobodna Clerke) a Michaela Cypriana Waller-Bridgeových. Její otec založil elektronickou obchodní platformu Tradepoint a její matka pracovala pro Worshipful Company of Ironmongers. Vyrostla v londýnský čtvrti Ealing a má mladšího bratra Jasper, který pracuje jako hudební manažer a starší sestru Isobel, která pracuje jako hudební skladatelka a později složila hudbu k jejímu seriálu \"Potvora\". Její rodiče jsou rozvedeni. Chodila na katolickou školu pro dívky St Augustine's Priory a poté na DLD College. Absolvovala na Královské akademii dramatických umění v Londýně.\n\nV roce 2009 přišel její herecký debut v divadelní hře \"Roaring Trade\". V roce 2013 se objevila v jednom dílu televizního seriálu \"Mizerná výchova\" a o dva roky později si zahrála ve druhé řadě seriálu \"Broadchurch\".\n\nKromě herectví se též věnuje psaní divadelních her, napsala například sérii her \"Good. Clean. Fun.\" nebo \"Potvora\". V roce 2016 vytvořila seriál \"Crashing\", kde ztvárnila i hlavní roli. Ve stejném roce adaptovala svou hru \"Potvora\" do formy televizního seriálu.\n\nNamluvila a ztvárnila droid L3-37 ve filmu \"\". V roce 2018 napsala scénář k televiznímu seriálu \"Na mušce\" a zároveň se stala jeho výkonnou producentkou. Za scénář byla nominována na cenu Emmy v kategorii nejlepší scénář dramatického seriálu.\n\nV roce 2019 společně s Nealem Purvisem a Robertem Wadem napsala scénář k filmu \"Není čas zemřít\", v pořadí 25. filmu o Jamesi Bondovi.\n\nTrvale žije v Kensal Rise v Londýně. V roce 2014 si vzala irského moderátora Conora Woodmana, ale o tři roky později pár ohlásil odloučení a v roce 2018 rozvod. Od roku 2018 žije s britsko-irským dramatikem Martinem McDonaghem.\n\n"}
{"id": "1524788", "url": "https://cs.wikipedia.org/wiki?curid=1524788", "title": "Taškent Open 2019", "text": "Taškent Open 2019\n\nTaškent Open 2019 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem Casali Sport v Taškentském tenisovém centru. Konal se mezi 23. až 28. září 2019 v uzbecké metropoli Taškentu jako dvacátý první ročník turnaje.\n\nTurnaj s rozpočtem 250 000 dolarů patřil do kategorie WTA International. Nejvýše nasazenou hráčkou ve dvouhře se stala padesátá třetí žena klasifikace Viktória Kužmová ze Slovenska. Jako poslední přímá účastnice do dvouhry nastoupila 128. hráčka žebříčku, Američanka Francesca Di Lorenzová.\n\nČtvrtou singlovou trofej na okruhu WTA Tour, a první pod otevřeným nebem, vyhrála Belgičanka Alison Van Uytvancková. Udržela tak svou finálovou neporazitelnost. Čtyřhru vyhrála americko-brazilská dvojice Hayley Carterová a Luisa Stefaniová, jejíž členky získaly premiérové kariérní tituly na túře WTA.\n\nNásledující hráčky obdržely divokou kartu do hlavní soutěže:\n\nNásledující hráčky nastoupily do hlavní soutěže pod žebříčkovou ochranou:\n\nNásledující hráčky postupily do hlavní soutěže z kvalifikace:\n\n\n\nNásledující páry obdržely divokou kartu do hlavní soutěže:\n\n\n Hayley Carterová / Luisa Stefaniová vs. Dalila Jakupovićová / Sabrina Santamariovám 6–3, 7–6\n"}
{"id": "1524790", "url": "https://cs.wikipedia.org/wiki?curid=1524790", "title": "Jih proti Západu", "text": "Jih proti Západu\n\nJih proti Západu je jedna z největších hasičských soutěží v Jihočeském kraji a největší hasičská soutěž na Šumavě. Soutěž vznikla v roce 2019 spojením Jihočeské hasičské ligy a Západočeské hasičské ligy. K tomuto spojení došlo vůbec poprvé za celou dobu existence obou lig.\n\nPrvními protagonisty a pořadateli soutěže bylo trio hasičů Jaroslav Mareš (velitel SDH Budilov), Jaroslav Tůma ml. (SDH Čkyně) a Bedřich Kubálek (SDH Budilov). Prvním velitelem soutěže byl Jaroslav Tůma ml. Celá soutěž se uskutečnila pod hlavičkou SDH Budilov v jejich areálu. \n\nO celkovém vítězi rozhoduje součet nejlepších časů, v roce 2019 se bralo 10 nejlepších časů mužů a 5 žen z každé ligy. Po sečtení těchto časů se vítězem prvního ročníku stala Jihočeská hasičská liga.\n\nPrvní ročník se uskutečnil 1 a 2.6.2019 v hasičském areálu Budilov pod přesným názvem \"Jih proti Západu\" | STS Prachatice CUP. Soutěže se zúčastnilo 62 týmů, z čehož bylo 43 mužských týmů a 19 ženských. Prvními vítězi klání jsou v kategorii mužů tým Zahorčice, okres Strakonice a ženskou kategorii ovládly ženy Poděvousy, okres Domažlice. Během soutěžního víkendu byli vylepšeny také dosavadní rekordy místní dráhy. V kategorii mužů upravují rekord dráhy sobotní vítězové Zahorčice na čas 16,86 vteřiny. U žen padl rekord dráhy v neděli, kdy v rekordním čase 17,83 vteřiny zvítězil tým žen Hradec u Stoda. \n\nSoutěži přihlíželi např. hejtmanka Jihočeského kraje Ing. Ivana Stráská, starostka OSH Strakonice a náměstkyně starosty KSH Jihočeského kraje Jaroslava Boukalová, velitel SDH Strakonice II a velitel jednotky města Strakonice Václav Císařovský a další.\n\nSoutěž byla přenášena internetovou televizí Fire TV a celkem ji podporovalo (finančně, materiálně nebo mediálně) okolo 30 partnerů. Na soutěži byly v roce 2019 rozdány ceny v celkové hodnotě více než 100 000 Kč.\n\n\n"}
{"id": "1524792", "url": "https://cs.wikipedia.org/wiki?curid=1524792", "title": "Grünwald (rozcestník)", "text": "Grünwald (rozcestník)\n\nGrünwald je německý místní název s významem \"zelený les\" a z něho odvozené příjmení.\n\n"}
{"id": "1524793", "url": "https://cs.wikipedia.org/wiki?curid=1524793", "title": "Johannes Wichelhaus", "text": "Johannes Wichelhaus\n\nJohannes Wichelhaus (13. ledna 1819, Mettmann – 14. února 1858, Halle (Saale)) byl německý protestantský (reformovaný) teolog.\n\nOd roku 1854 byl profesorem na univerzitě v Halle nad Saalou. Věnoval se zejména bádání nad pešitou. Teologicky byl orientován konfesijně a konzervativně. Mezi jeho žáky patřil Eduard Böhl.\n\n"}
{"id": "1524794", "url": "https://cs.wikipedia.org/wiki?curid=1524794", "title": "Grand Prix Singapuru 2019", "text": "Grand Prix Singapuru 2019\n\nGrand Prix Singapuru 2019 (oficiálně Formula 1 Singapore Airlines Singapore Grand Prix 2019) se jela na okruhu Marina Bay v Marina Bay v Singapuru dne 22. září 2019. Závod byl patnáctým v pořadí v sezóně 2019 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1524804", "url": "https://cs.wikipedia.org/wiki?curid=1524804", "title": "Hedvika Břežská", "text": "Hedvika Břežská\n\nJméno Hedvika Břežská označuje vícero osob:\n\n"}
{"id": "1524808", "url": "https://cs.wikipedia.org/wiki?curid=1524808", "title": "Vladimír Chalupník", "text": "Vladimír Chalupník\n\nVladimír Chalupník (13. března 1923 Borodinovka – 11. března 1991 Třebíč) byl český zámečník a voják. \n\nVladimír Chalupník se narodil v roce 1923 ve vesnici Borodinovka, následně se celá rodina odstěhovala do české vesnice Čechohrad do Záporoží. Vladimír Chalupník nastoupil do učení na zámečníka a po vyučení pak nastoupil do továrny Komunar jako zámečník. \n\nV roce 1941 však byl odveden do Rudé armády, ale až do roku 1943 pracoval jako dělník při stavbě zákopů. V roce 1943 nastoupil na vojenský výcvik a v témže roce požádal o vstup do československé armády v Buzuluku. Nastoupil pak na začátku roku 1944 do 2. paradesantní brigády v Jefremově. Působil jako parašutista a bojoval v Dukelském průsmyku. Během Slovenského národního povstání měl být vysazen na letišti Tri duby, ale ani při dvou pokusech se letadlu nepovedlo proniknout přes dělostřeleckou obranu. Působil tak jako řidič na frontě a dovážel munici do přední frontové linie. Byl dvakrát zraněn, najel vozem na minu a byl poraněn střepinou při útoku na jeho vůz. Působil v 1. československém armádním sboru a postupoval přes celé Slovensko až do Valašského Meziříčí, kde ukončil bojovou cestu.\n\nPo skončení druhé světové války odešel na Znojemsko a pracoval v Tasovicích, kde se oženil a posléze se přestěhoval do Trnavy u Třebíče. Následně pak získal byt v Poušově u Třebíče. Až do důchodu pracoval v třebíčské továrně První brněnské strojírny. Zemřel v roce 1991. Byl evidován jako zájmová osoba STB. Jeho příbuzní patřili mezi přesídlené české Ukrajince.\n"}
{"id": "1524810", "url": "https://cs.wikipedia.org/wiki?curid=1524810", "title": "Chengdu Open 2019", "text": "Chengdu Open 2019\n\nChengdu Open 2019 byl tenisový turnaj pořádaný jako součást mužského okruhu ATP Tour, který se hrál na otevřených dvorcích s tvrdým povrchem S’-čchuanského mezinárodního tenisového centra. Probíhal mezi 23. až 29. zářím 2019 v čínské megapoli Čcheng-tu, centru sečuánské provincie, jako čtvrtý ročník turnaje.\n\nTurnaj s rozpočtem 1 213 295 amerických dolarů patřil do kategorie ATP Tour 250. Nejvýše nasazeným hráčem ve dvouhře se stal dvacátý tenista světa John Isner ze Spojených států. Jako poslední přímý účastník do hlavní singlové soutěže nastoupil 76. hráč žebříčku, Litevec Ričardas Berankis.\n\nČtvrtý singlový titul na okruhu ATP Tour vybojoval 28letý Španěl Pablo Carreño Busta. Premiérovou společnou trofej ze čtyřhry ATP si odvezli Srbové Nikola Čačić a Dušan Lajović.\n\nNásledující hráči obdrželi divokou kartu do hlavní soutěže:\n\nNásledující hráč nastoupil pod žebříčkovou ochranou:\n\nNásledující hráč obdržel do hlavní soutěže zvláštní výjimku:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\n\n"}
{"id": "1524814", "url": "https://cs.wikipedia.org/wiki?curid=1524814", "title": "John Ward, 1. hrabě Dudley", "text": "John Ward, 1. hrabě Dudley\n\nJohn William Ward, 1. hrabě Dudley (\"John William Ward, 1st Earl Dudley of Dudley Castle, 4th Viscount Dudley and Ward of Dudley, 1st Viscount Ednam, 9th Baron Ward\") (9. srpna 1781 – 6. března 1833) byl britský státník a spisovatel ze staré šlechtické rodiny. Za stranu toryů byl dlouholetým členem Dolní sněmovny, kde vynikl jako řečník. V letech 1827–1828 byl krátce britským ministrem zahraničí, v roce 1827 byl povýšen na hraběte. \n\nPocházel ze starobylé šlechtické rodiny připomínané od 16. století, byl jediným synem Williama Warda, 4. vikomta Dudleye (1750–1823). Studoval v Edinburghu a Oxfordu, v letech 1802–1823 byl poslancem Dolní sněmovny za stranu toryů, po skončení napoleonských válek ale převážně cestoval po Evropě. Po otci zdědil v roce 1823 titul vikomta a vstoupil do Sněmovny lordů. Od dubna 1827 do června 1828 byl ministrem zahraničí. I když předtím proslul jako vzdělaný řečník a spisovatel, v úřadu ministra zahraničí nebyl příliš výrazný a zůstal pod vlivem premiérů Canninga, Godericha a Wellingtona, kteří také měli bohaté zkušenosti se zahraniční politikou. Od roku 1827 byl též členem Tajné rady a získal titul hraběte, dále byl členem Královské společnosti. V posmrtně vydané korespondenci je doložen jeho zájem o zřízení univerzity v Londýně, která ale byla založena až v roce 1907. Jeho výstřední se chování se později ukázalo jako počátek duševní choroby, jejímž následkem poté předčasně zemřel. Neměl potomstvo a titul hraběte byl později obnoven pro jeho vzdáleného bratrance Williama Warda (1817–1885). V další generaci z rodu vynikl William Humble Ward, 2. hrabě Dudley (1867–1932), místokrál v Irsku a generální guvernér v Austrálii. \n\nPo otci zdědil rozsáhlé pozemky v hrabstvích Worcestershire a Staffordshire s bohatými ložisky uhlí. V souvislosti s důlním podnikáním podporoval rozvoj železnic a z výnosů těžby pobíral ročně desítky tisíc liber. Kromě toho po předcích vlastnil pozemky na Jamajce a byl majitelem otroků. Na půdě parlamentu sice kritizoval otroctví, ale neusiloval o jeho úplné zrušení. Po zrušení otroctví (1833) mu měla být vyplacena finanční náhrada, které už se ale nedožil. Svým dědicům zanechal majetek v hodnotě 350 000 liber. \n\n\n"}
{"id": "1524815", "url": "https://cs.wikipedia.org/wiki?curid=1524815", "title": "William Humble Ward, 2. hrabě Dudley", "text": "William Humble Ward, 2. hrabě Dudley\n\nWilliam Humble Ward, 2. hrabě Dudley (\"William Humble Ward, 2nd Earl Dudley of Dudley Castle, 2nd Viscount Ednam, 13th Baron Ward\") (25. května 1867, Londýn, Anglie – 29. června 1932, Londýn, Anglie) byl britský státník, člen Konzervativní strany. Od mládí byl členem Sněmovny lordů, během své kariéry zastával funkce místokrále v Irsku (1902–1905) a generálního guvernéra v Austrálii (1908–1911). Díky vysokým výnosům z těžby uhlí a průmyslovým podnikům na svých pozemcích patřil k nejbohatším šlechticům Spojeného království na přelomu 19. a 20. století. \n\nPocházel ze starobylého šlechtického rodu, mimo jiné byl prasynovcem ministra zahraničí Johna Warda, 1. hraběte Dudleye. Studoval v Etonu, šlechtické tituly a rozsáhlý majetek v hodnotě jednoho miliónu liber zdědil po otci v roce 1885. V mládí krátce sloužil v armádě a po dosažení zletilosti vstoupil do Sněmovny lordů, kde se připojil ke konzervativcům a dostal se do okruhu přátel následníka trůnu, pozdějšího krále Eduarda VII. V letech 1895–1896 byl starostou v Dudley a v letech 1895–1898 členem městské rady v Londýně. V Salisburyho vládě zastával nižší vládní post parlamentního tajemníka úřadu pro obchod (1895–1902), mezitím se také zúčastnil búrské války. Za premiéra Balfoura se stal místokrálem v Irsku (1902–1905), kde projevil organizační a politické schopnosti, od roku 1902 byl zároveň členem Tajné rady. \n\nI když po roce 1905 patřil ke konzervativní opozici, na základě osobní intervence krále Eduarda VII. byl v roce 1908 jmenován generálním guvernérem v Austrálii. Hrabě Dudley, který se od mládí pohyboval u dvora, zahájil své úřadování v Sydney s aristokratickou pompou a důrazem na ceremoniální záležitosti. Snažil se také zasahovat do politiky, což při jeho konzervativním zaměření vedlo ke sporům s liberálně orientovanou Austrálií a jejími předními politiky. Nepopulárními se staly jeho nákladné cesty po Austrálii a požadavek na udržování dvou vládních rezidencí v Sydney a Melbourne. Po vítězství Labor Party ve volbách v roce 1910 se vyhrotily jeho spory s premiérem Andrewem Fisherem a v červenci 1911 na funkci generálního guvernéra rezignoval. V hodnosti majora se za první světové války vrátil do armády, přímou účast na bojových akcích ale neměl. V roce 1916 byl penzionován v hodnosti podplukovníka a od té doby žil v soukromí na svých statcích. \n\nBěhem své kariéry obdržel řadu vyznamenání, byl rytířem Řádu lázně, Viktoriina řádu a Řádu sv. Michala a sv. Jiří. Ve funkci irského místokrále byl zároveň velmistrem řádu sv. Patrika. \n\nPo otci zdědil rozsáhlé pozemky v hrabstvích Worcestershire a Staffordshire, součástí dědictví byly prosperující uhelné doly a průmyslové podniky, z nichž plynulo značné bohatství rodiny Wardů v 19. století. Hlavním rodovým sídlem byl zámek \"Witley Court\" (Worcestershire) zakoupený a přestavený jeho otcem po roce 1850. Po smrti první manželky prodal hrabě Dudley zámek v roce 1920 úspěšnému průmyslníkovi Siru Herbertu Smithovi. \n\nV roce 1891 se oženil s Rachel Gurney (1868–1920) z bankéřské rodiny z Norwiche, jejich svatby se zúčastnil i pozdější král Eduard VII. Rachel se zajímala o problematiku zdravotnictví, v Irsku a Austrálii se věnovala charitě a za první světové války založila v Austrálii vojenskou nemocnici. Za zásluhy obdržela Řád britského impéria. Nešťastnou náhodou zahynula při návštěvě Austrálie, kde se utopila. Podruhé se hrabě Dudley oženil v roce 1924 s Gertie Millar (1879–1952), která byla na počátku 20. století populární divadelní herečkou a operetní zpěvačkou. \n\nZ prvního manželství pocházelo sedm dětí, dědicem titulů byl nejstarší syn William Humble Ward, 3. hrabě Dudley (1894–1969), který byl v mládí členem Dolní sněmovny a zastával řadu správních funkcí v různých hrabstvích. Nejmladší syn George Reginald Ward (1907–1988) sloužil za druhé světové války u RAF, později byl ministrem letectva (1957–1960) a s titulem vikomta poté vstoupil do Sněmovny lordů (1960). \n\n"}
{"id": "1524818", "url": "https://cs.wikipedia.org/wiki?curid=1524818", "title": "Jan Keller (rozcestník)", "text": "Jan Keller (rozcestník)\n\nJméno Jan Keller nosí více osobností:\n\n"}
{"id": "1524821", "url": "https://cs.wikipedia.org/wiki?curid=1524821", "title": "Grand Prix Belgie 1961", "text": "Grand Prix Belgie 1961\n\nGrand Prix Belgie 1961 (oficiálně XXI Grote Prijs van Belgie) se jela na okruhu Circuit de Spa-Francorchamps v Stavelotu v Belgii dne 18. června 1961. Závod byl třetím v pořadí v sezóně 1961 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1524823", "url": "https://cs.wikipedia.org/wiki?curid=1524823", "title": "André Michelin", "text": "André Michelin\n\nAndré Jules Michelin (16. ledna 1853 Paříž – 4. dubna 1931 Paříž) byl francouzský průmyslník, spolu se svým bratrem Édouardem Michelinem založil roku 1888 firmu na výrobu pneumatik Michelin. V roce 2002 byli spolu se svým bratrem Édouardem uvedeni do Automotive Hall of Fame.\n\nSpolečnost \"Michelin et Cie\", která vznikla roku 1832, vedl Andrého a Édouardův otec. Společnost prodávala zemědělské nářadí a výrobky z vulkanizovaného kaučuku. Na konci 80. let se však ocitla na pokraji bankrotu a roku 1888 ji tak přebrali oba bratři. André firmu řídil a vedl prodej, bratr Édouard vedl výzkum a roku 1891 vynalezl odnímatelnou pneumatiku (předtím se pneumatiky na ráfky lepily), nejprve pro bicykl, později i pro automobily. Protože chtěl André podpořit autoturismus, vydal roku 1900 prvního Michelinova průvodce. Publikace se nejprve rozdávala zdarma a obsahovala adresy benzinových pump, garáží, autoopraven a informace o cenách paliva a otevíracích dobách. Později přibyly i informace o restauracích s možností stravování. V roce 1926 se u restaurací, které Michelin preferoval, začala objevovat hvězdička. To byl základ nejprestižnějšího průvodce po restauracích na světě, jehož prestiž ovšem vzrostla až po Andrého smrti.\n"}
{"id": "1524824", "url": "https://cs.wikipedia.org/wiki?curid=1524824", "title": "Guido Maria Conforti", "text": "Guido Maria Conforti\n\nSvatý Guido Maria Conforti (30. března 1865 Casalora di Ravadese – 5. listopadu 1931 Parma) byl italský římskokatolický kněz, arcibiskup Parmy a zakladatel Zbožné společnosti sv. Františka Xaverského pro zahraniční misie, tzv. \"Xaveriánů\".\n\nNarodil se 30. března 1865 v Casalora di Ravadese jako osmé z deseti dětí Rinalda Confortiho a Antonie Adorni. Základní školu navštěvoval ve svém rodném městě. Jako dítě chodíval do kostela a zde rozmlouval s ukřižovaným Kristem (před krucifixem). Když mu bylo 17 let, odešel do kněžského semináře v Parmě. Při studiu četl práce sv. Františka Xaverského a tím dostal inspiraci stát se misionářem. Chtěl vstoupit k jezuitům či salesiánům Dona Bosca, což se mu však nepodařilo. V době jeho pobytu v semináři byl rektorem semináře Andrea Carlo Ferrari, budoucí kardinál a blahoslavený. Po krátké době se stali přáteli.\n\nDne 22. září 1888 byl vysvěcen na kněze. Po vysvěcení se stal profesorem v semináři. Později působil jako vicerektor semináře a generální vikář diecéze Parma (od 7. března 1896).\n\nRoku 1895 založil Zbožnou společnost sv. Františka Xaverského pro zahraniční misie a 3. prosince stejného roku získala nová kongregace od papeže Lva XIII. schválení. Roku 1899 byli první misionáři posláni do Číny. \n\nDne 9. června 1902 jej papež jmenoval metropolitním arcibiskupem Ravenny. Biskupské svěcení přijal 11. června 1902 z rukou kardinála Lucida Maria Parocchiho a spolusvětiteli byli arcibiskup Felix-Marie de Neckere a arcibiskup Diomede Panici. Dne 12. října 1904 rezignoval na post arcibiskupa kvůli chabému zdraví. \n\nDne 14. listopadu 1904 jej papež Pius X. jmenoval biskupem koadjutorem diecéze Parma a titulárním arcibiskupem ze Stauropolis. Dne 12. prosince 1907 se stal arcibiskupem-biskupem Parmy.\n\nRoku 1928 odešel na krátký čas do Číny, kde působil se svými misionáři. Poté se vrátil do Parmy.\n\nZemřel 5. listopadu 1931 v Parmě.\n\nProces byl zahájen 18. března 1941 v diecézi Parma. Dne 11. února 1982 uznal papež Jan Pavel II. jeho hrdinské ctnosti.\n\nDne 6. dubna 1995 uznal papež zázrak na jeho přímluvu. Blahořečen byl 17. března 1996.\n\nDne 10. prosince 2010 uznal papež Benedikt XVI. druhý zázrak na jeho přímluvu. Svatořečen byl 23. října 2011.\n\n"}
{"id": "1524826", "url": "https://cs.wikipedia.org/wiki?curid=1524826", "title": "Gennaro Maria Sarnelli", "text": "Gennaro Maria Sarnelli\n\nGennaro Maria Sarnelli (12. září 1702 Neapol – 30. června 1744 Neapol) byl italský římskokatolický kněz a redemptorista. Katolická církev jej uctívá jako blahoslaveného.\n\nNarodil se 19. září 1702 v Neapoli jako čtvrté z osmi dětí Angela Sarnelliho (Baron z Ciorani) a Cateriny Scoppa. Jeho strýcem byl Andrea Sarnelli, biskup diecéze Muro Lucano.\n\nKdyž mu bylo 14 let, zatoužil stát se jezuitou, to mu však otec nedovolil a dal ho studovat obojí právo (civilní i kanonické). Při studiu měl zásluhy na blahořečení Jana Františka Régise. Poté vstoupil do sdružení Zbožných pracovníků sv. Mikuláše z Toleda. Jednou z povinností tohoto sdružení bylo navštěvovat nemocné v Ospedale degli Incurabili v Neapoli.\n\nV září roku 1728 se rozhodl odejít z právničiny a vstoupil do kněžského semináře. Byl klerikem ve farnosti Santa Anna di Palazzo, kde vyučoval děti katechismus. Dne 8. dubna 1730 vstoupil do noviciátu Kongregace apoštolských misií a 8. června 1732 byl vysvěcen na kněze. Po vysvěcení se stal členem Propagandy Neapole, což byla sekulární kongregace kněží oddaných apoštolské práci. Všechen svůj majetek a peníze předal chudým lidem. Později se stal přitelem sv. Alfonse Maria z Liguori. Poté, co Alfons založil Kongregaci Nejsvětějšího Vykupitele, roku 1733 vstoupil do této kongregace. Jako redemptorista pomáhal nemocným, vězňům a mladým chlapcům a dívkám. \n\nV letech 1735-1736 působil se sv. Alfonsem na misiích na pobřeží Amalfitana. V tuto dobu se začalo zhoršovat jeho zdraví a proto odešel zpět do Neapole. Zde začal pomáhat prostitutkám, které se snažil napravit. Tyto ženy a jejich obhajoval. V dubnu roku 1744 přestal kvůli zdraví kázat. Zemřel 30. června stejného roku ve 22 hodin. Přítomni byli např. sv. Alfons či jeho bratr Domenico.\n\nZa svůj život napsal přes 30 pastoračních, sociologistických a teologických knih.\n\nProces blahořečení byl zahájen v arcidiecézi Neapol 3. prosince 1874. Dne 2. prosince 1906 uznal papež Pius X. jeho hrdinské ctnosti. Dne 12. ledna 1996 uznal papež Jan Pavel II. zázrak na jeho přímluvu. Blahořečen byl 12. května 1996. \n\n"}
{"id": "1524827", "url": "https://cs.wikipedia.org/wiki?curid=1524827", "title": "Ali Isajev", "text": "Ali Isajev\n\nAli Isajevič Isajev (* 18. prosince 1983) je bývalý ruský zápasník–volnostylař darginské národnosti, který od roku 2007 reprezentoval Ázerbájdžán. Po skončení sportovní kariéry v roce 2016 se jako profesionál věnuje ultimátním zápasům (MMA). Zápasí pod organizacemi Fight Nights Global a Professional Fighters League.\n\nJe rodákem z dagestánské horské obce Mekegi v Levašinském okrese. Připravoval se v Machačkale. Potom co se neprosadil v ruské volnostylařské reprezentaci přijal v roce 2006 nabídku reprezentovat Ázerbájdžán. V roce 2008 se po diskvalifikaci Gruzína Davita Modzmanašviliho na mistrovství Evropy v Tampere dodatečně kvalifikoval na olympijské hry v Pekingu, kde prohrál v úvodním kole s Arturem Tajmazovem z Uzbekistánu 0:2 na sety. Od roku 2011 se v ázerbájdžánské reprezentaci neprosazoval na úkor dalšího Dagestánce Džamaladdina Magomedova.\n\nJako profesionál se věnuje ultimátním zápasům (především MMA) od roku 2016. V letech 2016 až 2018 měl podepsanou smlouvu s ruskou organizací Fight Nights Global. V roce 2019 podepsal smlouvu s americkou Professional Fighters League.\n\n"}
{"id": "1524829", "url": "https://cs.wikipedia.org/wiki?curid=1524829", "title": "Ghosteen", "text": "Ghosteen\n\nGhosteen je sedmnácté studiové album australské rockové skupiny Nick Cave and the Bad Seeds. Vyšlo 4. října roku 2019. Jde o dvojalbum o celkové délce bezmála 70 minut. Skupina na albu pracovala již v září 2018, tehdy informaci o nahrávání v Los Angeles přinesla Caveova manželka. Cave sám v lednu 2019 prohlásil, že deska je téměř hotová. Detaily o albu byly zveřejněny v září 2019.\n\n\n"}
{"id": "1524830", "url": "https://cs.wikipedia.org/wiki?curid=1524830", "title": "Immanuel Mifsud", "text": "Immanuel Mifsud\n\nImmanuel Mifsud (* 12. září 1967 Paola) je maltský spisovatel. Narodil se v proletářské rodině jako nejmladší z osmi dětí, vystudoval Maltskou univerzitu, kde po získání doktorátu vyučuje literární historii a teorii. Je zakladatelem literární skupiny \"Versarti\", píše prózu, poezii i dětské knihy, věnuje se také divadelní režii a přeložil do maltštiny díla Federica Garcíi Lorcy, Antona Pavloviče Čechova a Maxe Frische. Je čtyřnásobným držitelem maltské národní literární ceny, v roce 2011 mu byla za autobiografickou knihu \"Ve jménu Otce (i Syna)\" udělena Cena Evropské unie za literaturu. V roce 2014 převzal Řád za zásluhy. V roce 2017 byl jako první maltský spisovatel v historii pozván do Knihovny Kongresu a vystoupil v Londýně na Dni Commonwealthu.\n\n\n"}
{"id": "1524832", "url": "https://cs.wikipedia.org/wiki?curid=1524832", "title": "Nick Kamen", "text": "Nick Kamen\n\nIvor Neville \"Nick\" Kamen (* 15. dubna 1962 Harlow, Anglie) je anglický model, skladatel a hudebník. Je nejlépe známý pro svůj hit z roku 1987 \"Each Time You Break My Heart\". V roce 1992 Nick Kamen vydal své zatím poslední album s názvem Whatever, Whenever. \n"}
{"id": "1524838", "url": "https://cs.wikipedia.org/wiki?curid=1524838", "title": "Jan Keller (farář)", "text": "Jan Keller (farář)\n\nJan Keller (* 15. února 1942 Brno) je český evangelický farář, signatář Charty 77 a po sametové revoluci starosta Jimramova.\n\nJan Keller se narodil v Brně v rodině Josefa Kellera a Eleonory, rozené Tardyové, jako třetí ze čtyř sourozenců. Po skončení války se rodina přestěhovala do Prahy. Jan Keller vyrůstal v prostředí evangelické církve, v Praze na něj měl velký vliv vinohradský sbor této církve, zejména tamní tehdejší vikář Jan Šimsa. Rozhodl se studovat teologii a v letech 1959–1964 absolvoval Komenského evangelickou teologickou fakultu. Po studiu šel na dva roky na vojnu do Milovic, po návratu se na podzim 1966 oženil s Martou, rozenou Novotnou. Poté se přestěhovali do Kdyně na Šumavě, Keller zde jako duchovní nastoupil do svého prvního sboru od prosince 1966. Jeho předchůdcem zde byl Jakub Schwarz Trojan, jenž měl spolu s dalšími staršími kolegy z hnutí Nová orientace na něho velký vliv. Po srpnu 1968 byl Keller s rodinou několik měsíců v západoněmeckém Mainz-Kastelu, kde v rámci „Semináře pro církevní službu v průmyslové společnosti“ pracoval v továrně a zároveň mezi dělníky působil jako farář. Po začátku normalizace na jaře 1969 se rodina vrátila zpátky. V roce 1971 změnil farářské působiště a přestěhoval se do Jimramova. Na jaře 1977 podepsal i s ženou Martou Chartu 77 a k 31. březnu 1981 ztratil státní souhlas k výkonu duchovenské činnosti. Od září 1981 ještě mohl působit v západočeském Černošíně, kam se přestěhoval, ale s koncem roku 1983 mu byl souhlas odebrán i zde. O prázdninách v roce 1983 organizoval v blízkém Zhořci dětský tábor, kvůli čemuž byl souzen, že tábor organizoval bez souhlasu okresního církevního tajemníka a porušil tím § 178 trestního zákona, soud ale nakonec vyhrál. V roce 1984 se s rodinou přestěhoval na statek Zbytov u Jimramova, který v roce 1978 zakoupili společně s manželi Dorkas a Vojenem Syrovátkovými, a Zbytov se stal místem setkávání evangelické mládeže. Keller pracoval v dělnických profesích, např. na pile či jako topič.\n\nSpolu s kolegou Bohdanem Pivoňkou inicioval vydání samizdatových křesťanských zpěvníků, které obsahovaly písně Miloše Rejchrta, Svatopluka Karáska a dalších. Zpěvníky se stále aktualizovaly a zdokonalovaly, až po čase ve spolupráci s dalšími kolegy vznikl souborný zpěvník \"Nová píseň\", který se podařilo propašovat do Nizozemska a nechat jej tam vytisknout ve velkém nákladu. Závěrečné práce na tomto zpěvníku dělal Keller na Zbytově, do a z Holandska se pašoval přes Pavla Kaluse. Zpěvník dal základ pozdějšímu zpěvníku \"Svítá\".\n\nPo revoluci se zapojil do činnosti Občanského fóra v Jimramově a stal se až do listopadu 1998 starostou Jimramova. Zároveň dva roky sloužil v nedalekém Veselí. V letech 1999–2005 působil jako farář v Humpolci, kam se spolu se ženou přestěhoval, a od roku 2001 také jako náměstek seniora Horáckého seniorátu. Působil také v duchovenské službě ve věznici ve Světlé nad Sázavou. Poté odešel do výslužby a trvale se vrátil na Zbytov, zároveň ale působí ve sboru ve Veselí.\n"}
{"id": "1524839", "url": "https://cs.wikipedia.org/wiki?curid=1524839", "title": "David Kämpf", "text": "David Kämpf\n\nDavid Kämpf (* 12. ledna 1995 Jirkov) je český hokejový útočník. \n\nSvojí hokejovou kariéru zahájil v klubu SK Kadaň a Piráti Chomutov, kde se později začal prosazovat do A týmu, kde hrál pod trenérem Vladimírem Růžičkou. Celkem osm zápasů odehrál za národní tým hokejové reprezentace České republiky. Od sezóny 2017/2018 je hráčem týmu Chicago Blackhawks v National Hockey League.\n\n"}
{"id": "1524841", "url": "https://cs.wikipedia.org/wiki?curid=1524841", "title": "Grand Prix Belgie 1962", "text": "Grand Prix Belgie 1962\n\nGrand Prix Belgie 1962 (oficiálně XXII Grote Prijs van Belgie) se jela na okruhu Circuit de Spa-Francorchamps v Stavelotu v Belgii dne 17. června 1962. Závod byl třetím v pořadí v sezóně 1962 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1524844", "url": "https://cs.wikipedia.org/wiki?curid=1524844", "title": "Paul Bocuse", "text": "Paul Bocuse\n\nPaul Bocuse (11. února 1926 Collonges-au-Mont-d'Or – 20. ledna 2018 Collonges-au-Mont-d'Or) byl francouzský kuchař, zakladatel hnutí \"nouvelle cuisine\" (nová kuchyně) a spolku \"Bande a Bocuse\", který novou kuchyni propagoval. Jeho restaurace v Collonges-au-Mont-d'Or u Lyonu držela od roku 1965 až do jeho smrti nepřetržitě tři michelinské hvězdy, tedy nejdéle na světě. První michelinskou hvězdu získal roku 1958. K jeho proslaveným receptům patřila polévka s černými lanýži, šunka v seně nebo drůbeží frikasé s borůvkami. Typické pro něj byly neobvyklé kombinace surovin, na druhou stranu propagoval návrat k tradičním pokrmům. Jeho nová kuchyně je rovněž považována za lehčí a zdravější než starší gastronomické trendy, především tzv. \"haute cuisine\". Roku 1987 založil kuchařskou soutěž \"Bocuse d'Or\". V roce 1989 ho kulinářský časopis \"Gault Millau\" vyhlásil Kuchařem století. Již jeho předci provozovali restaurace, a to od roku 1840. Vydal i několik knih: \"La Cuisine du marché\" (1976), \"La Journée du cuisinier\" (1980) a \"Toute la cuisine de Paul Bocuse\" (2011).\n"}
{"id": "1524850", "url": "https://cs.wikipedia.org/wiki?curid=1524850", "title": "Tkvarčal (vesnice)", "text": "Tkvarčal (vesnice)\n\nTkvarčal ( Тҟәарчал, ტყვარჩელი – Tkvarčeli) je vesnice v Abcházii v okrese Tkvarčeli. V letech 1952 a 1953 se obec oficiálně jmenovala Vardisubani a od 1953 do 1992 Tkvarčeli. Jak tehdy, tak v současnosti tedy obec nese stejný název jako okresní město Tkvarčeli, ke kterému těsně přiléhá. Obec sousedí na západě s Pakvašem a s Gupem z okresu Očamčyra, na severu a východě s městem Tkvarčeli a na jihu s Agubediou a s První Bediou. Obec se nachází v kopcích hřebenu Rečšcha po levém toku řeky Aaldzga.\n\nOficiálním názvem obce je Vesnický okrsek Tkvarčal \"(rusky Ткуарчалская сельская администрация, abchazsky Тҟәарчал ақыҭа ахадара)\". Za časů Sovětského svazu se okrsek jmenoval Tkvarčelský selsovět \"(Ткварчельский сельсовет)\".\n\nNa hranici mezi obcemi Agubedia, Čchvartal a Tkvarčal se nachází hora Laškendar, která slouží jako jedna ze sedmi svatyní abchazské původní víry.\n\nSoučástí Tkvarčalu jsou následující části:\n\n\nDo 20. let 20. století byly součástí obce také:\n\nJeště v 19. století bylo území současného Tkvarčalu součástí obce Gup, a patřila k největším horským vesnicím v historického regionu Abžua. Tkvarčal je jedinou obcí okresu Tkvarčeli, který byl součástí Abžuy, a také jedinou, kam se nikdy nerozšířila megrelština. Území Tkvarčalu bylo původně větší než v současnosti a zahrnovalo i území, kde bylo později založeno město Tkvarčeli.\n\nVe druhé polovině 19. století zanechala italská cestovatelka a spisovatelka Carla Serenová následující popis Tkvarčalu: \"„V jednom záhybu horského hřebene se ukrývá vesnice Tkvarčeli, podle které se jmenují okolní prameny minerální vody, a jejíž největší bohatství je med, který je sesbíráván z bezpočtu včelích rojů z okolních lesů. Brzy ráno jsem opustila Bediu a do této vsi jsem dorazila za půl dne... Přijala jsem pohostinnost Ančabadzeho z Tkvarčeli, který představoval pro takové vsi typického knížete. Zhruba šedesát let starý, kostnatý, vysoký, štíhlý se šedivými vlasy a s dlouhou bílou bradkou, jež zvýrazňovala jeho opálenou kůži. Měl tmavě modré oči, které u zdejších obyvatel převažovaly, a jeho velmi dlouhý nos dodal jeho tváři velmi osobitý vzhled... Sídlo tohoto abchazského knížete vypadalo stejně jako všechny dvory v okolí. Zrovna mu stavěli nový dřevěný domek Akvaska, s čímž měl plno starostí. Zatímco čekal na dokončení stavby, celá jeho rodina nalézala útočiště v apacše, neboli v náhradní chaloupce, kde dle zdejších zvyklostí všichni spali v jediné místnosti bez rozdílu pohlaví... Deset mil od vesnice Tkvarčeli se nacházejí sirnatá zřídla stejného jména. Tam se dá dostat po cestě, podél které jsou po obou stranách propasti. Cesta je natolik úzká, že jí sotva projde kůň. Pramen vytryskává ze skály na svahu hory a voda dopadá do nádrže vzdálené šest metrů, která je více než jeden metr hluboká, postavená z kamene a s dřevěným dnem. V tomto bazénu, který kryje před sluncem hrubě stlučená střecha na pilířích, může plavat několik lidí najednou. Nedaleko je k dispozici vyhřívaná místnost, která zároveň slouží jako převlékárna. Vstup do této plovárny je zdarma. Vybavení poskytl poslední abchazský kníže Michail Šervašidze, jenž zde léčil své ledvinové kameny a v horách v okolí vlastnil jeden příbytek, který později zničil požár.“\"\n\nSe vznikem Sovětského svazu se začala tato obec dělit na části. Už ve 20. letech 20. století byla z Tkvarčalu vyčleněna obec Kvazan (Kvezani), kde se nacházel obecní úřad, jenž byl poté přesunut do Atyšadu. V údolí na východě začalo vznikat městečko Akarmara, které bylo v roce 1938 osamostatněno coby sídlo městského typu a v roce 1942 sloučeno s novým městem Tkvarčeli, jež vyrostlo na území bývalé vsi Kvazan (Kvezani), které se kdysi nazývalo Tkvarčal-Agu (srdce Tkvarčalu). Takto obec Tkvarčal ztratila většinu svého území a zbyly jí jen tři části, z nichž se ani jedna nejmenuje Tkvarčal, a tak zdejší obyvatelé přestali tento název používat v každodenní mluvě a považovali každou ze tří částí za samostatné obce. Při správní reformě ve 30. letech byl Tkvarčal umístěn do okresu Očamčyra.\n\nBěhem války v Abcházii v letech 1992-1993 byla obec ovládána abchazskými partyzány. Po válce byl v části Adzchydě vybudován pomník padlým.\nV roce 1994 byla zahájena další správní reforma, kdy byla obec Tkvarčal převedena do nově vzniklého okresu Tkvarčeli. \n\nDle nejnovějšího sčítání lidu z roku 2011 je počet obyvatel této obce 545 a jejich složení následovné:\n\n\nPřed válkou v Abcházii žilo ve Tkvarčalském selsovětu 1213 obyvatel. V roce 1959 zde žilo 1332 obyvatel.\n\n"}
{"id": "1524855", "url": "https://cs.wikipedia.org/wiki?curid=1524855", "title": "Walter M602", "text": "Walter M602\n\nWalter M602 je československý turbovrtulový letecký motor vyvíjený během 80. let společnosti Walter. Byl zamýšlen jako pohonná jednotka pro letoun Let L-610, nicméně vývoj motoru ustal v roce 1995 a bylo vyrobeno pouze několik kusů.\n\nZdroj: \"Jane's All the World's Aircraft 2005–2006\" walterjinonice.cz\n\n"}
{"id": "1524857", "url": "https://cs.wikipedia.org/wiki?curid=1524857", "title": "FIFA 20", "text": "FIFA 20\n\nFIFA 20 je fotbalová videohra, 27. díl každoročně vydávané série FIFA, vyvinutá studiem Electronic Arts. Vydána byla 27. září 2019 pro platformy Microsoft Windows, Xbox One, PlayStation 4 a Nintendo Switch. Demo bylo vydáno 10. září 2019 pro Microsoft Windows, Xbox One a PlayStation 4. 19. září 2019 byla vydána plná hra pro uživatele EA Access a 24. září 2019 byly vydány Champions a Ultimate edice.\n\nHlavní tváří hry byl jmenován křídelník Realu Madrid Eden Hazard a objevil se tak na obalu základní edice. Na obalu Champions edice se objevil obránce Liverpoolu Virgil van Dijk a tváří Ultimate edice byl jmenován bývalý francouzský záložník Zinédine Zidane.\n\nHra poprvé obsahuje mód VOLTA Football, který tak kromě tradičních zápasů 11 proti 11 obohatil hru o pouliční a futsalové zápasy s menším počtem hráčů. Tento mód je považován za nástupce série FIFA Street.\n\nGameplay byl obohacen o lepší fyziku míče a trajektorii střel, dynamické souboje jeden na jednoho, lepší obranné zákroky, systém rozhodujících momentů a přirozenější pohyb hráčů. Předělání se také dočkaly standardní situace, konkrétně volné kopy a penalty.\n\nHlavní změny ve hře se týkají především nového módu VOLTA Football, jehož jméno je možno přeložit z Portugalštiny jako \"návrat\". Tento mód se zaměřuje především na pouliční fotbal a futsal. Hráč si tak může zahrát zápas 3 proti 3, 4 proti 4, 5 proti 5 či zápas s profesionálními futsalovými pravidly. Mód používá stejný engine jako zbytek hry, ale je zaměřen spíše především na finty, triky a nezávislou hru, než na taktickou vyspělost.\n\nHráči si zde také mohou vytvořit svoji vlastní postavu, upravit její pohlaví, oblečení, boty, čepice nebo tetování. Po konci módu The Journey ve FIFA 19 si tak může hráč zahrát podobný režim VOLTA Story, tentokrát však se svojí vlastní postavou. Dále se zde nachází režimy VOLTA World, kde si hráč může zahrát proti umělé inteligenci a VOLTA League, kde se může hráč utkat s ostatními hráči s celého světa v systému divizí.\n\nVOLTA Football nabízí možnost zahrát si zápas v celkem 17 lokacích. Kromě generického skladiště a parkoviště tak hráči mohou soupeřit v Amsterdamu, Barceloně, Berlíně, Buenos Aires, Kapském Městě, Lagosu, Londýně, Los Angeles, Mexico City, Miami, New Yorku, Paříži, Riu de Janeiru, Římě a Tokiu.\n\nV Ultimate Teamu se nachází celkem 88 ikon a z toho 15 je pro tento ročník nových. Carlos Alberto, John Barnes, Kenny Dalglish, Didier Drogba, Michael Essien, Garrincha, Pep Guardiola, Kaká, Ronald Koeman, Andrea Pirlo, Ian Rush, Hugo Sánchez, Ian Wright, Gianluca Zambrotta a Zinédine Zidane se tak v Ultimate Teamu představili poprvé.\n\nDva nové herní módy, Záhadný Míč a King of the Hill, se také představili v režimu Ultimate Team. Záhadný Míč přidává pět bonusů, střelbu, přihrávky, driblink, rychlost a vše najednou a do zápasu tak přináší nepředvídatelnost, zatímco v King of the Hill hráči bojují o držení míče v náhodně vygenerovaných prostorech hřiště za účelem různých bonusů.\n\nPo neustávající zpětné vazbě ze strany komunity se na vylepšení mohl těšit i režim kariéry, hlavně kariéry trenéra. Do hry tak byly přidány interaktivní tiskové konference a rozhovory s hráči a zcela překopaný systém morálky hráčů, který ovlivňuje hráčské atributy. Dále také možnost úpravy manažerů a jejich pohlaví, systém dynamického potenciálu, nové lokace pro vyjednávání přestupů, nové grafiky pro vybrané ligy a další drobné změny.\n\nVe hře se nachází přes 30 oficiálních lig, přes 700 klubů a přes 17 000 hráčů. Poprvé se zde objevila rumunská Liga I se svými 14 kluby a klub ze Spojených arabských emirátů, Al Ajn. FIFA 20 si také udržela exkluzivní licence pro Ligu mistrů UEFA, Evropskou ligu UEFA a Superpohár UEFA s autentickou grafikou a komentátory.\n\nKvůli exkluzivnímu partnerství s Pro Evolution Soccer se ve hře neobjevil italský Juventus a jmenuje se tak Piemonte Calcio. Ve hře sice zůstali všichni hráči a jejich podoby, logo a dres však nejsou dostupné a byly nahrazeny designy od EA Sports.\n\nVe FIFA 20 se nachází celkem 90 licencovaných stadionů ze 14 zemí a k tomu 29 generických. Po postupu Sheffieldu United do Premier League byl do hry přidán stadion Bramall Lane, aby se zajistilo, že ve hře jsou všechny stadiony z této soutěže. Také byly přidány tři španělské stadiony, Estadio El Alcoraz (SD Huesca), Estadio De Vallecas (Rayo Vallecano) a Estadio José Zorrilla (Real Valladolid), francouzský Groupama Stadium (Olympique Lyon), turecký Atatürkův olympijský stadion a americká Red Bull Arena (New York Red Bulls). V rámci nové rozsáhlé licenční smlouvy bylo do hry také přidáno celkem 13 stadionů z Bundesligy a 2. Bundesligy. BayArena (Bayer Leverkusen), Commerzbank-Arena (Eintracht Frankfurt), Düsseldorf Arena (Fortuna Düsseldorf), HDI-Arena (Hannover), Max-Morlock-Stadion (Norimberk), Mercedes-Benz Arena (Stuttgart), Opel Arena (Mohuč), PreZero Arena (Hoffenheim), Red Bull Arena (RB Lipsko), RheinEnergieStadion (Köln), Volkswagen Arena (Wolfsburg), Weserstadion (Werder Brémy) a WWK Arena (Augsburg).\n"}
{"id": "1524864", "url": "https://cs.wikipedia.org/wiki?curid=1524864", "title": "Fatih Çakıroğlu", "text": "Fatih Çakıroğlu\n\nFatih Çakıroğlu (* 14. dubna 1981 Istanbul) je turecký zápasník–volnostylař.\n\nZápasení se věnoval od 7 let v rodném Istanbulu pod vedením svého otce Enise, bývalého národního zápasníka. V turecké mužské volnostylařské reprezentaci se pohyboval od roku 2001 ve váze do 96 kg. V roce 2004 se kvalifikoval na olympijské hry v Athénách, kde nepostoupil ze základní skupiny přes Alexandra Šemarova z Běloruska.\n\nOd roku 2006 startoval ve vyšší váze do 120 kg. V roce 2007 vybojoval pátým místem na mistrovství světa v Baku účast na olympijských hrách v Pekingu v roce 2008. Z důvodu zranění však byl do Pekingu nominován jeho reprezentační kolega Aydın Polatçı.\n\nV roce 2011 byl po zisku titulu mistra Evropy pozitivně testován na doping. B vzorek však doping nepotvrdil a vyhnul se dvouletému zákazu startu. V roce 2012 dostal přednost při turecké olympijské nominaci na olympijské hry v Londýně ankarský Taha Akgül. Proti Akgülovi se v dalších letech v reprezentaci neprosadil. \n\n"}
{"id": "1524866", "url": "https://cs.wikipedia.org/wiki?curid=1524866", "title": "Zákon o právu na digitální služby", "text": "Zákon o právu na digitální služby\n\nZákon o právu občana na digitální službu označovaný také jako \"digitální ústava\" je návrh zákona tom, na jaké digitální služby mají občané právo ve vztahu k orgánům veřejné moci. Zákon má garantovat občanům právo požadovat od státu veškerou komunikaci elektronicky.<ref name=\"hned.cz/prumysl-4-0/c1-66625400-zakon-o-pravu-obcana-na-digitalni-sluzby-je-pripraven-do-druheho-cteni\"></ref> Zákon tak má občanům usnadnit komunikaci s úřady, dává vládě závazek do 12 měsíců od nabytí účinosti zveřejnit katalog agend a služby zprovoznit.<ref name=\"ceskenoviny.cz/zpravy/zakon-o-pravu-na-digitalni-sluzbu-podepsalo-137-poslancu/1738086\"></ref>\n\nNávrh zákona vznikl z iniciativy ICT Unie ve spolupráci s organizacemi a asociacemi soukromého sektoru a podařilo se pro něj získat podporu mezi poslanci.<ref name=\"lupa.cz/clanky/zakon-o-pravu-na-digitalni-sluzby-miri-do-druheho-cteni-pribyla-v-nem-rada-vyjimek\"></ref> Na dalším vývoji návrhu se pak podílel i vládní zmocněnec pro digitalizaci Vladimír Dzurilla. Příprava zákona pro první čtení trvala déle než rok. Protože návrh zákona nebyl vládním návrhem, ale vznikl jako poslanecká iniciativa, z důvodu, že jeho platnost přesáhne volební období, ve kterém byl předložen,<ref name=\"lupa.cz/clanky/navrh-zakona-o-pravu-na-digitalni-sluzby-co-se-nelibi-ministerstvum-a-co-na-to-vlada\"></ref> návrh se tak dostal přímo do Poslanecká sněmovna parlamentu České republiky, ovšem její předseda požádal vládu o stanovisko. Vláda přijala návrh na jednání 6. května 2019 a premiér Andrej Babiš vyzval ministerstvo vnitra, aby urychleně připravilo komplexní pozměňovací návrh.\n\nJednotlivá ministerstva měla ale k návrhu výhrady:\n\nNově navrhovaný zákon v té době ale přinášel některá omezení. V té době platná právní úprava např. nedefinovala, jakým způsobem je elektronický dokument doručen orgánu veřejné moci, návrh zákona ale určoval, že fyzické osoby mají právo činit digitální úkon vůči orgánu veřejné moci „prostřednictvím veřejné datové sítě dokumentem opatřeným uznávaným elektronickým podpisem“.\n\nDo prvního čtení se návrh zákona dostal s podpisy 137 poslanců.<ref name=\"ct24.ceskatelevize.cz/domaci/2771702-do-peti-let-ma-na-komunikaci-s-urady-stacit-pocitac-slibuje-zakon-o-pravu-na\"></ref> V době prvního čtení se pracovalo na dalších 170 souvisejíchc prováděcích zákonech.\n\nDo druhého čtení se zákon dostal s významnými změnami v podobě komplexního pozměňovacího návrhu č. 447/4, který měl úplně nahradit verzi návrhu z prvního čtení. Tato varianta pozměňovacího návrhu vznikla při aktivní spolupráci s Ministerstvem vnitra a měl podporu premiére Andreje Babiše i ministra Jana Hamáčka. Návrh v této fázi narostl z původní 13 stran textu na 61 stran textu. Ani tento návrh ale neobsahoval ve změnách souvisejících zákonů všechny změny, které navrhovala původní varianta návrhu, např. změny ve způsobu zřizování a využívání datových schránek. Změny ve způsobu zřizování a využívání datových schránek podal jako samostatný pozměňovací návrh poslantec Leo Luzar.\n\nNová varianta návrh přinesla několik nových výjjimek:\n\n\nPodle Martina Kupky zákon donutí úřady, aby provedly inventuru, co občanům nabízejí a co po občanech chtějí, protože stát to buď neví nebo to nemá sepsané na jednom místě, takže některé informace vyžaduje vícekrát.\n\n"}
{"id": "1524869", "url": "https://cs.wikipedia.org/wiki?curid=1524869", "title": "Mark Matejka", "text": "Mark Matejka\n\nMark \"Sparky\" Matejka (* 2. ledna 1960 v Houstonu, Texas, USA) je americký hudebník a kytarista southern rockové skupiny Lynyrd Skynyrd, ke které se připojil v roce 2006, kdy nahradil Hughie Thomassona, odcházejícího do reformované skupiny Outlaws. Na albu skupiny Lynyrd Skynyrd, \"Christmas Time Again\" z roku 2006, hrál jako hostující hudebník.\n\nPředtím, než nastoupil do Lynyrd Skynyrd, byl členem countryové skupiny Hot Apple Pie. Hrál také se skupinami Charlie Daniels Band a Sons of the Desert.\n\nV roce 1998 hrál na turné se skupinou The Kinleys.\n"}
{"id": "1524876", "url": "https://cs.wikipedia.org/wiki?curid=1524876", "title": "Kostel svatého Prokopa (Stříbrnice)", "text": "Kostel svatého Prokopa (Stříbrnice)\n\nKostel svatého Prokopa ve Stříbrnicích je římskokatolický farní kostel v okrese Uherské Hradiště, v uherskohradištském děkanátu a olomoucké arcidiecézi. Byl postaven v novorománském slohu v letech 1906–1908.\n\nV roce 1906 byla založena \"Jednota sv. Prokopa\", která měla za cíl postavit ve Stříbrnicích kostel. Buchlovský kaplan Martin Bogar pro tuto myšlenku získal říšského poslance Antonína Stojana. Ten se do značné míry zasloužil o povolení stavby. Pro kostel byl zakoupen domek a pozemek manželů Vincence a Filomény Náplavových. Sousední fara byla postavena asi 20 metrů jihozápadně od kostela na bývalém pozemku Matěje Kutálka. Základní kámen byl posvěcen v říjnu 1907.\n\nStavba kostela i sousední fary byla zahájena v roce 1906 a 11. listopadu 1908 byl vysvěcen. Stříbrnická farnost vznikla 4. července 1910 a prvním farářem se stal právě Martin Bogar, rodák z Blatnice. Stříbrnice patřily do buchlovského panství a majitel panství Leopold Berchtold, velvyslanec v Rusku a pozdější rakousko-uherský ministr zahraničí, se stal donátorem kostela. V roce 2019 proběhla první etapa celkové rekonstrukce chrámu.\n\nKostel je postaven ve výšce 255 m n. m. ve svahu a tvoří dominantu obce. Fasáda je v barvách Panny Marie – modré a bílé. Chrám je jednolodní se dvěma sakristiemi a presbytářem. Presbytář od hlavní lodi odděluje dubové zábradlí. Na hlavním oltáři jsou sochy sv. Prokopa, Panny Marie Sedmibolestné a sv. Jana apoštola. V lodi je na jižní (epištolní) straně dřevěný oltář Panny Marie se svatostánkem a Božím hrobem. Oba oltáře i kazatelna pochází z dílny řezbáře F. Oblettera z tyrolského Grödenu. Na kazatelnu se vstupuje ze sakristie a je vyzdobena dřevěnými reliéfy evangelistů, Nejsvětějšího Srdce Ježíšova a sochou Ježíše Krista. V severní (evangelní) části je kamenná křtitelnice. V lodi je křížová cesta a sochy sv. Terezie, Nejsvětějšího Srdce Ježíšova, sv. Antonína a sv. Judy Tadeáše. Od roku 2019 stojí před kostelem téměř dva metry vysoká socha sv. Prokopa z dubového dřeva slovenské řezbářky Zdenky Jančii. Z východní strany ke kostelu přiléhá hřbitov.\n\nNa věží vysoké 33,3 metru jsou zavěšeny tři zvony. Největší původní zvon darovali manželé Matěj a Marie Kutálkovi, prostřední zvon farář Karel Lysý z Buchlovic a malý zvon kněz a místní rodák František Vlach. Během první světové války byly všechny tři zvony rekvírovány. Do věže byl proto zavěšen alespoň malý zvon z kaple sv. Prokopa. Po válce byly pořízeny tři nové zvony, ale ve druhé světové válce byly dva největší opět zabaveny. Později se občané znovu složili na nové zvony, které slouží dodnes. Malý zvon o váze 3 kg je umístěn v interiéru u sakristie.\n\n"}
{"id": "1524877", "url": "https://cs.wikipedia.org/wiki?curid=1524877", "title": "Selfkant", "text": "Selfkant\n\nSelfkant je nejzápadnější obec Německa. Žije v ní obyvatel a skládá se ze šestnácti sídelních útvarů, z nichž největší je Tüddern. Nachází se v okrese Heinsberg ve spolkové zemi Severní Porýní-Vestfálsko 30 km od Cách. Má rozlohu 42 km² a tvoří výběžek obklopený nizozemským územím. Nejvyšším bodem je Schlouner Berg (101,6 m n. m.). \n\n\nNázev Selfkantu je odvozen od místního potoka Saeffeler Bach (pojmenovaného podle starého indoevropského slova pro písek). O Tüddernu se zmiňuje již Klaudios Ptolemaios pod názvem \"Theuderum\". Lokalita patřila od roku 1499 Jülišskému vévodství, za napoleonských válek byla součástí Francie a v roce 1815 ji získalo Pruské království. V roce 1949 zabralo Selfkant Nizozemsko jako válečné reparace na základě Bakker-Schutova plánu. Nizozemci zavedli nové názvy: \"Zelfkant\" místo Selfkant a \"Tudderen\" místo Tüddern. V roce 1963 se západoněmecká vláda dohodla s Nizozemskem na navrácení Selfkantu za finanční kompenzaci ve výši 280 milionů marek. \n\nOblast má venkovský charakter, hlavním zaměstnavatelem je letecká základna NATO v nedalekém Geilenkirchenu. Díky dobrému spojení se Sittardem a levnému bydlení se do obce stěhuje množství lidí z Nizozemska, především mladých rodin. \n\n"}
{"id": "1524879", "url": "https://cs.wikipedia.org/wiki?curid=1524879", "title": "Luigi Colani", "text": "Luigi Colani\n\nLuigi Colani (* 3. srpna 1928 v Berlíně jako Lutz Colani, zemřel 16. září 2019 v Karlsruhe ) byl německý průmyslový designér. Vítěz mnoha ocenění ve svém oboru. Colani byl známý svými aerodynamickými, biomorfními formami, které navrhoval pro automobily, letadla a mnoho dalších komodit. Jeho organické tvary označoval jako \"Biodesign\" a definoval jako „humanizaci rozhraní člověk-stroj“ s pomocí „ ergonomie a znalostí nejnovějších materiálů.“ Univerzální tvrzení jeho \"3D filozofie\" vedlo k odpovídající optimalizaci téměř všech tvárných objektů. Podle jeho kolegů a novinářů Colani často překonával ostatní návrhy své doby. Colani byl také uznávaným designérem v Japonsku a Číně.\n\nJeho otec byl kurdského původu a pocházel z malé vesnice Madulain nedaleko St. Moritz ve Švýcarsku, jeho matka pocházela z Polska. \n\nLuigi Colani žil v Karlsruhe v Německu. Jeho syn Solon Luigi Lutz pracuje také jako designér, žije v Berlíně.\n\nV roce 1946 promoval na berlínské akademii umění v oboru sochařství a malba.\n\nV roce 1947 studoval aerodynamiku na Sorbonně. V roce 1952 v leteckém podniku McDonnell Douglas v Kalifornii (USA) provedl výzkum v oblasti ultravysokých rychlostí. Poté navrhoval sportovní automobily ve Francii, v roce 1954 získal Zlatou růži na autosalonu v Ženevě za design vozu Fiat 1100.\n\nV 60. letech spolupracoval se společnostmi Alfa Romeo, Lancia, Volkswagen, BMW. V roce 1963 vyvinula Dresdner Bank pro německou banku návrh prasátka ve formě slona - „peněžní skříňka slonů Drumbo“, která se stala velmi oblíbenou a stále se používá jako různé suvenýry, drobnosti a jiné věci.\n\nOd roku 1972 vyvíjel experimentální návrh pro koncerny ThyssenKrupp, Boeing, Rosenthal (elitní stolní keramika), Rockwell International (letadla), Villeroy & Boch (instalatérství).\n\n1972 - vyvíjel design vozu Eifelland Type 21 Formule 1. V roce 1973 otevřel Design Center v Japonsku. V roce 1976 představil první letadlo na světě vyrobené z plastového RFB Fanlineru s rotačním motorem Wankel.\n\nV roce 1981, vůz Colani 2CV, navržený na základě francouzského modelu Citroën 2CV (původní motor a podvozek 2CV), vytvořil světový rekord v spotřebě paliva, spotřeba činila 1,7 litru benzinu na 100 km. V roce 1983 na autosalonu ve Frankfurtu představil prototyp výrobního modelu Porsche 959. Ve stejném roce se Luigi Colani přestěhoval do Japonska. V roce 1984 představil revoluční design kamery Canon HY-PRO s elektronickým hledáčkem a vyvíjel také koncept designu pro fotoaparáty Canon pro nadcházející desetiletí, v důsledku vývoje byla představena řada kamer „5 Systems“.\n\nOd roku 1988 se stal čestným profesorem na univerzitě v Brémách.\n\nV roce 1990 navrhoval architektonické projekty v Japonsku a Thajsku. V roce 1992 proběhla první retrospektiva Colaniho díla v Dortmundu. V roce 1993 vytvořil Colani počítačový design pro Vobis. V roce 1995 bylo v německém Lünenu otevřeno Kolani Design Center. V roce 1997 vytvořil pro Schimmel futuristický design klavíru Colani „Pegasus“, Lenny Kravitz, Princ nebo Eddie Murphy tyto klavíry zakoupili. V roce 1998 se Kolani podílel na návrhu bankovních terminálů. Přicšel s designem lahví na vodu pro Carolinen-Brunnen (Německo). V roce 1999 představil novou sprchovou kabinu pro německou společnost Dusar, navrhoval nábytek pro společnost Kusch & Co.\n\nV roce 2000 představil kolekci brýlí Colani na výstavách optiky v Miláně, Paříži a Las Vegas. V roce 2001 představil projekt nového mikroskopu a kamery pro Seagull (Čína). V roce 2002 představil projekt láhve Colani pro švýcarskou společnost Valser. V roce 2003 vyvíjel uniformu pro hamburskou policii, podílel se na vývoji proudových letadel Alekto-TT62 a realizoval futuristický automobilový projekt Colani Spitzer.\n\nVytvořeny koncepční vozy pro Porsche, Mazda, Mercedes-Benz, Ferrari, Ford. Od roku 2002 žil v Karlsruhe (Německo).\n\nByl autorem designu profesionálního fotoaparátu Canon T90 s manuálním ostřením a přezdívaným \"Tank\".\n\nLuigi Colani měl dva syny a byl ženatý v polovině 1990 s čínskou Ya-Zhen Zhao. Od roku 2002 měl Colani hlavní bydliště v Karlsruhe, v městské části Neureut, protože mohl být blízko továrny na nákladní vozidla Mercedes Wörth. Do té doby žil od roku 1995 v Šanghaji, a pak v Pej-chaji v jižní Číně. Od roku 2011 měl další bydliště v Miláně. Jeho syn Solon Luigi Colani pracuje jako nezávislý designér a specialista na filmové speciální efekty v Berlíně. Jeho mladší bratr Victor Colani žije v Norderstedtu u Hamburku a dlouhodobě zastává vedoucí postavení v textilním průmyslu. Kromě toho jeho bratr pracoval na částečný úvazek jako návrhář.\n\nŠvýcarský výrobce karosérií Jürg Bärtschi patřil od 80. let ke Colaniho nejbližším přátelům. Bärtschi a Colani spolupracovali na mnoha vozidlech a letadlech. Na podzim 2012 představil výstavu o Colaniho tvorbě, kterou zahájil sám Colani. Ve svém volném čase se Colani rád potápěl a jednou řekl, že „třetinu svého života strávil pod vodou v Pacifiku“.\n\nLuigi Colani zemřel v Karlsruhe v roce 2019 po vážné nemoci ve věku 91 let.\n\nOd poloviny padesátých let navrhoval automobily (Fiat, Alfa Romeo, Lancia, VW, BMW), od poloviny šedesátých let nábytek. V 70. letech rozšířil své pole působnosti do dalších oblastí, včetně brýlí, dalekohledů pro Bressera, nádobí, letadel, per, televizorů pro RFT Staßfurt (později vyráběné TechniSat ), počítačů a příslušenství, fotoaparátů a ještě mnohem více.\n\nJedním z jeho nejslavnějších a nejúspěšnějších návrhů je SLR Canon T90 (1986), jehož ergonomický tvar se stal standardem, na kterém jsou založeny digitální fotoaparáty Canon EOS.\n\n\n"}
{"id": "1524890", "url": "https://cs.wikipedia.org/wiki?curid=1524890", "title": "Krunýřovky", "text": "Krunýřovky\n\nKrunýřovky (Euphausiacea Dana, 1852) jsou řád z třídy rakovců. Zástupci řádu tvoří převážnou část krilu ve všech světových oceánech.\n\nKrunýřovky mají chitinový exoskelet, který je členěn na tři tagmata: cephalon, pereion a pleon. V přední části jsou uloženy dvě složené oči na stopkách. U většiny druhů je vnější krunýř průhledný. Velikost dospělých krunýřovek se pohybuje od 1 do 2 centimetrů, ale některé druhy dosahují velikosti 6 až 15 centimetrů. Největší zástupce řádu je batypelagický druh \"Thysanopoda spinicauda\". Od jiných druhů korýšů jsou rozpoznatelní z vnějšku viditelnými žábrami. S výjimkou jednoho druhu monotypické čeledi Bentheuphausiidae jsou krunýřovky schopny bioluminiscence.\n\n\nFylogeneze získaná z morfologických údajů, (♠) názvy prvně použité v Maas (2001), (♣) pravděpodobně parafyletický taxon díky \"Nematobrachion\" v Maas (2001). (♦) klady lišící se od pojetí Casanovy (1984), kde \"Pseudoeuphausia\" je sesterskou skupinou rodu \"Nyctiphanes\", \"Euphausia\" je sesterskou skupinou rodu \"Thysanopoda\" a \"Nematobrachion\" je sesterskou skupinou rodu \"Stylocheiron\".\nKrunýřovky tvoří významnou část potravního řetězce ve světovém oceánu. Krunýřovka krillová (\"Euphausia superba\") je nejhojnějším druhem antarktického krilu, světélkovec atlantský (\"Meganyctiphanes norvegica\") je silně zastoupený v krilu severního Atlantiku a krunýřovka \"Euphausia pacifica\" pak v severním Tichém oceánu.\n\n\n"}
{"id": "1524892", "url": "https://cs.wikipedia.org/wiki?curid=1524892", "title": "Disney Rodríguez", "text": "Disney Rodríguez\n\nDisney Rodríguez Rodríguez (* 27. září 1985) je bývalý kubánský zápasník–volnostylař, bronzový olympijský medailista z roku 2008.\n\nJe rodákem z města Ciego de Ávila. V kubánské mužské volnostylařské reprezentaci se pohyboval od roku 2006 ve váze do 120 kg. V roce 2008 kubánská reprezentační jednička a jeho jmenovec Alexis Rodríguez po únorovém panamerickém mistrovství v americkém Colorado Springs ve Spojených státech zůstal. Na srpnových olympijských hrách v Pekingu tak startoval jako náhradník a mezinárodně neznámý sportovec. Potvrdil však výbornou přípravu. Ve čtvrtfinále a v souboji o třetí místo sice prohrál s největšími favority Arturem Tajmazovem a Davidem Musulbesem a obsadil dělené 5. místo, ale po 9 letech a diskvalifikaci Artura Tajmazova se posunul na třetí místo. Získal bronzovou olympijskou medaili. Sportovní kariéru ukončil po nevydařené kvalifikaci na olympijské hry v Londýně v roce 2012.\n\n"}
{"id": "1524896", "url": "https://cs.wikipedia.org/wiki?curid=1524896", "title": "Grand Prix Belgie 1963", "text": "Grand Prix Belgie 1963\n\nGrand Prix Belgie 1963 (oficiálně XXIII Grote Prijs van Belgie) se jela na okruhu Circuit de Spa-Francorchamps v Stavelotu v Belgii dne 9. června 1963. Závod byl druhým v pořadí v sezóně 1963 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1524898", "url": "https://cs.wikipedia.org/wiki?curid=1524898", "title": "Státní znak Východního Timoru", "text": "Státní znak Východního Timoru\n\nStátní znak Východního Timoru (označován jako belak) je emblémem, který má spíš podobu pečeti než klasického znaku, a je popsaný v zákoně zcela neheraldickým popisem, takže je velmi obtížné znak nakreslit pouze podle tohoto popisu. Některé detaily jsou však popsány velmi podrobně.\n\nZákladem státního znaku je bílé kruhové pole v bílém, rudě (plamenně červeně) lemovaném mezikruží s rudě napsaným úředním názvem státu v portugalštině nahoře REPÚBLICA DEMOCRÁTICA DE TIMOR-LESTE () a dole jeho zkratkou (RDTL). V bílém centrálním poli je vlastní znak, kde je dle popisu v zákoně (v oddílu IV, článku 6, odst. 1, písm. d, e) zobrazena insignie Monte Ramelau (nejvyšší hory státu). Hora je (dle písmena d) v okrajové části namalovaná rudě, ve střední části černě a je lemována zlatožlutou čarou. Insignie má (dle písmena e) „pyramidální formu\" (jehlanový tvar) a je „tvořena čtyřmi úhly, třemi úhly v dolní části obrácenými dolů a jedním úhlem v horní části obráceným nahoru, přičemž jejich strany jsou zaobleny“.\n\nHeraldickým popisem je insignií míněn štít, který svým tvarem připomíná převrácený empírový heraldický štít (tj. hrotem nahoru). Štít je červený, v jeho středu je další, černý, žlutě lemovaný štít stejného tvaru. V horní části černého pole je bílá pěticípá hvězda. Z ní vyzařuje směrem dolů pět rozšiřujících se paprsků, končících na horním okraji rozevřené knihy s rudě červenými deskami a stránkami a se zlatožlutou ořízkou v zápatí stránky, která má na pravé straně (míněno neheraldicky) čtyři vodorovné čáry a na levé pět čar znázorňujících řádky textu. Kniha je položena přes zlatožluté ozubené kolo spočívající na základně stejné barvy. Po stranách knihy a ozubeného kola jsou svěšené (tj. dolů obrácené) zlatožlutý klas rýže (háre fulin) a kukuřice (batar fulin). V dolní části černého pole je položena vodorovně útočná puška AK-47/Galaxi v černé barvě s bílou kresbou, podložená kosmo šípem bez opeření (diman), pod nimi je taktéž vodorovně zlatožlutý luk (rama-inan) obrácený tětivou nahoru. Pod štítem je bílá, dvakrát přeložená stuha se světle červenými okraji, kopírujícími dolní okraj štítu s portugalským mottem UNIDADE ACÇÃO PROGRESSO (). V příloze zákona č. 3 je zobrazen znak.\n\nEmblém symbolizuje zeměkouli, která zahrnuje i území Východního Timoru a je symbolem národní jednoty. Barvy obnoveného znaku vycházejí z barev státní vlajky, inspirované symboly hlavní politické strany FRETILIN (Revoluční fronty nezávislosti Východního Timoru – Frente Revolucionária do Timor Leste Independente). Bílá barva figur symbolizuje mír, zlatožlutá barva připomíná bohatství a černá barva představuje tmářství, které je nutné porazit. Červená barva symbolizuje lásku k vlasti a boj za národní osvobození. Bílé paprsky, vycházející z hvězdy, symbolizují světlo solidarity a odhodlanost přinést všem lidem mír. Pět cípů hvězdy znamená světlo šlechetnosti a poctivosti, které vede lid k míru. Soubor čtyř úhlů, zmíněných u insignie Monte Ramelau, symbolizuje princip oddělení mocí a vzájemné závislosti orgánů svrchovanosti státu. Otevřena kniha, ozubené kolo a plodiny symbolizují lidovou moudrost a schopnost v kontextu rozvoje v oblastech školství, kultury, sociální spravedlnosti, jakož i v zemědělských a průmyslových oblastech. Zbraně znázorňují staleté hodnoty boje lidu za národní osvobození a lidovou sebeobranu za čest a důstojnost svrchovanosti státu. Heslo na stuze („Jednota, akce, pokrok“) připomíná základní hodnoty politiky a morálky, na kterých spočívá život národa a lidu.\n\n28. listopadu 1975 vyhlásil Východní Timor nezávislost na Portugalsku (pod názvem \"Východotimorská lidově demokratická republika\"). Státní znak byl téměř shodný se znakem současným. Byl tvořen neobvyklým štítem s vyobrazenou otevřenou knihou, položenou na ozobené kolo. Zleva byl klas kukuřičný, zprava rýžový. V horní části štítu byla pěticípá hvězda, v dolní samopal, luk a šípy. Pod štítem byla dvakrát přeložená stuha s portugalským mottem UNIDADE, ACÇÃO, PROGRESSO (). Symbolika figur na štítu je zřejmá: vzdělání, průmysl a zemědělství. Hvězda symbolizovala internacionalismus a solidaritu. Zbraně byly vykládány jako symboly obrany svobody. (není obrázek)\n\nJiž 7. prosince vyslal indonéský prezident Suharto do Dili vojska, 1. června 1976 byla země anektována a 17. července prohlášena 27. provincií Indonésie. Jednala tak na žádost východotimorské opozice z obav, že by oblast mohli ovládnout komunisté.\n\nPřed obnovením nezávislosti v roce 2002 užíval Východní Timor emblém (pečeť) s vyobrazením krokodýla doprovázený dalšími ornamenty položený do mezikruží s nápisem GOVERNO a TIMOR LESTE ().\n\nJeště před vyhlášením nezávislosti byla projednávána podoba státního znaku. Zřejmě v září 2001 se sešla se řada rozmanitých návrhů, které však v různých kombinacích znázorňovaly jako hlavní motivy tradiční dům, horu Monte Ramelau (místo předků), tradiční meč, kopí nebo dýku (symbol dlouhého úsilí o nezávislost), bavlnu, rýži, ostrov Timor, krokodýla (připomíná tvarem ostrov Timor, ale současně připomíná lidovou mytologii), holubici (reprezentující mír, nebo svatého Ducha, doručuje zprávy o míru), kohouta (připomínka portugalských časů), obrazy lidí v tradičním oblečení (reprezentující kulturní společnost), bibli nebo kříž (důraz na křesťanské náboženství), slunce.\n\nÚstava Demokratické republiky Východní Timor byla přijata 22. března 2002. 20. května 2002 pak byla formálně vyhlášena nezávislost. Na rozdíl od vlajky, která byla dohodnuta zástupci Ústavodárného shromáždění již 12. prosince 2001, odkazuje ústava pouze na stanovení znaku v budoucnosti. Až teprve v srpnu 2002 se objevily první informace o znaku nového státu (bez údajů o datu zavedení). Znak vycházel ze symbolu CRNT (Conselho Nacional de Resistência Timorense, ), která vznikla v dubnu 1998. Štít znaku CNRT byl položen do jiného, černého a tence zlatě lemovaného štítu. Ten byl položen na zlaté slunce se čtrnácti paprsky (vidět jsou pouze paprsky). Tento emblém byl vložen do kruhového, bílého pole, lemovaným světle modrým mezikružím. V mezikruží byl černý opis úředního názvu státu v portugalštině REPÚBLICA DEMOCRÁTICA DE TIMOR-LESTE, oddělený po obou stranách bílými pěticípými hvězdami od zkratky RTDL v dolní části. Pod emblémem byla červená, dvakrát přeložená stuha s černým heslem HONRA, PÁTRIA E POVO ().\n\nProvizorní emblém byl zákonodárným shromážděním Východního Timoru nahrazen, přijetím zákona o státních symbolech 7. listopadu 2006, definitivním znakem, platným dodnes. Právní předpis vstoupil v platnost po podepsání prvním prezidentem Východního Timoru Xananem Gusmãem 17. ledna 2007 a byl publikován pod číslem 2/2007. Jednalo se o doplněný znak z roku 1975. Symbolika, na rozdíl od povrchně známého výkladu z roku 1975, je složitě definována novým zákonem.\n\n"}
{"id": "1524900", "url": "https://cs.wikipedia.org/wiki?curid=1524900", "title": "DNF (software)", "text": "DNF (software)\n\nDNF (Dandified YUM, též YUMv4) je v informatice nová generace nástroje yum, správce balíčků pro linuxové distribuce založené na balíčkovacím formátu RPM. Nástroj DNF byl poprvé uveden v distribuci Fedora 18, a je výchozím nástrojem pro správu balíčků od verze Fedora 22 a Red Hat Enterprise Linux 8.\n\nNástroj DNF slouží v prostředí příkazového řádku ke zjednodušení instalace balíčků ve formátu RPM do linuxových distribucí, přičemž se stará o jejich stažení a případnou instalaci dalších potřebných balíčků (tzv. závislosti). Umožňuje automaticky porovnat nainstalované balíčky s balíčky, které jsou dostupné na Internetu (v tzv. repozitářích) a provést tak aktualizaci systému včetně dalších nainstalovaných programů. Dále slouží pro podporu grafických nadstaveb, které se používají pro uživatelsky přívětivou instalaci a aktualizaci software v GUI.\n\nNástroj DNF nahrazuje starší nástroj yum, od kterého převzal systém ovládání i formát podpůrných dat na vzdálených repozitářích. DNF je někdy označován jako YUMv4. Motivací vzniku zcela nové verze bylo zpřehlednění zdrojového kódu. Je napsán v jazyce Python, ale v poslední době je z výkonových důvodů většina kódu přepsána do jazyka C v podobě softwarové knihovny libdnf (která je použitelná i z jiných programů).\n"}
{"id": "1524902", "url": "https://cs.wikipedia.org/wiki?curid=1524902", "title": "Příchovický potok", "text": "Příchovický potok\n\nPříchovický potok je pravostranný přítok řeky Úhlavy v okrese Plzeň-jih v Plzeňském kraji. Délka toku činí 15 km. Plocha povodí měří 38,6 km². Potok je také nazýván Zlatý potok, Divoký potok nebo Šipka.\n\nPramen potoka, označovaný jako Zlatý potok, je u obce Skašov v nadmořské výšce 600 m v Lužském lese. Jeho běh směřuje na severozápad, kde protéká Horšicemi do Vitoňského rybníka a dále do Radkovic. Pod Radkovicemi se spojuje s Kucínským potokem (dlouhý asi 4 km). Od soutoku pokračuje jako Příchovský potok a po 12 km ústí v Příchovicích v nadmořské výšce 350 m zprava do Úhlavy v říčním kilometru 33,2. Příchovský potok má velký spád, od ústí na délce 2,5 km je 23 m spád. Po povodních v roce 1889 (Jánská povodeň) a 1890 byla koryta potoků (Kucínský, Zlatý a Příchovický) regulována. Při této stavbě bylo na celém toku postaveno 11 jezů, koryto a břehy byly zpevněny kameny, na Kucínském potoce je další vysoký jez. Kámen byl těžen z kopce Ticholovec.\n\nNa Příchovickém potoce stával zděný mlýn, který je uváděn jako součást majetku Antonína Jindřicha Henigara, jenž v letech 1718–1719 nechal přebudovat příchovickou tvrz na zámek. Mlýn je také uváděn na mapách I. vojenského mapování z let 1764–1768. Po povodních v roce 1889 a 1890 byl mlýnský náhon při regulaci potoka přerušen a mlýn přestal fungovat. Později byl zbourán a na jeho místě postaven dům č. p. 7, usedlosti se říká \"Ve mlýně\".\n\n"}
{"id": "1524905", "url": "https://cs.wikipedia.org/wiki?curid=1524905", "title": "Grand Prix Belgie 1964", "text": "Grand Prix Belgie 1964\n\nGrand Prix Belgie 1964 (oficiálně XXIV Grote Prijs van Belgie) se jela na okruhu Circuit de Spa-Francorchamps v Stavelotu v Belgii dne 14. června 1964. Závod byl třetím v pořadí v sezóně 1964 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1524911", "url": "https://cs.wikipedia.org/wiki?curid=1524911", "title": "Borovská lípa", "text": "Borovská lípa\n\nBorovská lípa je památný strom v Borovech v okrese Plzeň-jih. Přibližně 200 let stará solitérní lípa velkolistá (\"Tilia platyphyllos\") roste v těsném sousedství pozdně barokní kaple Narozeni Panny Marie, poblíž silnice I/27, v nadmořské výšce cca 362 m ve středu vsi. Kůlovitý kmen o obvodu 467 cm nese mohutnou korunu dosahující do výše 20 m (měření 2009). Koruna byla v minulosti zmenšena v prostoru nad kaplí, dutiny byly vyplněny betonem. Lípa je chráněna od 12. května 2006 jako dominanta obce, pro svůj vzrůst a estetickou a kulturně-historickou hodnotu.\n\n"}
{"id": "1524914", "url": "https://cs.wikipedia.org/wiki?curid=1524914", "title": "Jánská povodeň", "text": "Jánská povodeň\n\nJánská povodeň vznikla 16. května 1889 na svatého Jana v okolí tehdejšího Přeštického okresu. Blesková povodeň postihla území mezi Červeným Poříčím a Přešticemi a zahynulo při ní více než padesát osob.\n\nV noci z 16. na 17. května 1889 se přehnala nad krajem prudká bouře, která rozvodnila Příchovický potok včetně jeho přítoků a Vlčí potok. Potoky nemohly pojmout stékající vodu z okolních kopců a zvýšená hladina vody zasáhla obce, kterými oba potoky protékaly.\n\nNejvětší pohroma byla na Vlčím potoce ve vesnici Jíno (dříve Jinín), kde zahynulo 24 lidí, sedm domů bylo zničeno úplně a dvacet poškozeno v různé míře; výška nánosů bahna dosahovala 70 cm (dvě a půl stopy). Při povodni zahynulo na 40 kusů dobytka.\n\nNa Příchovickém potoce zaútočila voda Zlatého potoka na rybník pod Lužským lesem, kde prolomila hráz rybníka, zničila pilu a zahubila osm lidí. Po proudu voda přetekla přes hráz rybníka v Horšicích a valila se na osadu Vitouň, kde protrhla hráz Vitouňského rybníka a dále také hráze rybníka v Radkovicích. Vzdutá vlna vody dosahovala až dvou metrů výšky, unášela klády a dříví z pily a rozbořených domů. V Radkovicích zahynuli čtyři lidé, v Příchovicích devět. Byly zničeny nebo poškozeny mlýny v Liebštejně a Příchovicích. Nánosy bahna, zbytky stromů, obydlí a balvanů (až 150 kg) zanesly pole a louky nebo byla odplavena ornice z polí. Celkem zahynulo 53 lidí.\n\nNa pomoc oblasti byla vyslána ženijní jednotka z Plzně. Byly organizovány veřejné sbírky na pomoc postiženým, jak finanční, tak i v podobě potravin, ošacení nebo stavebního materiálu.\n\nDalší povodeň zasáhla oblast 2. srpna 1890. Po těchto povodních se začala regulovat koryta potoků a regulace byla ukončena v roce 1903. \n\n"}
{"id": "1524923", "url": "https://cs.wikipedia.org/wiki?curid=1524923", "title": "Dániel Ligeti", "text": "Dániel Ligeti\n\nDániel Ligeti (* 31. července 1989 Szombathely) je maďarský zápasník–volnostylař.\n\nZápasení se věnuje od 7 let v rodném Szombathely. V klubu Haladás VSE se později pod vedením Istvána Veréba st. specializoval na volný styl. V maďarské mužské reprezentaci se pohyboval ještě jako junior od roku 2008 ve váze do 96 kg. V témže roce neuspěl v olympijské kvalifikaci na olympijské hry v Pekingu. \n\nOd roku 2010 startuje ve vyšší váze do 120 (125) kg. V dubnu 2012 vyhrál turnaj evropské olympijské kvalifikace v Sofii a kvalifikovla se na olympijské hry v Londýně. V Londýně prohrál v úvodním kole s úřadujícím mistrem světa Alexejem Šemarovem z Běloruska 0:2 na sety.\n\nV dubnu 2016 získal po diskvalifikaci Alena Zasejeva z Ukrajiny dotatečně kvalifikační kvótu z evropské olympijské kvalifikace v Zrenjaninu. Po úvodní snadné výhře nad Američanem Florianem Temengilem reprezentujícím pacifický ostrov Palau prohrál v dalším kole s Levanem Berijanidzem z Arménie 1:3 na technické body.\n\n"}
{"id": "1524926", "url": "https://cs.wikipedia.org/wiki?curid=1524926", "title": "Cándida María Cipitria y Barriola", "text": "Cándida María Cipitria y Barriola\n\nSvatá Cándida María od Ježíše (rodné jm. Juana Josefa Cipitria y Barriola; 31. května 1845, Andoáin – 9. srpna 1912, Salamanca) byla španělská římskokatolická řeholnice a zakladatelka kongregace Dcer Ježíšových.\n\nNarodila se 31. května 1845 ve španělském Andoáinu jako první ze sedmi dětí tkalcovské rodiny Juana Miguela Cipitria a Maríe Jesús Barriola. Během svého dětství pomáhala s péčí o své sourozence. Roku 1855 přistoupila k prvnímu svatému přijímání.\n\nV ránem mladí odešla do Burgosu pracovat jako služebná v několika domech. Roku 1868 se setkala s jezuitským knězem Miguelem Josém Herranzem. Ten ji navedl na cestu charity a vzdělávání. Juana zacítila touhu k řeholnímu povolání. Dne 26. března 1869 měla mít na Velký Pátek vizi Ježíše Krista.\n\nDne 8. prosince 1871 založila s pěti společnicemi kongregaci Dcer Ježíšových a přijala jméno \"Cándida María od Ježíše\". Kongregace se zabývala vzděláním a vedením dívek.\n\nCándida María žila velmi kontemplativní život, v modlitbě před svatostánkem strávila denně i několik hodin.\n\nZemřela 9. srpna 1912 v Salamance.\n\nProces byl zahájen 17. června 1942 v diecézi Salamanca. Dne 6. července 1993 uznal papež Jan Pavel II. její hrdinské ctnosti.\n\nDne 6. dubna 1995 uznal papež zázrak na její přímluvu. Blahořečena byla 12. května 1996.\n\nDne 3. července 2009 uznal papež Benedikt XVI. druhý zázrak na její přímluvu. Svatořečena byla 17. října 2010.\n\n"}
{"id": "1524931", "url": "https://cs.wikipedia.org/wiki?curid=1524931", "title": "Toni Nieminen", "text": "Toni Nieminen\n\nToni Markus Nieminen (* 31. května 1975 Lahti) je bývalý finský skokan na lyžích. \n\nVe své kariéře vyhrál devět závodů světového poháru a v sezóně 1991/92 získal celkové prvenství a vyhrál Turné čtyř můstků 1991/92. Na Zimních olympijských hrách 1992 byl třetí na středním můstku a získal zlaté medaile na velkém můstku a v soutěži družstev. Stal se tak v šestnácti letech nejmladším vítězem v historii zimních olympijských her.\n\n17. března 1994 se stal na slovinském mamutím můstku Letalnica prvním člověkem, který překonal hranici dvou set metrů.\n\nV roce 2016 se vrátil k závodění a obsadil na finském šampionátu sedmnácté místo.\n"}
{"id": "1524932", "url": "https://cs.wikipedia.org/wiki?curid=1524932", "title": "Josef Zerzán", "text": "Josef Zerzán\n\nDon Josef Zerzán, SDB (30. května 1907, Lubná – 4. ledna 2002, Přepychy), byl český římskokatolický kněz, člen kongregace Salesiánů Dona Bosca. Před rokem 1989 byl jakožto řeholník perzekvován. Zemřel v pověsti svatosti.\n\nJosef Zerzán pocházel ze Svitavska. Vyučil se tesařem a po vyučení nastoupil do salesiánské komunity ve Fryštáku. Noviciát prožil ve Sv. Beňadiku na Slovensku. Po řeholních slibech a studiích teologie byl v roce 1942 vysvěcen na kněze. V roce 1943 přešel se spolubratry do Hodoňovic, kde využil své tesařské zkušenosti při stavbě nového salesiánského ústavu. Působil též jako katecheta na několika školách a jako zpovědník. V roce 1950 byl se svými spolubratry internován v rámci Akce K. Během internace pracoval spolu s dalšími řeholníky na stavbě několika přehrad. Dva roky také strávil ve vězení. Po propuštění mu bylo umožněno nastoupit do farní duchovní správy. V letech 1972–1978 působil jako administrátor v Hartvíkovicích u Náměště nad Oslavou v brněnské diecézi, odkud byl po šesti letech na nátlak státních úřadů odvolán. Nějaký čas také působil v Ochozi u Brna. Později se stal duchovním správcem řeholních sester Vincentek. Nejprve v Černé Hoře u Blanska a od roku 1986 v královéhradecké diecézi v Přepychách u Opočna. Zde se mimo kněžské služby u sester věnoval též překládání textů, sepisoval kurzy duchovních cvičení a shromažďoval životopisy významných členů salesiánské kongregace. Zemřel v pověsti svatosti (tzv. in \"fama sanctitalis\") na první pátek v měsíci lednu roku 2002. Pohřben je v kněžském hrobě na hřbitově v Přepychách.\n\n\n\n"}
{"id": "1524933", "url": "https://cs.wikipedia.org/wiki?curid=1524933", "title": "María Antonia Bandrés y Elósegui", "text": "María Antonia Bandrés y Elósegui\n\nMaría Antonia Bandrés y Elósegui (6. března 1898 Tolosa – 27. dubna 1919 Salamanca) byla španělská římskokatolická řeholnice kongregace Dcer Ježíšových. Katolická církev ji uctívá jako blahoslavenou.\n\nNarodila se 6. března 1898 ve španělské Tolose jako druhá z patnácti dětí Ramona Bandrése a Teresy Elósegui. Její rodina ji oslovovala jako \"Antonita\".\n\nNavštěvovala školu, kterou vedly Dcery Ježíšovy. V mládí se rozhodla žít řeholním životem. Roku 1913 se setkala se zakladatelkou školy a kongregace Dcer Ježíšových Cándidou Maríí Cipitria y Barriola, která ji řekla \"\"Ty budeš Dcerou Ježíšovou\"\". Dne 8. prosince 1915 na svátek Neposkvrněného početí Panny Marie vstoupila do zmíněné kongregace. Své věcné sliby složila 31. května 1918. V červnu stejného roku jí začalo selhávat zdraví. Jejím zpovědníkem v této době byl otec Ilario Oscoz.\n\nJejí lékař Filiberto Villalobos po její smrti řekl že byl překvapen její silnou vírou v Boha a jejím horlivým duchem. Zemřela 27. dubna 1919 v Salamance při zpěvu Mariánských písní. Oficiální příčina úmrtí nebyla nikdy zjištěna.\n\nProces byl zahájen 23. ledna 1962 v diecézi Salamanca. Dne 6. dubna 1995 uznal papež Jan Pavel II. její hrdinské ctnosti. Dne 30. dubna 1996 uznal papež zázrak na její přímluvu. Blahořečena byla 12. května 1996.\n\n"}
{"id": "1524936", "url": "https://cs.wikipedia.org/wiki?curid=1524936", "title": "Zhuhai Championships 2019", "text": "Zhuhai Championships 2019\n\nZhuhai Championships 2019, oficiálním sponzorským názvem Huajin Securities Zhuhai Championships 2019, byl tenisový turnaj pořádaný jako součást mužského okruhu ATP Tour, který se hrál na otevřených dvorcích s tvrdým povrchem Mezinárodního tenisového centra Cheng-čchin. Probíhal mezi 23. až 29. zářím 2019 v jihočínském městě a prefektuře Ču-chaj, ležícím v provincii Kuang-tung v deltě Perlové řeky, jako úvodní ročník turnaje.\n\nTurnaj s rozpočtem 1 000 000 amerických dolarů patřil do kategorie ATP Tour 250. Nejvýše nasazeným hráčem ve dvouhře se stal sedmý tenista světa Stefanos Tsitsipas z Řecka. Jako poslední přímý účastník do hlavní singlové soutěže nastoupil 89. hráč žebříčku, Němec Peter Gojowczyk.\n\nZhuhai Championships, do roku 2019 probíhající na nižším okruhu ATP Challenger Tour, nahradil v zářijovém termínu Shenzhen Open konaný v Šen-čenu. \n\nTřetí singlový titul na okruhu ATP Tour vybojoval 20letý Australan Alex de Minaur. Třetí společnou i individuální trofej ze čtyřhry ATP si odvezli Belgičané Sander Gillé a Joran Vliegen.\n\nNásledující hráči obdrželi divokou kartu do hlavní soutěže:\n\nNásledující hráč nastoupil pod žebříčkovou ochranou:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1524937", "url": "https://cs.wikipedia.org/wiki?curid=1524937", "title": "Zhuhai Championships", "text": "Zhuhai Championships\n\nZhuhai Championships, oficiálním sponzorským názvem Huajin Securities Zhuhai Championships, je profesionální tenisový turnaj mužů konaný od roku 2019 v jihočínském městě a prefektuře Ču-chaj, ležícím v provincii Kuang-tung v deltě Perlové řeky.\n\nOd sezóny 2019 se Zhuhai Championships na okruhu ATP Tour řadí do kategorie ATP Tour 250. Spolu s Chengdu Open probíhá v zářijovém termínu, jakožto úvodní událost třítýdenní podzimní túry v Asii. \n\nDějištěm se stal areál Mezinárodního tenisového centra Cheng-čchin, s kapacitou centrálního dvorce pět tisíc diváků. V areálu jsou otevřené kurty s tvrdým povrchem Plexicushion. K turnaji je určeno pět soutěžních a dvanáct tréninkových dvorců. Již v roce 2016 začal areál pořádat jarní challenger Zhuhai Open a mezi lety 2015–2019 také hostil „malý Turnaj mistryň“ WTA Elite Trophy. \n\nTurnaj byl založen v roce 2019, když v kalendáři nahradil Shenzhen Open konaný v Šen-čenu. Do soutěže dvouhry nastupuje dvacet osm hráčů a čtyřhry se účastní šestnáct párů. Celková dotace k roku 2019 činila jeden milion dolarů. Držitelem pořadatelských práv je agentura Huafa Sports ze skupiny Huafa Group. \n\n"}
{"id": "1524940", "url": "https://cs.wikipedia.org/wiki?curid=1524940", "title": "Václav Votruba", "text": "Václav Votruba\n\nVáclav Votruba (* 19. prosince 1909 Slavětín nad Ohří, Rakousko-Uhersko – 11. září 1990 Praha, Československo) byl přední český teoretický fyzik, je považován za zakladatele teorie elementárních částic v Československu a za prvního českého vědce, který se zabýval kvantovou fyzikou (elektrodynamikou) a systematikou elementárních částic a za zakladatele teorie elementárních částic v Československu. Je také označován za učitele českých teoretických fyziků.\n\nVáclav Votruba se narodil 19. prosince 1909 v Slavětíně v okrese Louny, kde také chodil do obecné školy. Poté jezdil sedm let na České státní reálné gymnázium v Lounech.\n\nPo maturitě byl přijat na Přírodovědeckou fakultu Univerzity Karlovy na obor matematika a fyzika. Získal stipendium a od čtvrtého ročníku při studiu pracoval jako vědecký pomocník na Ústavu a semináři pro teoretickou fyziku. V roce 1933 složil státní učitelskou zkoušku se způsobilostí na střední školy, ale čtyři roky se mu nepovedlo získat odpovídající zaměstnání. Po vykonání vojenské prezenční služby se vrátil na místo pomocné vědecké síly a finance získával kondicemi a záskoky za nemocné učitele na různých středních školách v Praze.\n\nV roce 1936 se oženil s Kamilou Tauchmannovou.\n\nV roce 1937 získal místo \"zatímního profesora\" na Benešově gymnáziu v Londýnské ulici. V roce 1941 byl úředním pokynem přesunut do Ústředního ústavu meteorologického v Praze, kde pracoval do roku 1943. Poté mohl učit na gymnáziu v Křemencově ulici, ale v roce 1944 byl totálně nasazen a pracoval na opravách vinohradského železničního tunelu.\n\nV květnu 1945 se stal asistentem Ústavu pro teoretickou fyziku (vedl ho prof. Viktor Trkal po profesoru Františku Záviškovi, který zemřel těsně na konci války). S ohledem na veliké množství studentů po válečné pauze přijatých ke studiu byla hlavní náplní jeho práce pedagogická činnost, kterou musel zvládnout pouze ve spolupráci s profesorem Trkalem a Miroslavem Brdičkou. Práce v ústavu po válce znamenala i další aktivity, mezi něž patřila jak záchrana knihovny prof. Závišky, tak také záchrana knihovny teoretické fyziky z německé části Univerzity Karlovy. V listopadu 1945 složil Václav Votruba rigorózní zkoušky a stal se doktorem přírodních věd.\n\nV letech 1946–1947 získal stipendium Ministerstva školství a osvěty a absolvoval studijní pobyt ve Fyzikálním ústavu Univerzity v Curychu u prof. W. Pauliho a prof. G. Wentzela. Věnoval se tam především problematice \"elektronových trojčat\" a jako první na světě vyřešil problém vzniku dvojice elektron-pozitron při dopadu fotonu na elektron. Později vyslovil předpoklad, že mezony pí můžeme chápat jako tři nábojové stavy jedné částice s izotopickým spinem 1. Kromě toho využil algebru izotopického spinu na systematizaci elementárních částic. V roce 1949 se habilitoval v oboru teoretická fyzika na Přírodovědecké fakultě Univerzity Karlovy a v roce 1951 byl jmenován docentem. V roce 1952 přednášel kvantovou mechaniku na Přírodovědecké fakultě UK v Bratislavě. V roce 1953 byl zvolen členem korespondentem Československé akademie věd a v roce 1954 byl jmenován profesorem fyziky na nově vzniklé Matematicko-fyzikální fakultě Univerzity Karlovy. V roce 1955 přešel, na základě příkazu ministra, na Fakultu technické a jaderné fyziky ČVUT. V roce 1956 získal hodnost DrSc.\n\nV březnu 1956 byl zvolen do funkce náměstka ředitele nově založeného Spojeného ústavu jaderných výzkumů v Dubně. Podstatně zde přispěl k formování mezinárodního kolektivu i k vybavení ústavu a zasloužil se také o spolupráci mezi ústavem v Dubně a ústavem CERN. Ve funkci náměstka ředitele byl až do léta 1959.\n\nPo návratu z Dubny vedl katedru teoretické fyziky na FTJF ČVUT, v roce 1967 převedenou na Matematicko-fyzikální fakultu Univerzity Karlovy s názvem Katedra teoretické fyziky II. V roce 1968 přešel na Katedru teoretické fyziky I, kterou krátce vedl a poté ji předal prof. Luboši Valentovi a vrátil se jako zástupce vedoucího na Katedru teoretické fyziky II. V roce 1975 se tato katedra stala součástí Nukleárního centra Univerzity Karlovy. 1. 3. 1975 byl prof. Votruba převeden do důchodu, ale na částečný úvazek pracoval v Nukleárním centru až do roku 1982. V roce 1978 se stal akademikem ČSAV.\n\nPřispěl také ke vzniku školy teoretické fyziky na Slovensku; vedl jako školitel nestora slovenských teoretiků Milana Petráše.\n\nProf. Votruba nebyl nikdy členem Komunistické strany Československa. Během působení v Dubně dosáhl přímluvou u prezidenta Antonína Zápotockého propuštění doktora Miloše Lokajíčka, vězněného v důsledku vykonstruovanému procesu.\n\n"}
{"id": "1524947", "url": "https://cs.wikipedia.org/wiki?curid=1524947", "title": "František Šebela", "text": "František Šebela\n\nFrantišek Šebela (* 21. října 1959, Brno) je bývalý český hokejový útočník. \n\nV československé lize hrál za TJ Zetor Brno. Odehrál 4 ligové sezóny, nastoupil ve 128 ligových utkáních, dal 37 ligových gólů a měl 32 asistence. V nižších soutěžích hrál během povinné vojenské služby za VTJ Michalovce a dále za TJ Lokomotiva Ingstav Brno, TJ Žďas Žďár nad Sázavou a TJ Stadion Šumperk.\n"}
{"id": "1524951", "url": "https://cs.wikipedia.org/wiki?curid=1524951", "title": "Oleksandr Chocjanivskyj", "text": "Oleksandr Chocjanivskyj\n\nOleksandr Josipovič Chocjanivskyj (* 20. července 1990) je ukrajinský zápasník–volnostylař.\n\nJe rodákem z doněcké obce Andrijivka. Zápasit začal v místním zápasnickém oddíle pod vedením Oleha Nemaškalova. Vedle olympijského zápasu se věnoval i tradiční formě tatarskému kureši (belt wrestling). Ve 14 letech byl přijat na střední sportovní školu v Doněcku, kde ho vedl Oleksandr Buďuk. Vrcholově se připravuje ve sportovním středisku Dynamo pod vedením trenérů Daňka a Panikara. V ukrajinské volnostylařské reprezentaci se pohybuje od roku 2011 ve váze do 120 (125 kg). V květnu 2012 se vítězstvím na druhé světové olympijské kvalifikaci v Helsinkách kvalifikoval na olympijské hry v Londýně. V Londýně prohrál v úvodním kole s Turkem Tahou Akgülem 0:2 na sety.\n\nOd roku 2013 bojoval o post reprezentační jedničky s osetským Alenem Zasejevem, se kterým v roce 2016 prohrál nominaci na olympijské hry v Riu. V roce 2019 se třetím místem na mistrovství světa v Nur-Sultanu kvalifikoval na olympijské hry v Tokiu v roce 2020.\n\n"}
{"id": "1524956", "url": "https://cs.wikipedia.org/wiki?curid=1524956", "title": "Karel Janáček", "text": "Karel Janáček\n\nKarel Janáček (4. prosince 1915, Havlíčkova Borová – ?, Třebíč) byl český mechanik a voják. \n\nKarel Janáček se narodil v roce 1915 v Havlíčkově Borové, po vyučení se na mechanika pletacích strojů nastoupil do továrny společnosti Baťa v Třebíči v Borovině (někdejší BOPO). V roce 1942 jej společnost vyslala jako instruktora do závodu ve Vernonu ve Francii. Tam se seznámil s francouzskými odbojáři a po prověření vstoupil do odbojové organizace Francouzské vnitřní síly, účastnil se nočních hlídek a zprostředkovával bezpečné ukrytí pro spojenecké vojáky. V dubnu roku 1944 se dostal do partyzánského oddílu, kde hlídal mosty přes Seinu a následně likvidoval spolu s kolegy zbytky německé armády.\n\nVe Francii si našel manželku, oženil se a v září roku 1945 se vrátil do Československa. Tam pak nadále pracoval jako mistr v punčochárenském závodě v Třebíči.\n"}
{"id": "1524959", "url": "https://cs.wikipedia.org/wiki?curid=1524959", "title": "Maria Raffaella Cimatti", "text": "Maria Raffaella Cimatti\n\nMaria Raffaella Cimatti rodným jménem Santina Cimatti (7. června 1861 Faenza – 23. června 1945 Alatri) byla italská římskokatolická řeholnice Kongregace nemocničních sester milosrdenství. Katolická církev ji uctívá jako blahoslavenou.\n\nNarodila se 7. června 1861 ve Faenze jako dcera farmáře Giacoma Cimattiho a jeho ženy, švadleny Rosy Pasi. Měla pět sourozenců, z nichž Domenico, Paolo a Antonio zemřeli v dětství. Luigi a Vincenzo vstoupili později k Salesiánům Dona Bosca. Po smrti jejich otce roku 1882, začala pomáhat své matce ve výchově sourozenců. Už v té době se rozhodla k řeholnímu životu.\n\nRoku 1889 ji místní farní kněz odvedl do Říma, kde vstoupila do Kongregace nemocničních sester milosrdenství. Přijala jméno \"\"Maria Raffaella\"\" a roku 1890 složila své dočasné sliby. Roku 1893 byla poslána do nemocnice sv. Benedikta v Alatri, aby zde studovala praktické sesterství a aby zde působila jako farmaceutická asistentka. Roku 1905 složila své věčné sliby. Roku 1921 byla poslána do nemocnice Umberta I. ve Frosinone. Zde působila jako zdravotní sestra a představená konventu. Roku 1928 byla poslána zpět do Alatri, kde působila jako představená do roku 1940. Roku 1943 ji byla diagnostikována smrtelná nemoc. Během druhé světové války pomáhala obětem a zraněným.\n\nZemřela 23. června 1945 v Alatri. Pohřbena byla v nemocniční kapli svatého Benedikta.\n\nProces byl zahájen 6. června 1962 v diecézi Anagni-Alatri. Dne 6. července 1993 uznal papež Jan Pavel II. její hrdinské ctnosti. Dne 15. prosince 1994 uznal papež zázrak na její přímluvu. Blahořečena byla 12. května 1996 papežem Janem Pavlem II. na náměstí svatého Petra ve Vatikáně. Dne 27. března 2010 byly její ostatky přesunuty z kaple svatého Benedikta do katedrály svatého Pavla v Alatri.\n\n"}
{"id": "1524960", "url": "https://cs.wikipedia.org/wiki?curid=1524960", "title": "Mistrovství světa v ragby 2023", "text": "Mistrovství světa v ragby 2023\n\nMistrovství světa v ragby 2023 se bude konat ve Francii. Desátý ročník světového šampionátu v rugby union odstartuje 8. září, finále je na programu 21. října. Turnaje se zúčastní dvacet zemí rozdělených do čtyř skupin po pěti, do play off postoupí dva nejlepší z každé skupiny.\n\nMužstva, která se umístila v základní skupině na předchozím mistrovství světa do třetího místa, se automaticky kvalifikovala na toto mistrovství. Francie se jakožto pořadatel do soutěže kvalifikovala přímo. O zbývajících 8 míst se bude bojovat v dalších kvalifikačních soutěžích. O posledním postupujícím se rozhodne v listopadu 2022.\n\n"}
{"id": "1524968", "url": "https://cs.wikipedia.org/wiki?curid=1524968", "title": "Robert Baran", "text": "Robert Baran\n\nRobert Baran (* 3. července 1992 Jarocin) je polský zápasník–volnostylař.\n\nZápasení se věnuje od 8 let po vzoru staršího bratra Radosława. Pod vedním Remigiusza Mayere se později v klubu LKS Ceramik Krotoszyn specializoval na volný styl. V polské volnostylařské reprezentaci vedené Dagestáncem Jusupem Abdusalamovem se pohybuje od roku 2013 ve váze do 125 kg. V roce 2016 se třetím místem na první světové olympijské kvalifikaci v Ulánbátaru kvalifikoval na olympijské hry v Riu, kde prohrál ve čtvrtfinále s Tervelem Dlagnevem ze Spojených států minimálním rozdílem 2:3 na technické body.\n\n"}
{"id": "1524969", "url": "https://cs.wikipedia.org/wiki?curid=1524969", "title": "Mistralazhdarcho", "text": "Mistralazhdarcho\n\nMistralzhdarcho (\"\"Azhdarcho\" severního větru\") byl rod poměrně velkého azdarchidního pterodaktyloidního ptakoještěra, který žil v období svrchní křídy (stupeň kampán, asi před 75 až 72 miliony let) na území dnešní jižní Francie.\n\nFosilie tohoto pterosaura byly objeveny v roce 1992 v pískovcových sedimentech oblasti Aix-en-Provence (lokalita Velaux–La Bastide Neuve). Holotyp byl označen \"MMS/VBN.09.C.001\" a představuje částečně zachovanou kostru s lebkou. V letech 2009 až 2012 byly fosilie vykopány a v roce 2015 o nich bylo poprvé referováno v odborné literatuře. Nový druh \"M. maggii\" pak byl formálně popsán v roce 2018.\n\nJednalo se o poměrně velkého ptakoještěra, jehož rozpětí křídel bylo autory popisné studie odhadnuto asi na 4,5 metru (u nedospělého holotypu) a na 6 metrů u plně dorostlého jedince. \"Mistralazhdarcho\" patřil nepochybně do čeledi Azhdarchidae a jeho bízkým příbuzným mohl být starší severoafrický druh \"Alanqa saharica\".\n\n\n"}
{"id": "1524976", "url": "https://cs.wikipedia.org/wiki?curid=1524976", "title": "Robert Hunter (rozcestník)", "text": "Robert Hunter (rozcestník)\n\nJméno Robert Hunter nosí více osobností:\n\n"}
{"id": "1524981", "url": "https://cs.wikipedia.org/wiki?curid=1524981", "title": "Igor Ďatko", "text": "Igor Ďatko\n\nIgor Ďatko nebo Ihar Dzjatko (* 28. března 1991) je bývalý běloruský zápasník–volnostylař.\n\nPřipravoval se v Minsku. V roce 2012 na sebe upozornil třetím místem na mistrovství Evropy v Bělehradě, když zaskakoval za reprezentační jedničku Alexeje Šemarova. V roce 2013 však dostal dvouletý zákaz startu za vyhýbání se dopingovým komisařům. Po skončení trestu se k vrcholové přípravě nevrátil.\n\n"}
{"id": "1524984", "url": "https://cs.wikipedia.org/wiki?curid=1524984", "title": "Seznam členů dvacátého druhého Knesetu", "text": "Seznam členů dvacátého druhého Knesetu\n\nToto je seznam členů 22. Knesetu, který byl zvolen <time datetime=\"2019-04-09\">17. září 2019</time>. \n"}
{"id": "1524998", "url": "https://cs.wikipedia.org/wiki?curid=1524998", "title": "Marino Moretti", "text": "Marino Moretti\n\nMarino Moretti (18. července 1885 Cesenatico – 6. července 1979 tamtéž) byl italský spisovatel.\n\nV mládí studoval herectví, pak se ale zaměřil na literaturu a v roce 1903 vydal svoji první sbírku povídek \"Jaro\". Stal se předním představitelem modernistického proudu krepuskolární poezie, vyjadřujícího skeptické nálady jeho generace. Za první světové války sloužil jako dobrovolník v lazaretu, od roku 1923 byl redaktorem deníku Corriere della Sera. Vydal okolo padesáti knih, věnoval se próze, poezii i dramatu; pro jeho tvorbu jsou charakteristické autobiografické motivy a realistické vylíčení poměrů v kraji Romagna. Morettiho nejznámějším dílem je psychologický román \"Hlas boží\", který vyšel i v českém překladu. V roce 1925 podepsal manifest protifašistických intelektuálů, jehož autorem byl Benedetto Croce. \n\nV roce 1959 se stal laureátem ceny Premio Viareggio.\n\nPo jeho smrti byla v jeho domě v Cesenaticu zřízena knihovna a muzeum.\n\n"}
{"id": "1525004", "url": "https://cs.wikipedia.org/wiki?curid=1525004", "title": "Čchvartal", "text": "Čchvartal\n\nČchvartal nebo Čchortoli ( Чхәарҭал, ჩხორთოლი – Čchortoli, megrelsky ჩხორთოლ - Čchortol) je vesnice v Abcházii v okrese Tkvarčeli. Leží přibližně 12 km jihovýchodně od okresního města Tkvarčeli. Obec sousedí na severozápadě s Agubediou a s První Bediou, na severu se zalesněným okrajem Tkvarčeli, na jihovýchodě s Uakumí a na jihozápadě s Carčou. Na východ od obce se nachází těžko přístupný horský a lesní terén. V obci na svazích hory Laškendar pramení řeka Čchortoli.\n\nOficiálním názvem obce je Vesnický okrsek Čchvartal \"(rusky Чхуарталская сельская администрация, abchazsky Чхәарҭал ақыҭа ахадара)\". Za časů Sovětského svazu se okrsek jmenoval Čchortolský selsovět \"(Чхортольский сельсовет)\".\n\nNa hranici mezi obcemi Agubedia, Čchvartal a Tkvarčal se nachází hora Laškendar, která slouží jako jedna ze sedmi svatyní abchazské původní víry.\n\nSoučástí Čchvartalu jsou následující části:\n\n\nGruzínský název Čchortoli je složenina dvou gruzínských a megrelských slov - Cchra (ცხრა) znamená číslo devět a Tvali (თვალი) znamená oko, ale v moderní gruzínštině se také používá pro počet místností v budově dle oken (tedy dohromady \"devět oken\"). Dřívější význam slova Toli ale mohl být jiný a mohl znamenat vyjádření počtu statků. Pak by název znamenal \"Devět statků\" s tím, že Čchortoli bylo založeno na místě, kde předtím bylo devět statků.\n\nV dobách středověku byl Čchvartal zřejmě důležitou obcí, neboť tudy vedla a stále vede hlavní trasa z jihovýchodní Abcházie na sever, jež měla velký hospodářský a strategický význam. Obklopovalo ji totiž mohutné opevnění, jehož dochované pozůstatky jsou v obci stále k vidění. Tyto hradby doplňovala pevnost \"Reč Abaa\", jež byla postavena na osamělé skále asi 50 metrů nad mýtinou uprostřed. Z pevnosti se dochovalo první patro. Reč Abaa byla součástí Velké abchazské zdi a po mnoho století se jednalo o důležitou strategickou stavbu jižní Abcházie.\n\nItalská cestovatelka a spisovatelka Carla Serenová, jež navštívila obec v druhé polovině 19. století, popsala Eškyt, místní část Čchvartalu: \"„Počasí vyšlo překrásně a bylo teplé, a tak jsem využila měsíčního svitu k cestě do Ešketi, okouzlující obce. Můj příjezd tam byl ohlášen předem, a tak bylo v domě zástupce zdejšího předáka vše připravené k mému přijetí, i když už bylo velmi pozdě v noci. Nikdo v té době ještě nebyl spát. Ve středu domu svítil jasně oheň a připravovala se na něm pozdní večeře. Za chvíli mě obsloužili smaženým kuřetem, povinnou kukuřičnou kaší a vynikajícím vínem. Ačkoliv můj příjezd pro ně byl náročný, ze všech přítomných tváří vyzařovalo přátelství a pohostinnost... Ráno jsem dostala snídani na mýtině v sousedství, kudy v létě chodí Tomaša. Seděla jsem v trávě pod příkrovem s luxusním vínem, které moji hostitelé hltali s čerstvými bobulemi a s malými, tmavě fialovými semínky, byla to vynikající snídaně (dne 15. listopadu 1881)… Od Ešketi vede cesta skrz velmi členitou a malebnou krajinu, která změnila svůj charakter, jak jsme se blížila k vesnici Bedia“\"\n\nČchvartal patřil do historického regionu Samurzakan. S koncem 19. století byl již celý Samurzakan rozdělen na dvě jazykové zóny, abchazskou a megrelskou, kdy abcházština přetrvala v kopcích nad nížinou, kterou obsadili megrelové. \n\nPo vzniku Sovětského svazu začali abchazští bolševici požadovat, aby byly v rámci správní reformy Abchazské ASSR ze 30. let, jež staré ruské ujezdy nahradila rajóny, stanoveny hranice mezi rajóny Očamčyra a Gali na etnolingvistickém základu. Čchvartal se stal spolu s Rekou a Agubediou součástí prvního jmenovaného, což požadoval například agubedijský rodák Efrém Ešba v roce 1925 ve svém článku \"„Požadovali jsme a dostali jsme skutečně nezávislou sovětskou Abcházii“ (Мы требовали и получили настоящую независимую Советскую Абхазию)\". V roce 1930 tedy byly tyto obce převedeny pod okres Očamčyra, což umožnilo otevřít zde základní školu s vyučovacím jazykem abchazským, ale v té době již abchazsky mluvili pouze obyvatelé tehdejšího „Horního Čchvartalu“. Zbytek populace, ačkoliv byl etnicky abchazský, již hovořil megrelsky. Proto byl v roce 1939 Čchortolský selsovět nakonec vrácen okresu Gali, zdejší abchazská škola byla zrušená a místo ní vznikla škola gruzínská. Tím byla obec do 50. let gruzifikována, kdy se u megrelsky hovořících obyvatel úplně změnila národnostní orientace. Abchazové z horní části obce si však uchovali svoji identitu i jazyk, a tak Čchvartal patří z celého někdejšího Samurzakanu k těm málo obcím, kde se aspoň část obyvatel hlásí k abchazskému národu a mluví abcházsky.\n\nBěhem války v Abcházii v letech 1992-1993 byla obec ovládána gruzínskými vládními jednotkami.\nV roce 1994 byla zahájena další správní reforma, kdy byl Čchortili přejmenován na Čchvartal a převeden do nově vzniklého okresu Tkvarčeli. Po válce se počet obyvatel snížil o zhruba třetinu.\n\nDle nejnovějšího sčítání lidu z roku 2011 je počet obyvatel této obce 877 a jejich složení následovné:\n\n\nPřed válkou v Abcházii žilo v Čchortolském selsovětu 1447 obyvatel.\n\n"}
{"id": "1525007", "url": "https://cs.wikipedia.org/wiki?curid=1525007", "title": "Florian Rousseau", "text": "Florian Rousseau\n\nFlorian Rousseau (* 3. února 1974 Orléans) je bývalý francouzský dráhový cyklista. Získal tři zlaté olympijské medaile, v Atlantě roku 1996 v závodě na jeden kilometr s pevným startem, v Sydney roku 2000 v keirinu a týmovém závodě ve sprintu. Ze stejných her má též stříbro ze sprintu individuálního. Má rovněž deset zlatých z mistrovství světa. Po skončení závodní kariéry se stal trenérem.\n"}
{"id": "1525009", "url": "https://cs.wikipedia.org/wiki?curid=1525009", "title": "Mewing", "text": "Mewing\n\nMewing je ortodontická zdravotní praktika.<ref name=\"vitalia.cz/clanky/mewing-se-zabyva-spravnym-postavenim-jazyka-pry-se-tim-da-zkrasnet\"></ref> Technika vychází z tzv. Tropické premisy:, „Ideální vývoj čelistí a zubů závisí na držení úst ve správné pozici s jazykem opřeným o patro, rty zavřenými a zuby se lehce dotýkajícími.“ Je považována za alternativní proud ortodoncie a spousta odborníků z oboru je proti ní.\n\nNázev praktiky je odvozen od příjemní ortodontisty profesora Johna Mewa, který v 50. letech 20. století začal zkoumat zubní a obličejové vady, a jeho syna doktora Mikea Mewa.\n\nPrincipem je opření jazyka do horní dásně, která se tlaku jazyka přizpůsobí a změní tak tvar obličeje.<ref name=\"msn.com/en-xl/latinamerica/life-arts/what-is-mewing-and-can-the-technique-change-your-face/ar-BBV7Tmk\"></ref> Je tak možné opravit vady skusu bez nošení rovnátek nebo nutnosti operace.\n\nPodle doktorky Uchenny Okoye je něco pravdy na tom, že technika může zmírnit spánkovou apnoe, ale obecně jsou tvrzení o výsledcích techniky nadsazené.\n"}
{"id": "1525012", "url": "https://cs.wikipedia.org/wiki?curid=1525012", "title": "I Muvrini", "text": "I Muvrini\n\nI Muvrini (\"Mufloni\") je korsický pěvecký soubor. Založili ho v roce 1979 v Tagliu-Isulacciu bratři Alain a Jean-François Bernardini, synové zpěváka a skladatele Ghjulia Bernardiniho. Skupina se věnuje tradičnímu polyfonnímu zpěvu v korsičtině zvanému paghjella. Původně zpívali za doprovodu kytary, později začali využívat další nástroje jako dudy nebo niněra. Se skupinou vystupovali i instrumentalisté Régis Gizavo, César Anot a Achim Meier. Popularitu v zahraničí získali I Muvrini díky nahrávce se Stingem „Terre d'Oru“ (coververze „Fields of Gold“). Soubor také hostoval na nahrávkách dalších umělců jako byli např. Florent Pagny, Anggun, Pyx Lax, Lluís Llach, Jacques Dutronc, Sofia Mestari nebo Tina Arena. Dvakrát získali I Muvrini cenu Victoires de la musique, koncertovali v Olympii i aréně v Bercy. Skupina však narážela i na zákazy svých vystoupení kvůli obavám úřadů z podněcování separatistických nálad na Korsice, v roce 2018 nahrála skladbu „Fin du monde et fin de mois“, v níž podpořila hnutí žlutých vest. Jean-François Bernardini stojí v čele nadace AFC Umani, zaměřené na rozvoj korsické kultury. \n\n\n\n"}
{"id": "1525016", "url": "https://cs.wikipedia.org/wiki?curid=1525016", "title": "Vysšaja liga 1967", "text": "Vysšaja liga 1967\n\nVysšaja liga 1967 byla nejvyšší fotbalovou soutěží Sovětského svazu v roce 1967. \n\nVítězem se stal a do Poháru mistrů evropských zemí 1968/69 se kvalifikoval tým Dynamo Kyjev. Účast v Poháru vítězů pohárů 1968/69 si zajistil vítěz poháru Dynamo Moskva. Nikdo nesestupoval, liga se rozšiřovala na 20 týmů. Ligy se zúčastnilo celkem 19 celků, soutěž se hrála způsobem každý s každým doma—venku (celkem tedy 36 kol) systémem jaro—podzim. \n\nNejlepším střelcem tohoto ročníku se stal útočník Michail Mustygin. Hráč Dynama Minsk dal 19 gólů.\n\n\n"}
{"id": "1525017", "url": "https://cs.wikipedia.org/wiki?curid=1525017", "title": "Levan Berijanidze", "text": "Levan Berijanidze\n\nLevan Berijanidze (* 10. října 1990 Očamčyra) je gruzínský zápasník–volnostylař a sumista, který od roku 2015 reprezentuje Arménii.\n\nNarodil se na gruzínském separatistického území Abcházie v Očamčyre, odkud jako malý s rodiči uprchl před válkou do Tbilisi. Zápasení se věnoval od 8 let v tělocvičně Šoty Kotorašviliho. Vrcholově se připravoval pod vedením Džony Loriji a Tamaze Bedyjanašviliho. V gruzínské mužské reprezentaci se objevil ještě jako junior ve 20 letech a třetím místem na mistrovství světa v Moskvě v roce 2010 si řekl o pozici gruzínské jedničky ve váze do 120 kg s blížícími se olympijskými hrami v Londýně v roce 2012. Zhoršenou životosprávou však z volnostylařské reprezentace vypadl a kvůli vysoké konkurenci se zpátky obtížně vracel. Nezvládal shazovat váhu a v letech 2011 až 2013 se věnoval příbuzným zápasnickým stylům s neomezenou vahou – beach wrestling a sumó. \n\nV roce 2014 mu umožnili návrat na mezinárodní scénu Arméni, kteří ho zklákali do svých řad s vidinou startu na olympijských hrách. V roce 2015 se pátým místem na mistrovství světa v Las Vegas kvalifikoval na olympijské hry v Riu v roce 2016. V Riu porazil v úvodním kole silného Číňana Teng Č'-weje a probojoval se do semifinále, kde nestačil na suveréna své váhové kategorie Turka Tahu Akgüla. V boji o třetí místo s Dagestáncem Ibragimem Sajidovem v barvách Běloruska prohrál těsně na pomocná kritéria a obsadil dělené 5. místo.\n\n"}
{"id": "1525037", "url": "https://cs.wikipedia.org/wiki?curid=1525037", "title": "New York Athletic Club", "text": "New York Athletic Club\n\nNew York Athletic Club (NYAC) je americký soukromý klub zaměřený na rozvoj amatérského sportu. Byl založen 8. září 1868 v New Yorku a jeho prvním předsedou byl William Buckingham Curtis. Klub sídlí na 59. ulici v Manhattanu, venkovní sportoviště má na Travisově ostrově ve Westchester County. V roce 2015 měl okolo 8600 členů.\n\nV klubu se provozuje 22 sportovních odvětví: americká házená, basketbal, box, cyklistika, fotbal, házená, judo, lakros, lehká atletika, platform tennis, plavání, přespolní běh, ragby, sportovní gymnastika, sportovní šerm, squash, stolní tenis, tenis, triatlon, veslování, vodní pólo a zápas. \n\nV roce 1876 uspořádal NYAC první mistrovství USA v lehké atletice. V roce 2003 se v jeho prostorách konal zápas Garriho Kasparova s počítačem X3D Fritz. NYAC také hostí nejvýznamnější americkou šermířskou soutěž Mercury Cup.\n\nČlenové klubu se zúčastnili všech moderních olympijských her s výjimkou LOH 1980 v Moskvě, které USA bojkotovaly. Celkem získali 271 olympijských medailí, z toho 151 zlatých. Ke známým členům patří Michelle Carterová, Al Oerter, Jay Silvester, Lindy Remigino, Harry Babcock, Ray Ewry, Kayla Harrisonová, Ronda Rouseyová, Bruce Baumgartner, Alberto Zorrilla a Vincent Richards.\n\nKlub byl často kritizován za své elitářství (podmínkou přijetí je doporučení stávajícího člena), vedoucí k řadě omezení na základě pohlaví, etnického původu a majetku. V roce 1968 proto zorganizovali barevní sportovci bojkot NYAC. V roce 1989 začal na základě rozhodnutí Nejvyššího soudu klub přijímat ženy a Antonio McKay se stal téhož roku jeho prvním afroamerickým členem.\n"}
{"id": "1525039", "url": "https://cs.wikipedia.org/wiki?curid=1525039", "title": "Janis Arzumanidis", "text": "Janis Arzumanidis\n\nJanis Arzumanidis (* 22. října 1986) je bývalý řecký zápasník.\n\nJe rodákem z chalkidické obce Nea Silata (Νέα Σίλατα). Zápasení se věnoval vrcholově v Soluni. Střídal různé úpolové sporty. Nejlepších výsledků dosahoval v olympijském zápasu – ve volném stylu. V období 2009 až 2012 patřil mezi přední světové volnostylaře. Svojí snahu však nezakončil úspěšnou kvalifikací na olympijské hry v Londýně v roce 2012 a na olympijské hry v Riu v roce 2016. V mezidobí se jako profesionál věnoval populárním ultimátním zápasům.\n\n"}
{"id": "1525041", "url": "https://cs.wikipedia.org/wiki?curid=1525041", "title": "Hoffmanné z Hyršova", "text": "Hoffmanné z Hyršova\n\nHoffmanné z Hyršova (též z Hiršova, Hyršowa) jsou pokračující linií rytířského rodu\nMyslíků z Hyršova.\n\nZakladateli linie jsou Regina Kateřina Myslíková z Hyršova a Jakub Hoffman rytířský man k hradu Dobříši. Společně se svou ženou drželi lenní statek Ouběnice u Dobříše, který zakoupili rodiče Reginy Kateřiny, Bedřich Dvořecký z Olbramovic a Prudencie Myslíková z Hyršova roku 1613. Bedřichovi Dvořeckému z Olbramovic byl za účast ve stavovském povstání statek zkonfiskován ale Prudencie roz. Myslíková jej získala za úplatu 1400 kop zpět roku 1623 a po ní ho zdědila její dcera Regina Kateřina. Hoffmanné se pak usadili postupně v Příbrami, v Osově a Běštíně jako mlynáři, rychtáři či kováři. \n\nRudý fénix vstává z plamenů a v zobáku dřímá zlatý prsten to vše se odehrává na zeleném poli. V klenotu tentýž fénix v plamenech.\n\n\nHoffmanné (Myslíkové) z Hyršova (na Radlici a v Košířích) jsou příbuzní s rody Doubravští z Doubravy, Dvořečtí z Olbramovic, Zhudovští z Hyršova, Šturmové z Hirschfeldu, Smrčkové z Mnichu, Hrškové ze Mšena a Ježovskými z Lub. Také se skrze sňatek Zikmunda Myslíka s Alžbětou roz. Černínovou (o niž se ucházel také Václav Hýzrle z Chodů) spojili s Černíny z Chudenic. \n"}
{"id": "1525057", "url": "https://cs.wikipedia.org/wiki?curid=1525057", "title": "Murter", "text": "Murter\n\nMurter () je ostrov v Jaderském moři. Je součástí Chorvatska, leží v Šibenicko-kninské župě. Rozkládají se na něm dvě opčiny, a to Murter-Kornati (pouze Murter) a Tisno (Betina, Jezera a Tisno). Největší vesnicí je Murter s 2 025 obyvateli, potom Tisno s 1 287 obyvateli, Jezera s 886 obyvateli a Betina se 697 obyvateli.\n\nDoprava na ostrově je zajištěna silnicí D121, která spojuje vesnici Murter s Tisnem. Ostrov je snadno dosažitelný také díky Tisenskému mostu, díky kterému lze ostrov dosáhnout silničně přímo z pobřeží a není nutno používat loď nebo trajekt.\n\nHlavním příjmem zdejších obyvatel je turismus, dále pak pěstování oliv a fíků, stavba lodí, rybolov a chov hospodářských zvířat.\n"}
{"id": "1525058", "url": "https://cs.wikipedia.org/wiki?curid=1525058", "title": "TEN The Movie Channel", "text": "TEN The Movie Channel\n\nTEN The Movie Channel (zkratka TEN znamená The Entertainment Network) byl britský filmový kabelový kanál vysílající mezi lety 1984 a 1985 v kabelové síti Rediffusion Cablevision. Krátce na to bylo vysílání kanálu ukončeno a nahrazeno novým filmovým kanálem MirrorVision, provozovatele Daily Mirror.\n\nVysílání filmového kanálu \"The Entertainment Network\" bylo zahájeno 29. března 1984 v britské kabelové síti \"Rediffusion Cablevision\". Jednalo se o vůbec první filmový kanál v zemi. \"TEN The Movie Channel\" přinášel 40 filmů měsíčně, které do té doby ještě nebyly ve Velké Británii k vidění. Filmový kanál byl svým předplatitelům nabízen v rámci prémiového programového balíčku \"Super Plus\", který byl společně se základní nabídkou programů (BBC 1, BBC 2, ITV a Channel 4) a programy balíčku \"Super\" (ScreenSport, Music Box a Sky Channel) nabízen za měsíční paušál 8 GBP. \n\nRelativně nový vlastník kabelové sítě \"Redifussion Cablevision\", společnost BET, odprodala v květnu 1984 svůj rental business společnosti Granada plc za 120 milionů GBP. V říjnu téhož roku vložil britský miliardář československého původu, Robert Maxwell, společně s vydavatelskou společnosti Pergamon Press do kabelové společnosti 11 milionů GBP, která byla následně přejmenována na British Cable Services. \n\nVysílání filmového kanálu \"TEN The Movie Channel\" se v následujícím roce odmlčelo a v červnu 1985 bylo na krátko obnoveno pod novým názvem MirrorVision.\n\nFilmový kanál \"TEN The Movie Channel\" vysílal v britské kabelové síti Rediffusion Cablevision.\n\n"}
{"id": "1525061", "url": "https://cs.wikipedia.org/wiki?curid=1525061", "title": "Blanka Cichon", "text": "Blanka Cichon\n\nBlanka Cichon (* 30. dubna 1979) je česká divadelnice. Od 1. září 2019 je ředitelkou Dejvického divadla v Praze.\n\nV letech 2001–2005 vystudovala divadelní produkci na Divadelní fakultě Akademie múzických umění v Praze. V letech 2004–2007 pracovala jako produkční v televizi TV Nova. Poté působila v letech 2007–2011 jako produkční ve zvukovém studiu Soundsquare. Od roklu 2012 spolupracuje s Dejvickým divadlem. Nejprve zde pracovala jako tajemnice uměleckého souboru (2012–2015), poté jako tajemnice ředitelky (2015–2017) a nakonec jako odborná náměstkyně (2018–2019). Dne 1. září 2019 se stala ředitelkou divadla.\n\n"}
{"id": "1525063", "url": "https://cs.wikipedia.org/wiki?curid=1525063", "title": "Hôpital Sainte-Périne – Rossini – Chardon-Lagache", "text": "Hôpital Sainte-Périne – Rossini – Chardon-Lagache\n\nHôpital Sainte-Périne – Rossini – Chardon-Lagache je veřejná fakultní nemocnice v Paříži.\n\nZařízení je součástí \"Assistance publique – Hôpitaux de Paris\" a slouží jako výuková nemocnice Univerzity Versailles Saint Quentin en Yvelines. Specializuje se na geriatrii.\n\nByla založena v roce 1807.\n\n"}
{"id": "1525065", "url": "https://cs.wikipedia.org/wiki?curid=1525065", "title": "May Death Never Stop You", "text": "May Death Never Stop You\n\nMay Death Never Stop You je kompilační album největších hitů rockové skupiny My Chemical Romance, které pokrývá celou kariéru skupiny. Album bylo vydáno 25. března 2014. Předobjednávky byly k dispozici na oficiálních webových stránkách skupiny od 21. ledna 2014. Skladba „\"Fake Your Death\"“ byla uvedena na trh v BBC Radio 1 17. února 2014 a ihned byla k dispozici v digitální podobě prostřednictvím iTunes. Tímto albem se skupina se svými fanoušky rozloučila a následně se rozešla.\n"}
{"id": "1525068", "url": "https://cs.wikipedia.org/wiki?curid=1525068", "title": "STAR – Science and Technology Advanced Region", "text": "STAR – Science and Technology Advanced Region\n\nSTAR (Science and Technology Advanced Region) je neziskový, vědecko-technologický klastr, tvořený silnou komunitou výzkumných organizací, firem, investorů a nadšených patriotů žijících a působících na území, zahrnující obce Dolní Břežany, Vestec a Zlatníky – Hodkovice. Jedná se o tzv. inovační ekosystém, jenž patří k nejrychleji rostoucím ekonomikám Evropské unie (průměrný růst HDP v období 2006–2017 byl v ČR 2,3 %, v EU 28 jen 1,2 %). STAR byl v roce 2016 zvolen agenturou CzechInvest Investičně atraktivním regionem. Členy Správní rady a Poradního výboru STAR jsou např. Ing. Dana Drábová, prof. Václav Pačes, Radek Špicar nebo prof. Pavel Martásek.\n\nPosláním STAR klastru je pomoci etablovat region na mezinárodní výzkumné a inovační mapě. STAR staví své hodnoty na otevřenosti, strategické spolupráci všech zapojených partnerů a ambici být výzkumným a inovačním lídrem v oblasti fotoniky, biotechnologií a pokročilých materiálů. STAR klastr je průkopníkem mezi mikroregionálními iniciativami budujícími inovační ekosystém ve střední Evropě a vytváří lepší prostředí pro vědu, inovativní technologické firmy a kvalitní život obyvatel.\n\nVe STAR regionu jsou usídlena tři špičková výzkumná centra nadnárodního významu: ELI Beamlines, HiLASE, BIOCEV – tvoří je celkem 7 ústavů AV ČR (Fyzikální ústav, Ústav molekulární genetiky, Biotechnologický ústav, Mikrobiologický ústav, Fyziologický ústav, Ústav experimentální medicíny a Ústav makromolekulární chemie), Přírodovědecká fakulta a 1. lékařská fakulta Univerzity Karlovy v Praze.\n\nZákladní i aplikovaný výzkum ve výzkumných organizacích v regionu STAR je v řadě oblastí na evropské nebo i globální špičce. Navíc je zaměřen na oblasti, které patří (např. dle OECD – The Next Production Revolution, 2017) mezi prioritní oblasti VaV, které jsou silně poptávané pro budoucí rozvoj ekonomiky a průmyslu v nejvyspělejších zemích světa – v USA, Británii či Japonsku patří mezi tyto priority (definované firmami na inovační špičce) pokročilé materiály, regenerativní medicína, biomedicína, advanced manufacturing, integrovaná fotonika, laserové obrábění. A to jsou oblasti se silnou lokální expertízou v regionu STAR\n\nVe výzkumných organizacích ve STAR regionu pracuje téměř 1 000 lidí = tzn. 35 % veřejných kapacit VaV ve Středočeském kraji je koncentrováno ve STAR.\n\nVýzkumná expertíza ve STAR regionu pokrývá tři ze šesti stěžejních technologických oblastí – tzv. Key enabling technologies (KETs).Tato lokálně koncentrovaná expertíza má přesah a možné použití v řadě aplikačních a průmyslových oborů. Vlastností KETs je jejich široký potenciál disruptivně měnit a přispívat k růstu mnoha ekonomických odvětví a vytvářet zcela nová. Proto je velký potenciál tuto znalostní bázi regionu využít ve prospěch inovací a růstu ve firmách, což může regionu STAR přinést značné bohatství v podobě soukromých investic do výzkumu i do firem a potažmo vzniku nových vysoce kvalitních pracovních míst.\n\n"}
{"id": "1525071", "url": "https://cs.wikipedia.org/wiki?curid=1525071", "title": "Muránská malířská škola", "text": "Muránská malířská škola\n\nMuránská malířská škola vznikla na ostrově Murano, nikoliv ve vlastních Benátkách. Její tvůrčí aktivity lze zařadit mezi léta 1440 až 1500. Za jejího zakladatele lze považovat Antonia Vivariniho da Murano (1415/20 Murano ? – 24. březen 1484 Benátky), který stál v čele rodinné dílny, v níž působil i Antoniův švagr Giovanni d'Alemagna (1415 ? Německo ? – 1450 Padova) a Antoniův mladší bratr Bartolomeo Vivarini (1432 ? Murano – 1491/99 ? Murano). V tradici této dílny pokračoval i Antoniův syn a Bartolomeův synovec Alvise (Luigi) Vivarini (1442/44 Murano – 1503/05 Murano). Do této školy lze zařadit i další malíře, jako byli Marco Basaiti (1470 ? – 1521/30 Benátky), Carlo Crivelli (1330/35 ? Benátky – 1495/1500 Ascoli Piceno v Marche) nebo Andrea da Murano (1462/63 – 1512). Uvedení umělci vytvořili malířský styl přetvářející italskou pozdní gotiku (Gotico Fiorit) do podoby rané renesance. Poučení dílem Alvise Vivariniho vykazovali i stoupenci Giovanniho Belliniho jako Cima da Conegliano (1440/59 Conegliano u Benátek – 1515/18 tamtéž) nebo Vittore Carpaccio (1455/65 Benátky – 1525/26 Benátky). \n\nObrazy, především pak polyptychy vytvořené v dílně Vivariniů, představovaly jeden z vrcholů benátského malířství od poloviny 15. století do prvních let století následujícího. V čele vznikající malířské školy stál Antonio Vivarini, který se narodil do rodiny muránských sklářů a a malířů skla. Většina historiků umění klade první Antoniova díla do období kolem roku 1440. V té době se v Muranu objevil malíř Giovanni d'Alemagna, který se později stal Antoniovým švagrem. V letech 1444 až 1445 získali společnou zakázku na tři oltáře pro kapli kostela San Zaccaria v Benátkách. Přibližně v téže době namalovali i deskový obraz \"Korunování Panny Marie\" určený pro benátský kostel San Pantaleon. Některé postavy světců a dekorativní pasáže dokládají Giovanniho podíl na této malbě, zatímco jemnost malby a její světelnost dokládají současně i Antoniovu účast na tomto obraze. V roce 1447 byli Antonio i Giovanni přijati do cechu sv. Lukáše v Padově a již následujícího roku přijali účast na objednávce výzdoby rodinné kaple Ovetari v padovském kostele eremitů (zničen za 2. světové války). Protože fresková výzdoba kaple měla být dokončena již v roce 1450, pracovali na ní společně s mladým Andreou Mantegnou a Niccolem Pizzolem. V červnu 1450 však Giovanni d'Alemagna náhle zemřel a Antonio, spolu s bratrem Barolomeem, který mu pomáhal, se vrátili do Murana.\n\nKrátce po Giovanniho smrti Antonio namaloval obraz \"Panna Maria s dítětem a dvěma anděli\". Obraz dokládá jeho malířský styl vykazující vliv Gentile da Fabriana (1370 ? – 1427) a částečně i Masolina (1383–1447), dvou reprezentantů mezinárodní gotiky v severní Itálii.\n\nPo Antoniově smrti (1470) převzal vedení dílny jeho mladší bratr Bartolomeo, jehož styl byl ovlivněn pobytem v Padově, kde se seznámil s malbou Francesca Squarciona (1397–1468) a Andrey Mantegni (1431–1506). Byl to on, kdo místo oltářního polyptychu, na kterém byla malba rozdělena do několika desek či sekcí, používal vyobrazení nazvané \"Sacra Conversazione\" (posvátný rozhovor), kdy na jedné ploše byla zobrazena Panna Marie s Ježíškem obklopená světci. Tento žánr převzal nejen jeho synovec a spolupracovník Alvise Vivarini, ale i Giovanni Bellini. Téma „posvátný rozhovor“ se následně stalo mimořádně oblíbeným námětem benátských malířů 15. a 16. století. A byl to také Bartolomeo Vivarino, kdo s Antonellem da Messina (1430 ? – 1479) namalovali první benátskou olejomalbu (1474/75).\n\nPoté, co se koncem 70. let 15. století stal Bartolomeův malířský styl v Benátkách zastaralým, vůdčí pozici v rodinné dílně převzal Alvise Vivarini. Pracoval spolu s Giovannim Bellinim na výmalbě sálu Velké rady v Dóžecím paláci. Těžiště jeho práce však spočívalo v malbě oltářních obrazů, ve kterých se ukázal jako mistr tvarů a barevnosti postav. Vznikl tak ušlechtilý figurální typ charakteristický pro ranou benátskou renesanci, jak ho vidíme na obraze \"Trůnící Madona se světci\" (Sacra Conversazione). Alviseho oltářní obrazy završily vývoj tzv. muránské školy, i když její vliv dozníval v obrazech jeho žáků a napodobitelů.\n\nS Bartolomeem a později i s Alvisem Vivarinim spolupracoval Marco Basaiti (též psaný jako Baxati nebo Basitus), který byl původem Řek. Jeho úzkou spolupráci s Alvisem Vivarinim dokládá skutečnost, že byl pověřen domalbou oltářního obrazu \"Trůnící sv. Ambrož se světci\", neboť Alvise zemřel dříve, než stihl oltář dokončit. Basaitiho obrazy z období prvního desetiletí 16. století vykazovaly vliv obou Vivariniů, a to jak co se týká jejich kompozice, tak i barevnosti. Následně se však inspiroval tvorbou Giovanni Belliniho, Albrechta Dürera a částečně i Cimy da Conegliano, což svědčí o snaze najít vlastní malířský projev. Později se stal i uznávaným portrétistou.\n\nKe generaci benátských malířů, kteří byli ovlivněni Antoniem a Bartolomeem Vivarini patřil i Carlo Crivelli. Jeho pozdější tvorbu ovlivnil i Mantegnův linearismus. Výsledkem byl malířský styl vyznačující se ostrou kresebnou linkou, nadnesenou plastickou modelací postav a objektů, takže působí jako kamenné skulptury. Po roce 1457 Crivelli opustil Benátky a působil v Marche a v Dalmácii. Zde již jeho malířský projev neprocházel žádným dalším vývojem. Charakter jeho malby dokládá obraz \"Zvěstování Panně Marii\" vyznačující se až pohádkovou neskutečností a excentričností architektury ubíhající do nekončícího prostoru. Z tohoto důvodu je Carlo Crivelli považován za posledního reprezentanta mezinárodní gotiky v Benátské malbě.\nCrivelliho tvorbě jsou blízké soubory obrazů Vittore Carpaccia ze života svatých namalované pro benátské \"Scuoly\". Tyto cykly se vyznačovaly jemnou, až neskutečnou dekorativností a výraznou barevností, stejně jako fantaskní architekturou na pozadí. Měkkou světelnou atmosféru přírody na pozadí využil i Cima da Conegliano pro umístění svých často ještě vivariniovských \"Sacra Conversazione\". Jeho pozdější styl však vykazoval rostoucí vliv Giovanniho Belliniho a dokonce i Giorgiona. \n\nMuránská malířská škola vznikla v rané renesanci v návaznosti na tamější malbu na sklo. Na rozdíl od vlastní benátské malířské školy nebyla tak úzce spojena s byzantskou tradicí. Naopak Antonio Vivarini vycházel z gotické tradice vyznačující se malbou oltářních polyptychů, jeho mladší bratr Bartolomeo přinesl do muránské malby nejen typ \"Sacra Conversazione\", ale i techniku olejomalby. Antoniův syn Alvise si již byl vědom nových tendencí usilujících o plastický výraz postav a současně kladoucích důraz nejen na zachycení pohybu, ale vyznačujících se i novou světelnou bohatostí, což se odrazilo v malbě jeho žáků a pokračovatelů. Po roce 1500 však benátskou malbu plně ovládl malířský styl Giovanniho Belliniho. \n\n\n"}
{"id": "1525082", "url": "https://cs.wikipedia.org/wiki?curid=1525082", "title": "Novi Sad (nádraží)", "text": "Novi Sad (nádraží)\n\nNádraží v Novém Sadu (srbsky Железничка станица Нови Сад/Železnička stanica Novi Sad) se nachází v severní části města, severním konci \"bulváru Osvobození\". Průjezdná stanice je orientována v ose západ-východ a má 2 nástupiště a čtyři koleje. Stanice je průjezdní pro trať Bělehrad–Subotica, koncová pro tratě Novi Sad–Orlovat (č. 31), Novi Sad–Bogojevo (č. 21) a Novi Sad–Bečej (č. 25).\n\nOdbavovací hala je nápadná např. díky pilové střeše, která má připomínat některé vojvodinské domy, dekorativnímu kamenu, který byl použit na obklad jednotlivých stěn a prosklenému průčelí, kterým proniká do haly světlo. Kromě ní je součástí nádraží ještě budova pro řízení železniční dopravy a objekty pro vykládání nákladu. \n\nPřed budovou nádraží se nachází stanice městské hromadné dopravy, vystavena je zde jedna muzejní parní lokomotiva, kterou doplňuje socha železničáře. \n\nSoučasné nádraží vzniklo v souladu s přestavbou novosadského železničního uzlu na přelomu 50. a 60. let 20. století. Původní staré nádraží, které se nacházelo v místní části Liman, bylo uzavřeno pro železniční dopravu a navazující tratě vedené městem byly zrušeny. Nové nádraží projektoval architekt Imré Farkas ve spolupráci s Milanem Matovićem. Budováno bylo i s přilehlým terminálem městské autobusové dopravy v letech 1962 až 1964. Stavební práce trvaly celkem 18 měsíců.\n\nNa počátku 21. století byla budova v neuspokojivém technickém stavu a vyžadovala komplexní rekonstrukci. Ta má být zahájena po roce 2019.\n"}
{"id": "1525083", "url": "https://cs.wikipedia.org/wiki?curid=1525083", "title": "Silnice D116", "text": "Silnice D116\n\nSilnice D116 () je silnice v Chorvatsku. Je dlouhá 81,7 km a je nejdůležitější silnicí na ostrově Hvar. Začíná ve městě Hvar na západě ostrova a končí ve vesnici Sućuraj na východě ostrova.\n\nSilnice začíná na západě ostrova, v jeho největším městě Hvar, kde navazuje na silnice 6252 a 6269. Dále pokračuje z města na východ, mine letoviska Milna a Zaraće. Poté zahrnuje tunel Selca-Dubovica, dlouhý 1 516 m, a mine vesnici Selca kod Starog Grada. Pokračuje do města Stari Grad a dále do opčiny Jelsa. Po opuštění přímořské Jelsy pokračuje silnice serpentinami do hornatého vnitrozemí, kde mine vesnice Humac a Poljica a prochází vesnicemi Zastražišće, Gdinj, Bogomolje a Selca kod Bogomolja na východ. Silnice jde dále do přímořského Sućuraje a končí v trajektovém přístavu. Za trasou trajektu pokračuje ve vesnici Drvenik jako silnice D412 a napojuje se na silnici D8.\n"}
{"id": "1525086", "url": "https://cs.wikipedia.org/wiki?curid=1525086", "title": "Britská kuchyně", "text": "Britská kuchyně\n\nBritská kuchyně, neboli kuchyně Spojeného království (anglicky \"British cuisine\") je tradiční kuchyní Velké Británie. Vychází z keltských a anglosaských tradic, byla ale ovlivněna i dalšími vlivy, například indickou kuchyní a kuchyněmi dalších zemí, které stejně jako Indie byly koloniemi Velké Británie.\n\nBritská kuchyně se v porovnání například s italskou či francouzskou kuchyní netěší příliš dobré pověsti. Velká část Britů ovšem tento postoj považuje za zastaralý, protože bídná kvalita průmyslově vyráběných potravin ve 20. století neodpovídala kvalitě domácí kuchyně.\n\nBěhem středověku a osvícenství měla britská kuchyně vynikající pověst, její úpadek nastal v okamžiku, kdy během průmyslové revoluce začal lid opouštět venkov a hromadně se stěhovat do měst. Britská kuchyně také velmi trpěla nucenými příděly v obou světových válkách (výdej na potravinové lístky byl v Británii ukončen teprve v roce 1954), na což plynule navázal rozkvět masově vyráběných potravin nevalné úrovně.\n\n\nTypické britské sýry jsou tvrdé a vyrábí se z kravského mléka. Nejrozšířenějším druhem je čedar, který je známý po celém světě. Společně s ním je takzvaným králem mezi anglickými sýry Stilton, což je sýr s modrou plísní podobný roquefortu. Vyrábí se ovšem velké množství dalších charakteristických sýrů a jejich výroba zažívá v poslední době díky zájmu o lokální produkty jistou renesanci.\nBritská kuchyně je známa svými bohatými snídaněmi. Tradiční britská snídaně se obvykle skládá ze smažených vajec, smažené slaniny, párků, fazolí a chleba (často toastového) a často také i z rajčat nebo smažených hub.\n\nDříve bylo populární také indické jídlo kedgeree, což je směsice vařené bílé ryby, rýže, petržele, vajec natvrdo, kari prášku, másla či smetany a někdy rozinek\n\nNejpopulárnějším nápojem je čaj, Velká Británie má třetí největší spotřebu čaje na obyvatele (po Turecku a Irsku). Do Velké Británie se dostal čaj z Číny. Nejpopulárnější jsou silné černé čaje, často podávané s mlékem a sušenkami. Zvyk pít čaj o páté (tzn. v pět hodin odpoledne) vznikl ve Francii, ačkoliv je přisuzován Anglii, která ho od Francouzů pouze převzala.\n\nZ nealkoholických nápojů je nejpopulárnější likér z bezinek nebo jablečný džus.\n\nZ alkoholických nápojů je populární piva a cider (nápoj z kvašených jablek) nebo hrušková verze cideru perry. Ve Skotsku se vyrábí whisky.\n\nVe Velké Británie se pěstuje a pije také víno, ale z v Británie prodávaných vín je jenom 1 procento britské. Vína se pěstují převážně v Anglii (hlavně v sušších teplejších oblastech jako je Essex, Sussex nebo Kent). Krom Anglie je několik málo vinic také ve Walesu. Od roku 2015 se vyrábí také víno ve Skotsku, konkrétně ve Fife, ale odborníky na víno bývá považováno za nepitelné.\n\nBritská kuchyně zahrnuje tyto regionální kuchyněː\n"}
{"id": "1525098", "url": "https://cs.wikipedia.org/wiki?curid=1525098", "title": "Josef Južanin", "text": "Josef Južanin\n\nJosef Južanin (9. prosince 1927, Svidnička – 24. února 2009, Střítež) byl český dělník, zemědělec a voják. \n\nJosef Južanin se narodil v roce 1927 ve Svidničce, v roce 1944 byl německou armádou spolu s dalšími kamarády přinucen kopat zákopy u rodné vesnice. Všichni chlapci však utekli do Polska, kde v Královském Vrubliku vstoupili do 1. československého armádního sboru. Do armády pak byl přijat v říjnu 1944, kdy začal pomáhat s výstrojí a následně přešel do čety spojařů. Posléze ve Snině podstoupil vojenský výcvik a byl přiřazen do 3. brigády jako spojař. Prošel bojovou cestu od Liptovského Mikuláše přes Strečno do Kroměříže. Z armády pak byl propuštěn v Bratislavě.\n\nPo skončení druhé světové války se vrátil do rodné vesnice, která však byla mezitím vypálena a okolí bylo zaminováno. Jeho rodina však přežila a on se s ní tak setkal. Při cestě na taneční zábavu do vedlejší vesnice našli spolu s dalšími chlapci protitankovou minu, která nešťastnou náhodou vybuchla a zabila na místě šest z nich. Z toho důvodu pak odešel na Moravu, kde žil jeho bratr. Bratr si pořídil ve vesnici Mutná zemědělskou usedlost, kde měli žít jejich rodiče, ale ti nakonec zůstali ve Svidničce a tak se do Mutné odstěhoval Josef Južanin a hospodařil na statku sám. \n\nRoku 1952 pak statek převzalo zemědělské družstvo, Josef se oženil a začal pracovat v družstvu. Mezi lety 1958 a 1962 působil jako předseda zemědělského družstva a po sloučení několika družstev pracoval jako traktorista. Z důvodu zhoršení zdravotního stavu s touto prací musel skončit a odstěhoval se tak zpět do Svidničky a pracoval jako lesní dělník. V roce 1963 zakoupil dům ve Stříteži nedaleko Třebíče a nastoupil jako dělník do První brněnské strojírny v Třebíči.\n"}
{"id": "1525103", "url": "https://cs.wikipedia.org/wiki?curid=1525103", "title": "Seznam sídel v Chorvatsku (L)", "text": "Seznam sídel v Chorvatsku (L)\n\nToto je seznam sídel v Chorvatsku začínajících na písmeno L.\n"}
{"id": "1525104", "url": "https://cs.wikipedia.org/wiki?curid=1525104", "title": "Třída Tachin", "text": "Třída Tachin\n\nTřída Tachin byla třída korvet (někdy je uváděno šalup) thajského královského námořnictva. Byla to víceúčelová plavidla, sloužící v době míru k výcviku a naopak za války jako eskortní plavidla, či dělové čluny. Celkem byly postaveny dvě jednotky této třídy. Ve službě byly od roku 1937. Korveta \"Tachin\" byla potopena spojeneckým letectvem za druhé světové války. Její sesterskou loď čekala dlouhá poválečná služba. Roku 1995 byla zcela vyřazena a zachována jako muzejní loď v provincii Samut Prakan.\n\nDvě šalupy této třídy postavila japonská loděnice Uraga v Jokosuce. Do služby byly přijaty roku 1937.\n\nJednotky třídy \"Tachin\":\nVýzbroj tvořily čtyři 120mm kanóny typu 3. roku, dva 20mm kanony, čtyři 7,7mm kulomety typu 92 a čtyři 457mm torpédomety. Neseny mohly být také námořní miny, popř. minolovné vybavení. Plavidla byla vybavena hydroplánem Watanabe WS-103S. Pohonný systém tvořily dva kotle Kampon a dva parní stroje o výkonu 2500 hp, pohánějící dva lodní šrouby. Nejvyšší rychlost dosahovala 17 uzlů. Dosah byl 8000 námořních mil při rychlosti 12 uzlů.\n\nV 50. letech \"Maeklong\" přestala provozovat hydroplán. Její výzbroj byla posílena o dva 40mm kanóny Bofors Mk.3. V 60. letech byly odstraněny torpédomety. V roce 1974 byly v rámci úpravy na cvičnou loď sejmuty japonské 120mm kanóny a oba původní 20mm kanóny. Naopak byly instalovány čtyři 76mm kanóny Mk.22, třetí 40mm kanón a tři nové 20mm kanóny Mk.4.\n\n"}
{"id": "1525105", "url": "https://cs.wikipedia.org/wiki?curid=1525105", "title": "Třída Matchanu", "text": "Třída Matchanu\n\nTřída Matchanu byla třída pobřežních ponorek thajského královského námořnictva. Ve službě byly v letech 1937–1951. Všechny byly vyřazeny po neúspěšném vojenském převratu námořnictva, které bylo následně degradováno na pobřežní službu a velikostně redukováno.\n\nVšechny čtyři ponorky této třídy postavila japonská loděnice Mitsubishi v Kobe. Do služby byly přijaty v letech 1937 a 1938.\n\nJednotky třídy \"Matchanu\":\nPonorky byly vyzbrojeny jedním 76mm kanónem, jedním 13,2mm kulometech a pěti 533mm torpédomety. Pohonný systém tvořily dva diesely o výkonu 1000 hp a dva elektromotory o výkonu 540 hp, pohánějící dva lodní šrouby. Nejvyšší rychlost dosahovala 14,5 uzlu na hladině a 8 uzlů pod hladinou. Dosah byl 3000 námořních mil při plavbě na hladině rychlostí 10 uzlů.\n\n"}
{"id": "1525108", "url": "https://cs.wikipedia.org/wiki?curid=1525108", "title": "Laskavec červenoklasý", "text": "Laskavec červenoklasý\n\nLaskavec červenoklasý (\"Amaranthus hypochondriacus\") je jedním z více než 70 druhů rodu laskavec a je pokládán za nejmohutněji rostoucí. Pochází z jihozápadní části Severní Ameriky a je považován za dávno vzniklý kříženec mezi divoce rostoucím laskavcem zelenoklasým (\"Amaranthus powellii\") a Indiány kultivovaným laskavcem krvavým (\"Amaranthus cruentus\"). Je součásti komplexu <nowiki>\"</nowiki>\"Amaranthus hybridus\"<nowiki>\"</nowiki>, skupiny navzájem podobných druhů, u nichž nejsou zcela objasněné vzájemné taxonomické vztahy.\n\nJe pěstován v subtropických i mírných oblastech Ameriky, Asie i Afriky jako potravinářská plodina na místech, kde sušší a chladnější podnebí nevyhovuje obilovinám. Bývá využíván pro semena i listy, do evropských zahrad je zase vysazován jako okrasná rostlina. Občas z kultury zplaňuje a uniká do volné přírody, na území nynější České republiky byl poprvé zjištěn již v roce 1853. Nyní je v Česku považován za příležitostně se vyskytující neofyt.\n\nLaskavec červenoklasý roste nejrychleji při denní teplotě nad 25 °C a noční pod 15 °C; při teplotě +4 °C přestává růst. Upřednostňuje průměrné roční dešťové srážky od 1000 do 1600 mm, přežívá i při 500 až 2500 mm. Pro semena je úspěšně pěstován i v Himálaji do nadmořské výšky 2000 m n. m., nesnese však pokles teploty k bodu mrazu.\n\nProspívá mu úrodná půdy a celodenní sluneční svit. Nejlépe mu vyhovuje sypká půda, která je dobře odvodněná a její pH je pohybuje mezi 5,5 až 7,5. Je rostlinou krátkodenní, začíná kvést až při zkracování délky dne, obvykle v druhé polovině léta v červenci a srpnu, semena pak zrají koncem srpna a v září. Celý rod laskavců má zvláštní fotosyntetický mechanismus známý jako typ C4, který je účinný za vysokých teplot, při nedostatku vody a případně i ve slané půdě. Laskavec červenoklasý je proto považován za alternativní plodinu do polosuchých oblastí. Ploidie druhu 2n = 32 nebo 34.\n\nJednoletá, jednodomá bylina s pevnou, přímou, velmi často až pod květenstvím větvenou lodyhou, která je zelená nebo červeně naběhlá a v dospělosti lysá. Lodyha bývá vysoká 0,5 až 2 m, u země je hrubá téměř 3 cm, po délce je hranatá a vyrůstá ze silného, tlustého kořene. Je střídavě porostlá velkými, dlouze řapíkatými, celistvými listy s čepelemi dlouhými 4 až 12 cm a širokými 2 až 7 cm, které jsou tvaru kosníkovitě vejčitého, u báze klínovité a na vrcholu špičaté, oboustranně hrubě žilkované, po obvodě celistvé a někdy zvlněné. Směrem vzhůru se listy zmenšují, palisty rostlina nemá.\n\nKvětenství je vzpřímené, hustě větvené, tmavě červené nebo fialové, řidčeji nažloutlé nebo nazelenalé a obsahuje mnohé drobné, společně rostoucí samčí i samičí květy. Je to široce větvená lata, jejíž osu vytváří tuhý, až 45 cm dlouhý koncový lichoklas rozšířený o mnoho kratších lichoklasů vyrůstajících z úžlabí listů. Samčí květy jsou ve vrcholech lichoklasů, samičí v jejich spodních částech. Květy mají vejčité listence asi 4 mm dlouhé a tři až pět nerozlišených okvětních lístků, které jsou nazelenalé, nažloutlé či červené až fialové a uprostřed mívají tmavou žilku, bývají nestejně velké, obvykle 4 × 2 mm a jsou ukončené ostrým hrotem. Samčí květy mají tři až pět tyčinek, samičí horní jednodílný semeník s vajíčkem a dvě či tři tlusté blizny. K opylení dochází větrem, je možná autogamie.\n\nPlod je obvejčitá či kosočtverečná tobolka dlouhá 1,5 až 2 mm. Má krátký zobáček, ve zralosti se otvírá víčkem a obsahuje semeno kulovitého až čočkovité tvaru. Semeno bývá 1 až 1,5 mm velké, hladké, lesklé, černé až tmavě červenohnědé, případně narůžovělé či špinavě bílé; barva semen pomáhá rozlišit jednotlivé kultivary. Klíčí epigeicky, hypokotyl má dlouhý okolo 11 mm. Děložní lístky s řapíky jsou velké 18 × 5 mm. Do hmotnosti jednoho kilogramu se vejde asi 3000 semen.\n\nBylina se rozmnožuje výhradně semeny, která v teplé půdě dobře a rychle klíčí, noční pokles teploty klíčení urychluje. Semena se vysejí do kvalitní, vlhké půdy a pak se sazenice za dva až tři týdny po výsevu přesazují na trvalé stanoviště, nebo se semena vysévají do řádků přímo na pole.\n\nLaskavec červenoklasý je odedávna pěstován pro semena, která hlavně v sušších a chladnějších oblastech nahrazují obiloviny. Je k tomu využíván hlavně ve vyšších polohách Jižní a Střední Ameriky a nově také v horách Asii. Při pěstování se obvykle výnos semen pohybuje okolo 1 t/ha, při požití dusíkatých hnojiv bývá mnohem vyšší, až 3 t/ha, přitom tento druh je ze všech laskavců nejproduktivnější. Semena se používají podobně jako kukuřičná či obilná, obvykle se melou na mouku, vaří se z nich kaše nebo se praží. Jedí se také naklíčená, máčejí se v teplé vodě a nechávají asi 10 dnů naklíčit.\n\nVšechny druhy laskavce patří mezi pseudoobiloviny a jejích semena neobsahují lepek. Semena laskavce červenoklasého jsou v současnosti využívána jako zdravá alternativa ve výživě bez lepku a jsou hlavně vhodná pro lidi trpící celiakií. Pro vysoký obsah vitamínů a kvalitní bílkoviny jsou vhodná jako doplněk stravy nemocných, sportovců nebo těžce pracujících.\n\nPro zajištění obživy stále většího počtu obyvatel se v Africe mezi lidmi zavádí konzumace zelené hmoty laskavce červenoklasého, které rostlina vyprodukuje velké množství. Z asi 70 druhů laskavců má jen 17 jedlé listy a mezi ně patří i laskavec červenoklasý. Rostliny se seřezávají nebo vytahují ze země ještě mladé, před vytvořením květenství a jejich listy i měkké lodyhy, bohaté na vitamíny a minerály, se vaří a konzumují jako špenát. Sklízejí se za 30 až 50 dnů po vysetí osiva, z jednoho hektaru se získá okolo 25 tun rostlin, z čehož připadá až 50 % na jedlé mladé stonky a listy. Sklizeným rostlinám se promyjí kořeny, zabalí do svazků a rozvezou na tržiště, tam se pro zachování čerstvosti rosí nebo se kořeny namáčejí do vody. Pokud se rostliny na poli jen seříznou, ale nevyorají se kořeny, poskytují nové listy a jedlé lodyhy ještě nejméně po další tří měsíce.\n\nSemena obsahují 5 až 10 % oleje, který má asi 8 % skvalenu používaného ve farmakologii i kosmetice. Mimo tato využití se rostliny pěstují v okrasných zahradách a často též na polích jako krmivo pro dobytek.\n\n"}
{"id": "1525111", "url": "https://cs.wikipedia.org/wiki?curid=1525111", "title": "Ticholovec", "text": "Ticholovec\n\nTicholovec (483 m n. m.) je kopec nad obcemi Příchovice a Kucíny v okrese Plzeň-jih. Název kopce je spjat s pověstí o svatém Vojtěchu, který putoval tímto místem na své cestě z Říma do Čech v roce 990.\n\nPodle geomorfologického členění náleží kopec do okrsku Kamýcká vrchovina, součásti podcelku Radyňská pahorkatina ve Švihovské vrchovině (části provincie České vysočiny v Poberounské subprovincii).\n\nJe tvořen bazalty, andezitobazalty, tufy a silicity.\n\n\n"}
{"id": "1525114", "url": "https://cs.wikipedia.org/wiki?curid=1525114", "title": "Treglava", "text": "Treglava\n\nTreglava () je sídlo, část opčiny Grubišno Polje, jež se nachází v Bjelovarsko-bilogorské župě ve východní části Chorvatska, v níž tvoří historicky etnickou většinu příchozí Češi (dle údajů ze sčítání z roku 1991). Ves leží severně od Ivanova Sela.\n\nSídlo se dříve jmenovalo Trojeglava (česky pak Trojehlava), od roku 1980 se ves jmenuje Treglava; jako Trojeglavu/Trojehlavu ji uvádí ještě Josef Matušek v publikaci Češi v Chorvatsku, jejíž první vydání vyšlo v roce 1994.\n\nČeská beseda (jak se nazývají spolky Čechů v Chorvatsku, v Srbsku a v Bosně a Hercegovině) vznikla v Treglavě poprvé v roce 1926. Obnovena byla v roce 2002, v současné době (2009) má 70 členů, působí při ní taneční soubor Hvězdičky, divadelní skupiny a pěvecký sbor Šumaři.\n"}
{"id": "1525116", "url": "https://cs.wikipedia.org/wiki?curid=1525116", "title": "Alan Chugajev (zápasník, 1990)", "text": "Alan Chugajev (zápasník, 1990)\n\nAlan Chugajev (Huygaty) (* 18. října 1990) je ruský zápasník–volnostylař osetské národností.\n\nZápasit začal v 9 letech ve Vladikavkazu pod vedením Chasana Apajeva. Vrcholově se připravuje v Samaře v armádním tréninkovém centru CSKA pod vedením Giorgi Berišviliho. V širším výběru ruské volnostylařské reprezentace se pohybuje od roku 2011 ve váze do 125 kg. V roce 2012 a 2016 neuspěl v ruské olympijské nominaci na úkor Bilala Machova.\n\n"}
{"id": "1525117", "url": "https://cs.wikipedia.org/wiki?curid=1525117", "title": "Alan Chugajev", "text": "Alan Chugajev\n\nJméno a příjmení Alan Chugajev se může vztahovat k následujícím osobnostem:\n\n"}
{"id": "1525118", "url": "https://cs.wikipedia.org/wiki?curid=1525118", "title": "Nebesa (Doupovské hory)", "text": "Nebesa (Doupovské hory)\n\nNebesa (též Nebeská skála) je vrch v Doupovských horách o nadmořské výšce 638 m. Vrchol se nachází asi 1,2 km severoseverozápadně od Stráže nad Ohří v katastrálním území Peklo. Téměř na vrcholu, jižně od vrcholu se rozkládá zřícenina hradu Himlštejn, chráněná jako kulturní památka České republiky.\n\nStrmý kuželový vrch, jenž se zvedá nad levým břehem Ohře, vznikl třetihorní vulkanickou činností. Převažující horninou je čedičová výlevná vyvřelina nefelinit.\nVrch je zalesněný, prudký západní svah nad údolím Pekelského potoka je pod vrcholovou partií skalnatý, částečně krytý suťovými poli. Porosty tvoří listnaté lesy s převahou květnatých bučin a dubohabřin. Přibližně 850 metrů východně od vrcholu roste mohutný památný buk, pojmenovaný jako Pekelský buk.\nV bylinném patře roste ječmenka evropská (\"Hordelymus europaeus\"), mařinka vonná (\"Galium odoratum\"), kopytník evropský (\"Asarum europaeum\") a řada dalších rostlin, typických pro zvětraliny bazických výlevných hornin.\nSkalní výchozy jsou tradičním hnízdištěm výra velkého (\"Bubo bubo\"). \n\nVrch Nebesa se nachází na území přírodního parku Stráž nad Ohří.\n\nAž na vrchol vede ze Stráže nad Ohří strmá zeleně značená turistická stezka. Celá trasa měří 2,1 km s převýšením 316 metrů, průměrný sklon tedy činí 15 %.\nVýhled z vrcholu kopce a od ruiny hradu Himlštejn je omezený směrem od jihozápadu po severozápad. Přes údolí Ohře jsou vidět vrcholy Doupovských hor v pozadí Slavkovský les. Severněji to jsou výhledy na Krušné hory.\n\n"}
{"id": "1525119", "url": "https://cs.wikipedia.org/wiki?curid=1525119", "title": "Lawrence Lemieux", "text": "Lawrence Lemieux\n\nLawrence Lemieux (* 12. listopadu 1955 Edmonton) je bývalý kanadský jachtař. Na Letních olympijských hrách 1984 obsadil spolu s Witoldem Gesingem třinácté místo ve třídě Star. Na Letních olympijských hrách 1988 startoval ve třídě Finn. V páté rozjížďce, když byl na druhém místě celkového pořadí, přerušil závod, aby zachránil život dvojici singapurských závodníků ve třídě 470, jejichž loď se v prudkém větru převrátila: vytáhl trosečníky z vody a vyčkal u nich do příjezdu záchranného člunu. Kvůli tomuto zdržení se propadl na jedenácté místo celkového pořadí. Byl však pozván na vyhlášení vítězů a Juan Antonio Samaranch mu předal Medaili Pierra Coubertina za ušlechtilý sportovní čin.\n\n"}
{"id": "1525120", "url": "https://cs.wikipedia.org/wiki?curid=1525120", "title": "Mercedariánští světci", "text": "Mercedariánští světci\n\nToto je přehled osob uctívaných Řádem mercedariánských rytířů pro jejich svátost či mučednictví a sami byli členy tohoto řádu. \n\nVětšina osob uvedených v tomto seznamu nebyly oficiálně svatořečeni, blahořečeni ani nebyli prohlášeni ctihodnými. Osoby u kterých byl oficiálně zahájen proces beatifikace, kanonizace je uvedena poznámka; proces kanonizace.\n\nTři mercedariánští laičtí rytíři kteří pomáhali ve 13. století osvobozovat křesťany z područí Muslimů. Během 7. Křížové vypravě zachvátil křesťanskou armádu mor, titul tři rytíři se rozhodli starat o nemocné. V tomto období je zajali Muslimové a odvedli je do města Damietta (Egypt). Zde byli nuceni konvertovat k Islámu, oni však odmítli. Proto byly po krutém mučení schozeni z věže.\n\nJejich svátek řád slaví 11. června.\n\nOsmačtyřicet Mercedariánů umučených roku 1563 ve městě Linguadoca (Francie) Hugenoty za oddanost katolické církvi.\n\nJejich svátek řád slaví 23. dubna.\n\nPadesát Mercedariánů umučených roku 1563 v obci Maleville (Francie) Hugenoty za oddanost katolické církvi.\n\nJejich svátek řád slaví 15. května.\n\nPocházel ze Sicílie. Do kláštera vstoupil v Palermu a později byl přeřazen do kláštera v Bonaria. Byl vyslán na misií do Afriky aby vykoupil otroky. Roku 1317 byl v Tunisu králem Muleyem Maometem upálen zaživa za svou víru.\n\nJeho svátek řád slaví 1. dubna.\n\nNarodil se v Andalusii a byl vychováván v křesťanské víře. V mladí vstoupil do kláštera Mercedariánů v Seville. Poté působil jako představený v klášterech v Uncastillu a Sanguese. \n\nKrál Jan II. Aragonský jej nazval poctivým a hluboce věřícím.\n\nZemřel roku 1495 na cestě do Barcelony, poblíž Léridy při modlitbě u kříže. Pohřben byl v katedrále v Léridě.\n\nJeho svátek řád slaví 14. dubna.\n\nDeset otců Mercedariánů uctívaných pro jejich svatost. \n\n\nJejich svátek řád slaví 9. prosince. \n\nJedenáct laických rytířů kteří prosluli svým učením, láskou a svátostí života. Ochraňovali katolickou víru proti Saracénům.\n\n\nJejich svátek řád slaví 23. listopadu.\n\nSedm mercedariánských rytířů kteří bojovali proti nepřátelům Katolické církve ve 13. století.\n\n\nJejich svátek řád slaví 13. prosince.\n\nDvacet Mercedariánů umučených roku 1562 v klášteře v Béziers (Francie) Hugenoty za oddanost katolické církvi. \n\nJejich svátek řád slaví 23. května.\n\nDvacet Mercedariánů umučených v 16. století ve městě Riscala (Francie) Hugenoty za oddanost katolické církvi. Pocházeli z konventu Svaté Marie. \n\nJejich svátek řád slaví 9. května.\n\nMercedariánské řeholnice v klášteře Nanebevzetí v Seville (Španělsko). Jsou uctívání pro jejich výrazný kontemplativní život a svatost.\n\nJejich svátek řád slaví 7. října. \n\nŘeholnice v klášteře Nanebevzetí Panny Marie v Seville, kde se každý den modlila k Pánu za obrácení hříšníků. Během svého života se jí mnohokrát zjevovala Panna Marie.\n\nJejí svátek řád slaví 3. října.\n\nPocházel z vážené rodiny a po čase vstoupil k mercedariánským rytířům. Vynikal prací a ctnostmi. V klášteře Neposkvrněného početí v Alcale byl slavným teologem a od roku 1545 rektorem. Většinu dní ve svém životě se postil, spal na zemi a téměř celou noc strávil v modlitbě a rozjímání. Zemřel roku 1569 a jeho tělo bylo pohřbeno v kostele téhož kláštera.\n\nJeho svátek řád slaví 9. prosince.\n\nVstoupil do kláštera sv. Kateřiny v Toledu. Později byl poslán na misii do Afriky, kde vykoupil 159 otroků z vězení, kteří trpěli v područí Muslimů. Poté se vrátil zpět do Toleda. Zemřel roku 1381.\n\nJeho svátek řád slaví 23. září.\n\nByl laickým bratrem v klášteře sv. Jana Lateránského v Arequipě (Peru). Vynikal velkou svatostí a zázraky. Zemřel v klášteře v den který si předpověděl.\n\nJeho svátek řád slaví 22. září.\nMercedariánský kněz z kláštera Svaté Marie v El Puig (Španělsko), který vynikal svou pokorou a trpělivostí. Třicet let snášel své ochrnutí těla kvůli lásce ke Kristu. Byl nazýván novým Jóbem. Zemřel ve svém konventu.\n\nJeho svátek řád slaví 15. dubna.\n\nNarodil se v Andalusii a od dešti získal silné křesťanské vzdělání. Byl 45. Generálním mistrem Řádu Mercedariánů (1652-1657). Založil \nkostel La Mercede v Paříži a nechal obnovit klášter sv. Hadriána v Římě. \n\nStal se arcibiskupem v Arborea na Sardinii a později biskupem v Barceloně. Je znám pro své ctnosti a zázraky. Zemřel 10. června 1682 v Barceloně.\n\nJeho svátek řád slaví 1. července.\n"}
{"id": "1525122", "url": "https://cs.wikipedia.org/wiki?curid=1525122", "title": "Ortodoncie", "text": "Ortodoncie\n\nOrtodoncie, ze starořeckého \"orthos\" – přímý, rovný správný a \"-odont\" – zub, je odvětví zubního lékařství, které se zabývá studiem a léčením nepravidelností chrupu. Specializuje se tedy na diagnostikování, prevenci a léčbu zubních a obličejových anomálií, lidově posunu křivých zubů do jejich pravidelného postavení a uvedení čelistí do správných poloh.\nNesprávné postavení zubů a čelistí bývá časté. Téměř 30 % populace má natolik vadný skus, že jeho náprava vyžaduje ortodontický zásah. Tato léčba může trvat od pár měsíců po několik let. Zahrnuje použití rovnátek a dalších ortodontických aparátů, jejichž pomocí se chrup a čelisti uvedou do správného postavení či polohy. Je-li skus natolik vadný, že by tyto metody nepomohly, musí se vada řešit operativně. Takové chirurgické zákroky se obvykle provádějí před dosažením dospělosti, neboť s kostmi dětí se snáze manipuluje.\n\nPočátky ortodoncie coby moderního oboru sahají do poloviny 19. století. K jejím průkopníkům patří mimo jiné\nNorman William Kingsley (1829–1913) a Edward Angle (1855–1930). Angle vytvořil první jednoduchou klasifikaci vadného skusu, která se používá dodnes.\n"}
{"id": "1525123", "url": "https://cs.wikipedia.org/wiki?curid=1525123", "title": "Kosmonauti (Přeštice)", "text": "Kosmonauti (Přeštice)\n\nKosmonauti či též Památník československo-sovětského přátelství nebo Památník Družby je památník v parku u třídy 1. máje v Přešticích.\n\nPamátník tvoří sousoší dvojice kosmonautů vznášejících se stavu beztíže umístěná na vysokém podstavci. Kosmonauti oblečení v záchranném skafandru bez nasazené přilby se vznášejí s hlavami směřujícími vpravo. Na zadní straně sousoší je dole umístěna signatura \"KODYMOVI 83\". Sousoší o odhadované výšce 220 cm, stejné šířce a hloubce 80 cm je umístěno na několik metrů vysokém, členěném, nezdobeném bílém podstavci. Pata podstavce je obklopena prstencem, na kterém je umístěno 12 lichoběžníkových betonových panelů, z nichž jeden nese třířádkový nápis \"ČSSR – SSSR / SVĚTU MÍR / 1983\". Památník je umístěn na travnatém prostranství ve středu parku a orientován k jihovýchodu.\n\nStav: Na povrchu pískovcového sousoší je uchycen lišejník, na betonovém pylonu jsou drobné praskliny a má povrchově poškozené rohy, původní dláždění kamennými kostkami uvnitř prstence betonových desek je vytrháno.\n\nSousoší kosmonautů mělo být v parku umístěno po letu prvního československého kosmonauta Vladimíra Remka na palubě Sojuz 28 a orbitální stanici Saljut 6 v březnu 1978, aby připomínal přátelství československého lidu k Sovětskému svazu. Pomník byl však v akci Z vybudován až v roce 1983, pět let po Remkově letu. Investorem byl Městský národní výbor Přeštice.\n\nSousoší z kamene vytesal zasloužilý umělec akademický sochař Ludvík Kodym s manželkou Boženou Kodymovou, přední prorežimní sochaři. Projekt Sochy a města uvádí jako dalšího autora Jiřího Genzera. Na technickém řešení podstavce spolupracoval pod vedením děkana fakulty architektury prof. Jana Sedláčka kolektiv Vysokého učení technického v Praze včetně Josefa Kasla, Michala Hexnera a T. Valenta.\n\nPamátník byl slavnostně odhalen 24. října 1983 při večerní mírové manifestaci u příležitosti 66. výročí Velká říjnová socialistická revoluce v parku tehdy nesoucím jméno V. I. Lenina. Ač československo-sovětské přátelství bylo už v době totality jen prázdnou a vynucovanou frází, přečkal pomník dějinné změny a na svém místě zůstal dodnes. Podle památníku je celý park označován jako Park kosmonautů, památník se stal orientačním bodem pro schůzky a srazy. Podoba pomníku s kosmonauty ležícími na sobě v těsném objetí vzbuzuje u místních úsměvy, sraz si dávají „u dvou teplých kosmonautů“.\n\nV anketě o nejbizarnější sochu Plzeňského kraje, kterou v roce 2013 uspořádal iDNES.cz s MF DNES, obsadilo sousoší druhé místo, když respondenti považovali za kurióznější jen nedaleké sousoší přeštických černostrakatých prasat.\n"}
{"id": "1525130", "url": "https://cs.wikipedia.org/wiki?curid=1525130", "title": "Toray Pan Pacific Open 2019 – ženská dvouhra", "text": "Toray Pan Pacific Open 2019 – ženská dvouhra\n\nŽenská dvouhra Toray Pan Pacific Open 2019 probíhala ve druhé polovině září 2019. Do singlové soutěže ósackého tenisového turnaje hraného na tvrdém povrchu nastoupilo dvacet osm hráček. Obhájkyní titulu byla česká světová dvojka Karolína Plíšková, která do turnaje nezasáhla.\n\nVítězkou se stala nejvýše nasazená rodačka z Ósaky Naomi Ósakaová, jež ve finále zdolala 27letou Rusku Anastasiji Pavljučenkovovou po dvousetovém průběhu 6–2 a 6–3. Během utkání nečelila 21letá Japonka žádnému brejkbolu a sama tři z jedenácti brejkových příležitostí využila. V probíhající sezóně si připsala, po triumfu na Australian Open, druhé turnajové vítězství, které představovalo čtvrtý singlový titul na okruhu WTA Tour. Rovněž odehrála třetí finále z uplynulých čtyř ročníků Toray Pan Pacific Open. \n\nČtyři nejvýše nasazené hráčky obdržely volný los do druhého kola.\n"}
{"id": "1525131", "url": "https://cs.wikipedia.org/wiki?curid=1525131", "title": "Konfuciův institut", "text": "Konfuciův institut\n\nKonfuciův institut (čínsky 孔子学院; pinyin: Kǒngzǐ Xuéyuàn) je čínská nezisková veřejná vzdělávací organizace, která patří pod Ministerstvo školství Čínské lidové republiky. Deklarovaným cílem tohoto ústavu je propagovat čínský jazyk a čínskou kulturu, podporovat výuku čínštiny jako cizího jazyka a usnadňovat kulturní výměnu. Pro obavy ze vzrůstajícího vlivu Číny je tato organizace kritizována v mnoha zemích, ve kterých působí.\n\nProgram Konfuciových institutů je řízen organizací Hanban (oficiálně jde o Čínský národní úřad pro mezinárodní šíření čínského jazyka – je to veřejná instituce přidružená k čínskému ministerstvu školství). Instituty fungují ve spolupráci s místními fakultami a univerzitami po celém světě a o jejich financování se dělí Hanban spolu s hostitelskými institucemi. V zemích třetího světa se však o jejich financováni stará plně ČLR. Čína srovnává Konfuciovy instituty s takovými organizacemi pro propagaci jazyka a kultury, jakými jsou např. portugalský Instituto Camões, britský British Council, francouzský Alliance Française, italský Società Dante Alighieri, španělský Instituto Cervantes, německý Goethe-Institut a podobné organizace řady dalších zemí. (Takovou organizační síť má i Česká republika, která zakládala svá Česká centra již od roku 1949). Tyto instituty jsou často považovány za ikonické kulturní symboly identifikované s příslušnou zemí, jako se Konfuciovy instituty identifikují s Čínou. Na rozdíl od těchto organizací však mnohé Konfuciovy instituty fungují uvnitř univerzitních areálů a vzbuzují proto vážné obavy o akademické svobody a politické ovlivňování v těchto školách.\n\nPrvní Konfuciovy instituty byly otevřeny v uzbeckém Taškentu (zkušební zařízení) v červnu 2004 a potom v listopadu 2004 v Soulu (Jižní Korea). Jihokorejský institut v Soulu v současnosti už nefunguje. Další institut byl – rovněž v listopadu 2004 – otevřena na univerzitě v Marylandu (University of Maryland, College Park). Stovky dalších byly od té doby otevřeny v mnoha zemích po celém světě s nejvyšší koncentrací v USA, v Japonsku a v Jižní Koreji. V dubnu 2007 byl v Japonsku na univerzitě Waseda založen první výzkumně orientovaný Konfuciův institut. Jeho studijní program podporuje ve spolupráci s univerzitou v Pekingu výzkumné aktivity vysokoškoláků studujících čínštinu. V roce 2019 existovalo 530 Konfuciových institutů v mnoha zemích 6 kontinentů a Hanban má za cíl zvýšit do roku 2020 počet institutů na 1 000. Ministerstvo školství ČLR odhaduje, že v roce 2010 takto studovalo čínský jazyk 100 milionů zahraničních studentů. Během několika málo let své existence převýšil počet poboček Konfuciových institutů výrazně počty poboček podobných organizací (British Council, Goethe-Institut, Japan Foundation, …), které se rozvíjely po několik desetiletí. Výjimkou je pouze síť Alliance Française, která má po světě přes 1000 poboček, existuje však již od r. 1883.  \n\nKonfuciův institut je pojmenován po známém čínském filozofovi Konfuciovi (551 – 479 př. n. l.). V průběhu celého 20. století vedoucí představitelé Komunistické strany Číny Konfucia kritizovali a odsuzovali jako personifikaci feudálních čínských tradic, přičemž se anti-konfucianismus táhl od \"Hnutí za novou kulturu\" (1912) až po kampaň \"Kritizuj Lina, kritizuj Konfucia\" během čínské kulturní revoluce v 70. letech 20. století. V posledních desetiletích však zájem o starou čínskou kulturu zase roste a především Konfucius je opět populární. Vně Číny je Konfucius všeobecně viditelným symbolem čínské kultury vzdáleným od negativních asociací jiných prominentních čínských osobností jako je Mao Ce-tung.\n\n„Konfuciův institut“ – to je obchodní značka. Podle vyjádření jednoho mluvčího organizace Hanban „ti, kdo užívají víc obchodních značek, se také těší vyšší popularitě, oblíbenosti a reputaci, mohou více ovlivňovat společnost, a tak mohou dosáhnout i na silnější podporu lokálních společenství“. Podle článku z r. 2014 v novinách The China Post (noviny, které vycházely v angličtině na Tchaj-wanu) by Čína bezpochyby nebyla tak úspěšná, kdyby tyto své organizace pojmenovala třeba Mao Ce-tungův institut nebo dokonce Teng Siao-pchingův institut. Ale tím, že se opřela o Konfuciovo jméno, vznikla značka, která se stala okamžitě symbolem čínské kultury a současně se podstatně odlišila od komunistické strany.\n\nKonfuciovy instituty nemají jenom akademické poslání. Týdeník The Economist citoval Li Changchuna (jednoho z vrcholných čínských komunistických funkcionářů, nar. 1944), který řekl, že Konfuciovy instituty byly „významnou součástí čínského systému zahraniční propagandy“. Tohoto výroku se chopili kritici jakožto důkazu zpolitizovaného poslání Konfuciových institutů. Mnozí odborníci popisují program Konfuciových institutů jako vzorovou ukázku měkké síly, která prostřednictvím čínského jazyka a čínské kultury podporuje čínskou expanzi ekonomickou, kulturní a diplomatickou, zatímco jiní poukazují na možný sběr zpravodajských informací.\n\nČínské vedení je obezřetné a nechce, aby Konfuciovy instituty fungovaly jako přímí propagátoři stranické politiky. Tchajwanský aktivista a politik Peng Ming-min však tvrdí, že školy, kde vznikly Konfuciovy instituty, musely podepsat smlouvy, ve kterých prohlašují, že podporují pekingskou politiku jedné Číny. Výsledkem je, že v těchto institucích jsou Tchaj-wan a Tibet tabu. To je ale podle profesorky čínských dějin na UC Berkeley, Michael Nylan, poněkud sporné. Ta konstatovala, že Konfuciovy instituty ve svých požadavcích slevily a poučily se ze svých počátečních chyb. Ve svém přehledu 15 vysokých škol, které mají zkušenosti s Konfuciovými instituty, našla dvě zprávy o tom, že instituty chtěly zablokovat pozvané přednášející, obě přednášky však přesto proběhly.   \n\nHanban je nevýdělečnou vládní organizací i když je propojen s ministerstvem školství a má těsné vazby na řadu významných činitelů komunistické strany. Ředitelství Konfuciova institutu v Pekingu stanovuje směrnice, kterými se řídí Konfuciovy instituty po celém světě. Ředitelství je vedeno patnáctičlennou radou, jejímiž deseti členy jsou ředitelé Konfuciových institutů v zahraničí. Samotné instituty jsou samostatně vedené prostřednictvím své vlastní správní rady, která by měla zahrnovat členy hostitelské instituce. Ostatní vůdcové rady ředitelství v Pekingu jsou vybíráni z komunistické strany a z ústředních vládních agentur, jako jsou Ministerstvo financí, Ministerstvo školství a Informační kancelář státní rady (známá také jako Úřad pro zahraniční propagandu). Rada stanovuje agendu Konfuciových institutů a mění jejich stanovy, zatímco ostatní úkoly a běžné vedení Konfuciových institutů má na starost profesionální výkonné vedení řízené generálním ředitelem.\n\nČínská vláda se dělí o břemeno s financováním Konfuciových institutů s hostitelskými vysokými školami a k managementu institutů přistupuje v rámci politiky nevměšování se. Instituty fungují nezávisle v rámci směrnic, které stanovil Hanban a ředitelství Konfuciova institutu v Pekingu. Každý institut odpovídá za čerpání svého rozpočtu schváleného ředitelstvím, které stanovuje různá omezení týkající se využívání finančních zdrojů včetně rezerv pro zvláštní účely. Instituty v USA obecně dostávají z Hanbanu roční podporu kolem 100 000 $ s tím, že rozpočet dorovná místní hostitelská univerzita. Kromě své místní partnerské univerzity spolupracují instituty s nějakou partnerskou univerzitou v Číně; příkladem může být Konfuciův institut na Univerzitě v Tallinnu a partnerství s Univerzitou finančně-ekonomickou v Šanghaji. Mnohé instituty podléhají vedení, které se skládá z několika členů čínské partnerské školy, a zbytek vedení tvoří členové lokální partnerské univerzity. Ředitele institutu většinou jmenuje místní partnerská univerzita.\n\nV září 2007 byl zřízen Konfuciův institut v rámci Univerzity Palackého v Olomouci. Univerzita Palackého tím navazuje na tradici výuky čínského jazyka v Olomouci. Partnerského projektu se účastní i Univerzita zahraničních studií v Pekingu vyučující několik desítek cizích jazyků včetně češtiny. Vedle výuky čínštiny pořádá Konfuciův institut i další přednášky a kulturní akce.\n\nV březnu 2018 byla otevřena Konfuciova třída (Confucius Classroom) na VŠB -Technické univerzitě Ostrava. Konfuciova třída je koncipována jako centrum výuky čínského jazyka a kultury zajišťované rodilými mluvčími (výukovým jazykem je angličtina). Nabízí kurzy jak pro akademickou obec, tak pro širokou veřejnost Moravskoslezského kraje.\n\nPři příležitosti česko-čínského podnikatelského fóra v rámci prvního Čínského mezinárodního veletrhu dovozu v Šanghaji byla začátkem listopadu 2018 podepsána dohoda o zřízení dalšího Konfuciova institutu, a to při Vysoké škole finanční a správní v Praze. Jeho otevření je plánováno na podzim 2019 a od ostatních institutů se má odlišovat ekonomicko-podnikatelským think-tankem, který bude zpracovávat ekonomické analýzy a sledovat trendy česko-čínských a euro-čínských obchodních a investičních vztahů. Celosvětový přehled o Konfuciových institutech a o Konfuciových třídách rozdělený podle 5 světadílů lze nalézt na stránkách Hanbanu.  \n\nBěhem své rychlé expanze se Konfuciovy instituty staly předmětem mnoha polemik. Jejich kritika zahrnuje praktická znepokojení týkající se financování, životaschopnosti v akademickém prostředí, právních záležitostí, vztahů s čínskou partnerskou univerzitou, ideologických obav spojených s nevhodným ovlivňováním výuky a výzkumu, průmyslové a vojenské špionáže, sledování Číňanů v zahraničí a podkopávání tchajwanského vlivu. Proti zřízení Konfuciových institutů na univerzitách v Melbourne, v Manitobě, ve Stockholmu a v řadě dalších byla rovněž organizována opozice. Ještě důležitější je, že některé univerzity, které hostily Konfuciovy instituty, se rozhodly ukončit své smlouvy. To se např. v r. 2013 stalo na univerzitách McMaster v Ontariu a v Lyonu, v r. 2014 na univerzitách v Chicagu, v Pensylvánii a v okresní školní radě v Torontu, v r. 2015 na univerzitě ve Stuttgartu. Takových případů je víc a docházelo k nim i v dalších letech.\n"}
{"id": "1525132", "url": "https://cs.wikipedia.org/wiki?curid=1525132", "title": "Korea Open 2019 – ženská dvouhra", "text": "Korea Open 2019 – ženská dvouhra\n\nŽenská dvouhra Korea Open 2019 probíhala ve druhé polovině září 2019. Do singlové soutěže soulského tenisového turnaje hraného na tvrdém povrchu nastoupilo třicet dva hráček. Obhájkyní titulu byla nizozemská tenistka Kiki Bertensová, která zvolila start na paralelně hraném Toray Pan Pacific Open v Ósace.\n\nVítězkou se stala třetí nasazená Karolína Muchová, jež ve finále deklasovala polskou turnajovou čtyřku Magdu Linetteovou po dvousetovém průběhu 6–1 a 6–1. Dvacetitříletá Češka, která nečelila žádnému brejkbolu, vyrovnala poměr vzájemných zápasů na 1–1, když Polce oplatila prohru ze čtvrtfinále letního Bronx Open 2019. Finále bylo pro déšť odloženo o šest hodin.\n\nMuchová na okruhu WTA Tour vybojovala premiérový titul a po Nicole Vaidišové (2005) a Karolíně Plíškové (2014) se stala třetí českou šampionkou Korea Open. Bodový zisk obě finalistky posunul na nová žebříčková maxima. Muchové po skončení patřila 37. příčka a Linetteové 42. pozice. \n"}
{"id": "1525133", "url": "https://cs.wikipedia.org/wiki?curid=1525133", "title": "Guangzhou International Women's Open 2019 – ženská dvouhra", "text": "Guangzhou International Women's Open 2019 – ženská dvouhra\n\nŽenská dvouhra Guangzhou International Women's Open 2019 probíhala ve druhé polovině září 2019. Do singlové soutěže kantonského tenisového turnaje hraného na tvrdém povrchu nastoupilo třicet dva hráček. Obhájkyní titulu byla druhá nasazená Číňanka Wang Čchiang, kterou v úvodím kole vyřadila krajanka Pcheng Šuaj.\n\nVítězkou se stala 20letá, třetí nasazená Američanka Sofia Keninová, jež ve finále zdolala 35letou Australanku startující na divokou kartu Samanthu Stosurovou po třísetovém průběhu 6–7, 6–4 a 6–2. Poměr vzájemných zápasů Keninová proti 129. hráče žebříčku snížila na 1–2. V probíhající sezóně si jako třetí tenistka připsala třetí turnajové vítězství, když navázala na triumfy z Hobart International a Mallorca Open. Trofej zároveň představovala třetí singlový titul na okruhu WTA Tour. Bodový zisk ji posunul na nové kariérní maximum, 17. místo žebříčku WTA. \n"}
{"id": "1525135", "url": "https://cs.wikipedia.org/wiki?curid=1525135", "title": "Vesjegonsk", "text": "Vesjegonsk\n\nVesjegonsk () je město v Tverské oblasti v Ruské federaci. Při sčítání lidu v roce 2010 měl přes sedm tisíc obyvatel a byl správním střediskem Vesjegonského rajónu.\n\nVesjegonsk leží na pravém, západním břehu Mology, přítoku Volhy, na nichž je na úrovni Vesjegonsku vzdutí Rybinské přehradní nádrže. V rámci Tverské oblasti leží v jejím severovýchodním cípu a od Tveru, správního střediska oblasti, je vzdálen přibližně 250 kilometrů severovýchodně.\n\nVe Vesjegonsku končí železniční trať z Moskvy vystavěná v letech 1899–1926.\n\nPrvní zmínka o vsi \"Ves Jegonskaja\" je z roku 1524, přičemž jméno mělo význam \"vesnice na řece Jegně\", a vesnice spadala pod Bežeck.\n\nOd roku 1766 je městem.\n\nV roce 1939 byla část města zatopena vzdutím Rybinské přehradní nádrže a zbytek získal status sídla městského typu. V roce 1953 došlo k opětovnému povýšení na město.\n\n"}
{"id": "1525139", "url": "https://cs.wikipedia.org/wiki?curid=1525139", "title": "Smilovický rybník", "text": "Smilovický rybník\n\nSmilovický rybník je rybník o rozloze asi 1,2 ha, zhruba obdélníkovitého tvaru, nalézající se na severovýchodním okraji obce Smilovice v okrese Mladá Boleslav. \n\nJe využíván pro sportovní rybolov.\n"}
{"id": "1525141", "url": "https://cs.wikipedia.org/wiki?curid=1525141", "title": "Hedvika Litevská", "text": "Hedvika Litevská\n\nHedvika Litevská byla osvětimská kněžna a litevská princezna. Pocházela z dynastie Gediminovců, byla dcerou litevského velkoknížete Algirdase.\n\nByla provdána za osvětimského knížete Jana III. Pár zůstal bezdětný.\n"}
{"id": "1525142", "url": "https://cs.wikipedia.org/wiki?curid=1525142", "title": "Anzor Chizrijev", "text": "Anzor Chizrijev\n\nAnzor Ruslanovič Chizrijev (* 31. října 1990) je ruský zápasník–volnostylař čečenské národnosti.\n\nJe rodákem z Čečenska, odkud s rodiči uprchl v polovině devadesátých let dvacátého století před válkou. Vyrůstal na předměstí Petrohradu v obci Sestroreck. Zápasení se věnoval od 9 let. Na střední sportovní škole Vladimira Koreňkova se připravoval pod vedením Maxima Andrejeva. Později však před sportovní kariérou upřednostnil studium na vysoké škole. Po promoci se k vrcholové přípravě vrátil. Připravuje se v Petrohradu pod vedením Ruslana Magomedova. V ruské volnostylařské reprezentaci se prosazuje od roku 2017.\n\n"}
{"id": "1525144", "url": "https://cs.wikipedia.org/wiki?curid=1525144", "title": "Dub u Vlkavy", "text": "Dub u Vlkavy\n\nPamátný dub letní u rybníka Vlkava (\"Quercus robur\") je památný strom, který roste u Vlkavského rybníka u silnice spojující obce Vlkava a Čachovice. Dub byl prohlášen za památný strom pro svou velikost a jako významná krajinná dominanta.\n\n\n"}
{"id": "1525146", "url": "https://cs.wikipedia.org/wiki?curid=1525146", "title": "Městská knihovna Antonína Marka Turnov", "text": "Městská knihovna Antonína Marka Turnov\n\nKnihovna Antonína Marka v Turnově je veřejnou městskou knihovnou. Pracuje systémem ústřední knihovny se čtyřmi pobočkami rozmístěnými na území města – Turnov II, Mašov, Malý Rohozec, Výšinka. Podnět k jejímu založení dal v roce 1820 římskokatolický kněz, básník a jazykovědec Antonín Marek.\n\nKnihovna poskytuje pestrou paletu služeb, nabízí velký výběr beletrie a naučné literatury, periodik, audiovizuálních knih, na dětském oddělení například i společenských her.\n\nJsou zde pořádány početné kulturní pořady pro školy, školky a veřejnost. Je zde k dispozici i několik počítačů s připojením k internetu. Knihovna spolupracuje i s penziony a pečovatelskými domy (besedy, přednášky) a také je zde centrum a působení Virtuální univerzity třetího věku pro seniory. Nedílnou součástí turnovské knihovny je také Informační centrum pro mládež.\n\nZačátky knihovnictví v Turnově sahají do 19. století, kdy se – stejně jako v ostatních městech českého národa – začaly objevovat první myšlenky v duchu národního obrození. Předním představitelem těchto snah byl turnovský rodák – římskokatolický kněz, básník, překladatel a jazykovědec Antonín Marek, jehož jméno je v současné době uvedeno v oficiálním názvu knihovny.\n\nAntonín Marek sepsal 27. 12. 1820 podnět k založení knihovny s názvem \"Prowolánj k pánům wlastencům města Turnowa\". V něm vyzývá turnovské radní, aby po příkladu jiných měst nechali založit čtenářskou společnost: \"„A Turnov, na pomezí českém ležící, měl by zůstati pozadu? Ne, milí vlastencové, důvěřuji se k Vám, svým krajanům, s celou jistotou, že národní čest je Vám až po tu chvíli drahá a vážená, že nepatříte k těm, kteří naučivše se několik cizích slov bídně problekovati, hanbou poněmčilosti juž nestydatě znamenají čela svá a na hrob plijí předkův svých, že nebyli než Čechy.“\"\n\nTyto čtenářské společnosti, vznikající po celém území českého státu, se později měnily v tzv. „Besedy“ a jejich hlavním cílem bylo naplnit rostoucí kulturní potřeby měšťanstva i českých lidových vrstev a pozvednout úroveň českého jazyka a národní uvědomělosti. Spolu se školami se stali nejdůležitějšími zdroji vzdělávání.\n\nPrávě Antonín Marek, stěžejní osobnost národního obrození severočeského regionu, propagoval jako prostředky k probuzení českého národa české divadlo (podnítil na Turnovsku vznik ochotnických her) a české knihy. Turnovská knihovna byla založena jako jedna z vůbec prvních společenských knihoven na českém území a po jejím vzoru byly zakládány další knihovny v kraji.\n\nV dokumentu, který Antonín Marek sepsal, se tento vlastenec zmiňuje i o možném potenciálním zdroji příjmů. Pro nákup nových knih do knihovny navrhuje mimo jiné činnost ochotnického divadla.\n\nPod tímto \"Provoláním\" se nakonec Markovi podařilo získat 69 podpisů turnovských občanů, kteří se zavázali přispívat ročně ve prospěch knihovny 2–10 zlatých, výnos za rok tak činil celkem 160 zlatých.\n\nKonec roku 1820 tedy můžeme považovat za okamžik založení turnovské knihovny – vznikla tzv. \"Společnost turnovské knihovny\". V roce 1821 byl zahájen první nákup knih a vybavení. Společnost byla umístěna ve škole a neměla ještě charakter klasického spolku, ve spolkový útvar Čtenářské besedy se změnila až o několik let později.\n\nVelký kulturní rozkvět Společnosti turnovské knihovny přinesla 40. léta 19. století. Její členové se pravidelně scházeli, pořádali české besedy a diskutovali o české literatuře a kultuře. Na jaře roku 1848 byla na turnovském náměstí založena čítárna – také jako jedna z prvních v zemi. U turnovských občanů byla velmi oblíbená a hojně navštěvovaná.\n\nPro Turnov a jeho kulturní působení byl dalším významným milníkem rok 1850. Došlo totiž k reorganizaci státní správy a Turnovsko se tak nejprve stalo samostatným soudním a v polovině 50. let i politickým okresem a Turnov samotný dokonce okresním městem.\n\nPo době politického útisku v 50. letech přinesla léta šedesátá opět kulturní a společenský rozvoj, jehož velmi důležitou součástí byl vznik čtenářských spolků. Ani Turnov nezůstával pozadu a \"Čtenářský spolek\" vznikl jako v pořadí šestý povolený spolek v Turnově.\n\nV roce 1867 byl vydán \"Zákon o spolčovacím právu\", díky kterému byla umožněna veřejná shromáždění v uzavřených místnostech i venku, což podstatně přispělo k uvolnění a rozšíření spolkového života. Také na Turnovsku vznikla poměrně široká síť nejrůznějších tělovýchovných, technických, hospodářských, pěveckých a vzdělávacích spolků, z nichž většina měla své vlastní soukromé knihovny. Tyto knihovny spolků obsahovaly pouze omezený počet svazků a byly dostupné jen úzkému okruhu čtenářů – svých členů.\n\nV témže roce byl turnovský spolek přejmenován na \"Čtenářskou besedu.\" Již změna názvu naznačovala, že nepůjde pouze o půjčovnu knih, ale že \"„účelem spolku jest obecné vzdělání občanské i živnostnické a společenská zábava.“\" Beseda měla v té době 200 členů a organizovala mnoho společenských a kulturních akcí města.\nV 70. letech 19. století došlo opět k zpřísnění režimu, a to kvůli obavám z možné politické angažovanosti spolků. Docházelo tak k různým perzekučním opatřením (např. zakladatel turnovského spolku byl dán pod policejní dozor a někteří další členové byli dokonce bezdůvodně obžalováni ze zločinu veřejného násilí). I přes nepřízeň úřadů však turnovská Čtenářská beseda fungovala dál – šířila osvětu, pořádala vlastenecké a literární besídky, zinscenovala několik divadelních představení.\n\nKnihy do fondu Besedy byly v této době přidávány pouze jako dary jejích členů. V roce 1875 byla sbírka obohacena o mnoho knih z pozůstalosti advokáta Antonína Šlechty v celkové hodnotě 400 zlatých. V roce 1888 měla knihovna Čtenářské besedy již 2100 svazků. Spolek měl v této době celkem 180 členů.\n\nV roce 1882 byl v Turnově postaven Městský dům Slavia (dnes je to restaurace s ubytovnou), kde byla na několik let Čtenářská beseda umístěná. V roce 1897 zde byla také zřízena veřejná čítárna.\n\nNa začátku 20. století – v roce 1901 – byla besední knihovna moderně upravena. Všechny knihy byly roztříděny podle vědních oborů a označeny přírůstkovým číslem. Byl vypracován seznam knih a odstraněny byly všechny knihy \"„staré bezcenné“\" a \"„krváky“\"\".\"\n\nV době první světové války – od roku 1914 – byla činnost Čtenářské besedy pozastavena. Ani po válce nebyla situace příznivá, Čtenářská beseda se musela potýkat s řadou problémů, zejména s nedostatkem místa a nedostatkem členů.\n\nPřesto postupně nastával v roce 1918 obrat k lepšímu, a to díky pokrokové myšlence a snaze založit knihovnu veřejnou, která by byla přístupná všem občanům Turnova i okolí. Tuto myšlenku o rok později podpořil a zlegalizoval \"zákon č. 430 Sb. O veřejných knihovnách obecních\" z 22. července 1919, který ukládal všem obcím povinnost založit veřejnou knihovnu.\n\nZ knihovny Čtenářské besedy se tedy v roce 1920 stal solidní základ pro založení knihovny veřejné, spolek se rozpadl a majetek pro tyto účely odevzdal obci. Knihovna Čtenářské besedy byla zrevidována, celkový počet knih byl 1 346. Veřejná knihovna i s čítárnou zůstávala v hotelu Slavie, jehož prostory však byly nadále nedostatečné. Také finančních prostředků byl nedostatek – nových knih se kupovalo vzhledem k jejich vysokým cenám málo, ustala také osvětová činnost.\n\nNakonec se podařilo fond veřejné knihovny rozšířit, a to sloučením všech větších spolkových knihoven města (Řemeslnicko-dělnického podporovacího spolku, Studentstva turnovského a Národní jednoty severočeské). \"Knihovna města Turnova\" byla oficiálně otevřená 24. 4. 1921 a nadále její sídlo zůstávalo ve Slavii.\n\nDvacátá a třicátá léta se vyznačovala opětovnou snahou o kulturní vzestup národa. Stav knihovního fondu k 31. 12. 1926 činil celkem 3 628 titulů, z toho 2 264 knih zábavných, 770 poučných a 565 časopisů; počet čtenářů byl 842. Přírůstek fondu byl však v průběhu těchto let téměř neměnný. Nejčtenějšími autory byli např. A. Jirásek, K. Klostermann, E. Zola, K. V. Rais nebo G. de Maupassant. Půjčovalo se čtyřikrát týdně, vždy od 19 do 21 hodin.\n\nVeřejná knihovna byla nakonec přesunuta do přízemí budovy radnice. V letech 1925–1939 byl knihovníkem spisovatel Jan Knob, který se velkou měrou zasloužil o její propagaci a vzrůst počtů výpůjček a čtenářů. I přesto však kultuře obecně doba politických a hospodářských krizí neprospívala; tyto nepokoje nakonec vyústily v druhou světovou válku (1939–1945).\n\nBěhem ní bylo vše české potlačováno, z fondu knihovny také musely být vyřazeny všechny tituly podporující demokratické smýšlení a autoři, kteří se stavěli proti fašismu. Nepřípustné byly také knihy připomínající předválečné státoprávní poměry, legionářská literatura, knihy spisovatelů židovského původu a také knihy autorů pocházejících ze států Německu nepřátelských. Také kulturní snažení muselo mít v těchto dobách proněmecký charakter. Jan Knob se v roce 1939 své funkce knihovníka vzdal. I přesto však v době okupace stoupají počty nových čtenářů i výpůjček.\n\nV roce 1940 se musela turnovská knihovna přestěhovat z prostor radnice do bývalého hostince U Jelena (budova na náměstí Českého ráje), kde byly ale prostory pro funkci knihovny velmi stísněné. V tomto roce měla knihovna 1 045 čtenářů a 17 040 výpůjček při 6 325 svazcích.\n\nPo skončení války v roce 1945 a obnovení Československa došlo k několika výrazným změnám. Byla založena instituce knihovnických inspektorů, jejichž úkolem bylo pomáhat rozvoji knihoven. Tím turnovským se stal zkušený učitel českého jazyka Bohuslav Bystrý, který se mimo jiné také zasloužil o přemístění knihovny do více vyhovujících prostor bývalého hotelu Svoboda (dnes zde sídlí Žlutá ponorka Turnov – středisko volného času) v Husově ulici. Zde knihovna působila až do roku 1986.\n\nPo roce 1948 však pod vlivem další vlny nepříznivých politických podmínek došlo opět k negativnímu ovlivnění chodu knihovny. Znovu se objevily seznamy zakázaných autorů, kteří museli být z fondu vyřazeni (zejména kvůli jejich politickým – protikomunistickým – postojům, dále se vyřazovala také literatura legionářská a braková).\n\nV prosinci roku 1950 vydalo Ministerstvo informací a osvěty směrnici, která ukládala za povinnost zřídit v místech okresních národních výborů okresní knihovny. Na základě této směrnice se v roce 1951 stala turnovská městská knihovna knihovnou okresní – získala status \"Okresní lidová knihovna\" – a situace se opět začala zlepšovat.\n\nV 50. letech se knihovna značně profesionalizovala, stala se metodickým centrem pro obecní knihovny turnovského okresu, rostl počet knih, čtenářů i zaměstnanců. Knihovna také dostávala mnohem vyšší finanční prostředky. Došlo k řadě reorganizací – rozšířil se sklad knih, bylo založeno samostatné oddělení pro mládež, oddělení pro lidovou tvořivost a oddělení ruské literatury v originále, dále se pořídil výběrový regál s novými knihami pro dospělé čtenáře, začalo se se sepisováním čtenářského a knižního jmenného katalogu (později i katalogu názvového, systematického a tematického), zabalilo se 5 000 knih.\n\nKromě půjčování knih se turnovská knihovna věnovala také publikační činnosti, pořádání čtenářských besed, rozhlasových relací, výstav, hudebních pořadů a dalších kulturně výchovných akcí. Provoz knihovny se rozšířil na celodenní, vznikají také nové pobočky v Mašově, Daliměřicích a v nemocnici. Jsou zavedeny čtenářské legitimace, půjčovní poplatek se stanovil na 50 Kčs pro dospělé, děti a mládež mohli využívat knihovní služby zdarma. Každá kniha byla opatřena knižním lístkem.\n\nVětší pozornost se začala klást na naučnou literaturu, docházelo také k jejímu důslednému tematickému roztřídění. V oddělení pro dospělé se vystavovaly tituly odborné literatury při státních a politických událostech, dále se tímto způsobem prezentovaly také knihy přírodovědné, technické, umělecké a společenské. Tyto výstavky značně přispívaly k většímu zájmu čtenářů o naučnou literaturu, počet výpůjček těchto knih se zvýšil o více než třetinu v rámci všech výpůjček v celém oddělení pro dospělé.\n\nHlavní práce a změny v turnovské okresní knihovně byly dokončeny v roce 1955. Poté začali pracovníci knihovny pomáhat knihovnám vesnickým, organizovali pro ně školení, obstarávali tiskopisy, vydávali metodické příručky, pomáhali s katalogizací apod. Knihovna také začala v této době organizovat literárně-historické zájezdy do míst, kde žili naši přední spisovatelé, a tím započala novou formu (spolu)práce se čtenářem.\n\nDalším důležitým rokem pro vývoj veřejných knihoven se stal rok 1959, kdy byl vydán zákon o jednotné soustavě knihoven. Tento zákon stanovoval a charakterizoval úkoly, poslání a práva knihoven. O rok později se změnilo také územně správní uspořádání státu, Turnov pozbyl status okresního města a knihovna se dostává opět do kategorie městské instituce – řídícím orgánem se stává městský národní výbor a knihovna je metodicky řízena novou okresní knihovnou, kterou se stala knihovna semilská. V tomto roce také knihovna získala vzhledem k nedostatečným prostorům novou samostatnou místnost v druhém poschodí hudební školy, kde bylo umístěno oddělení pro děti a mládež.\n\nV šedesátých letech minulého století pokračoval rozvoj knihovny, přesto však stále v socialistickém duchu. Byla stanovena dvanáctičlenná knihovní rada, která byla nápomocna při propagaci knihovny, získávání nových čtenářů i finančních prostředků a při zajišťování kulturních pořadů pořádaných knihovnou. V knihovní radě byli také zástupci jednotlivých škol, se kterými knihovna spolupracovala, funkci dvou členů zastávali sami čtenáři. Přesto se však knihovna potýkala se dvěma problémy – se stále nedostačujícími prostory a se snížením finančních prostředků od města, které nastalo vlivem ztráty okresního postavení.\n\nMěstská knihovna rozšířila své služby na půjčovnu v Pelešanech a v klubu důchodců. V kritickém stavu však bylo dětské oddělení knihovny, které muselo být pro nevyhovující podmínky (zatékání střechou i stropem) zavřeno a zrekonstruováno. Nakonec bylo toto oddělení na čas přemístěno do zapůjčeného sálu Domu osvěty.\n\nV roce 1970 navrhl tehdejší ředitel knihovny Karel Alt – u příležitosti 150. výročí založení knihovny – změnu názvu na Městská knihovna Antonína Marka. Tento návrh však nebyl knihovní radou schválen.\n\nV témže roce bylo přemístěno a slavnostně otevřeno nové oddělení pro děti a mládež, a to v Dvořákově ulici, v domě, ve kterém dnes v Turnově sídlí Správa chráněné krajinné oblasti Českého ráje. Fond pro děti byl rozčleněn podle věku čtenářů na kategorie 6, 11, 12 let a výše a oddělení bylo vybaveno nákladem 25 000 Kčs. Brzy se však ukázalo, že oddělit oddělení pro dospělé a oddělení pro děti není příliš praktické, a toto umístění se proto považovalo pouze jako provizorní.\n\nV sedmdesátých letech byl zvýšen počet pracovníků a i podle statistických přehledů si turnovská knihovna nadále udržovala přední místo mezi knihovnami kraje. Zřízeno bylo také nové oddělení, zaměřené na regionální literaturu. Přesto však pořád chyběly prostory pro plné využití potenciálu knihovny. Nepříznivá situace byla kromě umístění knihovny stále i v oblasti nákupu nových knih v důsledku snižování finančních příspěvků města.\n\nV roce 1974 se začalo jednat o přemístění knihovny do prostor kláštera přímo na náměstí v centru města, vypracovány byly i stavební studie. Přestavba však nakonec nebyla nikdy zrealizovaná.\n\nSedmdesátá (i osmdesátá) léta se vyznačují poměrně častým obměňováním vedení knihovny. Také musela být povinně dokupována tzv. marxistická literatura a obecně funkce knihovny byla hodně připodobňována k politické vzdělávací instituci.\n\nV průběhu roku 1979 připadl knihovně dvoupokojový byt po bývalém školníkovi v lidové škole umění. Do něho se přestěhovala ředitelna, v druhé místnosti bylo budováno politické oddělení, které bylo následně zrušeno. Ve stejném roce se také podařilo získat nové prostory v lokalitě u nádraží a otevřít novou pobočku.\n\nSituace v knihovnictví v 80. letech se vyznačovala důslednou centralizací a ani knihovně v Turnově se tyto tendence nevyhnuly. Řídící složkou se stala Okresní knihovna v Semilech, která byla i metodickým střediskem. Kladem toho systému bylo mimo jiné zkvalitnění evidence knihovního fondu nebo sjednocení knihovnické techniky. Nevýhodou bylo zejména omezení pravomoci.\n\nV roce 1986 se konečně podařilo nalézt vhodné prostory pro umístění turnovské knihovny – v zrekonstruované vile v Jeronýmově ulici (v místě, ve kterém setrvává dodnes). Přestěhování knihovny – a opětovné sloučení dětského oddělení s oddělením pro dospělé – mělo pozitivní dopad na počet nových čtenářů i výpůjček.\n\nV roce 1989 dochází vlivem politického obratu k uvolnění podmínek, nastává svobodné poskytování knihovnických služeb bez nucené politické angažovanosti. Do knihovního fondu se zpět zařazují dříve zakázaní autoři, vychází také mnoho nových knih. Turnovská knihovna se stává rozpočtovou organizací – platy zaměstnanců a obecně účetnictví (do té doby v agendě Okresní knihovny v Semilech) se zpracovávají a zůstávají v pravomoci Městského národního výboru v Turnově.\n\nO rok později a u příležitosti 170. výročí vzniku knihovny se mění oficiální název na \"Městskou knihovnu Antonína Marka v Turnově.\" V roce 1991 se knihovna stává samostatnou příspěvkovou organizací s právní subjektivitou. V kooperaci s turnovskou knihovnou zůstává celkem 14 obecních knihoven.\n\nVelký pokrok nastává v 90. letech v oblasti elektroniky. V roce 1993 v turnovské knihovně probíhá automatizované zpracovávání nových knih, které jsou již označeny čárovým kódem. Rozvoj tímto směrem pokračoval a od roku 1996 je knihovna v Turnově již plně automatizovaná – každá kniha a každá průkazka čtenáře má svůj vlastní čárový kód. Veřejně přístupné jsou pro čtenáře a ostatní knihovny pracující ve stejném knihovním systému také elektronické katalogy knih. V roce 1999 se v prostorách knihovny začal využívat i internet.\n\nV roce 2000 má turnovská knihovna celkem šest  poboček – v Turnově II, na Výšince a Malém Rohozci, v Mašově, Dolánkách a Daliměřicích. Je pořádána řada kulturních a vzdělávacích akcí, knihovna nabízí velký výběr beletrie a naučné literatury, periodik, hudebních CD a nosičů zvuku pro zrakově postižené čtenáře. Díky internetu – také přístupnému čtenářům – může knihovna nabízet i informační služby, dále umožňuje meziknihovní výpůjčky a například možnost kopírování dokumentů. Knihovna také spolupracuje s pečovatelskými domy pro seniory a pro nejstarší občany zajišťuje bezplatnou donášku knih. Spolupráce také probíhá s turnovskými školami a zahrnuje zejména výchovu ke čtenářství a práci s informacemi a s počítačem.\n\nPo roce 2000 se knihovna ještě více zaměřuje na kulturně vzdělávací pořady \"–\" organizuje mnoho přednášek, besed, workshopů a dalších akcí pro školky, školy, seniory a širokou veřejnost. V průměru pořádá více než 300 akcí ročně. Na některých aktivitách knihovna spolupracuje i s dalšími městskými i neziskovými organizacemi v Turnově a blízkém okolí.\n\nZ těch nejvýznačnějších kulturně-vzdělávacích akcí jmenujme alespoň tyto:\nCelostátní akce s názvem \"Noc s Andersenem\" se zaměřuje na podporu dětského čtenářství. Akce se koná na počest dánského pohádkáře Hanse Christiana Andersena, a to v den výročí jeho narození \"–\" 2. dubna, na který spadá také \"Mezinárodní den dětské knihy\".\n\nTurnovská knihovna kromě tradičního přespávání dětí v knihovně, soutěží, her a předčítání pohádek také každoročně \"–\" od roku 2005 \"–\" sází v různých částech města stromy \"Pohádkovníky\" (\"Fabularius Anderseni\"). Každý z Pohádkovníků je vždy zasvěcen některé z pohádkových postav a má také svého vlastního kmotra, který byl u jeho zasazení. V roce 2010 – u příležitosti 190. výročí založení knihovny – byl kromě Pohádkovníku zasazen i strom \"Knihovník\". Přehled o všech stromech, zasazených v rámci turnovské Noci s Andersenem, vyšel v roce 2016 v publikaci s názvem \"Kouzlo stromů a pohádek\".\n\nKaždoroční tradicí turnovské Noci s Andersenem je také pohádkový průvod v čele s králem a královnou. Účast obecně bývá vždy hojná – například v roce 2019 se do této akce zapojilo kolem 600 účastníků.\n\nTato přehlídka umění vyprávět se konala poprvé v roce 2004. Je určena dětem a mládeži od 6 do 18 let, do vyprávění jsou zapojeni také rodiče. Cílem projektu je výchova ke čtenářství a k interpretaci textů vlastních i přejatých a také spojení s prvky dramatické výchovy. Zapojené jsou kromě turnovské knihovny také knihovny v Semilech a v Jičíně.\n\nSoutěž probíhá ve třech kolech – v prvním, místním kole, se účastníci prezentují v prostorách turnovské knihovny, vítězové poté postupují do kola regionálního, probíhajícího v knihovně v Semilech, a ti nejlepší pokračují do oblastní přehlídky v Jičíně.\n\nDalším projektem, do kterého je turnovská knihovna zapojená \"–\" tentokrát opět celostátním, je podporující program čtenářské gramotnosti \"Už jsem čtenář – knížka pro prvňáčka\". Cílem je vybudovat čtenářské návyky již od prvního ročníku základní školy, příp. druhého či třetího ročníku speciální školy. Žáci, kteří se zapojí do projektu a splní v průběhu roku řadu úkolů, obdrží na závěr školního roku zdarma knížku – českou novinku, která byla napsaná a ilustrovaná výhradně pro děti účastnící se tohoto programu.\n\nKnihovna v Turnově věnuje velkou pozornost kromě dětí i kategorii seniorů. Je konzultačním střediskem tzv. \"Virtuální Univerzity třetího věku\", která spadá pod \"Celoživotní vzdělávání\" organizované \"Provozně ekonomickou fakultou České zemědělské univerzity\" v Praze. Cílem této formy studia je usnadnit všem seniorům možnost dalšího vzdělávání bez nutnosti kamkoli dojíždět, velkým benefitem je také sociální kontakt a sdílení zájmů mezi seniory.\n\nStudia se mohou účastnit posluchači v důchodovém věku či lidé v invalidním důchodě. Výuka probíhá standardně jednou za 14 dní přímo v budově knihovny a po splnění studijních povinností jsou posluchači pozváni do Prahy na slavnostní promoci do auly České zemědělské univerzity.\nJako jakousi nadstavbu této koncepce pořádá turnovská knihovna také přednášky s hosty z různých oborů, například z oblasti regionální historie či cestování. Organizovány jsou také výlety a exkurze se seniory.\n\nNa podobnou myšlenku – tedy sdružovat seniory a smysluplně naplňovat jejich volný čas – navazují také přednášky v rámci Klubu aktivních seniorů a Aktivně proti stáří, které se konají v místních domovech pro seniory.\n\nAkce s názvem \"Netradiční knihovna\" se koná od roku 2015 a většinou se organizuje v rámci \"Týdne\" \"knihoven\". První ročník zahrnoval slavnostní odhalení sochy – patrona knihovny – sv. Jeronýma, jehož tvůrkyní je absolventka turnovské SUPŠ, Andrea Kosecová.\n\nTradiční součástí tohoto jakéhosi dne otevřených dveří turnovské knihovny je burza knih, připravené jsou programy pro rodiny s dětmi (soutěže, hry, divadla, výtvarné dílny apod.), různorodé přednášky, hudební vystoupení a mnoho dalšího.\n\nTurnovská knihovna ve spolupráci s tiskárnou \"Apromotion\" organizuje literární soutěž s názvem \"Střípky z Ráje\"; vyhlášené byly již dva ročníky \"–\" první byl zahájen na podzim v roce 2016, druhý v zimě na konci roku 2017 a na podzim roku 2019 se chystá ročník třetí.\n\nLiterární soutěž Střípky z Ráje si klade za cíl propagaci regionu Českého ráje. Je určená pro dospělé a mládež od 15 let. Stanoveny jsou dvě soutěžní kategorie – poezie a próza. Téma v prvním ročníku bylo volné a do turnovské knihovny dorazilo celkem 272 textů z celé České republiky. Druhý ročník již byl vázaný na téma Český ráj a soutěžících bylo 49. Nejzdařilejší literární díla vyšla ve dvou sbornících.\n\nSoučástí turnovské knihovny je \"Informační centrum pro mládež\", které sídlí v suterénu hlavní budovy. Centrum vzniklo v roce 2013 a jeho cílem je poskytnout mládeži prostor pro volnočasové aktivity, možnost poradenství a také pořádání vzdělávacích, informačních a jiných zájmových aktivit. Mezi oblíbené patří například tzv. Cestovatelské čtvrtky, určené i pro širokou veřejnost.\n\nSoučástí tohoto centra je spolupráce s několika spolky, například s \"Parlamentem mládeže\" \"města Turnova\", který v prostorách Informačního centra pro mládež pořádá svá zasedání. Je zde také půjčovna multimédií \"–\" audioknih a zvukových knih pro nevidomé.\n\nTurnovská knihovna pracuje s dětmi a mládeží také prostřednictvím příměstských táborů, které od roku 2017 sama organizuje.\n\nMezi další projekty a akce, pořádané knihovnou, patří například: \"Turnovský Granátek\" (literárně-dramatický kroužek pro děti), \"Klub Matýsek\" (literárně-zájmový kroužek pro děti z mateřských škol), \"Klub začínajících autorů\", \"Biblioterapie pro seniory\" (pořádána v turnovské nemocnici), \"Bookstart – s knížkou do života\" (podpora čtenářství v rodinách), \"Babička a dědeček\" \"do školky\", \"Spisovatelé na\" \"nádraží\" (besedy se spisovateli v pobočce na vlakovém nádraží), \"Večery Na Sboře\" (literární, historické aj. přednášky v turnovském Domě Na Sboře – zázemí církve Jednoty bratrské)\", O literatuře\" (literární pořad, který knihovna pořádá spolu s Kulturním centrem Turnov) a další.\nV roce 2018 měla turnovská knihovna celkem 2 113 registrovaných uživatelů, z toho 599 uživatelů tvořili dětští čtenáři do 15 let. Vypůjčeno bylo 73 415 jednotek a celková návštěvnost knihovny byla přes 40 000 osob. Kulturních a vzdělávacích pořadů zorganizovala turnovská knihovna v tomto roce 532 a navštívilo je přes 16 tisíc osob.\n\nCo se týče fondu, počet knihovních jednotek byl k tomuto roku 57 539, z toho ve volném výběru bylo čtenářům k dispozici 42 972 jednotek.\n\nVýznamnou událostí bylo v tomto roce otevření nové pobočky (3. 12. 2018), a to přímo na vlakovém nádraží. Pravděpodobně se jedná o celorepublikovou raritu a o vůbec první knihovnu této velikosti (120 m) umístěnou přímo v prostorách vlakového nádraží.\n\n\n"}
{"id": "1525150", "url": "https://cs.wikipedia.org/wiki?curid=1525150", "title": "Šimsovo sanatorium", "text": "Šimsovo sanatorium\n\nŠimsovo sanatorium \"(Sanatorium Dra. Šimsy)\" jsou bývalé lázně v Praze 4-Krči v ulici Sulická, postavené na jižním svahu nad údolím Kunratického potoka. Od roku 1920 zde sídlí kojenecký ústav, nyní Dětské centrum při Thomayerově nemocnici v Krči. Areál je kulturní památkou České republiky.\n\nRoku 1893 dal Emil Pavlikovský pro své lázně postavit na kraji lesa v Dolní Krči dva objekty „Radost“ a „Rozkoš“, následně pak další budovy „Orient“ a „Inka“. Roku 1901 odkoupil dr. Jan Šimsa areál i s přilehlými pozemky a zřídil zde nervové sanatorium. Centrální budovu „Vita Nova“ navrhl a roku 1909 postavil architekt Bohuslav Černý.\n\nRoku 1916 byl komplex uzavřen a po skončení 1. světové války poskytnut k prodeji. Roku 1920 jej získal spolek Československé ochrany matek a dětí pro zřízení kojeneckého ústavu a pro tento účel slouží areál stále.\n\nAreál tvoří vilové objekty rozmístěné v rozsáhlém parku. Hlavní budova - VITA NOVA - má náročně pojaté fasády a interiéry v secesním stylu.\n\nMezi chráněné stavby patří objekt hlavní budovy Vita Nova a vily Rozkoš, Inka, Radost, Orient a Naďa, dále vrátnice a park s altánky.\n\nDr. Jan Šimsa (1865–1945) byl psychiatr, který se zabýval mimo jiné fyzikální terapií, hypnózou a bojem proti alkoholismu. Od 20. let 20. století byl členem „Psychické společnosti“. Přednášel zde a roku 1930 se stal jejím předsedou. Spoluzakladatelem společnosti byl výtvarník a spisovatel Josef Váchal, se kterým jej pojilo přátelství. Podle Váchalových kreseb z cyklu „Kolo zla“ vydal dr. Šimsa propagační pohlednice s protialkoholní tématikou pro účely Československého abstinentního svazu a Váchal se inspiroval sanatoriem „VITA NOVA“ („Nový život“) a samotným dr. Šimsou ve svém „Krvavém románu“, který situoval do sanatoria „MORS VETERA“ („Stará smrt“) vedeného šíleným psychiatrem Dr. Řimsou.\n\n\n"}
{"id": "1525152", "url": "https://cs.wikipedia.org/wiki?curid=1525152", "title": "Vlkavský rybník", "text": "Vlkavský rybník\n\nVlkavský rybník je velký rybník o rozloze asi 17,4 ha, zhruba podkovovitého tvaru o délce asi 900 m a šířce okolo 150 m, nalézající se na západním okraji obce Vlkava v okrese Mladá Boleslav. \n\nZaložen byl na počátku 16. století. Rybník je napájen říčkou Vlkavou, kterou však zdejší obyvatelé spíše nazývají Doubravka. \n\nKašpar Granovský z Granova pod rybníkem v polovině 16. století vybudoval panský mlýn. Pozdější majitel Vlkavy Adam Linhart z Najenperka se roku 1610 soudil s hejtmanem v Benátkách o spornou maximální výšku hladiny Vlkavského rybníka: Šlo o to, aby mlýn měl dostatek vody, ale i o to, aby nadměrná voda nepoškodila císařské louky.\n\nNa konci 17. století zde byl mlynářem Jan Brixi, zakladatel tzv. vlkavské větve hudebnického rodu Brixiů, ze které pocházelo několik profesionálních hudebníků. Byl otcem Šimona Brixiho, regenschoriho v pražském kostele sv. Martina ve zdi, a dědem svatovítského kapelníka Františka Xavera Brixiho a mělnického varhaníka Jana Josefa Brixiho. V držení potomků Jana Brixiho byl mlýn až do roku 1810.\n\nMlýn přestal být provozován roku 1877, kdy přešel do majetku cukrovaru a byl zde přistavěn nový dům čp. 64. Rybník dnes obhospodařuje Rybářství v Chlumci nad Cidlinou a.s., které hospodaří na vodních plochách v kraji Královéhradeckém, Pardubickém, Středočeském a Libereckém.\n"}
{"id": "1525153", "url": "https://cs.wikipedia.org/wiki?curid=1525153", "title": "Cam Barker", "text": "Cam Barker\n\nCam Barker (* 4. dubna 1986, Kanada) je kanadský hokejista. Hraje na postu obránce.\n"}
{"id": "1525154", "url": "https://cs.wikipedia.org/wiki?curid=1525154", "title": "Huaxiapterus", "text": "Huaxiapterus\n\nHuaxiapterus (\"křídlo z Hua Xia (starý název Číny)\") byl rod tapejaridního pterodaktyloidního ptakoještěra, který žil zhruba před 120 miliony let (období spodní křídy) na území dnešní severovýchodní Číny (provincie Liao-ning).\n\nTypový druh \"H. jii\" byl formálně popsán na základě téměř kompletní kostry a lebky (holotyp nese označení \"GMN-03-11-001\") v roce 2005. Další druh \"H. corollatus\" byl popsán v roce 2006 a druh \"H. benxiensis\" v roce 2007. Validita (vědecká platnost) těchto dvou druhů je však nejistá. V roce 2016 pak byl na základě malého exempláře s označením \"XHPM 1009\" popsán ještě jeden druh, \"H. atavismus\".\n\n\n"}
{"id": "1525157", "url": "https://cs.wikipedia.org/wiki?curid=1525157", "title": "Řetice", "text": "Řetice\n\nRybníček Řetice je jedním ze dvou malých rybníčků, nalézajících se Stračím potoce na jihozápadním okraji obce Straky v okrese Mladá Boleslav. Vodní plocha má rozlohu asi 0,3 ha. Druhým rybníčkem je Pančák.\n"}
{"id": "1525159", "url": "https://cs.wikipedia.org/wiki?curid=1525159", "title": "Pančák", "text": "Pančák\n\nRybníček Pančák je jedním ze dvou malých rybníčků, nalézajících se Stračím potoce na jihozápadním okraji obce Straky v okrese Mladá Boleslav. Vodní plocha má rozlohu asi 0,3 ha. Druhým rybníčkem je rybníček Řetice.\n"}
{"id": "1525161", "url": "https://cs.wikipedia.org/wiki?curid=1525161", "title": "Rejšický rybník", "text": "Rejšický rybník\n\nRejšický rybník je velký rybník o rozloze asi 6,9 ha, zhruba obdélníkovitého tvaru, nalézající se na východním okraji obce Rejšice v okrese Mladá Boleslav. V roce 2013 byl rekonstruován.\n\nRybník je využíván pro chov ryb.\n"}
{"id": "1525162", "url": "https://cs.wikipedia.org/wiki?curid=1525162", "title": "Dubnický rybník", "text": "Dubnický rybník\n\nDubnický rybník je rybník o rozloze asi 4,9 ha, zhruba obdélníkovitého tvaru, nalézající se asi 800 m jihozápadně od centra obce Chudíř v okrese Mladá Boleslav. Je zakreslen již na mapovém listě č.76 z I. vojenského mapování z let 1764 — 1783. V roce 2013 byl revitalizován. \n\nRybník je využíván pro chov ryb.\n"}
{"id": "1525168", "url": "https://cs.wikipedia.org/wiki?curid=1525168", "title": "Vrbičkový rybník", "text": "Vrbičkový rybník\n\nVrbičkový rybník je rybník o rozloze asi 1,7 ha, zhruba obdélníkovitého tvaru, nalézající se v polích asi 1200 m jihozápadně od centra obce Chudíř v okrese Mladá Boleslav. Je zakreslen již na mapovém listě č. 76 z I. vojenského mapování z let 1764–1783.\nRybník je využíván pro chov ryb.\n"}
{"id": "1525172", "url": "https://cs.wikipedia.org/wiki?curid=1525172", "title": "Rybníčky v Chudíři", "text": "Rybníčky v Chudíři\n\nRybníčky v Chudíři jsou soustavou tří malých rybníčků, které se nalézají na severním okraji obce Chudíř v okrese Mladá Boleslav. \n"}
{"id": "1525177", "url": "https://cs.wikipedia.org/wiki?curid=1525177", "title": "Nový rybník (Chudíř)", "text": "Nový rybník (Chudíř)\n\nNový rybník je rybník o rozloze asi 2,1 ha, zhruba obdélníkovitého tvaru, nalézající se v lese asi 1000 m jižně od centra obce Chudíř v okrese Mladá Boleslav. Je zakreslen již na mapovém listě č. 76 z I. vojenského mapování z let 1764–1783.\nRybník je využíván pro chov ryb.\n"}
{"id": "1525178", "url": "https://cs.wikipedia.org/wiki?curid=1525178", "title": "Cary Joji Fukunaga", "text": "Cary Joji Fukunaga\n\nCary Joji Fukunaga (* 10. července 1977 Alameda, Kalifornie) je americký filmový a televizní režisér, scenárista, producent a kameraman. \n\nNarodil se v kalifornském městě Alameda. Jeho otec, Anthony Shuzo Fukunaga, patřil do třetí generace Japonců v Americe a narodil se v internačním táboře během druhé světové války. Jeho matka, Gretchen May (Grufman), má švédskou a americkou národnost, pracovala jako dentální hygienička a později jako asistentka na univerzitě v oboru historie. Po ní zdědil zájem o historii. Jeho rodiče se rozvedli a oba si našli nové partnery, s nimiž se vzali.\n\nPůvodně chtěl být profesionálním snowboardistou, ale v dospělosti ho uchvátil filmový svět. Začínal jako kameraman a později se přihlásil na filmovou školu. Chodil na střední školu Analy a později absolvoval na Kalifornské univerzitě v Santa Cruz, kde v roce 1999 získal titul bakalář umění v oboru historie. Také chodil na Institut d'études politiques (IEP) v Grenoblu. Poté nastoupil na filmovou školu spadající pod New York University.\n\nTrvale žije v New Yorku. Dříve dlouhodobě pobýval ve Francii, Japonsku, Mexiku a Londýně. Mluví plynně francouzsky a španělsky, naproti tomu vůbec neumí japonsky. Za svou mentorku pokládá scenáristku Naomi Foner, matku herců Maggie a Jaka Gyllenhaalových.\n\nVýkonný producent\n\n"}
{"id": "1525182", "url": "https://cs.wikipedia.org/wiki?curid=1525182", "title": "Bachtyjar Achmedov", "text": "Bachtyjar Achmedov\n\nBachtyjar Šachabutdinovič Achmedov (* 5. srpna 1987) je ruský zápasník–volnostylař kumycké národností, olympijský vítěz z roku 2008.\n\nJe rodákem z dagestánské obce Nižněje Kazanišče nedaleko Bujnaksku. Zápasení se věnoval od 8 let. Vrcholově se připravoval v Machačkale v sportovním tréninkovém centru Dinamo pod vedením Imanmurzi Alijeva. V ruské mužské volnostylařské reprezentaci se pohyboval od roku 2007 ve váze do 120 kg. V roce 2008 nečekaně zvítězil na červnovém mistrovství Ruska a zajistil si účast na olympijských hrách v Pekingu. V Pekingu potvrdil výbornou přípravu postupem do finále, ve kterém však prohrál ve dvou setech s Arturem Tajmazovem z Uzbekistánu. Získal stříbrnou olympijskou medaili. V roce 2016 byl jeho finálový přemožitel Tajmazov po nových dopingových analýzách vzorků diskvalifikován a tím se posunul na první místo. S devitiletým zpoždením se stal olympijským vítězem. Tehdy v roce 2017 již aktivně nezápasil. Po svém olympijském vystoupení se v ruské reprezentaci neprosazoval na úkor Bilala Machova a v roce 2012 ukončil sportovní kariéru. V blízkosti svého sparingpartnera Sagida Murtazalijeva se pohyboval v určitých kruzích. V roce 2013 se náhodou střelil do břicha. \n\n"}
{"id": "1525185", "url": "https://cs.wikipedia.org/wiki?curid=1525185", "title": "Hugh Percy, 1. vévoda z Northumberlandu", "text": "Hugh Percy, 1. vévoda z Northumberlandu\n\nHugh Percy (Smithson), 1. vévoda z Northumberlandu (\"Hugh Percy, 1st Duke of Northumberland, 2nd Earl of Northumberland, 1st Earl Percy, 2nd Baron Warkworth, 1st Baron Lovaine, 4th Baronet Smithson of Stanwick\") (19. prosince 1715, Coventry, Anglie – 6. června 1786, Syon House, Londýn, Anglie) byl britský dvořan, státník a mecenáš umění. Díky manželství s Elizabeth Seymourovou, dědičkou vymřelého rodu Percy, získal značný majetek a stal se jedním z nejbohatších šlechticů v Anglii. Poté zastával vysoké funkce u dvora a krátce byl místokrálem v Irsku. V roce 1766 byl povýšen na vévodu z Northumberlandu.\n\nPocházel z původně obchodnické rodiny z Londýna, která od roku 1660 užívala titul baroneta, narodil se jako jediný syn předčasně zemřelého Langdala Smithsona. Jako vnuk a dědic Sira Hugha Smithsona (1657–1729) převzal v roce 1729 titul baroneta a rodové sídlo \"Stanwick Hall\" (Yorkshire). Studoval v Oxfordu, poté podnikl kavalírskou cestu, pobýval převážně v Itálii, kde se seznámil s malířem Canalettem a stal se jeho patronem (osm Canalettových obrazů je dodnes součástí sbírek vévodů z Northumberlandu na zámku \"Alnwick Castle\"). V letech 1738–1739 byl šerifem v Yorkshire, kde měl statky. V letech 1740–1750 byl poslancem Dolní sněmovny za stranu toryů. V roce 1750 převzal s manželkou dědictví rodu Percy, zároveň přijal jméno Percy a jako hrabě z Northumberlandu přešel do Sněmovny lordů. Stal se jedním z nejbohatších šlechticů v Británii a díky tomu také postupoval v kariéře u dvora a ve státních službách.\n\nOd roku 1753 do smrti byl lordem místodržitelem v hrabství Northumberland, v letech 1753–1760 byl lordem komořím krále Jiřího II. a v roce 1756 obdržel Podvazkový řád. Za vlády Jiřího III. byl jmenován členem Tajné rady (1762), dále byl lordem místodržitelem v Middlesexu (1762–1786) a nejvyšším komořím královny Charlotty (1762–1763). V letech 1763–1765 zastával funkci místokrále v Irsku. V první polovině 60. let podporoval králova oblíbence premiéra hraběte z Bute a jako přední stoupenec toryů stál v opozici proti Dolní sněmovně. S protekcí Williama Pitta staršího získal v roce 1766 titul vévody z Northumberlandu. Později ale kritizoval vládní politiku v koloniích a delší dobu zůstal bez úřadu, až v letech 1778–1780 byl nejvyšším štolbou. V roce 1784 rozšířil rodovou titulaturu o baronát Lovaine, který byl určen jako peerský titul pro mladšího syna.\n\nByl členem Královské společnosti a od roku 1753 kurátorem Britského muzea. Zemřel na rodovém sídle Syon House poblíž Londýna a byl pohřben ve Westminsterském opatství.\n\nV roce 1740 se oženil s Elizabeth Seymour, baronkou Percy (1716–1776), dcerou 7. vévody ze Somersetu a dědičkou majetku vymřelého rodu Percy. Měli spolu tři děti, dceru a dva syny. Starší syn Hugh Percy, 2. vévoda z Northumberlandu (1742–1817), dosáhl v armádě hodnosti generála, mladší syn Algernon Percy (1750–1830) byl dlouholetým členem Dolní sněmovny, po otci zdědil titul barona Lovaine a vstoupil do Sněmovny lordů (1786), později byl povýšen na hraběte z Beverley (1790).\n\nKromě legitimních dědiců měl nemanželského syna Jamese Smithsona (1765–1829), jehož matkou byla Elizabeth Keate, sestřenice Hughovy manželky. James Smithson proslul jako vědec se specializací na mineralogii a geologii. Z jeho finančního odkazu byl zřízen Smithsonův institut v USA.\n\nPo předcích zdědil rodové sídlo \"Stanwick Hall\" (Yorkshire), které nechal upravovat ještě předtím, než zdědil majetek rodu Percy. Prostřednictvím manželky převzal v roce 1750 rozsáhlé statky vymřelého rodu Percy. Hlavním sídlem se stal zámek \"Alnwick Castle\", který v té době prošel radikální a nákladnou přestavbou. Zvláštní péči věnoval vévoda z Northumberlandu i londýnskému paláci \"Northumberland House\", kde se realizoval významný architekt Robert Adam (tento palác dnes již neexistuje). Dalším rodovým sídlem je dodnes londýnský palác \"Syon House\", na jehož přestavbě v letech 1762–1769 pracoval také Robert Adam. V hrabství Northumberland byl v roce 1775 postaven lovecký zámek \"Kielder Castle\".\n\n\n"}
{"id": "1525192", "url": "https://cs.wikipedia.org/wiki?curid=1525192", "title": "Carča", "text": "Carča\n\nCarča nebo Carče ( Ҵарча, a megrelsky წარჩე – Carče) je vesnice v Abcházii v okrese Tkvarčeli. Leží přibližně 22 km jižně od okresního města Tkvarčeli. Obec sousedí na západě s Ačgvarou a s První Bediou, na severu s Agubediou a s Bediou, na severovýchodě se Čchvartalem, na východě s Uakumí a na jihu s Machurem. Obec svírá zprava řeka Čchortoli a zleva řeka Okum, do které se vlévá první jmenovaná nedaleko od obce západním směrem poblíž Ačgvary.\n\nOficiálním názvem obce je Vesnický okrsek Carča \"(rusky Царчинская сельская администрация, abchazsky Ҵарча ақыҭа ахадара)\". Za časů Sovětského svazu se okrsek jmenoval Carčinský selsovět \"(Царчинский сельсовет)\".\n\nSoučástí Carči jsou následující části:\n\n\nNázev obce je pravděpodobně odvozen od megrelských slov \"„car“ (წარ)\", znamenající voda, a \"„če“ (ჩე)\", znamenající bílá. Tudíž je Carče v překladu Bílá Voda.\n\nPísemné zmínky o této obci pocházejí již z doby Antiky. Arriános z Nikomédie žijící ve 2. století ve svých spisech zmiňuje název řeky „Tarsura“ a města „Taršen“, ležícího podél této řeky. V 17. století psal cestovatel Arkanjelo Lamberti o Hetě, za níž se nacházela řeka Okum a podél ní se nacházel Taršen. Taršen byla současná Carče, ale cizincům se lépe tento název vyslovoval jako Taršen. Město bylo vyznačené i na mapách ze stejné doby. V obci se ze starodávných dob dochovaly pozůstatky památek, jež svědčí o tom, že Carča bývala politicky i kulturně důležitou obcí v celé oblasti. Nachází se zde čtyři kostely: Chrám zvěstování, chrám „Pičeriste,“ a komplex „Mapaš Ochuame“ (megrelsky královská hrobka). Byly zde i čtyři prastaré knihovny, avšak do současnosti se nedochovala ani jedna.\n\nKomplex „Mapaš Ochuame“ byl vystavěn v průběhu 13. a 14. století a zahrnuje dva kostely, ohradu a vstupní bránu. V jednom z těchto kostelů se nacházejí fresky s vyobrazením místní šlechty. Tuto památku podrobně studoval L. Šervašidze, podle jehož názoru byla dokončena až v 15. století. V 17. století byly zdejší kostely zrekonstruovány na příkaz megrelského knížete Levana II. Dadianiho. Během archeologického výzkumu byl nalezen dopis psaný písmem nuschuri, na němž bylo uvedeno jméno Pašadze. Stejný název má kopec nedaleko obce. V obci se také nacházejí rozvaliny raně středověké pevnosti Carče.\n\nCarča patřila do historického regionu Samurzakan a do 19. století byla administrativně součástí sousední obce Machur. S koncem 19. století byl celý Samurzakan rozdělen na dvě jazykové zóny, abchazskou a megrelskou, kdy abcházština přetrvala v kopcích nad nížinou, kterou obsadili Megrelové. Carča patřila do úzké zóny, kde byly tyto dva jazyky smíseny. \n\nV roce 1926 ale uvedlo jako svůj rodný jazyk abcházštinu pouhých 4,7 % obyvatel obce, přestože se polovina obyvatelstva považovala za Abchazy. Po vzniku Sovětského svazu byla obec po správní reformě zařazena do okresu Gali, byla zde vybudována gruzínská základní škola a zdejší abchazská populace byla do 50. let gruzifikována a ztratila svou původní etnickou identitu.\n\nBěhem války v Abcházii v letech 1992-1993 byla obec ovládána gruzínskými vládními jednotkami. Na konci této války naprostá většina obyvatel Carči uprchla z Abcházie, ale dvě třetiny uprchlíků se již v roce 1994 vrátily. I proto patří Carča k obcím s nejmenším poválečným úbytkem obyvatel.\nV roce 1994 byla Carča převedena po správní reformě do nově vzniklého okresu Tkvarčeli.\n\nDle nejnovějšího sčítání lidu z roku 2011 je počet obyvatel této obce 1661 a jejich složení následovné:\n\n\nPřed válkou v Abcházii žilo v obci bez přičleněných vesniček 1464 obyvatel, v celém Carčinském selsovětu 2538 obyvatel.\n\n"}
{"id": "1525195", "url": "https://cs.wikipedia.org/wiki?curid=1525195", "title": "Karel van Vogelaer", "text": "Karel van Vogelaer\n\nKarel van Vogelaer nebo Carel de Vogelaer (1653, Maastricht – 8. srpna 1695, Řím), byl vlámský malíř věnující se hlavně malování obrazů zátiší s květinami. Pracoval především v Itálii, kde byl známý jako „Carlo dei Fiori“. Své umělecké jméno získal díky svým komplikovaným obrazům květin, často s dalšími postavami namalovanými jinými umělci.\n\nKarel van Vogelaer se narodil v Maastrichtu jako syn Pietera de Vogelaera. Jeho otec byl také umělcem. Od roku 1668 cestoval po Francii, kde navštívil Lyon. Později, kolem roku 1671, se přestěhoval do Říma. Poprvé je zmiňován v archivu uměleckého spolku Bentvueghels, společnosti převážně vlámských a nizozemských umělců pracujících v Římě. V Bentvueghels bylo zvykem dát každému přezdívku, tzv. \"ohnuté jméno\", jež ho nějakým způsobem charakterizovalo. Vogelaer dostal přezdívku \"Distelbloem\", tedy \"Květ bodláku\". Bodlák je včleněn do mnoha jeho obrazů, v podstatě je to jeho kódovaný podpis. Další přezdívka, pod kterou byl známý v Itálii byla \"Carlo de Fiori\" nebo \"Carlo dei Fiori\" (Květinový Carlo) díky jeho obrazům zátiší s květinovými kompozicemi. Jiné zdroje jej nazývají Carlo Volgar nebo Carlo Vogel.\n\nPodle Pascoliho dosáhl Vogelaer v Římě okamžitého úspěchu. Byl podporován mnoha římskými bohatými sběrateli, jako Francesco Montioni, Marchese Niccolò Maria Pallavicini, Abate Paolucci a Giambattista Cefalassi. Jeho nejlepšími přáteli však byli Luigi Garzi, Gaulli a Maratti, později Franz Werner Tamm z Hamburku, s nimiž často spolupracoval. Říká se, že také pracoval pro Arcangela Corelliho a Contestabile Colonnu.\n\nV polovině 16. století Carel de Vogelaer sdílel v Římě dům na Via Margutta s kolegou, vlámským malířem Anthoni Schoonjansem. V roce 1686 se přestěhoval do Via del Babuino. Vyučoval nebo pracoval v ateliéru Carla Marattiho. Tato spolupráce měla na jeho umění zásadní vliv.\n\nVogelaer vytvořil mnoho děl společně s dalšími známými umělci, se kterými se také přátelil, kromě Carlo Marattiho to byli Luigi Garzi, Giovanni Battista Gaulli, Anthoni Schoonjans, Filippo Lauri a Mario Nuzzi (zvaný také \"Mario de 'Fiori\").\nVogelaer zemřel v Římě ve věku 42 let.\n\nCarel de Vogelaer je znám hlavně svými kompozicemi květinových zátiší. Maloval také obrazy s ovocem, ale žádné z těchto děl není zachováno. Existuje jen několik jeho podepsaných děl.\n\nJeho četné a jím milované obrazy zátiší s květinami či ovocem jsou dodnes velmi ceněny. Je na nich možné studovat jeho bravurní techniku, pečlivou péči věnovanou zobrazování podrobností, dovednost a cit při aranžování květin mnoha druhů, lišících se formou a barvou, vždy tak dokonale a přesně namalovaných. Jsou jako skutečné, přitahují zrak diváka a budí touhu nejen se dívat ale i dotýkat se jich. Přesně definované obrysy a jasné barvy květin různých velikostí, kdy rostliny jsou zasazené do přirozeného prostředí, vložené do skvěle ztvárněných váz, to je skutečná radost z pozorování.\n\n"}
{"id": "1525197", "url": "https://cs.wikipedia.org/wiki?curid=1525197", "title": "Zdeněk Berger", "text": "Zdeněk Berger\n\nZdeněk Berger (* 14. dubna 1963) je bývalý český hokejový útočník. \n\nV československé lize hrál za TJ Zetor Brno. Odehrál 3 ligové sezóny, nastoupil ve 45 ligových utkáních, dal 5 ligových gólů a měl 7 asistencí. V nižších soutěžích hrál během povinné vojenské služby za VTJ Vyškov a dále za TJ Slezan Opava, TJ Lokomotiva Ingstav Brno, TJ DS Olomouc a HC Strojsvit Krnov. V roce 1981 reprezentoval Československo na Mistrovství Evropy juniorů v ledním hokeji 1981, kde tým skončil na 2. místě.\n"}
{"id": "1525198", "url": "https://cs.wikipedia.org/wiki?curid=1525198", "title": "Radek Wiesner", "text": "Radek Wiesner\n\nRadek Wiesner (* 2. června 1965 Jihlava) je český malíř \na grafik.\n\nVěnuje se figurální malbě, zabývá se projekty nejrůznějších trojrozměrných objektů, prostorovými kompozicemi a velkoformátovými plátny. Hlavní pojítko mezi jeho obrazy tvoří obsahová symbolika duševních zápasů, která si žádá soustředěné pozorování a vcítění se. Nechce pouze pomalovávat plochy objektů, ale chce svou malbou vytvořit iluzi nového prostoru. Jde mu o průhledy do jiného trojrozměrného světa, který se nám otevírá stěnami objektu. Ke své tvorbě využívá převážně olejomalby, akrylu a kresby. \n\n\n\n\n\n"}
{"id": "1525204", "url": "https://cs.wikipedia.org/wiki?curid=1525204", "title": "Feldenkraisova metoda", "text": "Feldenkraisova metoda\n\nFeldenkraisova metoda je alternativní cvičební metoda vyvinutá Moshé Feldenkraisem (1904–1984), ukrajinsko-izraelským inženýrem a fyzikem. Metoda si dává za cíl zlepšit sebeuvědomění pohybem a tím zefektivnit propojení mezi mozkem a tělem.\n\nFeldenkraisova metoda je psychosomatický přístup, který na základě jednoduchých a opakovaných cvičebních pohybů stimuluje lidský nervový systém ke změně řízení pohybu. Jedná se o proces učení se z vlastního těla, jak se pohybovat a žít s vynaložením nezbytně nutné funkční energie. Metoda se nepokládá za léčebnou, masážní, posilovací ani terapeutickou techniku a není hrazena pojišťovnami. Fyzioterapeutickou komunitou je nicméně hodnocena kladně jako prevence zdravotních potíží a zvyšování vitální výkonnosti, zejména v moderní době, kdy technologie oddělují člověka od prožitku tělesného pohybu. \n\nJako potomek chasidských Židů, spojoval Moshé Feldenkrais cvičení i s psychologickými aspekty jako jsou myšlenka a čin, vina a bolest, klid a spěch, aj. Promítal do cviků i poznatky z fyziky, inženýrství a bojového umění. Své poznatky diskutoval s předními neurofyziology, fyziky a kybernetiky (Karl. H. Pribram, Heinz von Foerster, Ida Rolf…). Věřil, že: “při působení na význačné body těla, jako jsou oči, krk, dech nebo pánev, lze v těchto způsobit i místní změny nálady.\" Když se mu cvičením podařilo odvrátit své dlouhotrvající problémy s kolenem, získal kolem sebe skupinu lidí (i společensky významných), které vedl ke cvičení podobně jako sebe. \n\nFeldenkraisova metoda jde proti obecnému úzu, že co nejde silou, jde větší silou, vědomě se tedy vyhýbá usilování a hodnocení. Čím méně se cvičenec snaží, čím jednodušeji pohyb provádí, tím lépe si osvojuje změny. Metoda neudává recepty na „správné“ pohyby, jak dýchat či chodit, jak sedět nebo stát, učí pouze, jak se stát svým vlastním měřítkem účinných pohybů. Vytváří příznivé prostředí, kdy cvičící zažívají spontaneitu, radost a pohyb bez námahy.\n\nMetoda má dva přístupy: \n\nSkupinová varianta zvaná “Pohybem k sebeuvědomění” je déledobá a procesuální. Jde při ní o hravé experimentování s pohybem, všímavý prožitek a sbírání nových zkušeností. Cvičenci provádějí obvyklé každodenní pohybové stereotypy, jež běžná populace vykonává nahodile a strnule (např. vstávání ze židle, chůze, ohýbání se pro předmět). Snaží se jít za pouhou “funkčnost” pohybu, která podle Moshé Feldenkraise setrvává v pohybových vzorcích většinové populace. \n\nCvičenci metody cvičí vědomě, v oproštění od výkonu a zaměření na fyzickou práci, pomalu a hladce, aby si uvědomili, kolik neúčelné síly do činnosti vkládají. Cviky jsou repetitivní, což cvičícím umožňuje uvědomit si nové způsoby jejich provádění a prožít pohyb s přesahem do psychiky. Cílem je snadný, funkční a radostný pohyb.\n\nIndividuální varianta zvaná “Funkční integrace” je cvičení, při němž klient je pasivní a nové podněty získává vedením lektora - jeho dotekem, aspekcí, vedením pohybu a nabízením různých variant pohybu. Lektor nabízí např. jak vést nádech a výdech, pohyby nohou, pánve a hlavou při chůzi. Cvičenec si tím postupně vybírá jednu nejekonomičtější variantu pohybu, jež je pro něj originální. Učitel pohyb klienta nehodnotí, neříká, co cvičenec dělá špatně, využívá pouze své tvůrčí vedení, aby klient sám našel snadný a uspokojivý pohyb.\n\nFeldenkraisova metoda věří, že tělo a mysl tvoří nedělitelný celek; na motorické funkce tak nahlíží jako na pokračování funkcí mentálních. \n\nVěří, že znovu vytváří zkušenosti jako v dětství, kdy se lidé učí uspořádat a řídit pohyby.\nProcítění vlivu gravitace na tělo v prostoru \n\nV roce 1977 byl založen v USA (San Francisco) institut Feldenkraisovy metody. Od té doby je po světě známo cca 18 nadací Feldenkraisovy metody a v USA je publikován ročníkový časopis\"The Feldenkrais Journal.\" \n\n"}
{"id": "1525207", "url": "https://cs.wikipedia.org/wiki?curid=1525207", "title": "Veronika Lálová", "text": "Veronika Lálová\n\nVeronika Lálová (* 31. října 1991 Hradec Králové) je česká profesionální tanečnice a lektorka tance.\n\nVeronika Lálová se zabývá tancem (latina a standard) již od sedmi let, kdy ji rodiče přihlásili do kurzu v Hradci Králové.\n\nPozději se začala věnovat párové a sólo salse, v níž se stala vícenásobnou mistryní České republiky. Věnuje se také dalším latino stylům a karnevalové sambě. Je certifikovanou lektorkou zumby, fitness a držitelka mezinárodní třídy v latinsko-amerických a standardních tancích.\n\nStudovala španělštinu, humanitní studia a hispanistiku na Karlově univerzitě (diplomovou práci a státnice ještě nedokončila – údaj z roku 2019). Vede kurzy samby, salsy a latiny v Praze a v Hradci Králové. Spolupracuje s kubánskou a brazilskou taneční skupinou, karnevalovou sambu studovala na taneční stáži přímo v Brazílii.\n\nZúčastnila se dvou ročníků televizní taneční soutěže StarDance.\n\n\n\n\n"}
{"id": "1525208", "url": "https://cs.wikipedia.org/wiki?curid=1525208", "title": "Druhý Fickův zákon", "text": "Druhý Fickův zákon\n\nDruhý Fickův zákon charakterizuje změny koncentrace v čase. \n\nformula_1\n\nkde formula_2 je koncentrace (množství dané substance)\n\nformula_3 je čas\n\nformula_4 je difuzní koeficient \n\nLaplacián poskytuje informaci o lokálních rozdílech v dané funkci (zde koncentrace), časová změna formula_5 pak znamená, že vrcholy (lokální rozdíl) dané funkce jsou \"vyhlazovány\" tím rychleji čím jsou větší. Jde o nejznámější příklad parciální diferenciální rovnice parabolického typu. (Pozn. rovnice je identická např. s rovnicí vedení tepla)\n"}
{"id": "1525209", "url": "https://cs.wikipedia.org/wiki?curid=1525209", "title": "Sestry adorátorky služebnice od Nejsvětější svátosti a lásky", "text": "Sestry adorátorky služebnice od Nejsvětější svátosti a lásky\n\nSestry adorátorky služebnice od Nejsvětější svátosti a lásky (latinsky: \"Sorores Adoratrices Ancillae SS. Sacramenti et a Caritate\") je ženská řeholní kongregace, jejíž zkratkou je A.A.S.C.\n\nKongregaci založila španělská šlechtična Micaela Desmaisières y López Dicastillo y Olmeda (1809–1865), která byla později svatořečena. Věnovala se péči o nemocné v Nemocnici San Juan de Dios v Madridu. \n\nDne 21. dubna 1845 otevřela první intuitivní zařízení pro vykořisťované ženy (prostituky). Společný život sester započal 3. února 1856 a jejich prací bylo starat se o obrácení prostitutek.\n\nKongregace získala prozatímní schválení 15. září 1860 od papeže Pia IX., definitivní schválení pak 24. listopadu 1866.\n\nKongregace má za úkol vedení mladých žen, které se dostaly na scestí. \n\nSestry jsou aktivní v Evropě (Francie, Itálie, Portugalsko, Spojené království, Španělsko), v Latinské Americe (Argentina, Bolívie, Brazílie, Chile, Kolumbie, Kuba, Ekvádor, Peru, Dominikánská republika, Venezuela), v Africe (Maroko, Togo), v Asii (Kambodža, Japonsko, Indie); generální kurie se nachází v Římě.\n\nK 31. prosinci 2005 měla kongregace 1 312 sester v 168 domech.\n\n"}
{"id": "1525210", "url": "https://cs.wikipedia.org/wiki?curid=1525210", "title": "Otto Chadraba", "text": "Otto Chadraba\n\nOtto Chadraba (8. června 1893 Králův Dvůr – 25. ledna 1952 Žamberk) byl profesorem českého gymnázia v Prachaticích a prvním českým starostou města Prachatice.\n\nJeho otec byl František Chadraba, hutní mistr v Králově Dvoře a matka Marie Müllerová, dcera vrchního inženýra české montánní společnosti z blízké Karlovy Huti. Vystudoval filozofickou fakultu Karlovy Univerzity v Praze (1912–1914) a poté nastoupil na vojenskou službu. Během první světové války v roce 1918 bojoval v Rumunsku a hned poté se vrátil zpět na univerzitu a studium dokončil získáním aprobace středoškolského profesora v roce 1920.\n\nPo úspěšném ukončení vysoké školy přijel do Prachatic a v roce 1920 nastoupil jako středoškolský profesor reformního reálného gymnázia. Jeho vyučovacími předměty byly zeměpis a přírodopis. V Prachaticích vedl velmi bohatý život a stal se významnou osobou jak pro celý kolektiv prachatického gymnázia, tak i pro občany města a celého regionu. Stal se předním funkcionářem Národní Jednoty Pošumavské a podílel se na zakládání menšinových škol. Dne 6. října 1935 se konaly volby českých voličů a Otto Chadraba byl zvolen do městského zastupitelstva a následně 31. prosince 1935 vyhrál volby jako první český starosta města Prachatice. Stejně jako jiná gymnázia, i prachatické gymnázium podlehlo německé okupaci a muselo být na podzim roku 1938 uzavřeno. Část gymnázia byla přesunuta do Vodňan a v roce 1940 došlo k jeho úplnému zrušení a studenti museli být přesunuti do Strakonic. Za ilegální odbojovou činnost ho nacisté od roku 1943 věznili v koncentračních táborech Osvětim a Buchenwald.\n\nPo osvobození a návratu z Osvětimi a Buchenwaldu byl vyznamenán Československým válečným křížem 1939 a Československou vojenskou medailí za zásluhy a pamětním odznakem II. národního odboje. Během jeho držení v koncentračních táborech se mu velmi zhoršilo zdraví, avšak po osvobození byl povolán jako ředitel na gymnázium v Berouně, kde působil až do své smrti v roce 1952. Když prachatické gymnázium slavilo 50. výročí od svého vzniku, byla v budově tohoto gymnázia odhalena pamětní deska profesora Otty Chadraby, čímž byla uctěna památka významného profesora této školy.\n"}
{"id": "1525217", "url": "https://cs.wikipedia.org/wiki?curid=1525217", "title": "Antoine Rigaudeau", "text": "Antoine Rigaudeau\n\nAntoine Roger Rigaudeau (* 17. prosince 1971, Cholet) je bývalý francouzský basketbalista. Hrával na pozici rozehrávače nebo křídla. Měl přezdívku \"Le Roi\" (král). V roce 2015 byl uveden do Síně slávy Mezinárodní basketbalové federace. S francouzskou reprezentací získal stříbro na olympijských hrách v Sydney roku 2000 a bronz na mistrovství Evropy v roce 2005. S italským klubem Virtus Pallacanestro Bologna dvakrát vyhrál Euroligu (1998, 2001).\n"}
{"id": "1525231", "url": "https://cs.wikipedia.org/wiki?curid=1525231", "title": "Mlava", "text": "Mlava\n\nMlava ( Млава) je řeka v Srbsku. Je dlouhá 118 km a 158 km včetně zdrojnice \"Tisnica\", která pramení v pohoří Kučaj. Název Mlava nese tok od krasové vyvěračky nedaleko Žagubice. \n\nNa horním toku řeka vyhloubila úzkou rokli \"Gornjačko-Ribarska klisura\", kde se nachází pravoslavný klášter Gornjak. Za ním Mlava protéká nížinou Stig, vytváří mnoho ramen a přibírá přítoky \"Čokordin\" a \"Vitovnica\". Významnými městy na řece jsou Petrovac na Mlavi a Požarevac. Nedaleko Kostolace se Mlava vlévá do Dunaje. U ústí byl vybudován umělý kanál \"Topla Mlava\", který je ohříván vodou z místní elektrárny a je využíván k rekreačnímu rybolovu. Na posledních třech kilometrech je řeka splavná. Oblast okolo dolního toku je významnou uhelnou pánví, nacházejí se zde také trosky římského města Viminacium. Povodí řeky má rozlohu 1 210 km². \n\nV roce 2014 řeka způsobila rozsáhlé záplavy.\n\n"}
{"id": "1525232", "url": "https://cs.wikipedia.org/wiki?curid=1525232", "title": "Once Caldas", "text": "Once Caldas\n\nOnce Caldas je kolumbijský fotbalový klub z města Manizales. Tým hraje v bílých dresech. V roce 2004 vyhrál Pohár osvoboditelů.\n\nKlub vznikl roku 1961 sloučením klubů Deportes Caldas a Deportivo Manizales (známý též jako Once Deportivo).\n\nOnce Deportivo vzniklo roku 1930.\n\nDeportes Caldas vznikl roku 1947 a roku 1950 se stal mistrem.\n\nRoku 1961 se sloučily kluby Deportes Caldas a Deportivo Manizales (známý též jako Once Deportivo). Carlos Gómez Escobar chtěl, aby sloučený klub pokračoval jako Deportes Caldas, zatímco Eduardo Gómez Arrubla preferoval Once Deportivo. Hermán Bueno Ramirez navrhl jako kompromis, aby vznikl nový klub, Once Caldas.\n\nOnce Caldas vyhrál roku 2004 Pohár osvoboditelů, zejména díky výkonům Juana Carlosa Henaa a Jhona Viáfary. Po roce 2000 také vyhrál 3× ligu.\n\n\n"}
{"id": "1525233", "url": "https://cs.wikipedia.org/wiki?curid=1525233", "title": "Zlatý holky (hudební skupina)", "text": "Zlatý holky (hudební skupina)\n\nZlatý holky jsou česká folková hudební skupina, která vznikla roku 1980 v Jablonci nad Nisou. Skupina hraje výhradně autorské písně Marcela Štěpánka, který je zároveň vedoucím skupiny. Většina písní se nějakým způsobem vztahuje k Jizerským horám, skupina proto vystupuje téměř výhradně na Jablonecku a Liberecku. První CD skupině vyšlo roku 2009 a je nazvané \"Jizerský písničky\".\n\n\n\n"}
{"id": "1525235", "url": "https://cs.wikipedia.org/wiki?curid=1525235", "title": "Ludvík Kodym", "text": "Ludvík Kodym\n\nLudvík Kodym (* 6. srpna 1922, Horní Kalná) je český sochař a restaurátor. Je považován za předního prorežimního sochaře socialistického Československa.\n\nSochařství studoval do roku 1942 na Státní odborné škole keramické v Bechyni. Pokračoval na pražské AVU u Jana Laudy a Karla Pokorného, studia zakončil v roce 1949. Akademie v té době byla konzervativnější a vychovávala sochaře pro úkoly socialistického realismu.\n\nVe své tvorbě se zaměřil na monumentální práce pro architekturu jako např. reliéfy hotelu International či výzdoba Leninova muzea v Praze. Na řadě prací spolupracoval s manželkou Boženou Kodymovou, společně vytvořili plastiky pro školy, plavecké bazény v Neratovicích a Hostivaři či pomníky, opakovaně tvořili lyrizující sousoší mladých lidí. Byli specialisté na pomníky V. I. Lenina. Jejich dílo je ryze konzervativní, z pohledu sochařského řemesla jen průměrné a bez jakékoliv plastické působivosti.\n\nProfesně se věnoval i restaurování, byl členem Skupiny 66 sdružující restaurující malíře, grafiky a sochaře. Byl pedagogem na Fakultě architektury na ČVUT.\n\nV roce 1953 se stal laureátem státní ceny Klementa Gottwalda, v roce 1982 mu byl udělen čestný titul Zasloužilý umělec.\n\nSpolu se svou manželkou byl signatářem Anticharty.\n\nSeznam děl je neúplný.\n\n\n\n"}
{"id": "1525238", "url": "https://cs.wikipedia.org/wiki?curid=1525238", "title": "Lajos Kocsis", "text": "Lajos Kocsis\n\nLajos Kocsis [\"lajoš kočiš\"] (18. června 1947 Segedín – 9. října 2000 Budapešť) byl maďarský fotbalista, záložník.\n\nV maďarské lize hrál za Salgótarjáni BTC a Honvéd Budapešť. V maďarské lize nastoupil ve 309 ligových utkáních a dal 111 gólů. V Poháru vítězů pohárů nastoupil ve 4 utkáních a dal 2 góly a v Poháru UEFA nastoupil ve 18 utkáních a dal 2 góly. Za maďarskou reprezentaci nastoupil v letech 1969–1975 ve 33 utkáních a dal 7 gólů. Byl členem maďarské reprezentace na Mistrovství Evropy ve fotbale 1972, kde Maďarsko skončilo na 4. místě, nastoupil v semifinálovém utkání. S olympijskou reprezentací Maďarska získal zlaté medaile na LOH 1968 v Mexiku, kde nastoupil v 5 utkáních, a stříbrné medaile na LOH 1972 v Mnichově, nastoupil v 7 utkáních a dal 1 gól.\n\n"}
{"id": "1525239", "url": "https://cs.wikipedia.org/wiki?curid=1525239", "title": "Kvartální alkoholik", "text": "Kvartální alkoholik\n\nSlavný americký adiktolog, Elvin Morton Jellinek, rozlišil v 50. letech minulého století několik typů alkoholismu.\n\nKvartální alkoholismus (v současnosti dipsománie) byl označen jako typ Epsilon a Jellinek se domníval že tento typ pití nelze diagnostikovat jako „pravý alkoholismus“. Základním kritériem pro diagnostiku závislosti na alkoholu totiž byla naprostá ztráta sebekontroly při styku s návykovou látkou. \n\nV moderní adiktologii se však dřívější termín „ztráta kontroly“ nahrazuje pojmem „snížení ovládacích schopností“. Vychází se z toho, že někteří alkoholici (a to především ti, u nichž má závislost primárně psychologické příčiny), mají schopnost kontrolovat konzumaci návykové látky pouze dočasně omezenou, nikoli zcela porušenou.\n\nLze rozlišit patologické konzumační vzorce. Kvartální pití se řadí k vysoce rizikovým způsobům zacházení s alkoholem. Příčiny kvartálního alkoholismu jsou převážně psychologického charakteru.\n\nNeléčený kvartální alkoholik má tendenci jednotlivé excesy protahovat a časové intervaly mezi nimi zkracovat. \n\n\nPříčinou kvartálního alkoholismu je chronický stres a psychické vyčerpání. Léčba může probíhat formou abstinence nebo kontrolované konzumace.\n\n\n"}
{"id": "1525240", "url": "https://cs.wikipedia.org/wiki?curid=1525240", "title": "Zlatý holky", "text": "Zlatý holky\n\nNázev Zlatý holky může mít více významů:\n"}
{"id": "1525248", "url": "https://cs.wikipedia.org/wiki?curid=1525248", "title": "Independiente Santa Fe", "text": "Independiente Santa Fe\n\nIndependiente Santa Fe je kolumbijský fotbalový klub z města Bogota. Hraje na stadionu Estadio El Campín, který sdílí se svým rivalem Millonarios FC. Tým má červeno-bílé dresy.\n\nKlub byl založen v roce 1941 absolventy Gimnasio Moderno. Patří mezi úspěšné kolumbijské kluby jak v domácí lize, tak v pohárech.\n\n\n"}
{"id": "1525251", "url": "https://cs.wikipedia.org/wiki?curid=1525251", "title": "The King's Man: První mise", "text": "The King's Man: První mise\n\nThe King's Man: První mise (v anglickém originále The King’s Man) je připravovaný historický a špionážní film, který režíroval a produkoval Matthew Vaughn a scénář k němu napsal Karl Gajdusek. Jedná se o prequel k filmové sérii \"Kingsman\", která se volně inspirovala stejnojmennou knihou komiksů od Dava Gibbonse a Marka Millara. \n\nDo hlavních rolích byli obsazeni Ralph Fiennes, Gemma Artertonová, Rhys Ifans, Matthew Goode, Tom Hollander, Harris Dickinson, Daniel Brühl, Djimon Hounsou a Charles Dance. Film půjde ve Spojených státech do kin 18. září 2020, v českých kinech by se měl objevit o den dříve, tedy 17. září 2020.\n\nTi nejhorší tyrani a zločinci historie vytváří válku, aby mohli vyhladit miliony lidí. Jeden muž a jeho chráněnec musí závodit s časem, aby je zastavili.\n\n"}
{"id": "1525255", "url": "https://cs.wikipedia.org/wiki?curid=1525255", "title": "Karel Löw", "text": "Karel Löw\n\nKarel Löw (také psán jako Karl Löw či Carl Löw, 28. května 1849 Zábrdovice – 19. dubna 1930 Jihlava) byl textilní průmyslník německé národnosti. Zasloužil se o rozvoj textilních továren v Heleníně (tehdejším Helenově) a v Malém Beranově, ve své době tvořících podnik, který patřil mezi největší ve střední Evropě. Zaměstnával v nich přes dva tisíce dělníků. Pro ně také u helenínské továrny nechal rozšířit osadu založenou jeho otcem, která se rozrostla na vesnici (dnešní část Jihlavy) s 80 budovami, kde žilo 448 obyvatel. Karel Löw provoz svých továren zajišťoval vlastní plynárnou a od roku 1918 i vlastní elektrárnou. Pro svou rodinu nechal k továrně v Heleníně přistavět neogotické sídlo s rytířským sálem. Produkty z továren dodával nejen pro rakousko-uherskou armádu, ale například i pro armádu srbskou, bulharskou nebo řeckou. Výrobky exportoval také do Orientu, Austrálie a Jižní Ameriky.\n\nKarel Löw se narodil 28. května 1849. V červenci 1873 se oženil s Franziskou Annou Schmalovou (25. červenec 1854 Brno - 22. leden 1907 Jihlava-Helenov), dcerou společníka jeho otce. Sňatkem tedy došlo ke spojení dvou významných rodin, což přineslo další rozvoj jejich textilního podniku. Manželé spolu měli devět dětí, z nichž sedm se dožilo dospělosti. Manželství trvalo 34 let, v lednu 1907 Franziska zemřela. Druhou manželkou Karla Löwa byla Alma Bürgerová (14. prosinec 1876 Vídeň - červen 1945). Svatbu měli 1. července 1911 ve Vídni. Alma žila s Karlem Löwem až do jeho smrti. Během druhé světové války byla aktivní nacistkou, po válce absolvovala odsun ze Stonařova do Rakouska, který nepřežila.\n\nKarel Löw nebyl činný pouze ve svých podnicích. Od roku 1881 působil například v Obchodní živnostenské komoře v Brně, byl předsedou Penzijní pokladny Spolku továrních úředníků v Brně, prezidentem správní rady Soukenické průmyslové společnosti, či viceprezidentem správní rady brněnské přádelny na česanou přízi. Karel Löw zemřel 19. dubna 1930 v Jihlavě. Pohřbený je na jihlavském Ústředním hřbitově. Zajímavý osud potkal budovu Löwovy helenínské továrny a k ní přistavěného domu. Po skončení druhé světové války tu byl zřízen sběrný tábor pro jihlavské Němce čekajících na odsun. Poté budova začala sloužit textilní škole, dnes Střední uměleckoprůmyslové.\n\nKarel Löw se narodil do rodiny Adolfa Löwa. Ten se svým švagrem a společníkem Friedrichem Schmalem vlastnil rozsáhlou textilní továrnu na Cejlu v Brně-Zábrdovicích a od roku 1860 i tovární budovu v Helenově u Jihlavy, která do té doby patřila židovskému podnikateli V. J. Morawitzovi. V této době bylo Karlu Löwovi jedenáct let, i přes nízký věk se ho ale otec snažil zasvětit do chodu vedení firmy. Absolvoval proto střední textilně-technické vzdělání, po něm ale nenastoupil do otcových podniků, ale v osmnácti letech se vydal na zkušenou do světa.\n\nEvropský trh byl tehdy plný kvalitního a zároveň cenově dostupného textilního zboží a Karel chtěl poznat jeho výrobu. Jako dělník se nechal zaměstnat v několika anglických podnicích. Po dvou letech se do Brna vrátil se zkušenostmi, které pak mohl uplatňovat především v helenovské továrně. Tato doba se také vyznačovala evropským hospodářským vzestupem a také rozkvětem soukenického průmyslu. Karel Löw další inspiraci čerpal ve Francii, kde poznal výrobu tzv. potištěného sukna. Zároveň angažoval francouzské dělníky i mistry, se kterými začal s výrobou do Rakouska dosud dováženého dámského zboží nebo dámské konfekce.\n\nV roce 1875 se Friedrich Schmal vzdal podílu ve firmě a pozice Karla Löwa ještě zesílila. Název podniku se změnil na Adolf Löw a Sohn (syn). V únoru 1883 Adolf Löw v Brně zemřel. Již před svou smrtí předal podniky do rukou syna, který je řídil dalších více než 40 let.\n\nKarel Löw získal za svou práci několik ocenění. Za zásluhy o rozvoj v hospodářské oblasti mu v roce 1888 byl udělen Řád železné koruny III. třídy. Roku 1892 byl oceněn Řádem Františka Josefa. V roce 1917 mu bylo v Jihlavě uděleno čestné občanství za zásluhy o rozvoj města.\n\nOcenění získaly i jeho výrobky. Bronzovou medaili na mezinárodní výstavě v Londýně, stříbrnou medaili v Paříži a zlatou v roce 1885 v Antverpách. Stříbrnou medaili výrobky z Löwových podniků získaly také v Austrálii v Adelaide.\n\n"}
{"id": "1525256", "url": "https://cs.wikipedia.org/wiki?curid=1525256", "title": "Cikánka (Praha)", "text": "Cikánka (Praha)\n\nCikánka je osada nacházející se v pražské městské části Radotín v Radotínském údolí. V blízkosti osady se nachází mramorový důl.\n\nJako Cikánka je označována skupina osmi domů v zhruba v polovině Radotínského údolí. Nejstarším stavením v osadě je dům s číslem popisným 24 na západním okraji osady. Osada nemá status místní části.\n\nNa místě se nacházel lovecký zámeček z 18. století. V roce 2018 byla budova stržena.\n\nU osady Cikánka se nachází tepolomilná skalní step, která je chráněna jako přírodní památky Cikánka I. a Cikánka II. V lokalitě probíhají asanační zásahy pro zamezení zarůstání křovinami a probíhá zde extenzivní pastva koz a ovcí.\nV osadě Cikánka stávalo několik vodních mlýnů.\n\n\nMěstskou hromadnou dopravu (PID) zde zajišťuje linka autobusová linka 246.\n"}
{"id": "1525264", "url": "https://cs.wikipedia.org/wiki?curid=1525264", "title": "Erich Ohser", "text": "Erich Ohser\n\nErich Ohser (18. března 1903 Untergettengrün – 6. dubna 1944 Berlín) byl německý karikaturista, známý také pod pseudonymem e. o. plauen.\n\nVyrostl v Plavně, podle něhož zvolil své umělecké jméno a kde se také nachází jeho pomník a muzeum. Vystudoval Akademii výtvarného umění v Lipsku a nastoupil do novin \"Neuen Leipziger Zeitung\", kde byli jeho kolegy a přáteli Erich Knauf a Erich Kästner. Ilustroval mj. knihy Michaila Zoščenka a Rudyarda Kiplinga. Proslul svými antifašistickými karikaturami, kvůli nimž nebyl v roce 1933 přijat do Říšské tiskové komory a musel publikovat pod pseudonymem. V týdeníku \"Berliner Illustrirte Zeitung\" otiskoval v letech 1934 až 1937 stripy (zpravidla beze slov) s postavami otce a syna (\"Vater und Sohn\"), které se staly klasikou německého kresleného humoru a vyšly také knižně. \n\nZa druhé světové války pracoval pro týdeník \"Das Reich\". V roce 1944 udal Knaufa a Ohsera vydavatel nacistické propagandy Bruno Schulz za kritické výroky na adresu Josepha Goebbelse. Oba byli zatčeni, Ohser v předvečer procesu spáchal v cele moabitského vězení sebevraždu a Knauf byl 2. května 1944 popraven. \n\nNa jeho počest se uděluje za kreslené vtipy \"Cena e. o. plauena\". Před jeho domem v Berlíně byl v roce 2013 umístěn kámen zmizelých. V životopisném filmu \"Kästner und kleine Dienstag\" (2017) ztvárnil roli Ohsera Hans Löw.\n"}
{"id": "1525279", "url": "https://cs.wikipedia.org/wiki?curid=1525279", "title": "Česko na Mistrovství světa v atletice 2019", "text": "Česko na Mistrovství světa v atletice 2019\n\n17. mistrovství světa v atletice se konalo od 28. září do 6. října 2019 v Dauhá v Kataru.\n\nČeští reprezentanti na šampionátu nezískali žádnou medaili (poprvé od roku 1993), nejlepším umístěním byla pátá místa Hejnové v běhu na 400 metrů překážek a Vadlejcha v oštěpu.\n\nČeský atletický svaz 12. září 2019 nominoval celkem 23 atletek a atletů. Následně díky pozvánce od IAAF byla nominace rozšířena o dvě místa. Na světovém šampionátu si zazávodí také běžkyně Diana Mezuliáníková a diskařka Eliška Staňková.\n\nSeznam závodníků startujících na mistrovství světa v Dauhá\n\nMuži:\n\n\nŽeny:\n\n"}
{"id": "1525281", "url": "https://cs.wikipedia.org/wiki?curid=1525281", "title": "Felicjan Sławoj Składkowski", "text": "Felicjan Sławoj Składkowski\n\nFelicjan Sławoj Składkowski (9. června 1885 Gąbin – 31. srpna 1962 Londýn) byl polský generál, lékař a politik (poslední premiér druhé republiky).\n\nJako student medicíny na Varšavské univerzitě se zapojil do polského národního hnutí a musel uprchnout do Krakova, kde dostudoval roku 1911 na Jagellonské univerzitě. Byl členem Polské socialistické strany a po vypuknutí první světové války vstoupil jako lékař do Polských legií. Bojoval také v polsko-sovětské válce a zúčastnil se dobytí Minsku. V roce 1921 byl jmenován hlavním zdravotním inspektorem polské armády.\n\nV květnovém převratu podpořil Józefa Piłsudského a stal se vládním komisařem Varšavy. V letech 1926–1929 a 1930–1931 byl polským ministrem vnitra. Roku 1931 získal hodnost divizního generála. 15. května 1936 ho prezident Ignacy Mościcki jmenoval předsedou vlády (zastával také funkci ministra vnitra). Usiloval o zkvalitnění státní správy a modernizaci venkova (prosazoval výstavbu veřejných latrín nazývaných podle něj „sławojki“), byl známý svojí pracovitostí i snahou usmiřovat různé frakce ve vládě. V září 1939 ho ve funkci zastihlo vypuknutí druhé světové války. 7. září Składkowski opustil hlavní město, 17. září přešel hranici do Rumunska a 30. září oznámil rezignaci na post premiéra. V rumunské internaci pobýval do roku 1941, kdy odešel do Palestiny a působil jako delegát Červeného kříže. Vstoupil do exilové organizace Liga nezávislosti Polska, psal paměti. Od roku 1947 žil v Londýně, kde roku 1962 zemřel.\n\nV roce 1925 přijal kalvinismus, aby se mohl rozvést s první manželkou. Byl prvním nekatolíkem v čele polské vlády a členem zednářské lóže.\n\n"}
{"id": "1525283", "url": "https://cs.wikipedia.org/wiki?curid=1525283", "title": "Sestry adorátorky Kristovy krve", "text": "Sestry adorátorky Kristovy krve\n\nSestry adorátorky Kristovy krve (latinsky: \"Sorores Adoratrices Pretiossimi Sanguinis\" je ženská řeholní kongregace, jejíž zkratkou je A.S.C.\n\nKongregaci založila 4. března 1834 v Acuto Maria De Mattias, dnes svatořečená. Byla inspirována kongregací Misionářů Nejsvětější krve, kterou založil sv. Gaspare del Bufalo.\n\nDne 30. května 1855 získala kongregace Decretum laudis (povolení) a 4. ledna 1878 získala úplné schválení.\n\nKongregace se zabývá evangelizací lidí. Je zaměřena na kult Kristovy krve.\n\nJsou přítomni v Evropě (Albánie, Rakousko, Belgie, Bosna a Hercegovina, Chorvatsko, Německo, Itálie, Lichtenštejnsko, Polsko, Rusko, Srbsko, Španělsko, Švýcarsko, Ukrajina), v Americe (Argentina, Bolívie, Brazílie, Kolumbie, Guatemala, USA), v Asii (Jižní Korea, Filipíny, Indie) a v Austrálii; generální kurie se nachází v Římě.\n\nK 31. prosinci 2005 měla kongregace 1 751 sester v 330 domech.\n\n\n"}
{"id": "1525287", "url": "https://cs.wikipedia.org/wiki?curid=1525287", "title": "Nick Carter (hudebník)", "text": "Nick Carter (hudebník)\n\nNickolas Gene Carter (* 28. ledna 1980) je americký hudebník, zpěvák a herec. Je nejlépe známý jako člen popové skupiny Backstreet Boys. V roce 2015 Carter vydal tři sólová alba, \"Now Or Never\", \"I'm Taking Off\", a \"All American\". Vytvořil příležitostné televizní vystoupení a hrál ve svých vlastních reality show \"House of Carters\" a \"I Heart Nick Carter\". Slávu získal v polovině 90. let a na počátku roku 2000 byl idol pro teenagery. Carter začal s hereckou a pěveckou kariérou již v mladém věku, kdy ho jeho matka zapisovala ho do lekcí zpěvu a tanečních lekcí. Je starším bratrem zpěváka Aarona Cartera.\n\n"}
{"id": "1525289", "url": "https://cs.wikipedia.org/wiki?curid=1525289", "title": "Diecéze Sumbe", "text": "Diecéze Sumbe\n\nDiecéze Sumbe je diecéze římskokatolické církve, nacházející se v Angole.\n\nDiecéze zahrnuje provincii Cuanza Sul.\n\nBiskupským sídlem je město Sumbe, kde se nachází hlavní chrám – katedrála Neposkvrněného početí Panny Marie.\n\nRozděluje se do 19 farností. K roku 2017 měla 652 894 věřících, 43 diecézních kněží, 10 řeholních kněží, 12 řeholníků a 70 řeholnic.\n\nDne 10. srpna 1975 byla bulou \"Qui provido Dei\" papeže Pavla VI. vytvořena z části území arcidiecéze Luanda diecéze Ngunza.\n\nDne 3. února 1977 byla diecéze přejmenována na Novo Redondo.\n\nDne 22. října 2006 získala své současné jméno.\n\n\n"}
{"id": "1525290", "url": "https://cs.wikipedia.org/wiki?curid=1525290", "title": "Diecéze Viana", "text": "Diecéze Viana\n\nDiecéze Viana je diecéze římskokatolické církve, nacházející se v Angole.\n\nDiecéze zahrnuje severovýchodní část Angoly. Zahrnuje území měst Palanca, Buon Gesù, Calumbo, Catete, Barra di Kuanza, Cabo Ledo, Mumbondo, Kilamba Kiaxi, Demba Chio, Muxima a Massangano.\n\nBiskupským sídlem je město Viana, kde se nachází hlavní chrám – katedrála sv. Františka z Assisi.\n\nRozděluje se do 19 farností. K roku 2017 měla 100 800 věřících, 13 diecézních kněží, 32 řeholních kněží, 56 řeholníků a 135 řeholnic.\n\nDiecéze byla zřízena 6. června 2007 bulou \"Cunctae catholicae\" papeže Benedikta XVI. z části území arcidiecéze Luanda.\n\n\n"}
{"id": "1525292", "url": "https://cs.wikipedia.org/wiki?curid=1525292", "title": "Diecéze Uíje", "text": "Diecéze Uíje\n\nDiecéze Uíje je diecéze římskokatolické církve, nacházející se v Angole.\n\nDiecéze zahrnuje provincii Uíge.\n\nBiskupským sídlem je město Uíje, kde se nachází hlavní chrám – katedrála Neposkvrněného početí Panny Marie.\n\nRozděluje se do 22 farností. K roku 2017 měla 981 000 věřících, 43 diecézních kněží, 23 řeholních kněží, 46 řeholníků a 80 řeholnic.\n\nDne 14. března 1967 byla bulou \"Apostolico officio\" papeže Pavla VI. vytvořena z části území arcidiecéze Luanda diecéze Carmona e São Salvador.\n\nDne 16. května 1979 byla diecéze dekretem \"Cum Excellentissimus\" Kongregace pro evangelizaci národů přejmenována na Uíje. \n\nDne 7. listopadu 1984 byla z části jejího území vytvořena diecéze Mbanza Congo.\n\n\n"}
{"id": "1525293", "url": "https://cs.wikipedia.org/wiki?curid=1525293", "title": "Stanislav Cyliak", "text": "Stanislav Cyliak\n\nStanislav Cyliak, příjmení psal v mladších letech též Ciliják nebo Ciljak (6. května 1859 Brno – 12. dubna 1939 Brno) byl český (moravský) básník a dramatik, povoláním učitel.\n\nStanislav Cyliak byl jedním z pěti dětí tkalcovského mistra. Navštěvoval německé i české základní školy, studoval na brněnském \"Slovanském gymnasiu\" (nyní Gymnázium dr. Josefa Kudely). Odsud přestoupil na český učitelský ústav (nyní budova fakulty architektury VUT Brno), kde maturoval v roce 1879.\n\nDo doby, než vykonal příslušné zkoušky, učil na jednotřídních školách v Palupíně a České Olešnici. Od roku 1893 se stal odborným učitelem v Dačicích, kde setrval do roku 1909. Byl ředitelem měšťanských škol v Dačicích, Želetavě a Veverské Bítýšce,\nodkud odešel v roce 1921 do důchodu do Brna.\n\nZemřel v Brně, je pohřben na brněnském Ústředním hřbitově.\n\nCyliak byl především lyrik, což se projevovalo i v jeho próze a dramatických pracích. Jeho osvětová činnost se projevovala pokrokově, publikoval i díla protiklerikální a protinacistická.\n\nByl členem Moravského kola spisovatelů.\n\nVerše Stanislava Cyliaka uveřejňovaly v letech 1904–1939 Lidové noviny, v časopise Komár zveřejňoval humoristické a satirické povídky a verše. Publikoval v řadě dalších deníků a časopisů.\n\n\n\n"}
{"id": "1525296", "url": "https://cs.wikipedia.org/wiki?curid=1525296", "title": "Paul Gebauer", "text": "Paul Gebauer\n\nPaul Gebauer (21. dubna 1888 Sosnová – 18. září 1951 Harburg) byl slezský malíř a sedlák. \n\nMalbu studoval ve Vídni a v Drážďanech. V Drážďanech byl žákem Gotthardta Kuehla. Po studiích se ujal hospodaření na rodinném statku v Sosnové. Hlavní část jeho malířského díla vznikla v letech 1928 - 1937. Tématicky se věnoval třem oblastem: portrétu, žánrovému zobrazení zemědělských prací a figurálním kompozicím. \n\nDne 22. listopadu 1921 se v Sosnové oženil s Hildou Drösslerovou (1898–??). \n\nV srpnu 1946 byl umělec v rámci Vysídlení Němců z Československa odsunut do Bavorska.\n\n\n"}
{"id": "1525297", "url": "https://cs.wikipedia.org/wiki?curid=1525297", "title": "Arcidiecéze Saurimo", "text": "Arcidiecéze Saurimo\n\nArcidiecéze Saurimo je arcidiecéze římskokatolické církve, nacházející se v Angole.\n\nArcidiecéze zahrnuje provincii Lunda Sul.\n\nArcibiskupským sídlem je město Saurimo, kde se nachází hlavní chrám – katedrála Nanebevzetí Panny Marie.\n\nRozděluje se do 6 farností. K roku 2017 měla 65 889 věřících, 9 diecézních kněží, 7 řeholních kněží, 14 řeholníků a 25 řeholnic.\n\nCírkevní provincie Saurimo zahrnuje dvě sufragánní diecéze;\n\nDne 10. srpna 1975 byla bulou \"Ut apostolicum\" papeže Pavla VI. vytvořena diecéze Henrique de Carvalho, a to z části území diecéze Malanje.\n\nDne 15. května 1979 byla diecéze dekretem \"Cum Excellentissimus\" Kongregace pro evangelizaci národů přejmenována na Saurimo.\n\nDne 9. listopadu 2001 byla z části jejího území vytvořena diecéze Dundo.\n\nDne 12. dubna 2011 byla diecéze bulou \"Quandoquidem accepimus\" papeže Benedikta XVI. povýšena na metropolitní arcidiecézi.\n\n\n"}
{"id": "1525298", "url": "https://cs.wikipedia.org/wiki?curid=1525298", "title": "Grand Prix Belgie 1965", "text": "Grand Prix Belgie 1965\n\nGrand Prix Belgie 1965 (oficiálně XXV GROTE PRIJS VAN BELGIE) se jela na okruhu Circuit de Spa-Francorchamps v Stavelotu v Belgii dne 13. června 1965. Závod byl třetím v pořadí v sezóně 1965 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1525301", "url": "https://cs.wikipedia.org/wiki?curid=1525301", "title": "Slatina (rybník, Dubeč)", "text": "Slatina (rybník, Dubeč)\n\nRetenční nádrž Slatina, někdy i rybník Slatina, je vodní plocha v Praze mezi Štěrboholy a Dubčí, vybudovaná v letech 1980 až 1985 v souvislosti s výstavbou průmyslové zóny v Dolních Měcholupech. Byla určena zejména k zachycování nárazových srážek v povodí Hostavického potoka a slouží i jako rybářský revír obhospodařovaný Českým rybářským svazem. Stala se jednou z přírodního hlediska nejcennějších vodních ploch v Praze.\n\nSlatina je průtočná nádrž, kterou napájí Hostavický potok přitékající z jihozápadu. Na severní straně má nádrž 4,5 m vysokou zemní hráz, díky které je schopná v případě povodně pojmout přes 170 000 m vody, která by zatopila plochu téměř 11 ha. V polovině přes 150 m dlouhé hráze je umístěn vodohospodářský objekt, ve kterém je výpustná i přelivná část a manipulační zařízení.\n\nPo roce 1990 byl prostor mezi původní hrází a poměrně frekventovanou komunikací vedoucí kolem severního břehu zavezen a osazen lesními dřevinami. Původní koryto Hostavického potoka bylo rovněž zasypáno a bylo vytvořeno nové, přirozeněji vyhlížející meandrující koryto, které se těsně před nádrží rozlévá do malého mokřadu. Podél potoka a louky na východní straně nádrže byly vysazeny dubové aleje. V jižní a západní části Slatiny byly vyhloubeny zálivy, které jednak zvětšily retenční objem nádrže, jednak svými pozvolně se svažujícími břehy přirozenějším způsobem propojily vodní plochu s pobřežním prostředím.\n\nPopsané úpravy výrazně zvýšily ekologickou a krajinotvornou hodnotu celé lokality. Rozsáhlé rákosiny spolu s porosty orobinců na východní a severovýchodní straně jsou přirozeným hnízdištěm vodních ptáků (při průzkumu v 2013 tu bylo zjištěno 29 hnízdících druhů – kromě obvyklých labutí a divokých kachen např. lžičák pestrý, čejka chocholatá nebo potápka roháč). Litorální porosty jsou i nocovištěm vlaštovek nebo břehulí a pro mnoho druhů ptáků také známou tahovou zastávkou.\n\nZ obojživelníků se tu vyskytuje skokan zelený, ropucha obecná i zelená a kuňka obecná, v litorálu také čolek obecný. V okolí nádrže bylo zjištěno mnoho druhů motýlů, zejména okáčů a baboček.\n\nV letním období je možné nádrž využívat i ke koupání, nejlepší vstup do vody je u hráze. Kolem nádrže vede cyklostezka. V blízkosti je také malé letiště pro letecké modeláře. Lov ryb je povolen pouze na levém břehu, mezi hrází a zaústěním Hostavického potoka. \n\n\n"}
{"id": "1525302", "url": "https://cs.wikipedia.org/wiki?curid=1525302", "title": "Diecéze Saint John's-Basseterre", "text": "Diecéze Saint John's-Basseterre\n\nDiecéze Saint John's-Basseterre je diecéze římskokatolické církve, nacházející se v Antigue a Barbudě.\n\nDiecéze zahrnuje ostrovní státy Antigua a Barbuda, Svatý Kryštof a Nevis, ostrov Montserrat, Anguilla a Britské Panenské ostrovy.\n\nBiskupským sídlem je město Saint John's, kde se nachází hlavní chrám – katedrála Svaté Rodiny.\n\nRozděluje se do 10 farností. K roku 2017 měla 17 515 věřících, 6 diecézních kněží, 13 řeholních kněží, 4 trvalé jáhny, 13 řeholníků a 8 řeholnic.\n\nDne 16. ledna 1971 byla bulou \"Cum nobis\" papeže Pavla VI. vytvořena diecéze Saint John's, a to z části území diecéze Roseau.\n\nDne 21. června 1981 byla diecéze dekretem \"Plures in Mari\" Kongregace pro evangelizaci národů přejmenována na Saint John's-Basseterre.\n\n"}
{"id": "1525304", "url": "https://cs.wikipedia.org/wiki?curid=1525304", "title": "Diplodocimorpha", "text": "Diplodocimorpha\n\nDiplodocimorpha (\"diplodokimorfové\") byl početný klad sauropodních dinosaurů, žijících v období spodní jury až rané svrchní křídy (asi před 175 až 93 miliony let). Do této skupiny patří velmi známé a populární rody sauropodů, jako je \"Apatosaurus\", \"Diplodocus\", \"Dicraeosaurus\", \"Rebbachisaurus\" a mnohé další.\n\nDiplodocimorfové byli většinou relativně štíhle stavění a dlouzí sauropodi s velmi dlouhými krky a ocasy. Do tohoto kladu spadají tři čeledě sauropodů, Diplodocidae, Dicraeosauridae a Rebbachisauridae. První dvě jmenované pak společně tvoří klad Flagellicaudata. Tento klad byl stanoven v roce 1995 a jako validní (vědecky platný) znovu potvrzen v letech 2005 a 2015.\n\n\n"}
{"id": "1525310", "url": "https://cs.wikipedia.org/wiki?curid=1525310", "title": "Joaquín Rodríguez Bueno", "text": "Joaquín Rodríguez Bueno\n\nJoaquín Rodríguez Bueno, řeholním jménem Ireneo Jacinto (20. srpna 1910, Mazuelo de Muñó – 22. července 1936, Madrid), byl španělský římskokatolický řeholník Kongregace školských bratří a mučedník.\n\nNarodil se 20. srpna 1910 v Mazuelo de Muñó ve věřící rodině. Jeho vlastní sestra se stala řeholnicí kongregace Sester lásky od Nejsvětějšího Srdce.\n\nRoku 1923 vstoupil v Bugedu do novicátu Kongregace školských bratří a přijal jméno Ireneo Jacinto. Už v mládí čelil problémům se žaludkem. Představený ho poslal do Griñónu, kde se uzdravil a poté nastoupil na školu Las Maravillas. Roku 1931 byla škola vypálena a on byl poslán do Chiclana de la Frontera, Jerez de la Frontera a Cádizu. Roku 1934 odešel do Madridu.\n\nKdyž v červenci 1936 vypukla Španělská občanská válka, jeho řeholní kongregace byla předmětem prvních útoků revolucionářů. Dne 19. července 1936 vojáci napadli školu bratří. Několik bratrů bylo zavražděno a několik stihlo utéct, mezi nimi byl i Ireneo. Když 22. července 1936 procházel ulicí, revolucionáři jej poznali a odvezli ho na hřbitov, kde jej zastřelili.\n\nPo roce 1990 byl v arcidiecézi Madrid zahájen jeho beatifikační proces spolu s dalšími 24 mučedníky Kongregace školských bratří a Řádu karmelitánů. Dne 19. prosince 2011 uznal papež Benedikt XVI. mučednictví této skupiny řeholníků. Blahořečeni byli 13. října 2013 ve skupině 522 mučedníků Španělské občanské války.\n\n"}
{"id": "1525312", "url": "https://cs.wikipedia.org/wiki?curid=1525312", "title": "Ignacio González Calzada", "text": "Ignacio González Calzada\n\nIgnacio González Calzada, řeholním jménem Rogaciano (31. července 1885, Terrazos de Bureba – 24. července 1936, Madrid), byl španělský římskokatolický řeholník Kongregace školských bratří a mučedník.\n\nNarodil se 31. července 1885 v Terrazos de Bureba v hluboce věřící rodině. Podle vyprávění jeho souseda se prý jako malý chlapec často modlil růženec.\n\nRoku 1902 vstoupil v Bugedu do noviciátu Kongregace školských bratří a přijal jméno Rogaciano. Byl velmi učenlivý, pracovitý a obzvláště pokorný. Když se jeho mladší bratr rozhodl vstoupit do kongregace, Rogaciano měl velkou radost. Sám byl poslán do Jerez de la Frontera, kde pracoval v kuchyni. Už jako mladý trpěl revmatismem, ale když se pokoušel vyjít schody, z pokory nikdy nežádal o pomoc spolubratry. Jakmile mohl, utekl, aby se na okamžik ponořil do modlitby před Nejsvětější svátostí. Později byl poslán do Madridu. \n\nKdyž v červenci 1936 vypukla Španělská občanská válka, jeho řeholní kongregace byla předmětem prvních útoků revolucionářů. Dne 24. července 1936 byl revolucionáři zatčen a téhož dne zastřelen.\n\nPo roce 1990 byl v arcidiecézi Madrid zahájen jeho beatifikační proces spolu s dalšími 24 mučedníky Kongregace školských bratří a Řádu karmelitánů. Dne 19. prosince 2011 uznal papež Benedikt XVI. mučednictví této skupiny řeholníků. Blahořečeni byli 13. října 2013 ve skupině 522 mučedníků Španělské občanské války.\n\n"}
{"id": "1525314", "url": "https://cs.wikipedia.org/wiki?curid=1525314", "title": "Eugenio García Tribaldos", "text": "Eugenio García Tribaldos\n\nEugenio García Tribaldos, řeholním jménem Agustín María (13. července 1877, Vellisca – 30. července 1936, Madrid) byl španělský římskokatolický řeholník Kongregace školských bratří a mučedník.\n\nNarodil se 13. července 1877 ve Vellisce. \n\nRoku 1893 vstoupil v Bugedu do noviciátu Kongregace školských bratří a přijal jméno Agustín María. Řeholní sliby složil roku 1895. Poté odešel z kongregace do civilního života a věnoval se výuce francouzštiny, ale v roce 1905 se vrátil zpět a o osm let později (1913) složil věčné sliby. Svůj apoštolát začal ve Valladolidu, poté devatenáct let působil jako učitel v Bugedu. Byl jeden ze spolupracovníků společenství studentů \"Eco de Belén\", které později přijalo jméno \"Život a Světlo\". Agustín se stal jejich ředitelem.\n\nRoku 1926 se stal ředitelem domu v Bugedu a posledních sedm let svého života strávil v nakladatelství \"Bruño\" v Madridu.\n\nKdyž v červenci 1936 vypukla Španělská občanská válka, jeho řeholní kongregace byla předmětem prvních útoků revolucionářů.\n\nDne 30. července 1936 vtrhli do jejich domu revolucionáři, kteří bratry podrobili výslechu, poté je svázali a odvezli do Casa de Campo. Tam byl spolu s šesti dalšími spolubratry zastřelen.\n\nPo roce 1990 byl v arcidiecézi Madrid zahájen jeho beatifikační proces spolu s dalšími 24 mučedníky Kongregace školských bratří a Řádu karmelitánů. Dne 19. prosince 2011 uznal papež Benedikt XVI. mučednictví této skupiny řeholníků. Blahořečeni byli 13. října 2013 ve skupině 522 mučedníků Španělské občanské války.\n\n"}
{"id": "1525315", "url": "https://cs.wikipedia.org/wiki?curid=1525315", "title": "Kosořický rybník", "text": "Kosořický rybník\n\nKosořický rybník je velký rybník o rozloze asi 7,9 ha, zhruba podkovovitého tvaru, nalézající se na jižním okraji obce Kosořice v okrese Mladá Boleslav. Je zakreslen již na mapovém listě č. 75 z I. vojenského mapování z let 1764–1783.\n\nRybník je využíván pro chov ryb.\n"}
{"id": "1525319", "url": "https://cs.wikipedia.org/wiki?curid=1525319", "title": "Řád svobody (Ukrajina)", "text": "Řád svobody (Ukrajina)\n\nŘád svobody (: Орден Свободи) je ukrajinské státní vyznamenání založené v roce 2008. Udílen je občanům Ukrajiny i cizím státním příslušníkům za služby v oblasti posilování suverenity a nezávislosti Ukrajiny, upevňování ukrajinské společnosti, rozvoj demokracie, sociálně-ekonomických a politických reforem a za dodržování ústavních práv a svobod člověka a občana.\n\nDne 18. srpna 2005 podpořil prezident Viktor Juščenko vyhláškou č. 1177/2005 návrh \"Komise pro státní ceny a heraldiku\" na zřízení Řádu svobody, který by byl udílen za zvláštní zásluhy při prosazování suverenity a nezávislosti státu a za rozvoj demokracie. Komise byla pověřena uspořádáním soutěže o návrh vizuální podoby řádu a na základě jejího výsledku předložila návrh zákona, kterým se měnil \"Zákon O státních vyznamenáních Ukrajiny\".\n\nDne 10. dubna 2008 přijala Nejvyšší rada Ukrajiny zákon č. 258-VI \"O změně zákona o státních vyznamenáních Ukrajiny\". Tímto zákonem byla založena dvě nová vyznamenání, a to Řád svobody a Medaile Za záchranu života.\n\nStatus řádu včetně popisu vzhledu vyznamenání schválil prezident republiky Viktor Juščenko vyhláškou č. 460/2008.\n\nŘád byl poprvé udělen dne 29. září 2008 a to švédskému králi Karlu XVI. Gustavovi.\n\nUdílen je v jediné třídě prezidentem republiky občanům Ukrajiny i cizím státním příslušníkům za služby v oblasti posilování suverenity a nezávislosti Ukrajiny, upevňování ukrajinské společnosti, rozvoj demokracie, sociálně-ekonomických a politických reforem a za dodržování ústavních práv a svobod člověka a občana. Může být udělen i posmrtně. Každá osoba může být tímto řádem vyznamenána pouze jedenkrát.\n\nPo úmrtí oceněného zůstávají řádové insignie v majetku jeho dědiců, s jejich svolením a se svolením státní komise může být řád předán do vlastnictví muzea. Pokud zemřelý nemá dědice, navrací se insignie státu.\n\nŘádový odznak je ze zlaceného stříbra a má tvar rovnoramenného kříže s rozbíhavými rameny. Ramena jsou bíle smaltovaná a zdobená čtyřmi umělými krystaly „Swarowski“. Uprostřed je kulatý modře smaltovaný medailon se zlatým obrazem trojzubce. Tento motiv se poprvé na území Ukrajiny objevil na zlatých a stříbrných mincích ražených za knížete Vladimíra. Trojzubec je orámován zlatým vavřínovým věncem. Ramena kříže jsou orámována stylizovaným květinovým ornamentem. Zadní strana je hladká s vyrytým číslem. Velikost odznaku je 54 mm.\n\nStuha je z bílého hedvábného moaré s podélnými pruhy: uprostřed jsou dva pruhy v modré a žluté barvě, tento modrý pruh je lemován úzkým pruhem žluté barvy a žlutý pruh je lemován úzkým pruhem modré barvy. Po stranách je stuha lemována úzkými červenými pruhy. Šířka stuhy je 28 mm (široké pruhy modré a žluté barvy jsou široké 6 mm a úzké pruhy modré, žluté a červené barvy jsou široké 2 mm).\n\nŘád se nosí na stuze kolem krku.\n"}
{"id": "1525320", "url": "https://cs.wikipedia.org/wiki?curid=1525320", "title": "Mrštín", "text": "Mrštín\n\nRybník Mrštín je velký rybník zhruba podkovovitého tvaru o rozloze asi 7,6 ha, který leží na říčce Vlkava, asi 500 m severozápadně od centra obce Kosořice v okrese Mladá Boleslav. Je zakreslen již na mapovém listě č. 76 z I. vojenského mapování z let 1764–1783.\n\nRybník je využíván pro chov ryb.\n"}
{"id": "1525323", "url": "https://cs.wikipedia.org/wiki?curid=1525323", "title": "Močický rybník", "text": "Močický rybník\n\nMočický rybník je rybník zhruba obdélníkovitého tvaru o rozloze asi 2,7 ha, který leží na bezejmenném potůčku v polích asi 1000 m východně od centra obce Kosořice v okrese Mladá Boleslav. Je zakreslen již na mapovém listě č. 76 z I. vojenského mapování z let 1764–1783.\n\nRybník je využíván pro chov ryb.\n"}
{"id": "1525329", "url": "https://cs.wikipedia.org/wiki?curid=1525329", "title": "Guillermo Álvarez Quemada", "text": "Guillermo Álvarez Quemada\n\nGuillermo Álvarez Quemada, řeholním jménem Oseas (10. února 1890 Santa Cruz de la Salceda – 30. července 1936 Madrid) byl španělský římskokatolický řeholník Kongregace školských bratří a mučedník.\n\nNarodil se 10. února 1890 v Santa Cruz de la Salceda. \n\nRoku 1905 vstoupil v Bugedu do postulátu Kongregace školských bratří. Roku 1907 vstoupil do noviciátu a přijal jméno Oseas. Roku 1921 složil své věčné sliby. Pracoval v kongregační kuchyni. Stal se z něj vynikající kuchař. Po osmi letech odešel do domu v Iturribide, Griñónu a poté do Jerez de la Frontera. Posledním řádovým domem, kde pobýval, byl Madrid. \n\nRoku 1934 krátce pobýval v Belgii (Lembecq-lez-Hal), kde jej však slabá znalost francouzského jazyka donutila k návrátu do Španělska. \n\nKdyž v červenci 1936 vypukla Španělská občanská válka, jeho řeholní kongregace byla předmětem prvních útoků revolucionářů.\n\nDne 30. července 1936 vtrhli do jejich domu revolucionáři, kteří bratry podrobili výslechu, poté je svázali a odvezli do Casa de Campo. Tam byl spolu s šesti dalšími spolubratry zastřelen.\n\nPo roce 1990 byl v arcidiecézi Madrid zahájen jeho beatifikační proces spolu s dalšími 24 mučedníky Kongregace školských bratří a Řádu karmelitánů. Dne 19. prosince 2011 uznal papež Benedikt XVI. mučednictví této skupiny řeholníků. Blahořečeni byli 13. října 2013 ve skupině 522 mučedníků Španělské občanské války.\n\n"}
{"id": "1525335", "url": "https://cs.wikipedia.org/wiki?curid=1525335", "title": "Plaški", "text": "Plaški\n\nPlaški () je vesnice a sídlo stejnojmenné opčiny v Chorvatsku v Karlovacké župě. Nachází se asi 17 km jihozápadně od Slunje a asi 60 km jihozápadně od Karlovace. V roce 2011 žilo v Plaški 1 281 obyvatel, v celé opčině pak 2 090 obyvatel. Vzhledem ke svému počtu obyvatel je Plaški jedním z větších středisek opčin Karlovacké župy, a svojí velikostí přesahuje i město Ozalj ve stejné župě.\n\nV opčině se nachází celkem 8 vesnic. Největší vesnicí je středisko opčiny Plaški (1 281 obyvatel), nejmenší vesnicí je Kunić, kde žije 35 obyvatel.\n\n\nDo roku 2001 tvořili naprostou většinu obyvatelstva (91,32 %) Srbové. Po Chorvatské válce za nezávislost však již většinovým obyvatelstvem byli Chorvati, stále zde však bylo 39,95 % obyvatelstva srbské národnosti.\n\nDo doby teritoriální reorganizace byla opčina Plaški součástí opčiny města Ogulin.\n"}
{"id": "1525340", "url": "https://cs.wikipedia.org/wiki?curid=1525340", "title": "Halančík tyrkysový", "text": "Halančík tyrkysový\n\nHalančík tyrkysový (\"Nothobranchius furzeri\") je malá sladkovodní krátkověká ryba z řádu halančíkovců (Cyprinodontiformes) patřící do skupiny afrických anuálních halančíků rodu \"Nothobranchius\". Jeho areál rozšíření je omezen na savany jižního Mosambiku a Zimbabwe. Halančík tyrkysový je nejrychleji dospívající obratlovec a ve věku 14 dní, po vykulení z jikry, je schopen rozmnožování. Obývá mělké periodické tůně, které se naplní v období dešťů a během několika měsíců vyschnou. Halančík přežívá několikaměsíční suchou periodu v substrátu ve stádiu jikry. Jedná se o obratlovce s nejkratší délkou života v zajetí a tak se stal významným modelovým organismem ve výzkumu stárnutí.\n\nHalančík tyrkysový byl pro vědu popsán v roce 1971 z tůně v národním parku Gona-re-Zhou v Zimbabwe . Poprvé byl však nalezen již v roce 1968. Má mírné horní postavení úst s delší spodní čelistí. Čelisti jsou ozubené ve 3-4 řadách. Jedná se o rybu s výrazným pohlavním dimorfismem a dichromatismem, tzn. samci jsou větší a výrazněji zbarvení než samice. Póry postranní čáry nejsou na šupinách zjevné a v podélné ose těla má 28-30 šupin (šupiny na ocasní ploutvi nepočítaje). Tělo samic má hnědou až šedohnědou barvu bez vzorování. Šupiny samců jsou tyrkysově modré s tmavým lemováním a tvoří na těle síťovitou strukturu. Hřbetní, řitní a ocasní ploutve mají na bázi mramorování, které směrem od těla postupně slábne. Prsní ploutve mívají nádech od žluté přes oranžovou až do červené barvy s výrazným světlým lemem. Hřbetní ploutev bývá obvykle tmavá s červeným nádechem a světlým mramorováním, řitní ploutev červená s mramorováním. Samci používají hřbetní a řitní ploutev k zachycení a přitlačení samice k třecímu substrátu při třecím aktu. U samců jsou známy dvě barevné formy (červená a žlutá), které se liší barvou ocasní ploutve. U přírodních populací je obvyklý vychýlený poměr pohlaví ve prospěch samic dán zvýšenou úmrtností samců.\n\nAreál rozšíření halančíka tyrkysového je omezen na savany jižního Mosambiku, a to na sever od řeky Inkomati až po řeku Save. Areál částečně zasahuje i do Zimbabwe blízko hranic s Mosambikem . Zajímavostí je, že velké řeky tvoří pro halančíka tyrkysového nepřekonatelnou bariéru, a tak jsou populace z každé strany řeky geneticky odlišné.\n\nRozšíření halančíka tyrkysového není vázané na řeky, ale na periodické tůně, které se v africké savaně naplní pouze v období dešťů. Jsou to obvykle mělké prolákliny v rovinaté savaně, kde se při intenzivních deštích zdrží voda. Ne všechny tyto tůně jsou obývány halančíky. Anuální halančíci jsou vázáni na specifický typ půdy – čtvrtohorní aluviální usazeniny (vertisoly), které zajišťují optimální podmínky pro přežití jiker v substrátu během období, kdy je tůň bez vody. Doba, po kterou je tůň naplněná vodou, je závislá na hloubce tůně, její velikosti a na vrstvě nepropustného substrátu. Halančíkové tůně jsou často využívány dobytkem, slony a další africkou faunou jako napajedla. Vlivem rozrušování jílovitého dna faunou a silného zahnojení je voda silně zakalená. Naopak některé halančíkové tůně jsou hustě zarostlé vodní vegetací a mají vodu průhlednou. Obvyklá hloubka tůně nepřesahuje 80 cm. Halančík tyrkysový obývá oblast s různými ročními srážkovými úhrny. Halančíci ze sušších oblastí se obvykle dožívají kratšího věku než halančíci z vlhčích oblastí. Jedná se o teplotně nenáročný druh, který preferuje teploty vody v rozmezí 20–30 °C. Je však schopen tolerovat teploty od 15 °C nad 37 °C. Halančík tyrkysový může být v tůni jediným druhem ryby nebo může koexistovat s dalšími šířeji rozšířenými dvěma druhy anuálních halančíků: halančíkem ozdobným \"Nothobranchius orthonotus\" nebo \"Nothobranchius pienaari\". Často se také vyskytuje s bahníkem západoafrickým (\"Protopterus annectens\"). Společný výskyt halančíka tyrkysového s neanuálními druhy ryb není příliš obvyklý. Halančík tyrkysový je ohrožen zejména úbytkem přirozených habitatů vlivem lidské činnosti, jako je stavba silnic, těžba nerostných surovin nebo chemizace a intenzifikace zemědělství.\n\nHalančík tyrkysový je dravý a živí se zejména drobnými bezobratlými živočichy jako je zooplankton, vodní stádia bezobratlých nebo hmyz z vodní hladiny. Větší jedinci pozřou i larvy vážek či pulce žab . Halančíci se naopak mohou stát kořistí bahníků, velkých dravých ploštic rodu \"Belostoma\" sp. či ptáků . Obvyklá potrava používaná při chovu v zajetí jsou larvy pakomárů (Chironomidae) avšak z hlediska laboratorního chovu není tato potrava optimální vzhledem k riziku introdukce nákaz.\n\nHalančík tyrkysový dospívá v přírodě do 14 dní od vykulení z jikry . Jde tak o doposud nejrychleji dospívajícího obratlovce . Při intenzivní péči v zajetí, může dospět za 18 dní ale při standardní péči dospívá přibližně v 5. týdnu od vylíhnutí . Halančík tyrkysový se tře v páru u dna, kdy samec obejme samici hřbetní a řitní ploutví a přitlačí ji k substrátu . Během tohoto aktu samice vypustí obvykle jednu jikru, která je samcem následně oplozena . Další tření může probíhat s jiným i se stejným samcem. Halančíci se rozmnožují denně a v přírodě většina tření probíhá ráno nebo brzy odpoledne .  Jikry samic jsou v přírodě ovulovány brzy ráno a jedna samice denně vyprodukuje 20–120 jiker . Jikra halančíka tyrkysového má elipsoidní tvar s nejdelší osou o přibližné délce 1,0–1,2 mm. Jikra je jediné stádium přežívající vyschnutí tůně . Jikra je odolná vůči vysychání substrátu zesílením jikerného obalu (zejména \"zona radiata interna\"), který je ve srovnání s neanuálními druhy přibližně desetinásobně zesílen . Další adaptací je vstup embrya do diapauzy, tedy do stádia zastavení embryonálního vývoje, ve kterém embryo přečká nehostinné podmínky do nového zavodnění tůně . Nejdelší období života prožije halančík ve stádiu jikry ve vyschlém substrátu, kdy čeká na zavodnění tůně. Nepoměrně kratší období prožije jako dospělec .\n\nV přírodě se halančík tyrkysový obvykle dožívá věku jen 2–4 měsíců . Avšak stabilní populace halančíků mohou přežívat i v tůních, které jsou naplněny jen po dobu 3–5 týdnů. Halančíci ze sušších oblastí se dožívají kratšího věku než halančíci z vlhčích oblastí. Vlivem kratšího zavodnění tůně jsou halančíci pod menším selekčním tlakem na délku života. Tím dohází ke kumulování neutrálních a škodlivých mutací zkracujících život, a tak jsou rozdíly v délce života patrné i při chovu obou populací za identických podmínek v zajetí . Další z přirozených faktorů ovlivňující délku života halančíka tyrkysového je rychlost embryonálního vývoje, která negativně ovlivňuje délku dožití. V zajetí se halančíci dožívají podstatně delšího věku v rozsahu 3 – 17 měsíců, díky absenci negativních vlivů jako jsou predátoři, onemocnění, kvalita vody ad.. I přes to jde o obratlovce s nejkratší délkou života chovaného v zajetí . Takto krátký život není důsledkem předčasného úmrtí, ale kondenzací všech životních projevů do krátkého časového intervalu, a tak halančík tyrkysový během života vykazuje běžné znaky stárnutí obratlovců . Pro svůj krátký život se stal cenným modelovým organismem pro výzkum stárnutí .\n\nHalančík tyrkysový je důležitým modelovým organismem ve výzkumu stárnutí.  Experimentálně u něj bylo prokázáno, že délka života je prodloužena při chovu v nižších teplotách , při podávání antioxidantu resveratrolu s krmivem či při snížení kalorického přijmu potravy . Navíc je halančík tyrkysový atraktivní druh pro akvaristy specializované na chov anuálních halančíků .\n"}
{"id": "1525351", "url": "https://cs.wikipedia.org/wiki?curid=1525351", "title": "Fabiola Zuluagová", "text": "Fabiola Zuluagová\n\nFabiola Zuluaga, přechylována jako Zuluagová nebo Zuluagaová, provdaná Garcíová (* 7. ledna 1979 Cúcuta) je bývalá kolumbijská tenistka. Hrála od sedmi let, připravovala se v klubu Colsanitas pod vedením trenéra Ricarda Sáncheze. V roce 1993 se stala juniorskou mistryní Jižní Ameriky.\n\nVe své kariéře vyhrála pět turnajů WTA Tour: domácí Copa Colsanitas 1999, 2002, 2003 a 2004 a Brasil Open 1999. Na Australian Open 2004 postoupila do semifinále ženské dvouhry, což byl historický úspěch kolumbijského tenisu. Jejím nejlepším umístěním na světovém ženském žebříčku bylo 16. místo v roce 2005. Za fedcupový tým Kolumbie odehrála 58 zápasů, z toho 42 vítězných. Také reprezentovala svoji zemi na olympiádách 2000 a 2004, v obou případech vypadla v osmifinále. V září 2005 oznámila ukončení hráčské kariéry. \n\n"}
{"id": "1525359", "url": "https://cs.wikipedia.org/wiki?curid=1525359", "title": "Yungblud", "text": "Yungblud\n\nYungblud, rodným jménem Dominic Richard Harrison (* 5. srpna 1997 Doncaster), je britský zpěvák a textař. \n\nJeho první uveřejněná píseň nese název „King Charles“. Ve dvou letech se začal učit hrát na kytaru a v deseti začal psát vlastní písničky. V šestnácti se přestěhoval z rodného Doncasteru do Londýna, aby mohl začít budovat svou kariéru. Velký úspěch také sklidila skladba ,11 Minutes\", kterou nazpíval společně se svojí bývalou přítelkyní Halsey. \n\n"}
{"id": "1525367", "url": "https://cs.wikipedia.org/wiki?curid=1525367", "title": "Muse Bihi Abdi", "text": "Muse Bihi Abdi\n\nMuse Bihi Abdi ( Muuse Bixi Cabdi, موسى بيهي عبدي‎, * 1948 Hargeysa) je somálský armádní důstojník a politik, který od roku 2017 zastává funkci prezidenta mezinárodně neuznávaného státu Somaliland. \n\nSloužil v somálském letectvu, studoval v zahraničí (Gagarinova vojenská letecká akademie, United States Military Academy) a získal hodnost plukovníka, avšak v roce 1985 se přidal k Somálskému národnímu hnutí, tvořenému převážně příslušníky klanu Isaaq a bojujícímu proti režimu Siada Barreho. Po jednostranném vyhlášení somalilandské nezávislosti he prezident Muhammad Egal pověřil vedením ministerstva vnitra. Vstoupil do nejsilnější somalilandské strany Kulmiye a v roce 2010 se stal jejím předsedou. V prezidentských volbách konaných v listopadu 2017 získal 55 % hlasů a byl zvolen na pětileté funkční období. Prezidentskou přísahu složil 13. prosince 2017 v Hargeyse. Za svoji programovou prioritu označil snahu o mezinárodní uznání somalilandské nezávislosti – podařilo se mu navázat spolupráci se Spojenými arabskými emiráty, které mají zájem zřídit si vojenskou základnu ve strategicky umístěném Somalilandu.\n"}
{"id": "1525368", "url": "https://cs.wikipedia.org/wiki?curid=1525368", "title": "Vodní elektrárna na řece Nygri", "text": "Vodní elektrárna na řece Nygri\n\nVodní elektrárna na řece Nygri byla první vodní elektrárna na střídavý proud v Ruském impériu. Elektrárna byla postavena v oblasti těžby zlata pro pohon důlních zařízení a později zásobovala energií i první elektrifikovanou železnici v zemi. \n\nNález zlatonosných písků na dnech řek v povodí Vitimu a Oljokmy přivedl první zlatokopy do liduprázdných končin Zabajkalí již ve dvacátých letech 19.století. \n\nPostupem času však začaly ubývat extrémně bohaté písky ve Vitimsko-oljokminské oblasti a „divoká“ těžba se stala nerentabilní. V šedesátých letech se tak do oblasti dostaly metody průmyslového dobývání. Písky byly bagrovány pomocí koňského či parního pohonu a ve věčně zmrzlých horninách vznikaly nové doly. Hlavním střediskem oblasti se stalo město Bodajbo na soutoku zlatonosné řeky Bodajbo s Vitimem. Zde začínala oblast hornické činnosti táhnoucí se údolím řeky až přes rozvodí s řekou Oljokmou. V roce 1861 začala mezi zlatokopeckými hornickými středisky fungovat první koňská železnice a v roce 1865 již byla v provozu úzkorozchodná železnice. Ve Vitimsko-oljokminské oblasti byla postavena železnice o tři roky dříve, než Transsibiřská magistrála dosáhla města Irkutsk. Vedla z Bodajba do dolu Vjesennyi a dosáhla délky 83 km. Kolejnice byly položeny v husté tajze, daleko od vozovek a velkých průmyslových center.\n\nPlaty horníků byly přibližně dvakrát vyšší než u dělníků v Moskvě a Petrohradu a deset až dvacetkrát vyšší než rolnické příjmy (pracovní podmínky však byly kruté a vedly později ke střetu horníků s vojskem, známému jako Lenský masakr).\n\nV roce 1896 zde byla založena největší akciová společnost Lenzoto (později přejmenované na Lenzoloto), která umožnila sdružovat zdroje a přilákat domácí a zahraniční investory do průmyslu těžby zlata. V roce 1910 dosáhl podíl zahraničních investic 65 %. Do této doby společnost ve svých rukách soustředila téměř všechny doly v oblasti (asi 400 dolů a 7 tisíc lidí) a stala se největším podnikem svého druhu na světě.\n\nZlato bylo z písků či nadrcené horniny oddělováno v pohybující se vodní vrstvě pomocí výrazného rozdílu hustoty. Potřebný proud vody byl zajišťován vykopanými kanály a potrubími, jejichž celková délka přesáhla 40 km. Voda pracovala jednak jako médium dělícího procesu, kdy byl materiál vytahován proti proudu vody při sklonech 35 – 45 stupňů, jednak jako pohon mechanismů. Běžná výška dělících systémů se pohybovala mezi šesti až deseti metry, ale mnohdy dosáhla i převýšení 60 m. Obohacený materiál se míchal v lučebních provozech se rtutí a následně dělil destilací. I v těchto provozech bylo využíváno vodní síly. Vytváření spádů mezi umělými přívody vody tak bylo přirozeným projevem dolování zlata a stejně přirozeně se první významné využití vodní síly pro výrobu elektrické energie neobjevilo v okolí Petrohradu, ale na Východní Sibiři.\n\nV roce 1886 byl v údolí řeky Nygri vybudován derivační příkop, přivádějící vodu pro výkon na vodních kolech za účelem pohonu systému na promývání písku. Po pěti letech provozu byla část hydraulických konstrukcí tohoto systému použita při stavbě elektrárny. Elektrárna poskytla první proud 30. října 1896.\n\nStrojovna byla vybavena dvěma turbínami se společnou vodorovnou hřídelí, otáčející třemi dynamy o výkonech 100 kW. Zařízení bylo zakoupeno v Německu, ve firmách Laimer a Schuckert. Nejprve bylo doručeno do Nižného Novgorodu po železnici, poté lodí podél Volhy a Kamy do Permu, odtud povozy přes Tjumen a Tomsk do Kačugu na Leně, poté znovu lodí podél Leny a Vitimu do přístaviště v Bodajbu a nakonec opět koňskými povozy do nygrinských dolů. Vodní elektrárna se stala největší na Sibiři. Její celkový výkon dosáhl 0,3 MW. Primární napětí bylo převedeno pomocí čtyř třífázových transformátorů na napětí 10 kV a přenášeno dvěma vysokonapěťovými vedeními do sousedních dolů. Šlo o první vysokonapěťová vedení v Rusku. Jedna 9 km dlouhá trasa vedla přes okolní kopce do dolu Něgadannyj a druhá trasa o délce 14 km vedla proti proudu údolím řeky Nygri do dolu Ivanovskij. V dolech bylo napětí transformováno na 220 V a rozvedeno k motorům důlních výtahů. Energie byla též využívána první elektrifikovanou železnicí v Rusku, která dopravovala obohacenou rudu do lučebních provozů. \n\nElektrárna pracovala pouze v letním období, v zimě provoz dolu zajišťovaly dvě lokomobily o výkonech 25 koňských sil. \n\nPo vzoru elektrárny na řece Nygri byla do roku 1910 postavena na řece Bodajbo kaskáda dalších pěti vodních elektráren o celkovém výkonu 1897 kW, které kromě důlního provozu sloužily i domácí spotřebě a telegrafu. Délka vedení dosáhla 41 km.\n\nPo revoluci byl provoz elektrárny na řece Nygri zrušen a sešlo i z dalších velkolepých projektů využití vodní energie v oblasti. Energetické potřeby pokryla až v roce 1961 Mamakanská vodní elektrárna. Nedaleko legendární elektrárny se ve 21. století opět budují díla pro dobývání zlata, tentokráte v největším zlatorudném nalezišti na světě Suchoj Log.   \n\n\n"}
{"id": "1525369", "url": "https://cs.wikipedia.org/wiki?curid=1525369", "title": "Vasyl Tesmyneckyj", "text": "Vasyl Tesmyneckyj\n\nVasyl Petrovyč Tesmyneckyj (* 12. ledna 1979) je bývalý ukrajinský zápasník–volnostylař.\n\nPochází z vinnycké obce Mala Stratijivka. Připravoval se v Kyjevě v armádním tréninkovém centru CSKA. V ukrajinské mužské volnostylařské reprezentaci se prosazoval od roku 2005 ve váze do 96 kg, ve které nahradil oseta Vadima Tasojeva. V roce 2007 vybojoval sedmým místem na Mistrovství světa v Baku účast na olympijských hrách v Pekingu v roce 2008. V ukrajinské olympijské nominaci však dostal přednost další oset Georgij Tybylov. Od roku 2009 startoval ve vyšší váze do 120 kg. V roce 2012 se do ukrajinské olympijské nevešel na úkor Oleksandra Chocjanivského.\n\n"}
{"id": "1525370", "url": "https://cs.wikipedia.org/wiki?curid=1525370", "title": "Miguel Solas del Val", "text": "Miguel Solas del Val\n\nMiguel Solas del Val, řeholním jménem Anselmo Pablo (8. května 1890, Briviesca – 30. července 1936, Madrid), byl španělský římskokatolický řeholník Kongregace školských bratří a mučedník.\n\nNarodil se 8. května 1890 v Briviesce. \n\nRoku 1903 vstoupil do postulátu Kongregace školských bratří v Bugedu. Roku 1909 vstoupil do noviciátu a přijal jméno Anselmo Pablo. Roku 1919 složil své věčné sliby. Byl vynikající pedagog a učitel.\n\nRoku 1934 byl poslán učit do Procure v Madridu. Byl autorem několika děl o fyzice a přírodních vědách.\n\nKdyž v červenci 1936 vypukla Španělská občanská válka, jeho řeholní kongregace byla předmětem prvních útoků revolucionářů.\n\nDne 30. července 1936 vtrhli do jejich domu revolucionáři, kteří bratry podrobili výslechu, poté je svázali a odvezli do Casa de Campo. Tam byl spolu s šesti dalšími spolubratry zastřelen.\n\nPo roce 1990 byl v arcidiecézi Madrid zahájen jeho beatifikační proces spolu s dalšími 24 mučedníky Kongregace školských bratří a Řádu karmelitánů. Dne 19. prosince 2011 uznal papež Benedikt XVI. mučednictví této skupiny řeholníků. Blahořečeni byli 13. října 2013 ve skupině 522 mučedníků Španělské občanské války.\n\n"}
{"id": "1525372", "url": "https://cs.wikipedia.org/wiki?curid=1525372", "title": "Alejandro González Blanco", "text": "Alejandro González Blanco\n\nAlejandro González Blanco, řeholním jménem Braulio José (23. července 1890, Villovieco – 30. července 1936, Madrid), byl španělský římskokatolický řeholník Kongregace školských bratří a mučedník.\n\nNarodil se 23. července 1890 ve Villovieco. \n\nRoku 1905 vstoupil do postulátu Kongregace školských bratří v Bugedu a roku 1909 do noviciátu, kde přijal jméno Braulio José. Své věčné sliby složil roku 1919.\n\nJako učitel měl těžký začátek, jelikož neuměl správně pracovat s dětmi, později se vše naučil. \n\nV letech 1922–1932 učil v Madridu, nejprve na škole Maravillas a poté na Procure. Působil také v nakladatelství \"Bruño\". \n\nKdyž v červenci 1936 vypukla Španělská občanská válka, jeho řeholní kongregace byla předmětem prvních útoků revolucionářů.\n\nDne 30. července 1936 vtrhli do domu bratří revolucionáři, kteří bratry podrobili výslechu, poté je svázali a odvezli do Casa de Campo. Tam byl spolu s šesti dalšími spolubratry zastřelen.\n\nPo roce 1990 byl v arcidiecézi Madrid zahájen jeho beatifikační proces spolu s dalšími 24 mučedníky Kongregace školských bratří a Řádu karmelitánů. Dne 19. prosince 2011 uznal papež Benedikt XVI. mučednictví této skupiny řeholníků. Blahořečeni byli 13. října 2013 ve skupině 522 mučedníků Španělské občanské války.\n\n"}
{"id": "1525373", "url": "https://cs.wikipedia.org/wiki?curid=1525373", "title": "Pablo Díaz de Zárate y Ortíz de Zárate", "text": "Pablo Díaz de Zárate y Ortíz de Zárate\n\nPablo Díaz de Zárate y Ortíz de Zárate, řeholním jménem Norberto José (21. ledna 1892, Murua-Cogoitia – 30. července 1936, Madrid), byl španělský římskokatolický řeholník Kongregace školských bratří a mučedník.\n\nNarodil se 21. ledna 1892 v Murua-Cogoitia.\n\nRoku 1905 vstoupil do postulátu Kongregace školských bratří v Bugedu a roku 1907 vstoupil do noviciátu, kde přijal jméno Norberto José. \n\nPůsobil na školách v Puerto Real (1920), Cádizu (1924), Seville (1929) a Madridu. Pracoval také v nakladatelství \"Bruño\".\n\nKdyž v červenci 1936 vypukla španělská občanská válka, jeho řeholní kongregace byla předmětem prvních útoků revolucionářů.\n\nDne 30. července 1936 vtrhli do domu bratří revolucionáři, kteří bratry podrobili výslechu, poté je svázali a odvezli do Casa de Campo. Tam byl spolu s šesti dalšími spolubratry zastřelen.\n\nPo roce 1990 byl v arcidiecézi Madrid zahájen jeho beatifikační proces spolu s dalšími 24 mučedníky Kongregace školských bratří a Řádu karmelitánů. Dne 19. prosince 2011 uznal papež Benedikt XVI. mučednictví této skupiny řeholníků. Blahořečeni byli 13. října 2013 ve skupině 522 mučedníků Španělské občanské války.\n\n"}
{"id": "1525374", "url": "https://cs.wikipedia.org/wiki?curid=1525374", "title": "Juan Sanz y Palanca", "text": "Juan Sanz y Palanca\n\nJuan Sanz y Palanca, řeholním jménem Crisólogo (11. srpna 1880, Pamplona – 30. července 1936, Madrid), byl španělský římskokatolický řeholník Kongregace školských bratří a mučedník.\n\nNarodil se 11. srpna 1880 v Pamploně.\n\nRoku 1897 vstoupil do postulátu v Bugedu a roku 1898 do noviciátu, kde přijal jméno Crisólogo. Své věčné sliby složil roku 1910.\n\nPo zkušenostech v různých částech Španělska byl dvakrát jmenován ředitelem jednoho z kongregačních domů v Madridu. Působil také jako ředitel ve Viloria de Rioja. Byll znám jako vynikající učitel.\n\nRoku 1931 se stal ředitelem a učitelem školy Santa Susana de Madrid. \n\nKdyž v červenci 1936 vypukla španělská občanská válka, jeho řeholní kongregace byla předmětem prvních útoků revolucionářů.\n\nDne 30. července 1936 vtrhli do domu bratří revolucionáři, kteří bratry podrobili výslechu, poté je svázali a odvezli do Casa de Campo. Tam byl spolu s šesti dalšími spolubratry zastřelen.\n\nPo roce 1990 byl v arcidiecézi Madrid zahájen jeho beatifikační proces spolu s dalšími 24 mučedníky Kongregace školských bratří a Řádu karmelitánů. Dne 19. prosince 2011 uznal papež Benedikt XVI. mučednictví této skupiny řeholníků. Blahořečeni byli 13. října 2013 ve skupině 522 mučedníků Španělské občanské války.\n\n"}
{"id": "1525375", "url": "https://cs.wikipedia.org/wiki?curid=1525375", "title": "Luis Herrero Arnillas", "text": "Luis Herrero Arnillas\n\nLuis Herrero Arnillas, řeholním jménem Esteban Vicente (22. srpna 1893, La Serna – 30. července 1936, Madrid), byl španělský římskokatolický řeholník Kongregace školských bratří a mučedník.\n\nNarodil se 22. srpna 1893 v La Serna.\n\nRoku 1909 vstoupil do postulátu Kongregace školských bratří v Bugedu a roku 1912 do noviciátu, kde přijal jméno Esteban Vicente. \n\nJeho nadřízení si všimli, že ovládá ruční práce, a proto začal roku 1918 v Bugedu pracovat jako krejčí a obuvník. Poté působil jako zahradník a kuchař ve škole Nejsvětějšího srdce (1922), na škole Dobrého pastýře (1926) a později v Griñónu a Madridu na škole Santa Susana. Pracoval také v nakladatelství \"Bruño\".\n\nTrpěl revmatismem, avšak přes bolest si nikdy nestěžoval a byl vždy pokorný. \n\nKdyž v červenci 1936 vypukla španělská občanská válka, jeho řeholní kongregace byla předmětem prvních útoků revolucionářů.\n\nDne 30. července 1936 vtrhli do domu bratří revolucionáři, kteří bratry podrobili výslechu, poté je svázali a odvezli do Casa de Campo. Tam byl spolu s šesti dalšími spolubratry zastřelen.\n\nPo roce 1990 byl v arcidiecézi Madrid zahájen jeho beatifikační proces spolu s dalšími 24 mučedníky Kongregace školských bratří a Řádu karmelitánů. Dne 19. prosince 2011 uznal papež Benedikt XVI. mučednictví této skupiny řeholníků. Blahořečeni byli 13. října 2013 ve skupině 522 mučedníků Španělské občanské války.\n\n"}
{"id": "1525376", "url": "https://cs.wikipedia.org/wiki?curid=1525376", "title": "Georgij Tybylov", "text": "Georgij Tybylov\n\nGeorgij Tybylov (Geuargi Tybylty) (* 6. listopadu 1984) je bývalý ruský zápasník–volnostylař osetské národnosti, který od roku 2008 krátce reprezentoval Ukrajinu.\n\nPřipravoval se ve Vladikavkazu pod vedením Artura Bazajeva. V ruské reprezentaci se do užšího výběru neprosazoval, proto s blížícími se olympijskými hrami v Pekingu využil možnost reprezentovat Ukrajinu, kde ve volném stylu působili jeho krajná (Oseti) v čele s Ruslanem Savochlovem. V olympijském roce 2008 v nominaci porazil ukrajinskou jedničku Vasyla Tesmyneckého a startoval na olympijských hrách v Pekingu. V úvodním kole prohrál s ruským dagestáncem Širvanem Muradovem ve třech setech v poměru 1:2. Přes opravy se však probojoval do souboje o třetí místo proti Osetu Chetagu Gozjumovovi reprezentujícího Ázerbájdžán. Souboj o třetí místo nezvládl. Prohrál jednoznačně ve dvou setech 0:2 a obsadil dělené 5. místo. Od roku 2009 šla jeho výkonnost dolů z důvodu dlouhodobého zranění.\n\n"}
{"id": "1525377", "url": "https://cs.wikipedia.org/wiki?curid=1525377", "title": "Řád republiky (Turecko)", "text": "Řád republiky (Turecko)\n\nŘád republiky \"(: Türkiye Cumhuriyeti Cumhuriyet Nişanı\" je druhé nejvyšší státní vyznamenání Turecké republiky. Udílen je cizím státním příslušníkům za rozvoj přátelských vztahů s Tureckem.\n\nŘád byl založen dne 7. srpna 1988, ale poprvé byl udělen až 7. prosince 2010. V roce 2013 byl řád reformován a došlo také ke změně vzhledu insignie.\n\nŘád je udílen prezidentem Turecka na základě usnesení vlády. Udílen je zahraničním předsedům vlád, ministrům a členům zahraničních diplomatických misí jako uznání jejich přínosu ke sbližování národů a posilování přátelských vztahů mezi Tureckem a jinými státy.\n\nŘádový odznak má tvar 24-cípé hvězdy složené z cípů o různém vzhledu. Základ tvoří bíle smaltované paprsky se zlatým okrajem, na nich je položena pěticípá hvězda. Na ni je položena menší modře smaltovaná hvězda. Uprostřed je kulatý červeně smaltovaný medailon se zeleně a bíle smaltovaným okrajem. V medailonu je bíle smaltovaný půlměsíc a pěticípá hvězda. Kolem medailonu je zeleně smaltovaný vavřínový věnec. K červené stuze je odznak připojen pomocí přívěsku v podobě dvou bíle smaltovaných vavřínových větví se zlatým okrajem. Mezi nimi je umístěn červeně smaltovaný štít se zkratkou TS.\n\nŘádový odznak má tvar šesticípé zlaté hvězdy. Jednotlivé cípy jsou složeny z okvětních lístků různé velikosti vždy ve skupině po pěti a střídavě pokrytými bílým a červeným smaltem (tři krátké jsou bíle smaltované, dva dlouhé červeně smaltované). Na tuto hvězdu je položena čtyřiadvaceticípá hvězda s cípy střídavě bíle a červeně smaltovanými se zlatým okrajem. Uprostřed je kulatý červeně smaltovaný medailon s bíle smaltovaným půlměsícem (vpravo) a pěticípou hvězdou (vlevo).\n\n\n"}
{"id": "1525378", "url": "https://cs.wikipedia.org/wiki?curid=1525378", "title": "Sojuz MS-16", "text": "Sojuz MS-16\n\nSojuz MS-16 je ruská kosmická loď řady Sojuz. Start je naplánován na 9. dubna 2020 UTC. Nosná raketa Sojuz 2.1a odstartuje z kosmodromu Bajkonur a dopraví Sojuz na oběžnou dráhu Země, Sojuz pak poletí k Mezinárodní vesmírné stanici, kam dopraví tři členy Expedice 62. Jde o první pilotovaný let lodi Sojuz vynášené raketou Sojuz 2.1a.\n\nHlavní posádka:\n\n\n\nV závorkách je uveden dosavadní počet letů do vesmíru včetně této mise.\n\n\n"}
{"id": "1525379", "url": "https://cs.wikipedia.org/wiki?curid=1525379", "title": "Řád republiky (rozcestník)", "text": "Řád republiky (rozcestník)\n\nŘád republiky je označení pro několik řádů:\n"}
{"id": "1525382", "url": "https://cs.wikipedia.org/wiki?curid=1525382", "title": "Tatyana Ali", "text": "Tatyana Ali\n\nTatyana Marisol Ali (* 24. ledna 1979 The Bellmores) je americká herečka. Její matka pochází z Panamy a otec z Trinidadu.\n\nOd šesti let vystupovala v televizních pořadech \"Sezame, otevři se\" a \"Star Search\". Hrála na Broadwayi a v jedenácti letech odešla z New Yorku do Los Angeles a zaměřila se na filmovou kariéru. V roce 1991 získala Young Artist Awards za roli v sitkomu \"Fresh Prince\". Účinkovala také v seriálech \"The Young and the Restless\" a \"Love That Girl!\". \n\nJe také zpěvačkou žánru Contemporary R&B. Vydala album \"Kiss the Sky\" (1998), za singl \"Daydreamin'\" získala zlatou desku.\n\nMá bakalářský titul z afroamerických studií z Harvardovy univerzity. Účastnila se prezidentské kampaně Baracka Obamy.\n\nJejí manželem je profesor Stanfordovy univerzity Vaughn Raspberry. V roce 2016 se jim narodil syn Edward.\n\n\n"}
{"id": "1525384", "url": "https://cs.wikipedia.org/wiki?curid=1525384", "title": "Vítězslav Welsch", "text": "Vítězslav Welsch\n\nVítězslav Welsch (* 1961 Hradec Králové) je český spisovatel, který se věnuje psaní detektivních románů, povídek, literatuře pro děti a mládež a divadelních her. \n\nVítězslav Welsch se narodil v roce 1961 v Hradci Králové,ale vyrůstal ve městě Holice. Vystudoval Střední školu ekonomickou v Pardubicích a po dokončení povinné vojenské služby odešel do Prahy. Zde pracoval jako satelitní specialista. Po vážném onemocnění skončil v invalidním důchodu a od roku 2006 se věnuje psaní. \n\nSvá první díla začal psát již na základní škole, kde se věnoval především psaní poezie. K próze se dostal až o několik desítek let později. V tvorbě Vítězslava Welsche převládají detektivní romány zabývající se případy smyšleného detektiva Mráčka. V roce 2009 vyhrál se svojí druhou detektivní knihou \"Zemři a zapomeň\" 6. kolo soutěže \"O poklad byzanstkého kupce.\" Kromě detektivního žánru napsal také několik povídek s prvky tragikomična a divadelní hry inscenované ve městě Holice. V roce 2018 vyšel jeho debutový fantasy román určený pro děti a mládež nazvaný \"Tajemství děsivého deníku\". \n\nKnihy vycházely v rámci edice Původní česká detektivka od nakladatelství MOBA. Detektivní příběhy se věnují případům detektiva Bedřicha Mráčka.\n\n\nPovídky vyšly v antologiích od nakladatelství Listen v edici Česká povídka.\n\n\n\n\"To je přepadení pěkně prosím\", 2016, Holice. (veselohra) \n\n\"O makových buchtách a smutném drakovi\", 2019, Holice. (pohádka) \n"}
{"id": "1525392", "url": "https://cs.wikipedia.org/wiki?curid=1525392", "title": "Bobrovycja", "text": "Bobrovycja\n\nBobrovycja (, – \"Bobrovica\") je město v Černihivské oblasti na Ukrajině. K roku 2018 měla přes jedenáct tisíc obyvatel.\n\nBobrovycja leží v jižní části Černihivské oblasti na říčce Bystrycji, levém přítoku Trubiže.\n\nBobrovycja byla založena v 11. století. Městem je od roku 1958.\n\n"}
{"id": "1525400", "url": "https://cs.wikipedia.org/wiki?curid=1525400", "title": "Návesní rybník (Seletice)", "text": "Návesní rybník (Seletice)\n\nNávesní rybník je rybník zhruba obdélníkovitého tvaru o rozloze asi 0,75 ha, který leží na potoce Kozačka, na východním okraji obce Seletice v okrese Nymburk. Je zakreslen již na mapovém listě č. 76 z I. vojenského mapování z let 1764–1783.\n\nRybník je využíván pro chov ryb.\n"}
{"id": "1525402", "url": "https://cs.wikipedia.org/wiki?curid=1525402", "title": "Petr Hubáček (1956)", "text": "Petr Hubáček (1956)\n\nPetr Hubáček (* 15. listopadu 1956) je bývalý český hokejový útočník. Hokejisty byli i jeho synové Petr Hubáček a Radek Hubáček.\n\nV československé lize hrál za TJ Motor České Budějovice a TJ Zetor Brno. Odehrál 7 ligových sezón, nastoupil ve 220 ligových utkáních, dal 46 ligových gólů a měl 42 asistencí. V nižších soutěžích hrál za Duklu Jihlava „B“, VTJ Písek a TJ ZVL Skalica.\n"}
{"id": "1525406", "url": "https://cs.wikipedia.org/wiki?curid=1525406", "title": "Melicharovský rybník", "text": "Melicharovský rybník\n\nMelicharovský rybník je rybník zhruba obdélníkovitého tvaru o rozloze asi 3,5 ha, který leží na Svatojiřském potoce v lese asi 1000 m jihozápadně od centra obce Ledce v okrese Mladá Boleslav. Je součástí rybniční soustavy ležící na Svatojiřském potoce a sestávající celkem ze sedmi rybníků v pořadí od pramene potoka: Borůvek, Melicharovský rybník, Ptácký rybník, Neřád, Jistebský rybník, rybník Kamenec a rybníka Hladoměř. Tato rybniční soustava je zakreslena již na mapovém listě č. 76 z I. vojenského mapování z let 1764–1783.\n\nRybník je využíván pro chov ryb.\n"}
{"id": "1525407", "url": "https://cs.wikipedia.org/wiki?curid=1525407", "title": "Ptácký rybník", "text": "Ptácký rybník\n\nPtácký rybník je rybník zhruba obdélníkovitého tvaru o rozloze asi 4,0 ha, který leží na Svatojiřském potoce v lese asi 1400 m jihozápadně od centra obce Ledce v okrese Mladá Boleslav. Je součástí rybniční soustavy ležící na Svatojiřském potoce a sestávající celkem ze sedmi rybníků v pořadí od pramene potoka: Borůvek, Melicharovský rybník, Ptácký rybník, Neřád, Jistebský rybník, rybník Kamenec a rybníka Hladoměř. Tato rybniční soustava je zakreslena již na mapovém listě č. 76 z I. vojenského mapování z let 1764–1783.\n\nRybník je využíván pro chov ryb.\n"}
{"id": "1525408", "url": "https://cs.wikipedia.org/wiki?curid=1525408", "title": "Neřád", "text": "Neřád\n\nRybník Neřád je rybník zhruba obdélníkovitého tvaru o rozloze asi 4,9 ha, který leží na Svatojiřském potoce na okraji lesa asi 2 km jihovýchodně od centra obce Žerčice v okrese Mladá Boleslav. Je součástí rybniční soustavy ležící na Svatojiřském potoce a sestávající celkem ze sedmi rybníků v pořadí od pramene potoka: Borůvek, Melicharovský rybník, Ptácký rybník, Neřád, Jistebský rybník, rybník Kamenec a rybníka Hladoměř. Tato rybniční soustava je zakreslena již na mapovém listě č. 76 z I. vojenského mapování z let 1764–1783.\n\nRybník je využíván pro chov ryb.\n"}
{"id": "1525409", "url": "https://cs.wikipedia.org/wiki?curid=1525409", "title": "Jistebský rybník", "text": "Jistebský rybník\n\nJistebský rybník je rybník zhruba obdélníkovitého tvaru o rozloze asi 7,3 ha, který leží na Svatojiřském potoce v polích asi 1,7 km jihovýchodně od centra obce Žerčice v okrese Mladá Boleslav. Je součástí rybniční soustavy ležící na Svatojiřském potoce a sestávající celkem ze sedmi rybníků v pořadí od pramene potoka: Borůvek, Melicharovský rybník, Ptácký rybník, Neřád, Jistebský rybník, rybník Kamenec a rybníka Hladoměř. Tato rybniční soustava je zakreslena již na mapovém listě č. 76 z I. vojenského mapování z let 1764–1783.\n\nRybník je využíván pro chov ryb.\n"}
{"id": "1525410", "url": "https://cs.wikipedia.org/wiki?curid=1525410", "title": "Kamenec (Žerčice)", "text": "Kamenec (Žerčice)\n\nRybník Kamenec je rybník zhruba obdélníkovitého tvaru o rozloze asi 7,3 ha, který leží na Svatojiřském potoce v polích asi 1,5 km jižně od centra obce Žerčice v okrese Mladá Boleslav. Je součástí rybniční soustavy ležící na Svatojiřském potoce a sestávající celkem ze sedmi rybníků v pořadí od pramene potoka: Borůvek, Melicharovský rybník, Ptácký rybník, Neřád, Jistebský rybník, rybník Kamenec a rybníka Hladoměř. Tato rybniční soustava je zakreslena již na mapovém listě č. 76 z I. vojenského mapování z let 1764–1783.\n\nRybník je využíván pro chov ryb.\n"}
{"id": "1525411", "url": "https://cs.wikipedia.org/wiki?curid=1525411", "title": "Hladoměř", "text": "Hladoměř\n\nRybník Hladoměř je rybník zhruba obdélníkovitého tvaru o rozloze asi 1,1 ha, který leží na Svatojiřském potoce v polích asi 1,4 km jižně od centra obce Žerčice v okrese Mladá Boleslav. Je součástí rybniční soustavy ležící na Svatojiřském potoce a sestávající celkem ze sedmi rybníků v pořadí od pramene potoka: Borůvek, Melicharovský rybník, Ptácký rybník, Neřád, Jistebský rybník, rybník Kamenec a rybníka Hladoměř. Tato rybniční soustava je zakreslena již na mapovém listě č. 76 z I. vojenského mapování z let 1764–1783.\n\nRybník je využíván pro chov ryb.\n"}
{"id": "1525413", "url": "https://cs.wikipedia.org/wiki?curid=1525413", "title": "Rolf Rüssmann", "text": "Rolf Rüssmann\n\nRolf Rüssmann (13. října 1950 Schwelm – 2. října 2009 Gelsenkirchen) byl německý fotbalista, obránce.\n\nV německé bundeslize hrál za FC Schalke 04 a Borussii Dortmund. Dále hrál v belgické lize za tým Club Brugge KV. V bundeslize nastoupil ve 453 ligových utkáních a dal 48 gólů, v belgické lize nastoupil v 11 utkáních. V roce 1972 získal s týmem FC Schalke 04 německý pohár. V Poháru mistrů evropských zemí nastoupil za Club Brugge KV ve 4 utkáních a dal 1 gól, v Poháru vítězů pohárů nastoupil za FC Schalke 04 v 9 utkáních a dal 2 góly (včetně 2 utkání proti Spartě) a v Poháru UEFA nastoupil za Schalke a Borussii Dortmund v 11 utkáních. Za reprezentaci Německa nastoupil v letech 1977–1978 ve 20 utkáních a dal 1 gól. Byl členem reprezentace na Mistrovství světa ve fotbale 1978, nastoupil v 6 utkáních.\n\n"}
{"id": "1525417", "url": "https://cs.wikipedia.org/wiki?curid=1525417", "title": "Mlýnský rybník (Pěčice)", "text": "Mlýnský rybník (Pěčice)\n\nMlýnský rybník je rybník zhruba obdélníkovitého tvaru o rozloze asi 8,0 ha, který leží na Ovčárenském potoce na severním okraji obce Pěčice v okrese Mladá Boleslav. Je součástí rybniční soustavy ležící na Ovčárenském potoce a sestávající celkem z pěti rybníků v pořadí od pramene potoka: Hluboký rybník, Malopěčický rybník, Oborní rybník, Obecní rybník a Mlýnský rybník. Tato rybniční soustava je zakreslena již na mapovém listě č. 76 z I. vojenského mapování z let 1764–1783.\n\nRybník je využíván pro chov ryb.\n"}
{"id": "1525418", "url": "https://cs.wikipedia.org/wiki?curid=1525418", "title": "To Know Him Is to Love Him", "text": "To Know Him Is to Love Him\n\n„To Know Him Is to Love Him“ je píseň, kterou napsal americký skladatel a producent Phil Spector. Byla inspirována nápisem na náhrobku jeho otce, kde stálo \"To know him was to love him\" (tj. \"znát jej znamenalo milovat jej\"). Původně píseň nahrálo vokální uskupení The Teddy Bears, jehož byl Spector členem. Píseň vyšla v roce 1958 a po dobu tří týdnů se udržela na první příčce hitparády Billboard Hot 100. Coververze písně později vydali například Nancy Sinatra, Amy Winehouse, Bobby Vinton a Maureen Tuckerová.\n"}
{"id": "1525419", "url": "https://cs.wikipedia.org/wiki?curid=1525419", "title": "Malopěčický rybník", "text": "Malopěčický rybník\n\nMalopěčický rybník je rybník zhruba obdélníkovitého tvaru o rozloze asi 3,2 ha, který leží na Ovčárenském potoce v polích asi 1,6 km východně od centra obce Pěčice v okrese Mladá Boleslav. Je součástí rybniční soustavy ležící na Ovčárenském potoce a sestávající celkem z pěti rybníků v pořadí od pramene potoka: Hluboký rybník, Malopěčický rybník, Oborní rybník, Obecní rybník a Mlýnský rybník. Tato rybniční soustava je zakreslena již na mapovém listě č. 76 z I. vojenského mapování z let 1764–1783.\n\nRybník je využíván pro chov ryb.\n"}
{"id": "1525420", "url": "https://cs.wikipedia.org/wiki?curid=1525420", "title": "Oborní rybník (Pěčice)", "text": "Oborní rybník (Pěčice)\n\nOborní rybník je rybník zhruba obdélníkovitého tvaru o rozloze asi 3,0 ha, který leží na Ovčárenském potoce v polích asi 1,5 km východně od centra obce Pěčice v okrese Mladá Boleslav. Je součástí rybniční soustavy ležící na Ovčárenském potoce a sestávající celkem z pěti rybníků v pořadí od pramene potoka: Hluboký rybník, Malopěčický rybník, Oborní rybník, Obecní rybník a Mlýnský rybník. Tato rybniční soustava je zakreslena již na mapovém listě č. 76 z I. vojenského mapování z let 1764–1783.\n\nRybník je využíván pro chov ryb.\n"}
{"id": "1525421", "url": "https://cs.wikipedia.org/wiki?curid=1525421", "title": "Obecní rybník (Pěčice)", "text": "Obecní rybník (Pěčice)\n\nObecní rybník je rybník zhruba obdélníkovitého tvaru o rozloze asi 5,2 ha, který leží na Ovčárenském potoce v polích asi 1,3 km východně od centra obce Pěčice v okrese Mladá Boleslav. Je součástí rybniční soustavy ležící na Ovčárenském potoce a sestávající celkem z pěti rybníků v pořadí od pramene potoka: Hluboký rybník, Malopěčický rybník, Oborní rybník, Obecní rybník a Mlýnský rybník. Tato rybniční soustava je zakreslena již na mapovém listě č. 76 z I. vojenského mapování z let 1764–1783.\n\nRybník je využíván pro chov ryb.\n"}
{"id": "1525425", "url": "https://cs.wikipedia.org/wiki?curid=1525425", "title": "Ovčárna (rybník)", "text": "Ovčárna (rybník)\n\nRybníček u samoty Ovčárna je malý lesní rybníček zhruba obdélníkovitého tvaru o rozloze asi 0,25 ha ležící v lese u samoty Ovčárna na katastrálním území obce Pěčice v okrese Mladá Boleslav. Je zakreslen již na mapovém listě č. 76 z I. vojenského mapování z let 1764–1783.\n"}
{"id": "1525426", "url": "https://cs.wikipedia.org/wiki?curid=1525426", "title": "Club Sporting Cristal", "text": "Club Sporting Cristal\n\nClub Sporting Cristal, zkráceně Sporting Cristal, je peruánský fotbalový klub z města Lima. Většinu domácích zápasů hraje na Estadio Alberto Gallardo. Nejvýznamnější zápasy (kontinentální poháry, derby s Universitariem a Alianzou) hraje na Estadio Nacional. Barvy jsou světle modrá a bílá.\n\nKlub byl založen v roce 1955. Založil ho Ricardo Bentín Mujica, majitel pivovaru Backus and Johnston. Klub dostal jméno Cristal po hlavní značce piva z tohoto pivovaru. Hned v roce 1956 vyhrál tým ligu. Další tituly přibývaly a klub se tak zařadil mezi 3 nejúspěšnější v zemi.\n\nV letech 1962 až 1969 tým neprohrál v Poháru osvoboditelů 17 zápasů za sebou (8 výher, 9 remíz), což je rekord. V roce 1997 hrál finále Poháru osvoboditelů.\n\n\n\n\n\n\n\n"}
{"id": "1525427", "url": "https://cs.wikipedia.org/wiki?curid=1525427", "title": "Vadim Tasojev", "text": "Vadim Tasojev\n\nVadim Tasojev (Vadim Tasojty) (* 13. ledna 1975) je bývalý ruský zápasník–volnostylař osetské národnosti, který od roku 1998 reprezentoval Ukrajinu.\n\nPřipravoval se ve Vladikavkazu pod vedením Artura Bazajeva. V ruské reprezentaci se do užšího výběru neprosazoval, proto přijal v roce 1997 nabídku reprezentovat Ukrajinu, kde jako trenér působil jeho krajan (Oset) Ruslan Savochlov. V roce 2000 se kvalifikoval na olympijské hry v Sydney ve své váze do 96 kg, kde nepostoupil z náročné zakladní skupiny přes ruského Dagestánce Sagida Murtazalijeva. V roce 2003 vybojoval olympijskou kvalifikaci na mistrovství světa v New Yorku, ale na olympijských hrách v Athénách v roce 2004 opět nepostoupil ze základní skupiny přes ruského reprezentanta a krajan Chadžimurata Gacalova. Od roku 2005 startoval ve vyšší váze do 120 kg. V roce 2008 dostal v ukrajinské nominaci na olympijské hry v Pekingu přednost Ivan Iščenko. Sportovní kariéru ukončil v roce 2012. Věnuje se trenérské práci.\n\n"}
{"id": "1525429", "url": "https://cs.wikipedia.org/wiki?curid=1525429", "title": "Křinecký rybník", "text": "Křinecký rybník\n\nKřinecký rybník je velký lesní rybník zhruba obdélníkovitého tvaru o rozloze asi 4,3 ha, který leží na Jabkenickém potoce v Jabkenické oboře asi 2,3 km východně od centra obce Jabkenice v okrese Mladá Boleslav. Křinecký rybník je součástí rybniční soustavy ležící na Jabkenickém potoce a sestávající celkem z pěti větších rybníků v pořadí od pramene potoka: Křinecký rybník, Vidlák, Hrádecký rybník, Štičí rybník a Mlýnský rybník (leží již vně Jabkenické obory). Součástí této rybniční soustavy je i několik menších rybníčků je na vedlejších přítocích. Rybniční soustava v Jabkenické oboře je zakreslena již na mapovém listě č. 76 z I. vojenského mapování z let 1764–1783.\n\nRybník je využíván pro chov ryb.\n"}
{"id": "1525430", "url": "https://cs.wikipedia.org/wiki?curid=1525430", "title": "Zhengzhou Open 2019 – ženská dvouhra", "text": "Zhengzhou Open 2019 – ženská dvouhra\n\nŽenská dvouhra Zhengzhou Open 2019 probíhala v první polovině září 2019. Do singlové soutěže čengčouského tenisového turnaje hraného na tvrdém povrchu nastoupilo dvacet osm hráček. Obhájkyní titulu byla čínská tenistka Čeng Saj-saj, kterou ve čtvrtfinále vyřadila Australanka Ajla Tomljanovićová. Jednalo se o premiérový ročník na okruhu WTA Tour. V předchozích letech byl turnaj součástí série WTA 125K a okruhu ITF.\n\nVítězkou se stala nejvýše nasazená Češka Karolína Plíšková, jež ve finále zdolala chorvatskou turnajovou sedmičku Petru Martićovou po dvousetovém průběhu 6–3 a 6–2. Finále bylo pro déšť odloženo o šest hodin. V probíhající sezóně si připsala čtvrté turnajové vítězství, když navázala na triumfy z Brisbane International, Rome Masters a Nature Valley International. Poprvé v kariéře tak získala čtyři trofeje v rámci kalendářního roku. Na okruhu WTA Tour vybojovala patnáctý singlový titul. V roli turnajové jedničky odehrála Plíšková deváté finále v kariéře, z nichž tři vyhrála. Na pozici světové dvojky po skončení ztrácela méně než sto bodů na vedoucí Bartyovou. \nČtyři nejvýše nasazené hráčky obdržely volný los do druhého kola.\n"}
{"id": "1525431", "url": "https://cs.wikipedia.org/wiki?curid=1525431", "title": "Vidlák (Jabkenická obora)", "text": "Vidlák (Jabkenická obora)\n\nRybník Vidlák je velký lesní rybník zhruba podkovovitého tvaru o rozloze asi 6,6 ha, který leží na Jabkenickém potoce v Jabkenické oboře asi 2,0 km východně od centra obce Jabkenice v okrese Mladá Boleslav. Vidlákk je součástí rybniční soustavy ležící na Jabkenickém potoce a sestávající celkem z pěti větších rybníků v pořadí od pramene potoka: Křinecký rybník, Vidlák, Hrádecký rybník, Štičí rybník a Mlýnský rybník (leží již vně Jabkenické obory). Součástí této rybniční soustavy je i několik menších rybníčků je na vedlejších přítocích. Rybniční soustava v Jabkenické oboře je zakreslena již na mapovém listě č. 76 z I. vojenského mapování z let 1764–1783.\n\nRybník je využíván pro chov ryb.\n"}
{"id": "1525433", "url": "https://cs.wikipedia.org/wiki?curid=1525433", "title": "Hrádecký rybník", "text": "Hrádecký rybník\n\nHradecký rybník je lesní rybník zhruba obdélníkovitého tvaru o rozloze asi 1,9 ha, který leží na Jabkenickém potoce v Jabkenické oboře asi 2,0 km východně od centra obce Jabkenice v okrese Mladá Boleslav. Hradecký rybník je součástí rybniční soustavy ležící na Jabkenickém potoce a sestávající celkem z pěti větších rybníků v pořadí od pramene potoka: Křinecký rybník, Vidlák, Hrádecký rybník, Štičí rybník a Mlýnský rybník (leží již vně Jabkenické obory). Součástí této rybniční soustavy je i několik menších rybníčků je na vedlejších přítocích. Rybniční soustava v Jabkenické oboře je zakreslena již na mapovém listě č. 76 z I. vojenského mapování z let 1764–1783.\n\nRybník je využíván pro chov ryb.\n"}
{"id": "1525436", "url": "https://cs.wikipedia.org/wiki?curid=1525436", "title": "Štičí rybník (Jabkenice)", "text": "Štičí rybník (Jabkenice)\n\nŠtičí rybník je lesní rybník zhruba obdélníkovitého tvaru o rozloze asi 2,6 ha, který leží na Jabkenickém potoce v Jabkenické oboře asi 1,6 km východně od centra obce Jabkenice v okrese Mladá Boleslav. Štičí rybník pěti větších rybníků v pořadí od pramene potoka: Křinecký rybník, Vidlák, Hrádecký rybník, Štičí rybník a Mlýnský rybník (leží již vně Jabkenické obory). Součástí této rybniční soustavy je i několik menších rybníčků je na vedlejších přítocích. Rybniční soustava v Jabkenické oboře je zakreslena již na mapovém listě č. 76 z I. vojenského mapování z let 1764–1783.\n\nRybník je využíván pro chov ryb.\n"}
{"id": "1525437", "url": "https://cs.wikipedia.org/wiki?curid=1525437", "title": "Mlýnský rybník (Jabkenice)", "text": "Mlýnský rybník (Jabkenice)\n\nMlýnský rybník je lesní rybník zhruba obdélníkovitého tvaru o rozloze asi 4,2 ha, který leží na Jabkenickém potoce v Jabkenické oboře asi 1,2 km východně od centra obce Jabkenice v okrese Mladá Boleslav. Mlýnský rybník je součástí rybniční soustavy sestávající z pěti větších rybníků v pořadí od pramene potoka: Křinecký rybník, Vidlák, Hrádecký rybník, Štičí rybník a Mlýnský rybník (leží již vně Jabkenické obory). Součástí této rybniční soustavy je i několik menších rybníčků je na vedlejších přítocích. Rybniční soustava v Jabkenické oboře je zakreslena již na mapovém listě č. 76 z I. vojenského mapování z let 1764–1783.\n\nRybník je využíván pro chov ryb a v letním období pro rekreaci jako přírodní koupaliště.\n"}
{"id": "1525438", "url": "https://cs.wikipedia.org/wiki?curid=1525438", "title": "Grand Prix Belgie 1966", "text": "Grand Prix Belgie 1966\n\nGrand Prix Belgie 1966 (oficiálně XII Grote Prijs Van Belgie) se jela na okruhu Circuit de Spa-Francorchamps v Stavelotu v Belgii dne 12. června 1966. Závod byl druhým v pořadí v sezóně 1966 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1525442", "url": "https://cs.wikipedia.org/wiki?curid=1525442", "title": "Ist", "text": "Ist\n\nIst je ostrov v Chorvatsku. Má rozlohu 9,7 km² a 182 obyvatel, vesměs chorvatské národnosti. Nachází se v Zadarské župě 20 km severozápadně od Zadaru. Sousedním ostrovem je Molat, oddělený 200 m širokým průlivem Zapuntel. Na ostrově leží jediná vesnice, která se také jmenuje Ist. Nejvyšším vrcholem je Straža (174 m) s kostelíkem Panny Marie Sněžné.\n\nOstrov je porostlý makchií. Pěstuje se zde réva vinná a olivovník evropský, provozuje se pastevectví ovcí a rybolov. Rozvíjí se turistický ruch, jachtaři často využívají místní marinu.\n\nIlyrové ostrov nazývali \"Gistum\" a Benátčané \"Isto\". V okolních vodách proběhla 29. února 1944 námořní bitva u Istu, v níž Francouzi porazili německé loďstvo.\n\n"}
{"id": "1525443", "url": "https://cs.wikipedia.org/wiki?curid=1525443", "title": "Nad Hrádeckým rybníkem", "text": "Nad Hrádeckým rybníkem\n\nRybník nad Hrádeckým rybníkem je lesní rybníček zhruba obdélníkovitého tvaru o rozloze asi 0,6 ha, který leží na Jabkenickém potoce v Jabkenické oboře asi 1,6 km východně od centra obce Jabkenice v okrese Mladá Boleslav. Rybník nad Hrádeckým rybníkem je součástí rybniční soustavy sestávající z pěti větších rybníků v pořadí od pramene potoka: Křinecký rybník, Vidlák, Hrádecký rybník, Štičí rybník a Mlýnský rybník (leží již vně Jabkenické obory). Součástí této rybniční soustavy je i několik menších rybníčků je na vedlejších přítocích. Rybniční soustava v Jabkenické oboře je zakreslena již na mapovém listě č. 76 z I. vojenského mapování z let 1764–1783. Na ostrůvku se nalézá lovecký altán.\n\nRybník je využíván pro chov ryb.\n"}
{"id": "1525444", "url": "https://cs.wikipedia.org/wiki?curid=1525444", "title": "CD Cobreloa", "text": "CD Cobreloa\n\nClub de Deportes Cobreloa, zkráceně CD Cobreola či Cobreloa, je chilský fotbalový klub sídlící ve městě Calama. Hraje na stadionu Estadio Zorros del Desierto. Dresy jsou oranžové.\n\nKlub byl založen v roce 1977. Slovo Cobreloa je složenina slov cobre (což ve španělštině znamená měď) a Loa (název provincie a řeky). Dresy byly zvoleny oranžové po vzoru nizozemské reprezentace, která v 70. letech patřila k nejlepším a nejpopulárnějším na světě a se svým tzv. totálním fotbalem udávala trend světovému fotbalu. Navíc měl tým slevu na letenky od národních aerolinek, jejichž barva je též oranžová.\n\nTým hned v první sezoně postoupil z 2. ligy do 1. ligy. Už v roce 1980 získal první titul a už v letech 1981 a 1982 hrál finále Poháru osvoboditelů. Další domácí tituly pak přibývaly a klub se tak stal v Chile nejúspěšnějším mimo kluby z hlavního města.\n\n\n\n"}
{"id": "1525449", "url": "https://cs.wikipedia.org/wiki?curid=1525449", "title": "Myths 004", "text": "Myths 004\n\nMyths 004 je extended play velšské písničkářky Cate Le Bon a amerického zpěváka Bradforda Coxe. Vydáno bylo 1. listopadu 2019 společností Mexican Summer. Album bylo oznámeno 24. září 2019, kdy byl zároveň vydán první singl s názvem „Secretary“. Album obsahuje celkem sedm písní. Ty byly nahrány již v dubnu 2018 v Marfě v Texasu. Kromě ústředního dua na albu hrají například Tim Presley, Stella Mozgawa a Stephen Black. Le Bon spolupracovala s Coxem i na dalším projektu, konkrétně produkovala album \"Why Hasn't Everything Already Disappeared?\" (2019) jeho kapely Deerhunter.\n\n"}
{"id": "1525450", "url": "https://cs.wikipedia.org/wiki?curid=1525450", "title": "Jiangxi Open 2019 – ženská dvouhra", "text": "Jiangxi Open 2019 – ženská dvouhra\n\nŽenská dvouhra Jiangxi Open 2019 probíhala v první polovině září 2019. Do singlové soutěže nančchangského tenisového turnaje hraného na tvrdém povrchu nastoupilo třicet dva hráček. Obhájkyní titulu byla čínská tenistka Wang Čchiang, která do turnaje nezasáhla.\n\nVítězkou se stala pátá nasazená, 24letá Švédka Rebecca Petersonová, jež ve finále zdolala 20letou kazašskou turnajovou čtyřku Jelenu Rybakinovou po hladkém dvousetovém průběhu 6–2 a 6–0. Na okruhu WTA Tour získala první singlový titul. Bodový zisk ji posunul ze 78. na 52. místo žebříčku, čímž vyrovnala osobní maximum. \n"}
{"id": "1525451", "url": "https://cs.wikipedia.org/wiki?curid=1525451", "title": "Hana Nesvadbová", "text": "Hana Nesvadbová\n\nHana Nesvadbová (* 5. března 1944) je bývalá československá sáňkařka.. \n\nNa IX. ZOH v Innsbrucku 1964 skončila v závodě jednotlivců na 9. místě.\n\n"}
{"id": "1525452", "url": "https://cs.wikipedia.org/wiki?curid=1525452", "title": "Eleuterio Mancho López", "text": "Eleuterio Mancho López\n\nEleuterio Mancho López, řeholním jménem Eleuterio Román (20. února 1898, Fuentes de Valdepero – 3. srpna 1936, Madrid), byl španělský římskokatolický řeholník Kongregace školských bratří a mučedník.\n\nNarodil se 3. srpna 1898 ve Fuentes de Valdepero. \n\nVstoupil do noviciátu Kongregace školských bratří v Bugedu a přijal jméno Eleuterio Román. Hned na začátku ukázal překvapivou energii k práci a studiu. Postupně působil na několika místech, a to na škole Panny Marie z Maravillas v Madridu (1921), v Puente de Vallecas v Madridu (1922) a na škole Největšího srdce v Madridu (1925). Poté měl na starost novice v Griñonu. Dále působil na škole v Santa Cruz de Mudela a roku 1933 se stal zástupcem ředitele v Puente de Vallecas.\n\nKdyž v červenci 1936 vypukla Španělská občanská válka, jeho řeholní kongregace byla předmětem prvních útoků revolucionářů.\n\nDne 3. srpna 1936 byl na ulici rozpoznán revolucionáři, kteří jej zajali a stejného dne zastřelili.\n\nPo roce 1990 byl v arcidiecézi Madrid zahájen jeho beatifikační proces spolu s dalšími 24 mučedníky Kongregace školských bratří a Řádu karmelitánů. Dne 19. prosince 2011 uznal papež Benedikt XVI. mučednictví této skupiny řeholníků. Blahořečeni byli 13. října 2013 ve skupině 522 mučedníků Španělské občanské války.\n\n"}
{"id": "1525453", "url": "https://cs.wikipedia.org/wiki?curid=1525453", "title": "Velký záhumenní rybník", "text": "Velký záhumenní rybník\n\nVelký Záhumenní rybník je velký rybník o rozloze asi 6,1 ha, zhruba obdélníkovitého tvaru, nalézající se na Jabkenickém potoce na severním obce Charvatce v okrese Mladá Boleslav. Je zakreslen již na mapovém listě č. 76 z I. vojenského mapování z let 1764–1783. V roce 2019 probíhala jeho revitalizace a odbahnění. Pod hrází rybníka se nalézají sádka.\nRybník je využíván pro chov ryb.\n"}
{"id": "1525454", "url": "https://cs.wikipedia.org/wiki?curid=1525454", "title": "Wiki (rapper)", "text": "Wiki (rapper)\n\nWiki, vlastním jménem Patrick Morales, (* 21. října 1993 New York) je americký rapper. Spolu s rappery Sporting Lifem a Hakem působil ve skupině Ratking, s níž v roce 2014 vydal album \"So It Goes\". Spolu s rappery Antwonem a Lil Ugly Manem působil v kapele Secret Circle. V říjnu 2011 vydal své první sólové extended play s názvem \"1993\". V prosinci 2015 vydal svůj první mixtape nazvaný \"Lil Me\". V srpnu 2017 vyšla jeho první dlouhohrající deska \"No Mountains in Manhattan\", na níž se podíleli například Ghostface Killah a Earl Sweatshirt.\n"}
{"id": "1525456", "url": "https://cs.wikipedia.org/wiki?curid=1525456", "title": "Wiki (rozcestník)", "text": "Wiki (rozcestník)\n\nWiki může být:\n\n"}
{"id": "1525458", "url": "https://cs.wikipedia.org/wiki?curid=1525458", "title": "Grand Prix Belgie 1967", "text": "Grand Prix Belgie 1967\n\nGrand Prix Belgie 1967 (oficiálně XIII Grote Prijs Van Belgie) se jela na okruhu Circuit de Spa-Francorchamps v Stavelotu v Belgii dne 18. června 1967. Závod byl čtvrtým v pořadí v sezóně 1967 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1525459", "url": "https://cs.wikipedia.org/wiki?curid=1525459", "title": "AD São Caetano", "text": "AD São Caetano\n\nAssociação Desportiva São Caetano, zkráceně AD São Caetano či São Caetano, je brazilský fotbalový klub sídlící ve městě São Caetano do Sul v aglomeraci São Paula. Hraje na stadionu Anacleto Campanella. Dresy jsou modré.\n\nKlub byl založen až v roce 1989. V roce 2000 tým hrál 2. brazilskou ligu, ze které ale první 3 týmy postoupily do boje o titul (spolu s 12 týmy z 1. ligy a 1 týmem ze 3. ligy). Postoupil do boje o titul a tam došel do finále. V roce 2001 už hrál 1. ligu a znovu došel do finále. V roce 2002 tým hrál finále Poháru osvoboditelů. V roce 2004 tým vyhrál titul mistra státu Sao Paulo.\n\nV roce 2004 dostal obránce Serginho infarkt v zápase s FC Sao Paulo. São Caetano bylo svazem tvrdě penalizováno, protože nechalo hráče hrát, i když o jeho zdravotním problému vědělo. V roce 2006 tým sestoupil z 1. brazilské ligy.\n\n\n\n"}
{"id": "1525460", "url": "https://cs.wikipedia.org/wiki?curid=1525460", "title": "Oldřiška Hátlová-Tylová", "text": "Oldřiška Hátlová-Tylová\n\nOldřiška Hátlová-Tylová, po emigraci a sňatku v Německu Ulrike Olina Nagenrauft, (* 25. prosince 1943) je bývalá československá sáňkařka.. Po roce 1968 emigrovala a jejím manželem se stal německý sáňkař Leonhard Nagenrauft. Je uváděná i jako Olina Hátlová-Tylová, Oldřiška Hátlová, Oldřiška Tylová, Olina Hátlová, Olina Tylová, Olina Hatlová.\n\nNa IX. ZOH v Innsbrucku 1964 skončila v závodě jednotlivců na 6. místě a na IX. ZOH v Grenoble 1968 skončila v závodě jednotlivců na 11. místě.\n\n"}
{"id": "1525466", "url": "https://cs.wikipedia.org/wiki?curid=1525466", "title": "Federální vláda Spojených států amerických", "text": "Federální vláda Spojených států amerických\n\nFederální vláda Spojených států amerických, anglicky: \"U.S. federal government\", je centrálním držitelem moci ve Spojených státech amerických. Podle americké ústavy má federální vláda tři větve – legislativní, výkonnou a soudní.\n\nLegislativní větev reprezentuje dvoukomorový Kongres, výkonnou moc prezident a moc soudní Nejvyšší soud. Jde o poněkud jiné pojetí moci než v evropské právní tradici. \n\nPojem federální vláda není identický s americkým ministerským kabinetem, který americká ústava neukotvuje (krom postu viceprezidenta), byť ho předpokládá, neboť XXV. dodatek Ústavy umožňuje viceprezidentovi s podporou „většiny ministrů“ prohlásit prezidenta nezpůsobilým výkonu funkce a navíc si ústava vynucuje souhlas jedné z komor Kongresu (Senátu) se jmenováním ministra. (Do roku 2019 však Senát odmítl jen devět nominantů prezidenta na ministra, ve 20. století se to stalo třikrát, naposledy roku 1989, kdy Senát odmítl potvrdit Johna Towera do funkce ministra obrany kvůli jeho opilství, promiskuitě a vztahy s výrobci zbraní). Naopak při odvolávání ministra není prezident limitován žádnou jinou mocí a v tomto smyslu je kabinet jen sborem poradců prezidenta Spojených států (což bylo potvrzeno rozhodnutím Nejvyššího soudu z roku 1926 v případu Myers vs. Spojené státy americké). Z nutnosti potvrzení Senátem je vyjmut viceprezident. \n\nPojem federální vláda je užíván především k odlišení centrální moci od vlád jednotlivých států federace. Americká ústava obsahuje ustanovení, že vlády těchto jednotlivých států drží veškerou moc, kterou ústava a dodatky výslovně nepřevádějí na moc federální. Všechny orgány federální vlády sídlí ve Washingtonu, který – aby byla zajištěna rovnost jednotlivých států federace – má charakter tzv. federálního distriktu (Kolumbijský okrsek), který na jedné straně vystupuje jako samostatný stát, na straně druhé nemá vlastní vládu. Washington je tak metonymií federální vlády. \n\nJednotlivé větve federální vlády jsou vzájemně omezeny systémem „brzd a protivah“. Například prezident jmenuje soudce Nejvyššího soudu, ale jeho kandidáti musí být schváleni Kongresem.\n"}
{"id": "1525469", "url": "https://cs.wikipedia.org/wiki?curid=1525469", "title": "Francisco Marco Alemán", "text": "Francisco Marco Alemán\n\nFrancisco Marco Alemán, řeholním jménem Alberto María (23. května 1894, Caudete – 18. listopadu 1936, Paracuellos de Jarama), byl španělský římskokatolický kněz, řeholník Řádu karmelitánů a mučedník.\n\nNarodil se 23. května 1894 v Caudete. Vyrůstal v křesťanské rodině. \n\nVstoupil do Řádu karmelitánů, kde přijal jméno Alberto María. Poté byl vysvěcen na kněze. \n\nKdyž v červenci roku 1936 vypukla španělská občanská válka, představený kláštera v Ayale (Madrid) varoval své spolubratry před nebezpečím a bratři přestali nosit hábit a skrývali se u rodin a přátel. \n\nOtec Alberto slavil tajné mše svaté, avšak brzy byl revolucionáři odhalen a uvězněn. Byl vyslýchán v Fomentu. Věznitelé jej nutili vzdát se kněžství výměnou za svobodu, avšak on odmítl. Poté byl vězněn ve vězení Porlier. Ve vězení se mu zhoršil zdravotní stav a 18. listopadu 1936 mu bylo řečeno že jej čeká \"noční převoz\", což znamenalo rozsudek smrti. Téhož dne byl zastřelen.\n\nDne 18. srpna 1936 bylo u hřbitova Carabanchel Bajo zavražděno 8 mladých chlapců, členů Řádu karmelitánů. Tito bratři cestovali do Kastilie a milicionáři je na cestě zatkli. Byli ubytování v domě Paseo de las Delicias, kde se cítili v bezpečí. Avšak 18. srpna je odvedli na hřbitov a všechny zastřelili.\n\nTito řeholníci jsou uvedeni ve skupině blahořečených s otcem Albertem;\n\nPo roce 1990 byl v arcidiecézi Madrid zahájen jeho beatifikační proces spolu s dalšími 24 mučedníky Kongregace školských bratří a Řádu karmelitánů. Dne 19. prosince 2011 uznal papež Benedikt XVI. mučednictví této skupiny řeholníků. Blahořečeni byli 13. října 2013 ve skupině 522 mučedníků španělské občanské války.\n\n"}
{"id": "1525470", "url": "https://cs.wikipedia.org/wiki?curid=1525470", "title": "Dům Rosenbaum na Peruci", "text": "Dům Rosenbaum na Peruci\n\nDům Rosenbaum v Peruci (dříve se nachází u Boženiny studánky v městysi Peruc v okrese Louny. Před domem perucké židovské rodiny Rosenbaum jsou umístěny 3 památné kameny zmizelých připomínající odkaz zavražděných peruckých občanů během holocaustu: Heleny, Pavla a Ivo Rosenbauma. Ke slavnostnímu položení kamenů došlo 7. června 2015.\n\nPřeživší Kamila Rosenbaumová byla členkou Osvobozeného divadla a choreografkou dětské opery Brundibár. Z Peruce celá rodina Rosenbaumových odjela 19. 2. 1942 vlakem do Kladna, kde byli ubytováni v místní sokolovně. Tři dny zde leželi na zemi a dostali transportní čísla.44. Odtud byli deportovaní do Terezína transportem Y 22. února 1942, čísla 85,86,87,88. Kamila byla vychovatelkou v koncentračním táboře Terezín v dívčím domě (Mädchenheimu) L 410. Vedla zde také taneční skupinu, ve které bylo asi 30 žen a jeden muž, Boby Kunz a vyučovala tanci. Při vytváření dětských představení a kabaretů (Brundibár, Broučci) Kamila Rosenbaumová spolupracovala s řadou výtvarníků a umělců a především s Friedl Dicker Brandeis. Se synem Ivem a dcerou Evou byla Kamila Rosenbaumová deportována do Osvětimi transportem Et 23.10. 1944. Vzhledem k nízkému věku zemřeli Ivo i Eva patrně nedlouho po příjezdu do Osvětimi v plynové komoře. Ivovi bylo 10 let a Evě 13 let. Následně byla Kamila Rosenbaumová vybrána, spolu s 200 mladými ženami, do Oederanu, pobočného tábora Flossenbürgu. Po válce se vrátila do Peruce a následně se přestěhovala do Prahy.\n\nKamila se po válce vrátila k tančení. Změnila si jméno na umělecké Ronová. Poté, co se na jaře roku 1945 zapojila do divadelního tábora, byla jí nabídnuta práce choreografky v novém „Divadle mladých pionýrů“ (po roce 1953 – Divadlo Jiřího Wolkera). Podílela se zde na představení „Jak květinky přezimovaly“ (1946). V roce 1954 Kamila opustila divadlo a začala pracovat v kanceláři. Od podzimu roku 1955 vyučovala gymnastiku a tanec v místní škole v Karlíně. Její úsilí se školáky vyvrcholilo několika veřejnými představeními. Jedním z nich byli provedeni Karafiátovi „Broučci“ a později „Z národů ač jsme různých“. Během roku 1960 Kamila pracovala v Osvětové besedě. Pomáhala organizovat a dohlížet na mládežnické taneční hodiny. Později pracovala na částečný úvazek jako turistická průvodkyně. Zemřela 26. července 1988 v Praze na rakovinu v 80 letech.\n\nPřed domem židovské rodiny Rosenbaum se nachází 3. kameny zmizelých věnované zavražděným v rámci holocaustu: Ivo Rosenbaum 15.X.1934 - 23.X.1944, Pavel Rosenbaum 27.VIII.1902 - 28.IX.1944, Helena Rosenbaum 23.X.1875 - 09.V.1943. Jména zesnulých jsou uvedena na památníku obětem holocaustu z Peruce IN Memoriam, který se nachází na Židovském hřbitovu u Hřivčic\n\nO obnovu bývalého židovského hřbitova usiluje Spolek na obnovu židovských památek ve spolupráci s občanem Izraele. Plánuje se zde vybudování interaktivního centra pro turisty, které bude mít za cíl připomínat nejen oběti holocaustu, ale i pomoc Československa při vzniku státu Izrael.\n\n"}
{"id": "1525472", "url": "https://cs.wikipedia.org/wiki?curid=1525472", "title": "Tim Presley", "text": "Tim Presley\n\nTim Presley, známý též jako Timmy Stardust, je americký zpěvák a kytarista. Začínal koncem devadesátých let v hardcoreové kapele The Nerve Agents. V letech 2004 až 2010 byl frontmanem skupiny Darker My Love, se kterou vydal tři dlouhohrající desky. Později začal vystupovat sólově pod hlavičkou projektu White Fence. Pod tímto jménem později vydal několik dalších alb. Rovněž vydal dvě alba ve spolupráci s písničkářem Ty Segallem. V roce 2016 vydal pod svým jménem album \"The Wink\", které produkovala velšská hudebnice Cate Le Bon. S tou Presley spolupracoval i na projektu Drinks, pod jehož hlavičkou vyšla v letech 2015 a 2018 dvě studiová alba.\n\n\n"}
{"id": "1525475", "url": "https://cs.wikipedia.org/wiki?curid=1525475", "title": "Ivan Iščenko", "text": "Ivan Iščenko\n\nIvan Ivanovyč Iščenko (* 15. května 1980 Mykolajiv) je bývalý ukrajinský zápasník–volnostylař.\n\nPřipravoval se v rodném Mykolajivu pod vedením Julaje Tupejeva. Jako nadějný juniorský reprezentant však v roce 2002 doplatil na změnu váhového limitu jeho kategorie ze 130 kg na 120 kg. Do roku 2005, kdy ukončil vysokoškolská studia v Mykolajivu se na mezinárodní scéně ukazoval sporadicky. \n\nV roce 2006 vybojoval pozici ukrajinské reprezentační jedničky ve váze do 120 kg, ale v závěru sezony se zranil a po operaci vynechal celý rok 2007. V roce 2008 však porazil na ukrajinském mistrovství v Oděse Vadima Tasojeva a získal nominaci na olympijské hry v Pekingu. Do Pekingu formu optimálně nevyladil a prohrál v úvodním kole s Turkem Aydınem Polatçım ve třech setech v poměru 1:2. Sportovní kariéru ukončil po nevydařené kvalifikaci na olympijské hry v Londýně.\n\n"}
{"id": "1525476", "url": "https://cs.wikipedia.org/wiki?curid=1525476", "title": "Ozjorská vodní elektrárna", "text": "Ozjorská vodní elektrárna\n\nOzjorská vodní elektrárna (rusky \"Озёрская ГЭС\") je vodní dílo na řece Angrapa ve městě Ozjorsk v Kaliningradské oblasti v Rusku. Vzhledem k zeměpisnému umístění sehrála významnou roli v historii vodní energetiky Německa, Polska a Ruska. \n\nDůvodem výstavby elektrárny byl pohon zařízení mlýna, který byl ve své době největším podnikem ve východopruském městě Darkehmen. Část energie byla použita i pro elektrické osvětlení města, čímž elektrárna i město získaly prvenství v Německu. \n\nPrůměrný průtok řeky Angrapa je kolem 14 m³/s a pro výkon v řádu stovek koňských sil bylo nutno vystavět dílo, vytvářející spád přes čtyři metry. Elektrárna byla vybavena dvěma přetlakovými  turbínami a dynama poskytovala výkon přes 200 kilowattů. I výkonem patřila ve své době mezi nejvýkonnější vodní elektrárny v Evropě.\n\nV historii byl její provoz několikrát přerušen v důsledku bojových operací první i druhé světové války. Od roku 2000 pracují v elektrárně dvě Kaplanovy turbíny o celkovém výkonu 500 kW. Ročně v průměru poskytuje 1,7 milionu kWh, což je pouhých 0,05 procent spotřeby v Kaliningradské oblasti. \n\nPrvní stejnosměrný proud elektrárna dodala v roce 1880. Mezi 23. srpnem a 23.září bylo město obsazeno ruskou armádou a elektrárna se tak na měsíc stala nejstarší elektrárnou v Rusku. Po ústupu ruských vojsk došlo v roce 1915 k ruské ofenzivě, která se zastavila nedaleko města, které bylo z 90% zničeno. Vážně byla poškozena i elektrárna. \n\nMezi světovými válkami bylo město Darkehmen součástí Německé říše, od roku 1938 do roku 1946 neslo název Angerapp. 23. ledna 1945 bylo město dobyto Rudou armádou a od roku 1946 nese název Ozjorsk. \n\nOd srpna do prosince 1945 bylo sídlo součástí Polska a elektrárna se tak stala nejstarší vodní elektrárnou v Polsku. Od roku 1946 do současnosti (2019) je součástí Ruska.\n\nVodní elektrárna byla postavena na německém území pomocí německé technologie a německého kapitálu. Jako k takové k ní přistupuje i ruská odborná veřejnost. Ve zmínkách o historii vodní energetiky v Rusku se sice o ní vyskytuje zmínka jako o nejstarší vodní elektrárně na současném ruském území, za nejstarší ruskou elektrárnu na území Ruska je však považována vodní elektrárna na řece Nygri ve Východní Sibiři.\n\nOd rekonstrukce v roce 2000 elektrárna dodává energii do jednotného energetického systému. Od téhož roku jsou prostory mlýna využívány pobočkou české společnosti na výrobu zapalovacích svíček Brisk Tábor. \n\n\n"}
{"id": "1525477", "url": "https://cs.wikipedia.org/wiki?curid=1525477", "title": "Uakum", "text": "Uakum\n\nUakum nebo Okumi ( Уақәым, ოქუმი - Okumi, megrelsky ოქუმ – Okum) je vesnice v Abcházii v okrese Tkvarčeli. Leží přibližně 34 km jihovýchodně od okresního města Tkvarčeli. Obec sousedí na západě s Carčou, na severu se Čchvartalem, které odděluje od sebe řeka Čchortoli, na jihovýchodě s Gumryšem, na jihu s Galchučem, které od obce odděluje řeka Okum, a na jihozápadě s Machurem. Na východ od obce se nachází těžko prostupný terén hřbetu Rečšcha.\n\nOficiálním názvem obce je Vesnický okrsek Uakum \"(rusky Окумская сельская администрация, abchazsky Уақәым ақыҭа ахадара)\". Za časů Sovětského svazu se okrsek jmenoval Okumský selsovět \"(Окумский сельсовет)\".\n\nSoučástí Uakumi jsou následující části:\n\n\nPoté, co se Mingrelie spolu se zbytkem Gruzie začlenila v roce 1810 do Ruského impéria, stala se Okum administrativním centrem regionu Samurzakan. Tento stav trval až do začátku 20. století, kdy vedení Kutaiské gubernie rozhodlo o přesunu správy do Gali, kterým na rozdíl od Okumi procházela hlavní silnice.\n\nObec navštívila na konci 19. století italská spisovatelka a cestovatelka Carla Serenová a popsala ji následovně: \"„Je radost pohledět na vesnici Okum nad řekou, která má stejný název a je administrativním centrem celého regionu. V květnu 1876 zde žilo na tři tisíce živých duší, z nichž většina patřila buď ke knížatům nebo ke šlechtě, a ti vlastnili vynikající půdu, avšak k jejich vlastní škodě nevědí, jak ji správně využít. Kukuřice a někde trochu té pšenice - opakuji, toto jsou jediné produkty z této skvěle zvlhčené půdy, která při vhodné péči může dát četné bohatství. Majetkem místních rolníků je skot. Při pohledu na jejich pasoucí se stáda si vybavím biblické pastýře, od kterých se příliš neliší. Kozy a ovce neustále hlídají, zatímco koně, krávy a buvoly nechávají potulovat se volně, které se tudíž stávají častými oběťmi krádeží... V Okumi je také nádherný kostel, v kterém slouží dva duchovní, jeden ruský a jeden gruzínský. Druhý jmenovaný řídí všechny kostely Samurzakanu, jejichž zřizovateli, stejně jako všech škol, je společenství sídlící v Tbilisi. V obci se také nachází trh, kde většina prodejců jsou Megrelci. Samurzakanci se zde vůbec nezabývají řemesly. Místní pekař i zámečník jsou Řekové. Okum je uměleckým dílem Ruska. Zdejší knížata z rodu Šervašidze sídlí v Nabakevi na břehu řeky Ingur, mezi Ocarce a ústím řeky.“\"\n\nV roce 1851 zde byla postavena první škola v celé Abcházii, kam chodily studovat děti z celého Samurzakanu a přilehlých abchazských regionů. Carla Serenová ji popsala takto: \"„Toho času studovalo v okumské škole 76 žáků. Internát, přistavěný na náklady obyvatel z okolí, byl navržen pro čtyřicet lidí. Osnovy okumské školy, která byla postavena před třiceti lety a je perfektně vedena, jsou rozmanité, jak jen to v této odlehlé vsi daleko od center jde: čtení, psaní, aritmetika, základy geometrie, kreslení, zeměpis, církevní historie, diktáty, psaní na biblická témata. Tyto různé předměty vyučují dva učitelé v ruském jazyce. Jeden z nich je Samurzakanec, který byl vzděláván v Tbilisi a v Rusku. Gruzínský kněz vyučuje náboženství a zákony Boží v gruzínském jazyce.“\"\n\nS koncem 19. století byl celý Samurzakan rozdělen na dvě jazykové zóny, abchazskou a megrelskou, kdy abcházština přetrvala v kopcích nad nížinou, kterou obsadili Megrelové. Okum patřil do úzké zóny, kde byly tyto dva jazyky smíseny. V roce 1926 ale uvedlo jako svůj rodný jazyk abcházštinu pouhých 5,4 % obyvatel obce, přestože tento jazyk ovládalo daleko větší počet a to přinášelo nemalé problémy. Ve 30. letech to o Okumi zmiňoval abchazský bolševik Efrém Ešba ve svém článku \"„О Ткварчелах, колхозах и бандитах“ (O Tkvarčelcích, kolchozech i banditech)\": \"„Instruktor, který neumí ani abcházsky ani megrelsky, si u mě stěžoval, že je v Okumi pro něj obtížné vysvětlit kolektivizovaným rolníkům, proč musí zůstat 50 % sklizně nerozděleno až do ledna. Musím přiznat, že ani mně to nebylo jasné, ale jedna věc jasná je: V současné době nemůžete do té vesnice posílat instruktora, který se nedorozumí se zdejším rolníkem, bez tlumočníka.“\" Ešba tedy doporučil převést obec Okum kvůli užívání abcházštiny do okresu Očamčyra, avšak ta nakonec zůstala v okrese Gali. Zdejší abchazská populace byla rychle gruzifikována a abcházštinu brzy poté užívala pouze nejstarší generace obyvatel.\n\nBěhem války v Abcházii v letech 1992-1993 byla obec ovládána gruzínskými vládními jednotkami. Na konci této války naprostá většina obyvatel Okumi uprchla z Abcházie, ale značná část uprchlíků se již v roce 1994 vrátila. Přesto Okum v porovnání se stavem před válkou značně upadla.\n\nV roce 1994 byla Okum, přejmenována na Uakum, převedena po správní reformě do nově vzniklého okresu Tkvarčeli. Dle Moskevských dohod z roku 1994 o klidu zbraní а o rozdělení bojujících stran byla Uakum začleněna do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla Ruskem uznána nezávislost Abcházie.\n\nDle nejnovějšího sčítání lidu z roku 2011 je počet obyvatel této obce 2239 a jejich složení následovné:\n\n\nPřed válkou v Abcházii žilo v obci bez přičleněných vesniček 1027 obyvatel, v celém Okumském selsovětu 3514 obyvatel.\n\n"}
{"id": "1525481", "url": "https://cs.wikipedia.org/wiki?curid=1525481", "title": "Batthyányové", "text": "Batthyányové\n\nBatthyányové (maďarsky \"Batthyány család\" []) je jméno starého a široce rozvěteného uherského šlechtického rodu, který patřil mezi nejvýznamnější rody v Habsburské monarchii a Rakousku-Uhersku. Z tohoto rodu pocházela řada mocných magnátů, hrabat a knížat.\n\nBatthyányové patří mezi uherské starošlechtické rody. Historikové spatřují původ rodu v původní dynastii \"Eorsů\" (též \"Örs\" nebo \"Urs\"), kteří jsou poprvé zmiňováni roku 970 se sídlem na severním břehu Blatenského jezera. V každém případě za prvního jednoznačného člena rodu Batthyányů je možné považovat Mikuláše z Kővágóörse (\"Miklós de Kővágóörs\", 1341–1376), jenž se oženil s jistou Kateřinou Batthyányovou. Jeho syn \"Jiří z Kővágóörse\" byl roku 1370 purkrabím v Ostřihomi a za jeho zásluhy v bojích proti Turkům jej v roce 1398 král Zikmund odměnil panstvím Battyán s tržím městečkem Polgárdi ve Fejérské župě. V roce 1481 byl Batthyányům obnoven rodový erb.\nFrantiškem I. a Baltazarem II. začala nová kapitola dějin rodu. 30. června 1524 získali od krále Ludvíka II. hrad a panství Güssing (maďarsky \"Nemetújvár\"), který je od té doby rodovým sídlem v Hradsku, podle něhož se pojmenovala jedna z linií rodu \"Batthyány Nemetújvári\". František II. Batthyány (1577–1625) byl roku 1603 povýšen do hraběcího stavu. Jiná linie rodu se později jmenovala \"Batthyány-Strattmann\" a byla povýšena do knížecího stavu, další zůstala hraběcí.\n\nV roce 1570 učinil Baltazar Batthyány z rodového sídla v Güssingu centrum rakouských evangelíků. Jeho následník Adam Batthyány přestoupil zpět ke katolictví a založil v Güssingu františkánský klášter. Roku 1628 byla maďarské baronské linii udělen uherský hraběcí titul a rod postupně získával další inkoláty: Dolní Rakousy (1645), Morava (1721) a v roce 1734 Horní Rakousy. V roce 1763 byl rod v osobě Karla Josefa Batthyányho povýšen do knížecího stavu v Čechách a o rok později také na říšského knížete s titulem \"vysoce urozený\".\n\nV roce 1700 Batthyányové získali dědičný titul \"Banus chorvatský a slavonský\". V roce 1755 získali fideikomis a po sňatku jednoho z Batthyányů s dědičkou posledního hraběte Strattmanna nosili alianční jméno Batthyány-Strattmann.\n\nV Korutanech byli Batthyányové povýšeni do panského stavu v roce 1804. Ludvík Batthyány byl maďarským ministerským předsedou v době revoluce v Uhersku v roce 1848 a za své skutky byl v roce 1849 v Pešti popraven.\n\nPo roce 1945 byl Batthyányům zkonfiskován veškerý majetek v tehdejších zemích Východního bloku, významná panství však rod stále drží v rakouském Hradsku (Burgenlandsko).\n\nRodová hrobka Batthyányů se nachází v kostele Navštívení Panny Marie františkánského kláštera v Güssingu. Hrobku nechali zřídit manželé Aurora a Adam Batthyányovi. Kromě nich je zde pochováno více než 100 členů rodu. Hrobka v Güssingu je po císařské hrobce ve Vídni druhá největší rodová hrobka v Rakousku. Uvnitř se nachází bohatě zdobený sarkofág Karla Batthyányho, který je dílem sochaře Balthasara Ferdinanda Molla.\n\n\n\n"}
{"id": "1525486", "url": "https://cs.wikipedia.org/wiki?curid=1525486", "title": "Japan Women's Open 2019 – ženská dvouhra", "text": "Japan Women's Open 2019 – ženská dvouhra\n\nŽenská dvouhra Japan Women's Open 2019 probíhala v první polovině září 2019. Do singlové soutěže hirošimského tenisového turnaje hraného na tvrdém povrchu nastoupilo třicet dva hráček. Obhájkyní titulu byla tchajwanská tenistka Sie Su-wej, kterou ve čtvrtfinále vyřadila Hibinová.\n\nVítězkou se stala 24letá Japonka Nao Hibinová, jež ve finále zdolala 28letou krajanku Misaki Doiovou po dvousetovém průběhu 6–3 a 6–2. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour. Na žebříčku Hibinové patřila až 146. příčka a naposledy předtím zvítězila v zápase dvouhry WTA 1. dubna 2019. Obě finalistky spolu v Hirošimě také vyhrály deblovou soutěž. Jednalo se o první ryze japonské finále od roku 1997, kdy se v Jakartě o titul utkaly Naoko Sawamacuová s Jukou Jošidovou. \n"}
{"id": "1525487", "url": "https://cs.wikipedia.org/wiki?curid=1525487", "title": "Hermits on Holiday", "text": "Hermits on Holiday\n\nHermits on Holiday je první studiové album hudebního projektu Drinks, který tvoří velšská písničkářka Cate Le Bon a Američan Tim Presley. Vydáno bylo v srpnu 2015 společností Heavenly Recordings, a to jak na CD, tak i na gramofonové desce. Nahráno bylo ve studiu Comp-ny v Los Angeles v roce 2014. Album mixoval Samur Khouja. Z alba vyšly dva singly, oba na 7\" desce – „Hermits on Holiday / Eighteen Teenage Revenge Pair“ a „Laying Down Rock / I Could Loot You“.\n\n\n"}
{"id": "1525492", "url": "https://cs.wikipedia.org/wiki?curid=1525492", "title": "Mys Enniberg", "text": "Mys Enniberg\n\nEnniberg je mys na severu ostrova Viðoy, který je nejsevernějším bodem Faerských ostrovů. Nejbližším sídlem je Viðareiði.\n\nSvislá skalní stěna na Ennibergu dosahuje výšky 754 metrů nad mořskou hladinou. Je tak druhým největším pobřežním útesem v Evropě po Hornelenu na norském ostrově Bremangerlandet, který je však povlovnější. \n\nMys je oblíbeným cílem turistů a pořádají se na něj výlety pěšky i lodí, přístup však komplikuje vítr a častá mlha. Je zde možné pozorovat rozsáhlou kolonii papuchalka severního. V roce 2018 zlezli útes jako první James Pearson, Cedar Wright a Júdži Hirajama.\n"}
{"id": "1525494", "url": "https://cs.wikipedia.org/wiki?curid=1525494", "title": "Bronx Open 2019 – ženská dvouhra", "text": "Bronx Open 2019 – ženská dvouhra\n\nŽenská dvouhra Bronx Open 2019 probíhala ve druhé polovině srpna 2019. Do singlové soutěže newyorského tenisového turnaje hraného na tvrdém povrchu v Bronxu nastoupilo dvacet osm hráček. Jednalo se o premiérový ročník turnaje.\n\nVítězkou se stala polská kvalifikantka Magda Linetteová, jež ve finále zdolala padesátou osmou hráčku žebříčku Camilu Giorgiovou z Itálie po třísetovém průběhu 5–7, 7–5 a 6–4. Polská světová osmdesátka tak na okruhu WTA Tour vybojovala první kariérní titul. Giorgiová se ocitla na prahu vyřazení již v semifinále, kdy odvrátila čtyři mečboly Čchiang Wangové. \n\nČtyři nejvýše nasazené hráčky obdržely volný los do druhého kola.\n"}
{"id": "1525499", "url": "https://cs.wikipedia.org/wiki?curid=1525499", "title": "Kabinet Spojených států amerických", "text": "Kabinet Spojených států amerických\n\nKabinet Spojených států amerických \"Cabinet of the United States\", česky: vláda Spojených států amerických, je součást výkonné větve Federální vlády Spojených států amerických. Kromě postu viceprezidenta není kabinet ukotven Ústavou Spojených států amerických, nicméně ta ho předpokládá, neboť její 2. článek říká, že si prezident pořizuje poradní sbor, XXV. dodatek Ústavy pak umožňuje viceprezidentovi s podporou „většiny členů vlády“ prohlásit prezidenta nezpůsobilým výkonu funkce a navíc si ústava vynucuje souhlas jedné z komor Kongresu (Senátu) se jmenováním člena vlády (nikoli viceprezidenta). \n\nV celé historii Spojených států amerických však Senát odmítl jen devět nominantů prezidenta na ministra, ve 20. století se to stalo třikrát, naposledy roku 1989, kdy Senát odmítl potvrdit Johna Towera do funkce ministra obrany kvůli jeho opilství, promiskuitě a vztahy s výrobci zbraní. Senát schvaluje ministra prostou většinou. Naopak při odvolávání ministra není prezident limitován žádnou jinou mocí a v tomto smyslu je kabinet stále jen sborem poradců (což bylo potvrzeno rozhodnutím Nejvyššího soudu z roku 1926 v případu Myers vesus Spojené státy americké). Ministr může být rovněž odvolán na základě žaloby Sněmovny reprezentantů a následného „soudu“ Senátu, a to za „zradu, úplatkářství nebo jiné vážné zločiny“ (2. článek Ústavy). Prezident může také jmenovat za členy kabinetu své poradce z Výkonné kanceláře prezidenta a vedoucí federálních agentur, i když jim to nepropůjčuje žádné další pravomoci, krom možnosti účastnit se schůzí vlády. \n\nJednotliví členové vlády, kromě prezidenta, viceprezidenta a uvedených poradců, vedou tzv. departmenty (\"United States federal executive departments\"), do češtiny obvykle překládaný jako ministerstva (byť tento pojem by měl být spíše vyhrazen pro parlamentní a poloprezidentské politické systémy). Prezident má podle 2. článku ústavy právo vyžádat si osobní schválení každého ministrova rozhodnutí, ministr sám však o souhlas prezidenta žádat nemusí. \n\nÚstava nestanoví, kolik má být departmentů a jaké mají být jejich pravomoci. Prvním prezidentem, který si poradní sbor zformoval do systému departmentů, byl George Washington. Jeho vláda měla jen čtyři členy: ministr zahraničí Thomas Jefferson, ministr financí Alexander Hamilton, ministr války Henry Knox a generální prokurátor Edmund Randolph. Viceprezident John Adams nebyl členem Washingtonova kabinetu, protože post viceprezidenta byl v počátcích Spojených států amerických (a ještě v 19. století) vnímán jako legislativní, původně viceprezident předsedal Senátu a pojem viceprezident znamenal hlavně to, že jde o nástupce prezidenta v případě, že by prezident zemřel, nebo nemohl vykonávat svou funkci. Až ve 20. století začali být viceprezidenti zařazováni do vládních kabinetů (zhruba na pozici místopředsedy vlády, jak se obvykle nazývá v evropských parlamentních systémech). Formálně (jakožto virilista) však je dodnes viceprezident předsedou Senátu, byť fakticky ho neřídí. V minulosti existovaly pokusy postavení ministrů vůči prezidentovi posílit po vzoru parlamentních systémů. Hlavní tažení vedl v polovině 19. století ministr zahraničí William H. Seward, avšak prezident Abraham Lincoln tyto snahy rázně utnul. Zastáncem parlamentního modelu, před svým vstupem do politiky, byl i právník Woodrow Wilson, avšak jakmile se sám stal prezidentem, své postavení na úkor ministrů nijak neoslabil. Prezident Ronald Reagan zavedl systém sedmi vládních rad, které přezkoumávají vládní rozhodnutí, který je užíván dodnes. Kabinet USA zasedá v Bílém domě ve Washingtonu, v tzv. \"Cabinet Room\".\n\n"}
{"id": "1525503", "url": "https://cs.wikipedia.org/wiki?curid=1525503", "title": "Silicon Valley Classic 2019 – ženská dvouhra", "text": "Silicon Valley Classic 2019 – ženská dvouhra\n\nŽenská dvouhra Silicon Valley Classic 2019 probíhala na přelomu července a srpna 2019. Do singlové soutěže tenisového turnaje v San José hraného na tvrdém povrchu nastoupilo dvacet osm hráček. Obhájkyní titulu byla rumunská tenistka Mihaela Buzărnescuová, kterou v úvodním kole vyřadila Ruska Darja Kasatkinová.\n\nVítězkou se stala 25letá Číňanka Čeng Saj-saj, jež ve finále zdolala 21letou běloruskou turnajovou dvojku a desátou hráčku žebříčku Arynu Sabalenkovou po dvousetovém průběhu 6–3 a 7–6. Popáté v kariéře tak porazila členku elitní světové desítky. Na okruhu WTA Tour vybojovala premiérový singlový titul. Bodový zisk ji vrátil na osobní kariérní maximum, když se posunula z 55. na 38. místo žebříčku. \n\nČtyři nejvýše nasazené hráčky obdržely volný los do druhého kola.\n"}
{"id": "1525506", "url": "https://cs.wikipedia.org/wiki?curid=1525506", "title": "Stan (Tyrannosaurus)", "text": "Stan (Tyrannosaurus)\n\nStan je neformální označení pro dobře zachovalý kosterní exemplář velkého teropodního dinosaura druhu \"Tyrannosaurus rex\". V současnosti patří k nejznámějším a nejkompletnějším fosilním exemplářům tohoto populárního dravého dinosaura, ačkoliv není ani největší, ani nejkompletněji zachovaný ze všech téměř šedesáti známých jedinců.\n\nDalšími známými exempláři tohoto druhu je například \"Sue\" z Jižní Dakoty (umístěný ve Fieldově muzeu v Chicagu) nebo Trix z Montany (umístěný v holanském Leidenu). Zatímco \"Sue\" je s hmotností až kolem 9000 kg jeden z největších exemplářů (spolu s jedincem zvaným \"Scotty\" z kanadské provincie Saskatchewan), \"Trix\" je nejspíš nejstarším jedincem s odhadovaným věkem přes 30 let.\n\nFosilie \"Stana\" byly objeveny v roce 1987 nedaleko městečka Buffalo v Jižní Dakotě. Fosilie byly zachovány v sedimentech geologického souvrství Hell Creek a v roce 1992 byly vykopány pod vedením komerčního paleontologa Petera Larsona. Objevitelem fosilie byl amatérský paleontolog Steve Sacrison, který se původně domníval, že objevil fosilie rohatého dinosaura triceratopse. Exemplář dostal katalogové označení \"BHI 3033\" a byl původně umístěn v instituci Black Hills Institute of Geological Research. Dnes je více než šedesát replik kostry \"Stana\" umístěno v muzeích po celém světě.\n\n\"Stan\" byl dospělý exemplář tyranosaura, podle Larsona se nejspíš jednalo o samce (na základě proporcí pánevních kostí). Jeho délka činila přes 12 metrů, výška v nejvyšším bodě hřbetu přes 3,5 metru a hmotnost dosahovala dle různých odhadů asi 6 až 8 tun. Objeveno bylo celkem 199 z 350 kostí, což činí ze Stana jednoho z nejlépe zachovaných exemplářů druhu \"Tyrannosaurus rex\". Ještě kompletnější je nicméně větší exemplář \"Sue\", objevený v roce 1990.\n\n"}
{"id": "1525509", "url": "https://cs.wikipedia.org/wiki?curid=1525509", "title": "Fluorid platiničný", "text": "Fluorid platiničný\n\nFluorid platiničný je chemická sloučenina se vzorcem PtF. Poprvé byl připraven fluorací chloridu platnatého při teplotě nad 350 °C, při kontaktu s vodou hydrolyzuje.\n\nJeho struktura se skládá z tetramerních útvarů, které jsou velmi podobné fluoridu rutheničnému. V těchto tetramerech má každý atom platiny oktaedrickou konfiguraci, oktaedry jsou propojeny přes vrcholy.\n"}
{"id": "1525518", "url": "https://cs.wikipedia.org/wiki?curid=1525518", "title": "Queenie Newallová", "text": "Queenie Newallová\n\nQueenie Newallová, vlastním jménem Sybil Fenton Newallová (17. října 1854 Hare Hill – 24. června 1929 Cheltenham) byla britská lukostřelkyně, olympijská vítězka z roku 1908.\n\nByla nejstarší z deseti dětí. Pocházela ze starého šlechtického rodu, otec Henry Newall byl obchodník a dědeček John Fenton zasedal v britském parlamentu. V roce 1905 vstoupila do lukostřeleckého klubu Cheltenham Archers a v roce 1907 získala první soutěžní vítězství. V roce 1908 vyhrála na londýnské olympiádě jedinou ženskou disciplínu \"Double National round\", které se zúčastnilo 26 závodnic (všechny z pořadatelské země), chyběla však favorizovaná Alice Leghová. Dvoudenní soutěž byla poznamenána nepřízní počasí, Newallová v ní získala 688 bodů a porazila o 46 bodů druhou v pořadí Lottie Dodovou, pětinásobnou wimbledonskou vítězku v tenise. Newallová měla v den vyhlášení výsledků 53 let a 275 dní a je tak nejstarší ženou v historii, která získala zlatou olympijskou medaili (absolutní rekord drží švédský střelec Oscar Swahn, který vyhrál olympiádu jako čtyřiašedesátiletý). \n\nV letech 1911, 1912 a 1914 získala Newallová titul britské mistryně v lukostřelbě. Poslední závod absolvovala v roce 1928, rok před svou smrtí.\n\nOd roku 1908 byla britská lukostřelba bez olympijské medaile až do roku 2004, kdy obsadila Alison Williamsonová třetí místo v soutěži jednotlivkyň.\n"}
{"id": "1525520", "url": "https://cs.wikipedia.org/wiki?curid=1525520", "title": "Don Mirakl", "text": "Don Mirakl\n\nDon Mirakl, vlastním jménem Ondřej Mikl (* 16. ledna 1988, Brno), je český středoškolský pedagog, výtvarník, grafik a hudebník.\n\nPo Základní škole ve Bzenci a Obchodní akademii (Informatika v ekonomice) ve Veselí nad Moravou, vystudoval Učitelství pro střední školy (Jaroslav Střítecký, Jozef Cseres) \n\na Obecnou teorii, dějiny umění a kultury (Petr Osolsobě, Rostislav Niederle) na Filozofické fakultě Masarykovy univerzity. \n\nVe výtvarném umění se věnuje především experimentálním metodám (automatická kresba, akční malba, digitální umění). Hlavním tématem jeho práce je portrét \n\na cyklus mystických vizí s názvem Dítě věčnosti. Je zastoupen ve veřejných sbírkách, např. European Art Museum, Frederiksværk: GAL, Dánsko \n\n(zakladatel a kurátor Leif Nielsen), OSTEN Museum of drawing, Skopje, Makedonie (ředitel Mice Jankulovski), Loucký klášter, obrazová galerie, Znojmo \n\na soukromých sbírkách v České republice a Evropě. Podnikl samostatné výstavy v České republice (Brno, Veselí nad Moravou) \n\na několik skupinových výstav (Dánsko, Francie, Itálie, Makedonie, Praha, Rakousko, Ukrajina, USA). \n\nJe autorem 200 grafik a portrétů. 10 jeho portrétů bylo publikováno v knize 36 Artists To Follow (autor a editor Petru Russu). \n\nO nová média se zajímá také v hudbě. Hraje na klavír a kytaru. Komponuje psychedelickou a experimentální hudbu v projektech Uchožrout a Lunapark. \n\nPoložil hudební základ písně Kněží Hora (kapela Rytíři Kněží Hory), která se stala \"hymnou\" Pivovaru Pod Kněží horou ve Bzenci. \n\nJako teoretik umění se zabývá filosofií, psychologií a antropologií. V současné době vyučuje na Purkyňově gymnáziu ve Strážnici \n\n(Estetická výchova výtvarná, Informatika a výpočetní technika). Žije a pracuje ve Bzenci, Strážnici a Uherském Hradišti. \nSamostatné výstavy: \n\nSkupinové výstavy:\n\nStálé zastoupení:\n\n\n\n\n\n"}
{"id": "1525525", "url": "https://cs.wikipedia.org/wiki?curid=1525525", "title": "Fukuroi", "text": "Fukuroi\n\nFukuroi (japonsky:袋井市 \"Fukuroi-ši\") je japonské město v prefektuře Šizuoka na ostrově Honšú. Žije v něm přes 88 tisíc obyvatel. Město je slavné díky proslulému fotbalového klubu Júbilo Iwata.\n\n\n\n"}
{"id": "1525539", "url": "https://cs.wikipedia.org/wiki?curid=1525539", "title": "Heritio", "text": "Heritio\n\nHeritio je český genealogický program. Je tedy určen pro uchovávání informací o příbuzenských vztazích mezi jednotlivými vloženými osobami. Tyto informace program vykresluje v podobě rodinného stromu – vývodu, rozrodu, rodokmenu apod. Program je zaměřen především na grafické zpracování rodinného stromu a většina funkcí je uzpůsobena tak, aby měl uživatel co největší možnost upravit vzhled výsledného stromu.\n\nU jednotlivých osob je možné určovat jejich pozice. Dále text a fotografie, které se zobrazí v samotném rodinném stromě. Spojující linie popisující příbuzenské vztahy se vykreslují automaticky. Ostatní údaje a další fotografie nevykreslené ve stromě se zobrazují v postranním panelu po vybrání dané osoby. Kromě fotografií a údajů o jednotlivých osobách je možné ve stromě zobrazit i informace o vztazích včetně popisu vztahů, které nejsou čistě příbuzenské. Takový vztah je ve stromě zobrazen samostatnou linií. Samotný vzhled rodinného stromu se vybírá ze seznamu předem vytvořených šablon.\n\nHromadná editace údajů je možná pomocí zobrazení dat v tabulkové podobě.\n\nVytvořené rodinné stromy je možné vytisknout, exportovat do obrázku nebo sdílet na internetu. \n\nHeritio umožňuje při tisku rozdělit strom na nastavený počet stránek a tak i v domácích podmínkách dosáhnout velkoformátového tisku. Podklady pro profesionální tiskařské studio lze získat exportem do obrázku. V zabudovaném průvodci se nastaví, z jaké vzdálenosti bude po vytištěný strom prohlížen a program sám dopočítá potřebnou velikost exportu tak, aby byl tisk dostatečně kvalitní.\n\nVytvořený rodinný strom je možné sdílet buď přímo na internetových stránkách programu pomocí průvodce nebo program exportuje strom do formátu HTML a takto je možné jej nahrát na libovolný web.\n\nProgram je průběžně vyvíjen od roku 2009. Původní název byl Rodokmen Pro a program byl dostupný pouze v českém jazyce. V roce 2019 došlo k přidání podpory anglického jazyka, přejmenování na Heritio a přepracování vykreslovacího jádra, díky kterému jsou reakce programu výrazně rychlejší především při velkém počtu osob (500 a více). Zároveň je možné přímo editovat rodinný strom ve vybrané šabloně bez nutnosti exportu ze základního vzhledu. Heritio je napsán v jazyce C#.\n\nPracovním formátem programu je soubor s příponou .heritio (v předchozích verzích .rp). Jedná se o XML soubor.\n\nDalším podporovaným formátem je GEDCOM, díky kterému je možné do programu importovat data z jiných genealogických programů a stejně tak data exportovat do jiných.\n\n"}
{"id": "1525543", "url": "https://cs.wikipedia.org/wiki?curid=1525543", "title": "CA Paranaense", "text": "CA Paranaense\n\nClub Athletico Paranaense, zkráceně Athletico Paranaense, CA Paranaense či Athletico-PR, je brazilský fotbalový klub sídlící ve městě Curitiba. Hraje na stadionu Arena da Baixada. Dresy jsou červeno-černé.\n\nKlub byl založen v roce 1924 sloučením International Football Club a América Futebol Clube. \n\nKlub se dlouho jmenoval Clube Atlético Paranaense.\n\nTým byl mnohokrát mistrem státu Paraná. Mistrem Brazílie se stal jen jednou - v roce 2001. V roce 2005 hrál tým finále Poháru osvoboditelů.\n\n\n\n\n\n\n\n\n"}
{"id": "1525545", "url": "https://cs.wikipedia.org/wiki?curid=1525545", "title": "Grand Prix Belgie 1968", "text": "Grand Prix Belgie 1968\n\nGrand Prix Belgie 1968 (oficiálně XXVIII Grand Prix de Belgique) se jela na okruhu Circuit de Spa-Francorchamps v Stavelotu v Belgii dne 9. června 1968. Závod byl čtvrtým v pořadí v sezóně 1968 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1525555", "url": "https://cs.wikipedia.org/wiki?curid=1525555", "title": "Carol's Second Act", "text": "Carol's Second Act\n\nCarol's Second Act je americký televizní sitcom, jehož tvůrkyně jsou Emily Halpern a Sarah Haskins. První díl měl premiéru dne 26. září 2019 na stanici CBS ve Spojených státech a na stanici Global v Kanadě.\n\n\n\nDne 28. ledna 2019 stanice CBS objednala produkci pilotního dílu. Díl byl napsán Emily Halpern a Sarah Haskins, které seriál produkují společně s Patricií Heaton, Aaronem Kaplanem a Davidem Huntem. Produkční společnosti zapojené do projektu jsou FourBoys Entertainment, Kapital Entertainment a CBS Television Studios. Dne 12. února 2019 bylo oznámeno, že Pamela Fryman bude režírovat pilotní díl. Dne 6. května 2019 byla objednána produkce první řady. Den poté bylo oznámeno, že seriál bude vysílán na podzim roku 2019. První řada měla premiéru dne 26. září 2019.\n\nV březnu 2019 bylo oznámeno, že do hlavních rolí pilotního dílu byli obsazeni Bonnie Dennison, Ito Aghayere, Kyle MacLachlan a Jean-Luc Bilodeau. Dne 7. června 2019 bylo ohlášeno, že Ashley Tisdale nahradila herečku Dennison v roli Jenny, dcery Carol.\n\n"}
{"id": "1525565", "url": "https://cs.wikipedia.org/wiki?curid=1525565", "title": "Serhij Prjadun", "text": "Serhij Prjadun\n\nSerhij Anatolijovyč Prjadun (* 11. října 1974) je bývalý ukrajinský zápasník–volnostylař.\n\nVyrůstal v rodné charkovské obci Krasnopavlivka, kde se věnoval zápasení od 12 let pod vedením Vasilije Matjuščenka. Jako talentovaného sportovce si ho záhy trenéři stáhli do na sportovní střední školu do Brovary na předměstí Kyjeva. Vrcholově se připravoval v armádním tréninkovém centru CSKA v Kyjevě. V ukrajinské mužské reprezentaci se pohyboval od roku 1995 ve váze do 100 kg. V roce 1996 dostal v ukrajinské nominaci na olympijské hry v Atlantě přednost Dagestánec Sagid Murtazalijev. Od roku 1998 se v reprezentaci neprosazoval na úkor osetského Vadima Tasojeva.\n\nOd roku 2002 přestoupil do nejtěžší váhové kategorie do 120 kg. V roce 2003 se čtvrtým místem na mistrovství světa v New Yorku kvalifikoval na olympijské hry v Athénách v roce 2004, kde nepostoupil ze základní skupiny přes Kubánce Alexise Rodrígueze. V Athénách papírově zastupoval krymský klub Tavrija Simferopol, proto ho krymští separatisté uvádějí jako reprezentanta Krymské republiky.\n\nSportovní kariéru ukončil po prohrané ukrajinské nominaci na olympijské hry v Pekingu v roce 2008. Žije s rodinou v Kyjevě.\n\n"}
{"id": "1525566", "url": "https://cs.wikipedia.org/wiki?curid=1525566", "title": "Grand Prix Belgie 1970", "text": "Grand Prix Belgie 1970\n\nGrand Prix Belgie 1970 (oficiálně XXIX Grand Prix de Belgique) se jela na okruhu Circuit de Spa-Francorchamps v Stavelotu v Belgii dne 7. června 1970. Závod byl čtvrtým v pořadí v sezóně 1970 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1525577", "url": "https://cs.wikipedia.org/wiki?curid=1525577", "title": "Brian Littrell", "text": "Brian Littrell\n\nBrian Thomas Littrell (* 20. února 1975 Lexington) je americký zpěvák, skladatel a herec, nejvíc známý jako člen skupiny Backstreet Boys. Je také zpěvákem žánru CCM (Contemporary Christian music) a v roce 2006 vydal sólové album \"Welcome Home\". Se svými pěti singly se dostal do žebříčků křesťanských Top 20 ve Spojených státech amerických. Dne 10. dubna 2015 byl spolu se svým bratrancem a bandmatem Kevinem Richardsonem uveden do kentucké hudební síně slávy. S Backstreet Boys vystoupil v televizních seriálech \"Arthur, Sesame Street a Sabrina the Teenage Witch.\" V letech 1998 a 1999 s nimi také vystupoval v komediální noční televizní show \"Saturday Night Live.\" V roce 2013 se objevil v komedii \"This Is the End\" spolu s ostatními členy skupiny Backstreet Boys.\n\n\n"}
{"id": "1525578", "url": "https://cs.wikipedia.org/wiki?curid=1525578", "title": "Grand Prix Belgie 1972", "text": "Grand Prix Belgie 1972\n\nGrand Prix Belgie 1972 (oficiálně XXX Grand Prix de Belgique) se jela na okruhu Nivelles-Baulers v Nivelles v Belgii dne 4. června 1972. Závod byl pátým v pořadí v sezóně 1972 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1525583", "url": "https://cs.wikipedia.org/wiki?curid=1525583", "title": "Deep Dream", "text": "Deep Dream\n\nDeep Dream je druhé sólové studiové album amerického hudebníka Richarda Jamese Simpsona. Vydáno bylo 12. dubna 2019 společností Rehlein Music. Podíleli se na něm například Dustin Boyer, který hrál i na Simpsonově debutu z roku 2017, \"Sweet Birds of Youth\", a dále Ygarr Ygarrist z kapely Zolar X, Don Bolles z Germs a Paul Roessler. Ve dvou písních navíc zahrála původní sestava Simpsonovi kapely z devadesátých let Teardrain, tedy Jill Emery (baskytara) a Mark Reback (bicí). Emery se navíc podílela na dalších písních jako apoluautorka či spoluproducentka. Album bylo nahráno v Los Angeles a také v San Franciscu, konkrétně v Roesslerově studiu Kitten Robot Studios. Album masteroval Geza X, který se rovněž podílel na Simpsonově debutovém albu. K mnoha písním z alba byly natočeny videoklipy. Například klip ke skladbě „Cell“ byl zveřejněn již v březnu 2019. Simpson se při tvorbě alba do značné míry inspiroval deskami Davida Bowieho z konce sedmdesátých let, konkrétně \"Low\" a \"Heroes\", ale také filmovými skladateli Michaelem Smallem a Fredem Karlinem.\n\n\n\n"}
{"id": "1525586", "url": "https://cs.wikipedia.org/wiki?curid=1525586", "title": "Atlético Junior", "text": "Atlético Junior\n\nClub Deportivo Popular Junior F.C. S.A. (zkráceně Atlético Junior či Junior, známý též jako Junior de Barranquilla) je kolumbijský fotbalový klub z města Barranquilla. Junior je také nazýván “Los Tiburones” (\" Žraloci \").\n\nHraje na stadionu Estadio Metropolitano Roberto Meléndez. Dresy jsou červeno-bílé.\n\nKlub byl založen v roce 1924 jako Juventud Infantil. Pak se přejmenoval na Juventud Junior. Pak se přejmenoval na Atlético Junior, pod tímto názvem je dodnes také známý.\n\nKlub přitahoval mezinárodní pozornost poprvé, když v roce 1968 vstoupila do klubu na krátkou dobu legendární brazilská Garrincha.\n\nNa národní sportovní úrovni má dvanáct oficiálních titulů: devět titulů první divize, dva tituly Kolumbijského poháru a kolumbijská super liga. Junior mezinárodním měřítku se stal finalistou Copa Sudamericana a semifinalistou Copa Libertadores de América. Je to nejdůležitější tým na karibském pobřeží země.\n\n\n"}
{"id": "1525587", "url": "https://cs.wikipedia.org/wiki?curid=1525587", "title": "Iontová polymerizace", "text": "Iontová polymerizace\n\nIontová polymerizace je druh polymerizační reakce, při níž jsou aktivními centry ionty nebo páry iontů. Je protějškem radikálové polymerizace a dělí se na aniontovou adiční polymerizaci a kationtovou polymerizaci.\n\nPodobně jako radikálová polymerizace je iniciována reaktivní sloučeninou. U kationtové polymerizace jsou vhodnými iniciátory komplexy halogenidů titanu, boru, cínu a hliníku s vodou, alkoholy nebo oxoniovými ionty, podobně jako silné kyseliny a jejich soli, například KHSO. Naproti tomu mohou alkalické kovy (jako lithium, sodík a draslík, a jejich organické sloučeniny, být iniciátory aniontové polymerizace. U obou druhů iontové polymerizace se kromě náboje na konci prodlužujícího řetězce tvoří též protiion, který má oproti iniciátoru opačný náboj. Jelikož je třeba, aby tento náboj zůstal stabilní, tak je množství monomerů, u kterých lze prakticky provést iontovou polymerizaci, menší, než u polymerizace radikálové. Stabilní polymerizační kationty vznikají pouze tehdy, když monomer obsahuje skupiny uvolňující elektrony, a stabíáilní polymerizační anionty vznikají pouze pokud monomer obsahuje skupinu, která odebírá elektrony.\n\nZatíco na rychlost radikálové polymerizace má vliv pouze chemie monomeru a stabilita možných radikálů, tak úspěšnost iontové polymerizace značně závisí i na reakčních poodmínkách. Nízká čistota monomeru vede k předčasné terminaci, rychlost reakce je zase výrazně ovlivněna vlastnostmi použitého rozpouštědla. Slaběji koordinované a solvatované dvojice iontů poskytují reaktivnější, rychleji se prodlužující, řetězce. Molekuly s příliš vysokou polaritou narušují reakci ničením propagujících látek a nebo koordinací s ionty iniciátoru, a tak se málokdy používají. Jako rozpouštědla se nejčastěji používají nepolární sloučeniny, například pentan, nebo jen mírně polární, jako je chloroform.\n\nDíky polaritě aktivních skupin na polymerizujících se radikálech při iontových polymerizacích nedochází k terminaci spojením řetězců. Jelikož k propagaci náboje může dojít pouze při tvorbě kovalentní vazby s vhodným monomerem, tak nemůže dojít k terminaci skrz posun řetězce nebo disproporcionaci. Všechny polymerizující se ionty tak, na rozdíl od radikálové polymerizace, prodlužují řetězec po celou dobu trvání reakce. To vede ke vzniku monodisperzních polymerů, které mají řadu využití při analýze materiálů. Protože u iontů neprobíhá samoterminace, tak se mohou adicemi dalších monomerů tvořit kopolymery.\n\nIontová polymerizace se mimo jiné používá k výrobě:\n\n"}
{"id": "1525594", "url": "https://cs.wikipedia.org/wiki?curid=1525594", "title": "Den červené ruky", "text": "Den červené ruky\n\nDen červené ruky je mezinárodní svátek, který je stanoven na 12. února a slouží jako připomínka dětí zatažených do ozbrojených konfliktů a porušování jejich základních lidských práv. Červené ruce se staly symbolem solidarity s dětmi unesenými z domovů a naverbovanými do armády, kterých je na světě podle odhadů nejméně 300 000. Mezinárodní den byl vyhlášen roku 2002 nevládní organizací International Coalition to Stop the Use of Child Soldiers. Koná se každoročně u příležitosti výročí 12. února 2002, kdy vstoupil v platnost Opční protokol o zatažení dětí do ozbrojených konfliktů (OPAC), přijatý Valným shromážděním OSN v roce 2000. Do této akce se každoročně zapojují lidé ve více než stovce zemí po celém světě, kteří otiskují červeně nabarvené ruce na papír nebo plátno jako výzvu politikům, aby zamezili využívání nezletilých osob v ozbrojených silách. Program na záchranu dětských vojáků je shrnut ve zkratce DDR: demilitarizace, demobilizace, reintegrace.\n\n\n"}
{"id": "1525600", "url": "https://cs.wikipedia.org/wiki?curid=1525600", "title": "Hippo Lite", "text": "Hippo Lite\n\nHippo Lite je druhé studiové album hudebního projektu Drinks, který tvoří velšská písničkářka Cate Le Bon a Američan Tim Presley. Vydáno bylo v dubnu 2018 společností Drag City, a to jak na CD, tak i na gramofonové desce a audiokazetě. Nahráno bylo v Saint-Hippolyte-du-Fort na jihu Francie, přičemž o nahrávání se staral Stephen Black. Album mixoval Samur Khouja v Los Angeles.\n\n\n"}
{"id": "1525603", "url": "https://cs.wikipedia.org/wiki?curid=1525603", "title": "Ulpan", "text": "Ulpan\n\nUlpan (hebrejsky ), přesněji ulpan ivrit (hebrejsky ) je institut či škola zaměřující se na intenzivní studium moderní hebrejštiny, zpravidla v Izraeli. Primárním zaměřením ulpanu je naučit přistěhovalce do Izraele základům moderní hebrejštiny. Většina ulpanů rovněž poskytuje vzdělání v oblasti izraelské kultury, historie a geografie. Smyslem ulpanu je pomoci novým občanům Státu Izrael začlenit se do izraelské společnosti a jejího kulturního, sociálního a ekonomického života. \n\nKoncept ulpanu vznikl záhy po vzniku Izraele v roce 1948, kdy nový stát čelil masivní imigraci, a to především z poválečné Evropy a arabských států. Jazyky, jakož i kulturní pozadí jednotlivých imigrantů se tak významně lišily. Ulpan byl vytvořen, aby nově příchozím do Izraele pomohl zvládnout základy jazyka a izraelské kultury.\n\nUlpany pokračují v práci s imigranty doposud; ačkoliv je v Izraeli řada ulpanů provozována soukromě, většinu jich provozuje Židovská agentura, kibucy, jednotlivé obce či univerzity. Ulpany od jejich vzniku do dnešních dnů prošlo přes 1,3 milionu studentů.\n\nV Česku pod názvem Ulpan působí soukromá jazyková škola vyučující moderní hebrejštinu v Praze.\n\n"}
{"id": "1525616", "url": "https://cs.wikipedia.org/wiki?curid=1525616", "title": "Maccabi Petah Tikva FC", "text": "Maccabi Petah Tikva FC\n\nMaccabi Petach Tikva F.C. ( מכבי פתח תקווה, plným jménem Maccabi Avshalom Ironi Petah Tikva F.C., מועדון ספורט מכבי אבשלום עירוני פתח תקווה ) je izraelský fotbalový klub z města Petach Tikva. Klub je součástí světové unie sportovních klubů Maccabi. Koncem sezóny 2018/2019 se z nejvyšší izraelské fotbalové souzěže Ligat ha'Al propadl do druhé ligy (\"Liga Leumit\"). Od července 2017 zde dva roky působil i český reprezentant Tomáš Sivok.\n\nKlub založila v roce 1912 skupina židovských studentů z města Petach Tikva, kteří studovali v hlavním městě osmanské říše Konstantinopolu či Cařihradu (mnozí z nich pak za 1. světové války sloužili v osmanské armádě). Maccabi Petah Tikva je tak po Maccabi Tel Aviv, založeném v roce 1906, druhým nejstarším izraelským fotbalovým klubem.\n\nV roce 1921 po smrti jednoho ze zakladatelů Avšaloma Gisina během vzpour v Jaffě adoptoval klub do svého názvu jeho jméno, čímž vznikl název (v českém přepisu) Makabi Avšalom Petach Tikva.\n\nRoku 1927 se klub přestěhoval na stadion Maccabi Petah Tikva Ground, kde byl „doma“ až do 70. let.\n\nV roce 1935 vyhrál klub svůj první pohár, když ve finále Palestinského poháru porazil Hakoah Tel Aviv 1:0.\nV roce 1939 se fotbalisté opět dostali do finále poháru, ale podlehli Hapoelu Tel Aviv 2:1. \n\nV následujícím roce vyhráli turnaj deníku Ha'arec.\n\nRoku 1949, po vzniku státu Izrael, byl klub zařazen do nově vytvořené Izraelské ligy, kterou v její jediné sezóně 1949–1950 vyhrál. Po fotbalové přestávce v ročníku 1950–1951, kdy se Izraelská liga přerodila v Ligu Alef, skončil jeho tým v sezóně 1951–1952 druhý za fotbalisty Maccabi Tel Aviv. V této sezóně vyhrál tým Maccabi Petah Tikva Pohár státu Izrael, v jehož finále porazil fotbalisty Maccabi Tel Aviv 1:0. \n\nLiga Alef měla v ročníku 1952–1953 další přestávku a v následující sezóně 1953–1954 byl tým z Petach Tikvy opět druhý. Útočník Eliezer Spiegel se umístil na prvním místě v počtu vstřelených branek se 16 góly z 22 zápasů.\n\nPo několika sezónách, které tým zakončil uprostřed tabulky, skončil v ročníku 1962–1963 na spodku tabulky druhé ligy (\"Liga Leumit\"), neboť mu byly, vzhledem k podezření z podplácení v zápase s Maccabi Jaffa, odebrány 3 body. Klub pak měl být přeřazen do třetí izraelské ligy (\"Liga Alef\"). Nicméně vzhledem k tom, že Izraelská fotbalová asociace rozhodla 2. ligu rozšířit z 12 na 15 týmů, fotbalisté Petach Tikvy nesestoupili. Toho se dočkali až na konci sezóny 1965–1966, poté co skončili předposlední.\n\nPo dvou sezónách v Lize Alef se klub v roce 1969 vrátil do Ligy Leumit. Na konci ročníku 1970–1971 však opět skončil na předposledním místě a sestoupil do 3. ligy. Hned následující sezónu však tuto ligu vyhrál a vrátil se do Ligy Leumit.\n\nPřestože tým skončil v ročníku 1974–1975 na konci tabulky, opět nesestoupil do nižší soutěže, protože Liga Leumit byla znovu rozšířena. V následující sezóně však sestoupil a opět se v dalším ročníku vrátil coby vítěz 3. ligy. Po několika sezónách zakončených ve středu tabulky skončili fotbalisté Petach Tikvy v ročníku 1987–1988 opět na chvostu.\n\nV sezóně 1990–1991 vyhrál klub druholigový turnaj Toto Cup a postoupil do nejvyšší soutěže, kde hraje dodnes. Prvoligový turnaj Toto Cup (tento turnaj se hraje v 1. i 2. izraelské lize) vyhráli fotbalisté z Petach Tikvy poprvé v roce 1995 a svůj triumf zopakovali ještě v letech 2000, 2004 a 2016.\n\nV roce 2001 se tým dostal po dlouhých 49 letech do finále Izraelského poháru, kde prohrál s týmem Maccabi Tel Aviv 3:0.\n\nOd roku 1927 do druhé poloviny let 70. hráli fotbalisté Maccabi Petah Tikva FC na stadionu nesoucím jméno klubu. Poté se přestěhovali na městský stadion (Petah Tikva Municipal Stadium) s kapacitou 6768 diváků dokončený v roce 1965, který sdíleli se svými městskými rivaly Hapoel Petah Tikva FC. Koncem roku 2011 se klub přestěhoval na nově dokončený Stadion ha-Mošava, který pojme až 12 000 diváků.\n"}
{"id": "1525625", "url": "https://cs.wikipedia.org/wiki?curid=1525625", "title": "Carlo Maratta", "text": "Carlo Maratta\n\nCarlo Maratta nebo Maratti (13. května 1625 Camerano, Ancona – 15. prosince 1713 Řím) byl italský malíř působící převážně v Římě. Je známý především klasicizujícími obrazy provedenými pozdně barokním klasickým způsobem. Přestože je součástí klasické tradice pramenící z Raffaela Santi, byl ovlivněn barokní malbou, a to zejména při použití barev. Jeho současník a přítel, italský malíř a významný životopisec Giovanni Pietro Bellori, o něm psal ve své biografii.\n\nCarlo Maratta se narodil v italském Cameranu v provincii Ancona. V té době tato oblast spadala pod vládu papežského státu. V roce 1636 Maratta odešel do Říma, doprovázený Donem Corintiem Benicampim, sekretářem Taddeo Barberiniho. Stal se učedníkem v ateliéru Andrea Sacchi. Právě v této době se přeli Sacchi a Pietro da Cortona o své umělecké vize. Svou při vedli na umělecké akademii v Římě, na Accademii di San Luca. Měli rozdílný pohled na význam klasického a barokního malířského stylu\".\" Sacchi obhajoval názor, že kompozice obrazu by měla zobrazovat jen několik postav, tak aby bylo možné přiřadit každé postavě individuální výraz. Cortona mu oponoval myšlenkou, že velké obrazy s mnoha postavami pomohou rozvinout několik dalších dílčích témat. Marattova malba byla v tomto období úzce spjata s klasicismem Sacchiho a byla kompozičně mnohem střídmější než barokní rozevlátost obrazů Pietra da Cortony. Podobně jako Sacchi byl Maratta ve svých obrazech inspirován díly velkých malířů z Parmy a Bologny: Annibale Carracciho, Guercina, Guida Reniho, Francesca Albaniho a Giovanniho Lanfranca.\n\nSe Sacchim udržoval Maratta úzký vztah až do jeho smrti v roce 1661. Jeho freska \"Constantine ordering the Destruction of Pagan Idol\" (\"Konstantin nařizující zničení pohanských idolů\") z roku 1648 pro baptisterium Lateránské baziliky na základě návrhů Sacchiho jej proslavila jako umělce, jeho první prominentní nezávislá práce byl obraz \"Adoration of the Shepherds\" (\"Klanění pastýřů\") z roku 1650 pro římský kostel San Giuseppe dei Falegnami (kostel Sv. Josefa). Dalším jeho významným dílem z tohoto období bylo \"The Mystery of the Trinity Revealed to St. Augustine\" (\"Tajemství Sv. Trojice odhalené Sv. Augustinu\") namalované kolem roku 1655 pro kostel postavený architektem Francesco Borrominiem v Trastevere a zasvěcený Panně Marii, kostel \"Santa Maria dei Sette Dolori\".\n\nPapež Alexander VII. (vládl v letech 1655–1667) mu zadal zakázku na vytvoření mnoha obrazů, včetně \"The Visitation\" (\"Navštívení\") z roku 1656 pro kostel Santa Maria della Pace a obraz \"Nativity\" (\"Narození\") pro papežský palác Kvirinálský palác, umístěný na Kvirinálu, nejvyšším ze sedmi římských pahorků. Pracoval zde pod vedením Cortony, který si jej pro tento úkol vybral. Jeho obrazy z let 1650 ukazují světlo a pohyb odvozený od římského baroka, kombinovaného s klasickým idealismem.\n\nOd roku 1660 si Maratta budoval soukromou klientskou základnu mezi bohatými patrony Evropy, založil nejvýznamnější umělecké studio v Římě své doby a po smrti Giana Lorenza Berniniho v roce 1680 se stal v Římě hlavním umělcem. V roce 1664 se Maratta stal ředitelem Accademia di San Luca a, zaujatý zvyšováním postavení umělců, podporoval studium umění a kresby klasického starověku. Během roku 1670 byl papežem Klementem X. pověřen freskovou výzdobou stropu salonu v Palazzo Altieri; ikonografický program \"The Triumph of Clemency\" (\"Triumf Klementa\") mu navrhl Bellori. Na rozdíl od hlavní fresky Giovanna Battisty Gaulliho v nedalekém kostele Gesù – celým názvem \"Chiesa del Santissimo Nome di Gesù all'Argentina\" (Kostel Nejsvětějšího jména Ježíše v Argentině), který se maloval současně, Maratta nepoužíval iluzionismus; jeho scéna zůstala věrná jeho kompozičním zásadám a použil jen několik postav.\n\nJeho hlavní díla z tohoto období zahrnovala: \"The Appearance of the Virgin to St. Philip Neri\" (Zjevení Panny Marie Sv. Filipu Neri), kolem roku 1675, nyní v paláci Pitti ve Florencii; \"The Virgin with Saints Carlo Borromeo and Ignatius of Loyola (\"Panna se Sv. Karlem Boromejským a Ignácem z Loyoly), kolem roku 1685, a obraz \"Angels\" pro chrám Santa Maria in Vallicella kolem roku 1675, \"The Assumption of the Virgin with Doctors of the Church (\" Nanebevzetí Panny Marie s církevními učenci), rok 1686, pro kapli farního kostela Santa Maria del Popolo. Někteří kritici mu vytýkali jeho četná zobrazení Panny Marie, pro které byl označován jako \"Carluccio delle Madonne\" nebo \"Little Carlo of Madonnas“, ale Maratta měl pro výklad tohoto tématu nezpochybnitelné nadání. Mezi další jeho práce patřil oltářní obraz \"The Death of St Francis Xavier (\"Smrt Sv. Františka Xaviera) z let 1674–79 v kapli San Francesco Xavier v pravém transeptu kostela Gesu.\n\nMaratta byl známým malířem portrétů. Maloval Sacchiho (cca 1655, Prado), kardinála Antonia Barberiniho (kolem roku 1660, Palazzo Barberini), papeže Klementa IX. (1669, Vatikánská Pinakotéka) a autoportrét (kolem roku 1695, Brusel). Také mnoho anglických mladíků si u příležitosti zastavení v Římě během jejich \"Grand Tour\", kavalírské cestě, nechalo od Maratta namalovat svůj portrét. Pro anglického přírodovědce a bibliofila Johna Evelyna měl připravené náčrtky už v roce 1645.\n\nV roce 1679 nebo 1680 mu jeho milenka Francesca Gommi (nebo Gomma) porodila dceru Faustinu. V roce 1698 ji legálně uznal za svou dceru a poté, co se roku 1700 Francesca stala vdovou, se s ní Maratta oženil. Rysy jeho dcery byly včleněny do řady jeho pozdních obrazů.\n\nV roce 1704 byl Maratta papežem Klementem XI. jmenován rytířem.\n\nS obecným poklesem sponzorství kolem začátku osmnáctého století a do značné míry také kvůli ekonomickému poklesu obrátil Maratta svou pozornost k restaurování malby, včetně děl Raffaela a Carracciho. Jeho sochařské návrhy zahrnovaly postavy apoštolů pro kostel San Giovanni v Lateranu. Pokračoval v řízení svého ateliéru až do stáří i když už nemohl malovat. Maratta zemřel v roce 1713 v Římě a byl zde pohřben v bazilice Santa Maria degli Angeli e dei Martiri.\n\n\n\n\n"}
{"id": "1525629", "url": "https://cs.wikipedia.org/wiki?curid=1525629", "title": "Rákosův pavilon", "text": "Rákosův pavilon\n\nRákosův pavilon je expoziční pavilon v Zoo Praha přístupný veřejnosti od 28. září 2019; v tu dobu jeden ze 14 pro návštěvníky přístupných pavilonů v této zoo.\n\nJedná se o stavbu představující významnou kolekci exotických ptáků, zejména papoušků. Pavilon byl pojmenován po významném chovateli papoušků Stanislavu Rákosovi (1931–2012), který finančně přispěl na stavbu této ojedinělé expozice. Výstavba začala položením základního kamene 30. 11. 2014. Původně bylo v plánu chovat přibližně 30 druhů ptáků, nakonec bylo při otevření expozic k vidění 38 druhů.\n\nStavba včetně navazujících úprav okolí stála 30,5 mil. Kč bez DPH. 10 mil. Kč bylo poskytnuto právě S. Rákosem a 7 milionů Kč šlo z dotací Evropské unie.\n\nPavilon navrhl architektonický ateliér AND, spol. s r. o.\n\nExpoziční areál se skládá z vlastního pavilonu a na něj navazujících dvou nových voliér. Jelikož byl pavilon postaven v místě původní expozice papoušků (tzv. Lineárky), jedné z nejstarších expozic v zoo vůbec, bylo také rozhodnuto o zachování a opravě dvou z původních malých voliér.\n\nProhlídka expozičního komplexu začíná za expozicí pand červených biotopovou voliérou s ptáky Nového Zélandu. Následuje vlastní pavilon, jenž zahrnuje šest geograficko-biotopových expozic, z toho jedna expozice (Nížinný les Nové Guineje) je průchozí. Další průchozí biotopovou expozicí je voliéra Podhůří jižních And u východu z pavilonu. Na ni pak navazují dvě tradiční (ale opravené) voliéry s papoušky. Expoziční komplex končí před velkou voliérou dravých ptáků.\n\n\nHned 19 taxonů není chováno v žádné jiné české zoo, navíc z toho čtyři taxony nejsou k vidění ani v jiné evropské zoo.\n\n\n\n\n\n\n\n\n\n\n\nJelikož je pavilon pojat jako soustava biotopových expozic, zahrnuje také mnoho rostlinných druhů. Ty nejvýznamnější druhy jsou představeny pomocí informačních panelů také přímo v pavilonu, případně na webu zoo. Jedná se o tyto druhy:\n\n\n\n\n\n\n\n\n\nUnikátní kolekce loriů, středně velkých papoušků z australské a orientální oblasti, je od roku 2009 soustředěna zejména na tzv. Papouščí stezku v horní části zoo (prostor mezi oběma expozicemi papoušků vyplňuje vinice, která byla obnovena v rámci úprav svahu před vlastní výstavbou Rákosova pavilonu).\n\nVoliéra s papoušky vlnkovanými (tedy andulkami) se nachází v dolní části zoo na okraji dětské zoo a dětského areálu u restaurace Gaston.\n"}
{"id": "1525630", "url": "https://cs.wikipedia.org/wiki?curid=1525630", "title": "Denis Godla", "text": "Denis Godla\n\nDenis Godla (* 4. dubna 1995, Kežmarok) je slovenský hokejový brankář a bývalý juniorský reprezentant, od září 2019 hráč klubu Rytíři Kladno.\n\nNa mistrovství světa juniorů v ledním hokeji 2015 v Kanadě, kde získala slovenská reprezentace (druhý) bronz byl vyhlášený za nejlepšího brankáře a nejužitečnějšího hráče.\n\n\n"}
{"id": "1525632", "url": "https://cs.wikipedia.org/wiki?curid=1525632", "title": "Jindřich Vobořil", "text": "Jindřich Vobořil\n\nJindřich Vobořil může být:\n\n"}
{"id": "1525635", "url": "https://cs.wikipedia.org/wiki?curid=1525635", "title": "Místokrál v Irsku", "text": "Místokrál v Irsku\n\nMístokrál v Irsku (anglicky Lord Lieutenant of Ireland) je historické označení úřadu královského místodržitele v Irském království, který v Irsku zastupoval anglického, respektive britského panovníka. Po připojení Irska k Anglii se kompetence i název funkce místodržitele měnily (\"Lord Deputy\", \"Chief Governor\", \"Lord Lieutenant\"). Až po Slavné revoluci a svržení dynastie Stuartovců se ustálilo pojmenování funkce jako \"Lord Lieutenant in Ireland\", neformálně místokrál (\"Viceroy\"), ve starších českých zdrojích generální guvernér. Zatímco ve starších dějinách Irska zastávali funkci místodržitele převážně rodilí Irové, po restauraci Stuartovců byli do úřadu jmenováni převážně angličtí pairové. V 17. a 18. století zastávali post tři členové významného starobylého irského klanu Butlerů, kteří měli na Irsko majetkové a příbuzenské vazby. Naopak později v době politické stability se na post irského místokrále dostali dvořané, kteří předtím neměli s Irskem vůbec žádný kontakt (vévoda z Dorsetu). Od poloviny 18. století bylo obsazení postu irského místokrále podmíněno volebními výsledky v Anglii a funkce byla obsazována v návaznosti na změnu vládního kabinetu v Londýně, nadále to byli bez výjimky příslušníci nejvyšší aristokracie provázaní i mezigeneračně blízkými příbuzenskými vztahy. Irský místokrál měl poměrně rozsáhlé pravomoci včetně možnosti povyšování do šlechtického stavu. S rostoucí korupcí se to projevilo především koncem 18. století během vyjednávání o sloučení Británie s Irskem. Faktickým vykonavatelem státní správy byl ministr pro Irsko (\"Chief Secretary for Ireland\"), který měl od sloučení Británie s Irskem v roce 1801 statut státního sekretáře s členstvím v britské vládě. Přestože se jednalo o politickou funkci, až do 20. století nebylo nijak výjimečné, že ministrem pro Irsko byl některý z příbuzných místokrále.\n\nIrský místokrál byl z titulu své funkce automaticky členem irské Tajné rady, po dobu výkonu úřadu byl zároveň velmistrem Řádu sv. Patrika. Manželka místokrále byla neoficiálně označována jako \"Vicereine\". Jako rezidence místokrále sloužil královský hrad v Dublinu (\"Dublin Castle\"). Podle tradice má každý místokrál v kapli dublinského hradu vyobrazen svůj erb, buď ve vitrážových oknech nebo vyřezávaný v lavicích. \n\nFunkce irského místokrále zanikla po vyhlášení nezávislosti Irské republiky v roce 1922. Protestantská část ostrova zůstala součástí Spojeného království jako Severní Irsko, kde byl jmenován generální guvernér. \n"}
{"id": "1525638", "url": "https://cs.wikipedia.org/wiki?curid=1525638", "title": "Ungmennafélagið Fjölnir", "text": "Ungmennafélagið Fjölnir\n\nUngmennafélagið Fjölnir (často pouze Fjölnir) je islandský sportovní klub se sídlem v reykjavícké městské části Grafarvogur, který byl založen v roce 1988. Jméno \"Fjölnir\" je spjato s islandskými dějinami – jde o jedno z Ódinových jmen, jméno legendárního krále ze ságy o Ynglinzích sepsané Snorrim Sturlusonem a později jméno \"Fjölnir\" nesl obrozenecký časopis vydávaný v dánské Kodani mezi lety 1835 až 1847. Ve znaku klubu jsou dvě žlutá F zrcadlově proti sobě v modrém štítě, nad nimi žlutý nápis „Fjölnir“. Jeho mužský fotbalový oddíl postoupil v ročníku 2019 do nejvyšší islandské fotbalové ligy. Kromě fotbalu Fjölnir organizuje například oddíly gymnastiky, házené, ledního hokeje nebo karate.\n\nMužský fotbalový oddíl zakončil ročník 2019 v 2. nejvyšší soutěži na druhém místě a postoupil tak do Úrvalsdeild, ze které sestoupil v ročníku 2018 z předposledního místa. Předtím hrál nejvyšší ligu pravidelně od ročníku 2014. V domácím poháru zažil Fjölnir největší úspěchy když se dvakrát za sebou v letech 2007 a 2008 probojoval až do finále. Tam v roce 2007 podlehl týmu FH 2:1 a o rok později KR 1:0.\n\nFotbalistky Fjölniru odehrály sezónu 2019 v druhé nejvyšší soutěži, kde skončily na 7. místě.\n\n"}
{"id": "1525639", "url": "https://cs.wikipedia.org/wiki?curid=1525639", "title": "Sallum", "text": "Sallum\n\nSallum, jinak také As Sallum nebo Sollum (arabsky: السلوم), je egyptská vesnice poblíž Středozemního moře, východně od hranice s Libyí a asi 145 km od Tobruku. \n\nSallum je především beduínská komunita. Nabízí jen velmi malé množství turistických aktivit nebo organizovaných historických zajímavostí. Je to regionální obchodní centrum. \n\nSallum byl starověký římský přístav Baranis a v oblasti stále zbývá několik římských studní. Ty leží spolu s několika dalšími zajímavostmi na severním pobřeží Egypta, ale kvůli poloze při hranici s Libyí na samém západě Egypta jsou vzdálené téměř ode všeho. Ve vesnici najdeme válečný hřbitov vojáků z druhé světové války. K dispozici je místní pošta a pobočka Národní banky Egypta.\n\nSallum byl ve starověku známý jako Catabathmus Maior, Plynos Limen a Tetrapyrgia. \nSallum byl součástí osmanské říše do roku 1911, kdy během italsko-turecké války město od osmanské posádky převzalo anglo-egyptské vojsko, aby zabránilo jeho pádu do italských rukou. Když byla v roce 1925 smlouvou stanovena hranice italské Libye a Egypta, Sallum zůstal na egyptské straně. \n\nBěhem tažení Senussiů za první světové války byl Sallum v listopadu roku 1915 s osmanskou a německou pomocí dobyt Senussii. Britové jej znovu obsadili v březnu 1916. V prosinci 1941 se v průběhu operace Crusader ve druhé světové válce stal Sallum opět místem bojů mezi Brity a Němci. \n\nDne 21. července 1977 Libye zaútočila na Sallum, čímž zahájila libyjsko-egyptskou válku. \n\nBěhem úplného zatmění Slunce 29. března 2006 byl Sallum cílovým bodem, když expedice putovaly k nejlepšímu pozorovacímu bodu.\n\nKöppenova klasifikace podnebí jeho podnebí klasifikuje jako horké aridní podnebí (Bwh) stejně jako podnebí ve zbytku Egypta, nicméně pro severní pobřeží Egypta je typické, že jeho teploty zmírňuje vítr od Středozemního moře.\n"}
{"id": "1525640", "url": "https://cs.wikipedia.org/wiki?curid=1525640", "title": "Jindřich Vobořil (hudebník)", "text": "Jindřich Vobořil (hudebník)\n\nJindřich Vobořil (25. července 1947 Praha – 26. září 2019 Praha) byl český hudebník, skladatel, textař, zpěvák a baskytarista.\n\nOd roku 1969, kdy nastoupil jako zpěvák a baskytarista ke skupině The Cardinals zpěvačky Petry Černocké, vystřídal celou řadu významných českých skupin. Hrál například v kapelách Bacily Václava Neckáře, Gen, Los Vobos, Buran Buran, Česká trojka, pražská Pumpa, Marma Kansas Revival, zpíval ve vokálních skupinách Kontrast a VoCoDe. Účinkoval v muzikálech Jesus Christ Superstar, Evita, Romeo a Julie. Byl členem Hudebního divadla Karlín. Překládal články ze zahraničních časopisů do bruntálského Zpravodaje. V Bruntále byl členem Spolku přátel jižanského rocku. Mimo to byl i oblíbeným studiovým muzikantem a zpěvákem. \n\n\"Žižkovská opera, vzpomínky Jindry Vobořila –\" autobiografie (2018) \n\n"}
{"id": "1525641", "url": "https://cs.wikipedia.org/wiki?curid=1525641", "title": "Alberto José Larzábal Michelena", "text": "Alberto José Larzábal Michelena\n\nAlberto José Larzábal Michelena, řeholním jménem Junián Alberto (4. února 1893 Irun – 30. srpna 1936 Madrid) byl španělský římskokatolický řeholník Kongregace školských bratří a mučedník.\n\nNarodil se 4. února 1893 v baskickém Irunu. Vyrůstal v křesťanské rodině. Jeden z jeho bratrů byl kněz, který zemřel roku 1917 na španělskou chřipku. Je známo, že již v mládí vynikal velkorysostí.\n\nPo studiích byl krátkou dobu zaměstnán na železnici, stejně jako jeho otec. Když založil skupinu mladých, které nazval \"Dobří přátelé\", začali vést diskuze o církvi a Bohu. Po těchto diskuzích se rozhodl pro církevní život. Roku 1911 vstoupil do noviciátu Kongregace školských bratří v Bugedu a přijal jméno Junián Alberto. Neprve působil v San Sebastiánu (1911–1918), poté v Irunu (1918–1920), znovu v San Sebastiánu (1920–1929), v Azkoitii (1929–1930), v Griñonu (1930–1934) a naposledy v Madridu.\n\nByl pověřen také správou měsíčníku \"Vida y Luz\", křížovou výpravou a bulletinem Svatého Dítěte Ježíše. Právě v těchto dílech ukázal všechny své technické, organizační a apoštolské schopnosti. Byl často nemocný, kvůli čemuž nemohl vždy pokračovat ve své práci. \n\nKdyž v červenci 1936 vypukla španělská občanská válka, jeho řeholní kongregace byla předmětem prvních útoků revolucionářů. Když v srpnu zajali a zavraždili jeho spolubratry, jemu a spolubratru Eusebiu Angulo Ayalovi se podařilo uniknout a ukrýt se u přátel. Později byli revolucionáři oba objeveni a 30. srpna 1936 zastřeleni.\n\nPo roce 1990 byl v arcidiecézi Madrid zahájen jeho beatifikační proces spolu s dalšími 24 mučedníky Kongregace školských bratří a Řádu karmelitánů. Dne 19. prosince 2011 uznal papež Benedikt XVI. mučednictví této skupiny řeholníků. Blahořečeni byli 13. října 2013 ve skupině 522 mučedníků Španělské občanské války.\n\n"}
{"id": "1525648", "url": "https://cs.wikipedia.org/wiki?curid=1525648", "title": "Eusebio Angulo Ayala", "text": "Eusebio Angulo Ayala\n\nEusebio Angulo Ayala, řeholním jménem Luis Victorio (14. prosince 1894 Quintanilla – 30. srpna 1936 Madrid), byl španělský římskokatolický řeholník Kongregace školských bratří a mučedník.\n\nNarodil se 14. prosince 1894 v Quintanille. \n\nJako jeho bratr vstoupil roku 1910 do noviciátu Kongregace školských bratří v Bugedu, kde přijal jméno Luis Victorio. Nadřízení si na chvíli mysleli, že ho pošlou domů kvůli jeho příliš drsné povaze, ale během prvního ročníku se po nabytí prvních zkušeností ukázalo, že je vynikajícím učitelem.\n\nPůsobil v Gijónu (1912–1913) a poté v La Felguera (1913–1921). Když začal trpět těžkými bolestmi žaludku, byl převelen do Madridu (1921–1929). V letech 1929–1933 působil jako ředitel školy v Seville, kde roku 1931 založil \"Asociaci otců\". Roku 1933 začal znovu trpět bolesti žaludku a tak jej nadřízení poslali do letoviska Fuente Amarga, ale nakonec se vrátil zpět do Sevilly. Kvůli zákonu o sekularizaci museli bratři nosit civilní oblečení. Tehdy byl bratr jmenován ředitelem školy v Mudele (1933–1936). V roce 1935 se rozhodl podstoupit operaci, pro kterou se v červenci 1936 přestěhoval do Madridu.\n\nKdyž v červenci 1936 vypukla španělská občanská válka, jeho řeholní kongregace byla předmětem prvních útoků revolucionářů. Když vojáci vtrhli dovnitř a zadrželi všechny přítomné bratry, byl mimo řádový dům a o jejich zajetí nic nevěděl. Našel dveře domu zavřené, takže musel najít útočiště u přátel spolu s bratrem Albertem José Larzábalem Michelenem. Později byli revolucionáři oba objeveni a 30. srpna 1936 zastřeleni.\n\nPo roce 1990 byl v arcidiecézi Madrid zahájen jeho beatifikační proces spolu s dalšími 24 mučedníky Kongregace školských bratří a Řádu karmelitánů. Dne 19. prosince 2011 uznal papež Benedikt XVI. mučednictví této skupiny řeholníků. Blahořečeni byli 13. října 2013 ve skupině 522 mučedníků Španělské občanské války.\n\n"}
{"id": "1525657", "url": "https://cs.wikipedia.org/wiki?curid=1525657", "title": "Giant Little Ones", "text": "Giant Little Ones\n\nGiant Little Ones je kanadský hraný film z roku 2018, který režíroval Keith Behrman podle vlastního scénáře. Snímek měl světovou premiéru na Mezinárodním filmovém festivalu v Torontu 9. září 2018. V ČR byl uveden v roce 2019 na Zlínském filmovém festivalu pod názvem \"Malé velké lži\".\n\n16letý Franky Winter a jeho nejlepší kamarád Ballas Kohl navštěvují stejnou střední školu a jsou členy školního plaveckého týmu. Franky chodí s Priscillou. Při sexu s ní je však zdrženlivý a uvědomuje si, že se k ní necítí sexuálně přitahován. V noci během Frankových 17. narozenin se oba kamarádi opijí a ve tmě dojde k vzájemnému kontaktu. Krátce nato začne Ballas ve škole tvrdit, že ho Franky využil a svedl. Franky je šikanován a odejde z plaveckého týmu. Oporu nachází u svého otce a Ballasova sestra Natasha.\n"}
{"id": "1525659", "url": "https://cs.wikipedia.org/wiki?curid=1525659", "title": "Pedro Bruch Cortecáns", "text": "Pedro Bruch Cortecáns\n\nPedro Bruch Cortecáns, řeholním jménem Anastasio Pedro (30. června 1869 Girona – 14. září 1936 Madrid), byl španělský římskokatolický řeholník Kongregace školských bratří a mučedník.\n\nNarodil se 30. června 1869 v Gironě. \n\nPo vzoru svého bratra Amancia vstoupil do noviciátu Kongregace školských bratří v Béziers a přijal jméno Anastasio Pedro. Jeho dobrý humor a kouzlo jeho úsměvu mu vyneslo jméno \"Don Pedro\". Začal působit na škole Colegio de San José v Barceloně. Poté byl poslán do Manlleu. Poté, co se zhoršilo jeho zdraví, byl poslán do Madridu. Po smrti jednoho ze spolubratrů v Jerezu byl vybrán jako jeho náhradník. V příznivém podnebí Andalusie se jeho zdraví zlepšilo. Poté se stal ředitelem madridské školy San Rafael. Dále působil v Asturii a nakonec se vrátil zpět do Madridu. Podle spolubratrů vedl velmi hluboký duchovní život.\n\nKdyž v červenci 1936 vypukla španělská občanská válka, jeho řeholní kongregace byla předmětem prvních útoků revolucionářů. Na počátku září roku 1936 byl zatčen Iberskou anarchistickou federací a 14. září 1936 zastřelen. Jeho tělo bylo identifikováno rodinou ve městě Hortaleza nedaleko Madridu.\n\nPo roce 1990 byl v arcidiecézi Madrid zahájen jeho beatifikační proces spolu s dalšími 24 mučedníky Kongregace školských bratří a Řádu karmelitánů. Dne 19. prosince 2011 uznal papež Benedikt XVI. mučednictví této skupiny řeholníků. Blahořečeni byli 13. října 2013 ve skupině 522 mučedníků Španělské občanské války.\n\n"}
{"id": "1525664", "url": "https://cs.wikipedia.org/wiki?curid=1525664", "title": "Židovský dům", "text": "Židovský dům\n\nŽidovský dům je budova, kterou postavili nebo kde přebývali významní Židé a jež zároveň má architektonickou, historickou, kulturní či vzpomínkovou hodnotu. Zpravidla se jedná o domy rabínů, židovských spolků, škol, významných židovských rodin, židovských umělců, vědců, politiků či jiných významných osobností. Na takových domech jsou někdy umístěny pamětní desky či před domem kameny zmizelých (stolpersteine).\n\nŽidovský dům je charakterizován určitým znaky pramenícími z judaismu. Nejčastěji to bývá znak nad vstupními dveřmi (mezuza s písmeny Š,J,D - „Šomer dlatot Jisrael\" česky Strážce dveří Izraele) nebo různé symboly na fasádě, např. židovská hvězda, ad. Zvyky jako vzhled domu a jeho vybavení (např. košér kuchyně) pochází z židovských tradic, které se mohou místy lišit. V novověku se však židovský dům nemusel výrazně lišit od domů tehdy běžných.\n\n"}
{"id": "1525666", "url": "https://cs.wikipedia.org/wiki?curid=1525666", "title": "Sbor Bratrské jednoty baptistů ve Zlíně", "text": "Sbor Bratrské jednoty baptistů ve Zlíně\n\nSbor Bratrské jednoty baptistů ve Zlíně je místním křesťanským společenstvím (sborem Bratrské jednoty baptistů), které se schází ve Zlíně na adrese Hluboká č.p. 1343/27.\n\nMisijní činnost baptistů začala ve Zlíně roku 1925; o pět let později byla ustavena kazatelská stanice, podřízená nejprve vsetínskému a následně kroměřížskému sboru. Roku 1949 vznikl ve Zlíně (Gottwaldově) samostatný baptistický sbor. Modlitebna na ul. Hluboké byla otevřena roku 1982.\n\n\n"}
{"id": "1525669", "url": "https://cs.wikipedia.org/wiki?curid=1525669", "title": "Alois Boček", "text": "Alois Boček\n\nAlois Boček (19. června 1909 Třešť – 28. února 1986 Bendigo, Austrálie\n) byl český (moravský) kněz a básník.\n\nNarodil se v Třešti, v rodině místního kováře Martina Bočka (1867–??) a jeho manželky Marie, rozené Brychtové (1871–??).\n\nDne 5. 7. 1935 byl v Brně vysvěcen na kněze. V letech 1939–1940 byl kaplanem ve Velkých Bílovicích, od roku 1935 též působil v Křižanovicích u Bučovic.\n\nByl členem Moravského kola spisovatelů.\n\nPo roce 1948 emigroval z Československa. Později po tomto odchodu duševně onemocněl a žil porůznu jako host v řeholních komunitách, nebo byl hospitalizován v ústavech pro duševně choré, přičemž měl ale oficiální povolení kněžsky působit mezi svými spolupacienty. Zemřel v australském městě Bendigo.\n\nBásně Aloise Bočka byly v letech 1930–1932 zveřejňovány v časopise slovanských bohoslovců \"Museum\", dále v revui pro katolickou kulturu \"Archa\"\n\n\n"}
{"id": "1525670", "url": "https://cs.wikipedia.org/wiki?curid=1525670", "title": "IPhone 11", "text": "IPhone 11\n\niPhone 11 je smartphone designovaný, vyvíjený a prodávaný firmou Apple. Byl představen 10. září 2019 spolu s vlajkovou lidí vyšší třídy iPhonem 11 Pro v divadle Steva Jobse v Apple Parku v Cupertinu generálním ředitelem Applu Timem Cookem, předobjednávky začaly 13. září 2019, s oficiálním vydáním 20. září 2019, jeden den po plánovaném vydání iOS 13.\n\nVýznamnými změnami ve srovnání s iPhonem XR jsou čip Apple A13 Bionic a ultraširokoúhlý duální kamerový systém. Zatímco iPhone 11 Pro je dodáván s 18W rychlonabíječkou, iPhone 11 je dodáván se stejnou 5W nabíječkou, která byla přibalena i k předchozím iPhonům, i když oba modely jdou touto rychlejší nabíječkou nabíjet.\n\nIPhone 11 je k dispozici v fialové, žluté, zelené, černé, bílé a červené barvě. Na přední straně je výřez (notch) pro kamerový systém TrueDepth a reproduktor, podobně jako u jeho předchůdce, iPhonu XR.\nNa zadní straně, kde se nachází čtverec, který nepatrně vystupuje za zad, se nachází mikrofon, duální LED blesk a dva objektivy fotoaparátu, které také mírně vystupují a jsou chráněny kovovým rámečkem a odolným krycím sklem.\nMá stejnou velikost jako u iPhonu 11 Pro, i když iPhone 11 má ve srovnání s iPhonem 11 Pro, který má tři kamery, pouze dvě kamery. Logo Applu je nyní vycentrováno na zadní straně zařízení, kde nyní není žádný text.\n\nIPhone 11, spolu s iPhonem 11 Pro, má procesor A13 Bionic s neuronovým modulem třetí generace od společnosti Apple. Má tři možnosti interního úložiště: 64 GB, 128 GB a 256 GB a také 4 GB RAM. IPhone 11 má IP68 odolnost proti vodě, prachu, nečistotám a špíně a je voděodolný do hloubky 2 metrů po dobu 30 minut. Záruka výrobce se však nevztahuje na poškození telefonu tekutinou. Stejně jako předchozí iPhony ani tyto dva telefony nemají konektor pro sluchátka, jsou dodávány s kabelovými EarPody s konektorem Lightning, který je používán zároveň k nabíjení. iPhone 11 je první smartphone s vestavěným ultraširokopásmovým hardwarem prostřednictvím čipu Apple U1.\n\niPhone 11 je dodáván s iOS 13, který zahrnuje Siri, Face ID (prostřednictvím kamery TrueDepth), Apple Pay a podporuje Apple Card.\n\n"}
{"id": "1525671", "url": "https://cs.wikipedia.org/wiki?curid=1525671", "title": "Cesarevič (1901)", "text": "Cesarevič (1901)\n\nCesarevič byl predreadnought ruského carského námořnictva. Ve službě byl v letech 1903–1918. Nasazen byl v rusko-japonské válce a v první světové válce.\n\nPlavidlo postavila francouzská loděnice Forges et Chantiers de la Méditerranée v La Seyne-sur-Mer. Stavba byla zahájena roku 1899, na vodu bylo spuštěno roku 1901 a do služby bylo uvedeno 3. září 1903.\n\nVýzbroj tvořily čtyři 305mm kanóny ve dvoudělových věžích, dvanáct 152mm kanónů ve dvoudělových věžích, dvacet 75mm kanónů, dvacet 47mm kanónů, osm 37mm kanónů a čtyři 381mm torpédomety. Boční salva měla hmotnost 6000 kg. Pohonný systém měl výkon 16 300 hp. Skládal se z 20 kotlů Belleville a parních strojů, pohánějících dva lodní šrouby. Nejvyšší rychlost dosahovala 18 uzlů. Dosah byl 5500 námořních mil při rychlosti 10 uzlů.\n\n\"Cesarevič\" se účastnil rusko-japonské války. Při úvodním japonském útoku na Port Arthur v únoru 1904 byl poškozen torpédem. Po dokončení oprav se stal vlajkovou lodí admirála Vitgefta v bitvě ve Žlutém moři ve dnech 10.–11. srpna 1904. Po ruské porážce \"Cesarevič\" unikl a byl internován v Tsingtau. Rusku byl vrácen v roce 1905.\n\nPrvní světové války se \"Cesarevič\" účastnil v řadách baltského loďstva. Nebyl však příliš aktivní. V roce 1917 byl přejmenován na \"Graždanin\". Dne 17. října 1917 byl poškozen německým námořnictvem v bitvě v úžině Moon. Za říjnové revoluce loď ovládli bolševici. V roce 1918 byl vyřazen a roku 1925 sešrotován.\n"}
{"id": "1525672", "url": "https://cs.wikipedia.org/wiki?curid=1525672", "title": "Třída Fateh", "text": "Třída Fateh\n\nTřída Fateh je třída konvenčních ponorek stavěných pro íránské námořnictvo. Prototypové plavidlo bylo do služby přijato roku 2019.\n\nTřída byla dle íránských vyjádření vyvinuta domácími loděnicemi. Prototypovou ponorku IRIS \"Fateh\" postavila loděnice Bostanu. Z blíže neurčených důvodů se stavba značně protáhla. Na vodu byla spuštěna roku 2013 a do služby byla přijata 17. února 2019. Identifikována byla rovněž rozestavěná druhá ponorka.\n\nPonorka je vyzbrojena čtyřmi 533mm torpédomety, pro které je neseno šest dlouhých zbraní, nebo osm námořních min. Diesel-elektrický pohonný systém pohání lodní šroub. Nejvyšší rychlost je 11 uzlů na hladině a 15 uzlů pod hladinou. Hloubkový dostup je 200 metrů.\n"}
{"id": "1525675", "url": "https://cs.wikipedia.org/wiki?curid=1525675", "title": "Draganić", "text": "Draganić\n\nDraganić (dříve Draganići) je vesnice a sídlo stejnojmenné opčiny v Chorvatsku v Karlovacké župě. Nachází se asi 7 km jihozápadně od Jastrebarska a asi 11 km severozápadně od Karlovace. V roce 2011 zde žilo celkem 2 741 obyvatel. Do roku 2001 se opčina skládala z celkem 17 vesnic, poté se však všechny sloučily do jednoho sídla pod názvem Draganić.\n\nDraganićem prochází silnice D1;D3, blízko též prochází dálnice A1.\n"}
{"id": "1525678", "url": "https://cs.wikipedia.org/wiki?curid=1525678", "title": "Kýchání", "text": "Kýchání\n\nKýchání, neboli sternutace, je poloautonomní, křečovité vylučování vzduchu z plic nosem a ústy, obvykle způsobené cizími částicemi, dráždícími nosní sliznici.\nKýchnutí vyhání vzduch násilím z úst a nosu při výbušném, křečovitém mimovolném působení, které vzniká zejména podrážděním nosní sliznice.\nToto působení umožňuje únik hlenu nosní dutinou. Kýchání je také možná spojeno s náhlou expozicí jasnému světlu, náhlou změnou (poklesem) teploty, proudem studeného vzduchu, velmi plným žaludkem, nebo virovou infekcí, a může vést k rozšíření nákazy.\nFunkce kýchání spočívá v vyloučení hlenu, obsahujícího cizí částice nebo dráždivé látky, a očištění nosní dutiny.\nBěhem kýchnutí se měkké patro a čípek stlačí, zatímco zadní část jazyka se zvedne, aby se částečně uzavřel průchod k ústům, a aby mohl být nosem vytlačován vzduch z plic.\nProtože uzavření úst je pouze částečné, značná část tohoto vzduchu se obvykle také vylučuje právě odtud.\nSíla a rozsah vylučování vzduchu nosem se liší.\nKýchání nemůže nastat během spánku kvůli REM atonii – tělesnému stavu, kdy nejsou stimulovány pohybové neurony, a reflexní signály nejsou přenášeny do mozku.\nDostatečné množství vnějších podnětů však může způsobit, že se člověk probudí ze spánku do kýchnutí, ale jakékoli kýchání, ke kterému poté dojde, probíhá ve stavu alespoň částečného probuzení.\n\nKe kýchání typicky dochází, když cizí částice, nebo dostatečné množství vnějších stimulantů prochází nosními chloupky, aby se dostaly do nosní sliznice. To spouští uvolňování histaminů, které dráždí nervové buňky v nose, což vede k tomu, že se do mozku vysílají signály, které nastartují kýchání prostřednictvím trigeminální nervové sítě. Mozek pak naváže na tento počáteční signál, aktivuje hltanové a tracheální svaly, a vytvoří velký otvor nosní a ústní dutiny, což má za následek silné uvolnění vzduchu a biologických částic. Silný charakter kýchání je připisován zapojení četných orgánů horní části těla – jedná se o reflexivní reakci, zahrnující svaly obličeje, hrdla a hrudníku. Kýchání je také vyvoláno stimulací sinusového nervu, způsobenou ucpaným nosem či alergií.\n\nZdá se, že tato oblast ovládá epifaryngeální, vnitřní hrtanové a dýchací svaly, a kombinovaná aktivita těchto svalů slouží jako základ pro generování kýchání. Reflex kýchání zahrnuje kontrakci řady různých svalů a svalových skupin v celém těle, typicky včetně očních víček. Běžná domněnka, že nelze kýchnout s otevřenýma očima, je však mylná. Kromě dráždění cizí částicí, alergie, nebo možné nemoci, je dalším podnětem náhlé vystavení jasnému světlu – stav známý jako fotický kýchací reflex (PSR).\nOdejít z temné budovy do slunečního svitu může vyvolat kýchnutí. Sklon ke kýchání při vystavení jasnému světlu je autosomální dominantní vlastnost a postihuje 18–35 % lidské populace. Vzácnější spouštěč, pozorovaný u některých jedinců, je plnost žaludku.\n\nZatímco u zdravých jedinců je kýchání obecně neškodné, u nemocných šíří onemocnění infekčními aerosolovými kapičkami, běžně od 0,5 do 5 µm.\nKýchnutí může vytvořit až 40 000 kapek. Pro snížení možnosti přenosu choroby (např. chřipky) tímto způsobem pomáhá držet při kýchání předloktí, vnitřní část lokte, nebo např. kapesník před ústy a nosem.\nPoužití dlaní k tomuto účelu je považováno za nevhodné, protože podporuje šíření zárodků lidským kontaktem (jako je podání ruky), nebo běžně dotýkanými předměty (především klikami).\n\nPříkladem preventivních technik je např. hluboký výdech vzduchu v plicích (který by se jinak používal při kýchání), zadržování dechu při počítání do deseti, nebo jemné štípání můstku nosu po dobu několika sekund.\nOsvědčené metody, jak omezit kýchání, obecně zahrnují omezení interakce s dráždivými látkami, jako je udržování domácích mazlíčků mimo dům (pro co nejmenší kontakt s jejich odumřelou kůží), zajištění včasného a průběžného odstraňování nečistot a prachových částic prostřednictvím správné údržby domácnosti; nahrazení filtrů pro pece a jednotky pro odvádění vzduchu; zařízení pro filtraci vzduchu a zvlhčovače, a pobyt mimo průmyslové a zemědělské zóny.\nNěkteří lidé však považují kýchání za příjemné a nechtěli by se mu bránit.\n\n"}
{"id": "1525679", "url": "https://cs.wikipedia.org/wiki?curid=1525679", "title": "Stathis Topalidis", "text": "Stathis Topalidis\n\nEfstathios Topalidis (* 12. října 1978 Athény) je bývalý řecký zápasník–volnostylař a klasik.\n\nJeho rodina pontských Řeků (původem z Giresunu) imigrovala do Řecka v šedesátých letech dvacátého století z dnešního Kazachstánu. Jeho strýcem je známý řecký zápasník Babis Cholidis. Připravoval se v populárním athénském klubu Atlas Kalitheas. Zápasit začal relativně pozdě v 15 letech. V řecké reprezentaci se prosadil ve volném stylu, který nemá v Řecku tradici na rozdíl od řecko-římského stylu. V roce 2000 se ve váze do 130 kg kvalifikoval na olympijské hry v Sydney, kde nepostoupil ze základní skupiny přes Íránce Abbáse Džadídího. V roce 2004 prohrál nominaci na domácí olympijské hry v Athénách s lariským Nestorasem Badzelasem. Sportovní kariéru ukončil v roce 2012. Žije v athénské čtvrti Acharnes. \n\n"}
{"id": "1525683", "url": "https://cs.wikipedia.org/wiki?curid=1525683", "title": "Mikrotužka", "text": "Mikrotužka\n\nMikrotužka je psací potřeba s mechanicky vysunovatelnou a nahraditelnou tuhou, obvykle o průměru 0,3–0,9 mm. Tuha není k tělu tužky připojena a je třeba ji mechanicky vysunovat. Mikrotužky nacházejí uplatnění při technickém kreslení (kde s nimi lze kreslit stále stejně tlusté čáry bez nutnosti tužku ořezávat), či při běžném psaní a kreslení.\n\nPrvní mechanické tužky se objevily v 18. století, v 19. a 20. století se pak objevila řada dalších patentovaných provedení. Conrad Gesner popsal jakousi mechanickou tužku již v roce 1565, její tuhu by však bylo potřeba ostřit. V roce 1791 byla ve vraku potopené lodi nalezena mechanická tužka.\n\nSkutečné prvenství je tak připisováno patentu Sampsona Mordana a Johna Isaaca Hawkinse z Velké Británie roku 1822. Do roku 1874 patentů značně přibylo. K rozvoji došlo mj. ve Spojených státech, odkud také vzešla významná Wahl Adding Machine Company, která ve 20. letech 20. století prodala přes 120 000 svých tužek s názvem Eversharp. Úspěchy tužka zaznamenala také v Japonsku, kde ji vylepšil Tokuji Hayakaway, a byla uvedena jako „vždy připravená ostrá tužka“.\n\nK důležitým dnešním výrobcům mikrotužek patří např. Pentel, Pilot a Tombow (Japonsko), Faber-Castell a Rotring (Německo), PaperMate (USA), Parker (Spojené království) a mnoho dalších, zejména evropských a asijských výrobců. V Česku vyrábí mikrotužky firma Koh-i-noor.\n\nMikrotužky lze v zásadě rozdělit do dvou kategorií: na ty, které tuhu pouze drží a na ty, které tuhu drží a mohou ji také vysunovat. První typy mikrotužek fungovaly na principu šroubu, který při otáčení tuhu v tužce posouval. Některé měly také pojistný mechanismus, který neumožnil zasunutí tuhy zpět do tužky.\n\nTuhy do mikrotužky jsou většinou směsí grafitu s jílem či polymery. Tyto tuhy mají svoje značení, podobně jako tuhy v obyčejných tužkách, ale méně rozsáhlé. Většinou jsou tuhy vyměnitelné, nicméně existují i levné mikrotužky na jedno použití.\n\nTuhy se liší průměrem a tvrdostí, výjimečně se vyskytují i v barevných variacích. Průměr mikrotužky, používané na obyčejné psaní, se pohybuje okolo 0,5–0,9 mm, a tvrdost odpovídá tužce tvrdosti HB.\n\n"}
{"id": "1525685", "url": "https://cs.wikipedia.org/wiki?curid=1525685", "title": "Kozí brada východní", "text": "Kozí brada východní\n\nKozí brada východní (\"Tragopogon orientalis\") je dvouletá nebo krátce vytrvalá, planě rostoucí rostlina kvetoucí v letních měsících žlutými květy ve vrcholových úborech. Bylina je v české přírodě původní druh, v minulosti bývala považována za poddruh kozí brady luční. Podzemní i nadzemní orgány mají mléčnice, ze kterých po poranění prýští bílá lepkavá šťáva latex.\n\nJejí převážně evropský areál zasahuje na východ, do západní Asie. Západní hranice rozšíření protíná Švýcarsko, Itálii a jihovýchodní Francii, východním směrem sahá až po jezero Bajkal a jižním po Kavkaz, Pákistán a sever Indie. S ohledem na ne zcela dořešenou taxonomickou problematiku nelze přesné hranice rozšíření určit.\n\nV České republice je v teplých oblastech termofytika hojným druhem, nejrozšířenějším zástupcem rodu. Nejvíce roste na střední a jižní Moravě, směrem do Čech se vyskytuje řidčeji. Na severu Moravy, stejně jako v jižních a jihozápadních Čechách téměř chybí. V oreofytiku se vyskytuje jen řídce, pouze ojediněle bývá zavlékána do montánního stupně, např. do Krkonoš na Liščí horu (1320 m).\n\nDvouletá rostlina, v prvém roce ze semene nebo ze se spícího pupenu oddenku vyroste listová růžice a z ní druhým rokem vyrazí obvykle jediná květná lodyha. Rostlina někdy po odkvětu usychá a jindy přežívá do dalšího roku, tehdy z oddenku může vyrašit více květonosných lodyh i vyrůst nové rostliny.\n\nTento hemikryptofyt roste na loukách, pastvinách, mezích, úhorech, na travnatých okrajích cest, podél okrajů lesů a křovin i na rumištích a náspech železničních tratí. Vždy však na otevřeném, plně osluněném místě. Vyžaduje půdy vlhké až středně vysýchavé a dostatečně zásobené živinami, které mohou být hlinité či jemně štěrkovité, mírně kyselé až slabě zásadité. Kvete v letním období od května do srpna. Ploidie kozí brady východní je 2n = 12.\n\nBylina s přímou lodyhou vysokou 30 až 100 cm, vyrůstající ze svislého kořene s mnoha tenkými oddenky. Lodyha je přímá, na průřezu oblá, obvykle jednoduchá, tmavozelená, často v blízkosti uzlin fialově naběhlá a těsně pod zákrovem ztlustlá. Přízemní listy rostou v bohaté růžici, v době kvetení jsou již ale suché. Lodyžní, šedavě zelené, celistvé listy vyrůstající střídavé jsou přisedlé, slabě pochvovitě objímavé. Jejich tuhé čepele jsou čárkovitě kopinaté, žlábkovité, na vrcholu dlouze zašpičatělé, po obvodě drobně pilovitě zubaté, v mládí jemně pavučinatě chlupaté a později olysalé. Bývají dlouhé až 70 cm a široké do 2 cm a mívají tří až sedm žilek, někdy jsou zvlněné a jindy spirálovitě stočené.\n\nNa konci lodyhy nebo větví vyrůstají jednotlivé úbory mající v průměru 4,5 až 7 cm, které jsou válcovité až kuželovité a mají okolo dvanácti tmavě zelených, dlouze zašpičatělých, na bázi srostlých, oboustranně lysých zákrovních listenů dlouhých 3,5 cm, s blanitým okrajem a nazpět ohnutým vrcholem. Květy jsou oboupohlavné, mají zlatožlutou až světle oranžovou jazykovitou korunu s pětizubou ligulou delší než jsou zákrovní listeny, kalich po opylení vytváří chmýr. Srostlá trubička z nitek prašníků je žlutá a v horní čtvrtině má pět podélných tmavě fialových proužků. Blizny jsou opylovány autogamicky nebo blanokřídlým i dvoukřídlým hmyzem slétajícím se pro nektar. Úbory jsou obvykle otevřené jen v dopoledních hodinách.\n\nPlod je nažka asi 2 cm velká, z toho téměř polovinu zabírá neztlustlý zobáček. Nažky vnitřních květů jsou hladké a světle hnědé, vnějších jsou hrubě osténkaté a tmavě hnědé.\n\n"}
{"id": "1525687", "url": "https://cs.wikipedia.org/wiki?curid=1525687", "title": "Ramiro Frías García", "text": "Ramiro Frías García\n\nRamiro Frías García, řeholním jménem Vidal Ernesto (13. března 1906, Villajimena – 28. listopadu 1936, Madrid), byl španělský římskokatolický řeholník Kongregace školských bratří a mučedník.\n\nNarodil se 13. března 1906 ve Villajimena. \n\nRoku 1919 vstoupil do postulátu Kongregace školských bratří v Bugedu a roku 1922 do noviciátu, v němž přijal jméno Vidal Ernesto. Své věčné sliby složil roku 1931. \n\nPůsobil v Bugedu (1925), v Griñónu (1928), v Madridu (dům Maravillas a dům Nejsvětějšího srdce; 1929–1933), v Lorca (1933), znovu v Griñón (1934) a znovu v Madridu (1935–1936).\n\nBěhem svého pobytu v Madridu se věnoval chrámové hudbě. Při pobytu v Lorce se zhoršil jeho zdravotní stav a proto byl poslán do Griñónu, aby zde vykonával nenáročné služby. Na madridské škole v Castellaně ukázal svoje dovednosti v přírodních vědách. \n\nKdyž v červenci 1936 vypukla španělská občanská válka, jeho řeholní kongregace byla cílem prvních útoků revolucionářů.\n\nV červenci byl se svými spolubratry zatčen a vězněn. Dne 28. listopadu 1936 byl na hřbitově Vicálvaro zastřelen.\n\nPo roce 1990 byl v arcidiecézi Madrid zahájen jeho beatifikační proces spolu s dalšími 24 mučedníky Kongregace školských bratří a Řádu karmelitánů. Dne 19. prosince 2011 uznal papež Benedikt XVI. mučednictví této skupiny řeholníků. Blahořečeni byli 13. října 2013 ve skupině 522 mučedníků Španělské občanské války.\n\n"}
{"id": "1525690", "url": "https://cs.wikipedia.org/wiki?curid=1525690", "title": "Petra Škvařilová-Pelzl", "text": "Petra Škvařilová-Pelzl\n\nPetra Škvařilová-Pelzl je česká právnička. Do září 2019 pracovala jako úřednice u Soudního dvora Evropské unie v Lucemburku. Dne 29. května 2019 byla zástupci členských států Evropské unie jmenována soudkyní Tribunálu Soudního dvora EU. Funkce se ujala dne 26. září 2019. \n\nVystudovala právo na Karlově univerzitě v Praze a získala titul doktora práv na univerzitě v německém Hamburku, kde následně působila jako vědecká pracovnice. Úspěšně kandidovala ve výběrovém řízení na místa českých právníků u orgánů EU v roce 2004 a dalších 15 let pak pracovala na různých pozicích na generálním ředitelství knihovny, výzkumu a dokumentace Soudního dvora EU. V letech 2017-18 působila jako referendářka rakouské soudkyně Marie Berger.\n\nDne 21. září 2018 rozhodla Komise pro výběr soudce Tribunálu Soudního dvora EU o výběru Petry Škvařilové-Pelzl jako nejlepší kandidátky. \nKomise zasedla ve složení: JUDr. Jan Kněžínek, Ph.D., ministr spravedlnosti, předseda komise, Mgr. Tomáš Petříček, Ph.D., M.A., náměstek ministra zahraničních věcí, JUDr. Pavel Rychetský, předseda Ústavního soudu, prof. JUDr. Pavel Šámal, předseda Nejvyššího soudu, JUDr. Michal Mazanec, místopředseda Nejvyššího správního soudu, Mgr. Petr Jäger, Ph.D., náměstek ministra spravedlnosti, JUDr. Petr Gajdušek, LL.M., M.St., ředitel odboru Organizace spojených národů Ministerstva zahraničních věcí, JUDr. Daniela Kovářová, advokátka, Česká advokátní komora, JUDr. Zdenka Papoušková, děkanka Právnické fakulty Univerzity Palackého v Olomouci.\n\nPo pohovorech, které měly za cíl ověřit odbornou způsobilost uchazečů, jejich motivaci, jazykovou připravenost a celkovou způsobilost k výkonu funkce soudce, komise hlasováním většinově rozhodla o výběru Petry Škvařilové-Pelzl. \n\nNávrh byl následně předložen Výboru pro evropské záležitosti Poslanecké sněmovny Parlamentu ČR k projednání, pro informaci též Výboru pro záležitosti Evropské unie Senátu Parlamentu ČR a poté byl schválen vládou ČR.\n"}
{"id": "1525691", "url": "https://cs.wikipedia.org/wiki?curid=1525691", "title": "Juan Lucas Manzanares", "text": "Juan Lucas Manzanares\n\nJuan Lucas Manzanares, řeholním jménem Braulio Carlos (10. prosince 1913, Cortiji-Lorca – 23. února 1937, Madrid), byl španělský římskokatolický řeholník Kongregace školských bratří a mučedník.\n\nNarodil se 10. prosince 1913 v Cortiji-Lorca. Měl bratra, se kterým nastoupil do školy Kongregace školských bratří v Lorce. Roku 1928 vstoupil do postulátu Kongregace školských bratří v Griñónu, kde byl roku 1930 přijat do noviciátu s řeholním jménem Braulio Carlos. Roku 1931 byl dům v Griñónu evakuován a Braulio se svým bratrem museli odejít domů. Roku 1933 se vrátili zpět a Braulio byl poslán učit do Puente de Vallecas (Madrid).\n\nKdyž v červenci 1936 vypukla španělská občanská válka, jeho řeholní kongregace byla cílem prvních útoků revolucionářů. Braulio se ukrýval v Azylu Nejsvětějšího Srdce, avšak po sedmi měsících 13. února 1937 jej přišli zatknout. Dne 23. února 1937 byl odvezen do „Cheka“, kde byl zastřelen. Jeho tělo identifikoval jeho bratr roku 1940.\n\nPo roce 1990 byl v arcidiecézi Madrid zahájen jeho beatifikační proces spolu s dalšími 24 mučedníky Kongregace školských bratří a Řádu karmelitánů. Dne 19. prosince 2011 uznal papež Benedikt XVI. mučednictví této skupiny řeholníků. Blahořečeni byli 13. října 2013 ve skupině 522 mučedníků Španělské občanské války.\n\n"}
{"id": "1525692", "url": "https://cs.wikipedia.org/wiki?curid=1525692", "title": "Wolfgang Horn (muzikolog)", "text": "Wolfgang Horn (muzikolog)\n\nWolfgang Horn (25. března 1956, Stuttgart – 7. května 2019, Řezno) byl německý muzikolog a vysokoškolský pedagog.\n\nV letech 1975 až 1981 vystudoval hudební vědu a německý jazyk na univerzitě v Tübingenu a získal stipendium \"Studienstiftung des deutschen Volkes\". Tématem jeho diplomové práce byly rané klavírní sonáty Carla Philippa Emanuela Bacha.\n\nOd roku 1981 do roku 1983 byl členem redakčního týmu ediční řady \"Erbe deutscher Musik\" (EdM). Od roku 1983 byl po dobu šesti let do roku 1989 asistentem ústavu pro hudební vědu v Tübingenu. V roce 1986 úspěšně dokončil doktorát s disertační prací o hudbě drážďanského dvorního kostela. Mezi lety 1989 až 1994 pracoval jako vědecký asistent historické muzikologie na \"Hochschule für Musik und Theater\" v Hannoveru, kde se též habilitoval (1995). Poté opět přednášel v Tübingenu (1996–1998), 1998 až 2002 byl profesorem muzikologie na univerzitě Erlangen-Nürnberg a od roku 2002 až do své smrti vedl katedru muzikologie na univerzitě v Řezně (Regensburg).\n\nWolfgang Horn se významně věnoval také editorské činnosti a pod jeho dohledem vzniklo množství hudebních edic. K vydání připravil též celou řadu děl českého barokního skladatele Jana Dismase Zelenky. Účastnil se též pražských zelenkovských konferencí.\n"}
{"id": "1525694", "url": "https://cs.wikipedia.org/wiki?curid=1525694", "title": "Ottó Aubéli", "text": "Ottó Aubéli\n\nOttó Aubéli (* 31. března 1975 Ostřihom) je bývalý maďarský zápasník–volnostylař.\n\nJe rodákem z města Dorog, kde začal zápasit v 8 letech v místním klubu pod vedením Ference Bacsiho. Vrcholově se připravoval v Budapešti pod vedením Istvána Gulyáse a Csabi Ubránkovicse. Specializoval se na volný styl. V maďarské reprezentaci se prosazoval od roku 2001 ve váze do 120 kg. V roce 2004 se kvalifikoval na olympijských hrách v Athénách, kde nepostoupil z náročné základní skupiny přes ruského Dagestánce Kuramagomeda Kuramagomedova. V roce 2008 se na květnové světové olympijské kvalifikaci ve Varšavě kvalifikoval na olympijské hry v Pekingu, kde prohrál ve dvou setech 0:2 s reprezentantem Slovenska Davidem Musulbesem. Po olympijských hrách ukončil sportovní kariéru.\n\n"}
{"id": "1525695", "url": "https://cs.wikipedia.org/wiki?curid=1525695", "title": "Roman Málek (2000)", "text": "Roman Málek (2000)\n\nRoman Málek (* 24. prosince 2000) je český lední hokejista hrající na postu brankáře. Jeho rodiči jsou Vladimíra a Roman Málkovi, jenž býval rovněž hokejovým brankářem. Mladší bratr Jakub je hokejový obránce.\n\nVe svých mládežnických letech hrál Roman Málek junior za výběry Vítkovic, za jejichž první mužstvo tehdy hrál jeho otec. Během sezóny 2014/2015 přešel do mládeže pražské Slavie, za jejíž tým mužů v ročníku 2018/2019 prvně nastoupil, když vychytal vítězství v poměru 5:3 na ledě Benátek nad Jizerou. V téže sezóně odehrál rovněž jeden zápas za HC Draci Bílina, ale její výraznou část strávil v dresu mládežnického výběru pražské Slavie. V dalším ročníku (2019/2020) vytvořil spolu s Martinem Michajlovem brankářskou dvojici, která pravidelně nastupovala za mužský výběr HC Slavia Praha.\n"}
{"id": "1525696", "url": "https://cs.wikipedia.org/wiki?curid=1525696", "title": "Modesto Vegas y Vegas", "text": "Modesto Vegas y Vegas\n\nModesto Vegas y Vegas (24. února 1912, La Serna – 27. července 1936, Llisá de Munt) byl španělský římskokatolický kněz, řeholník Řádu menších bratří konventuálů a mučedník.\n\nNarodil se 24. února 1912 v La Serna. Navštěvoval školu ve své rodné obci a roku 1924 nastoupil do františkanského semináře v Granollers. Roku 1929 složil své věčné sliby. Poté odešel do Ósima, kde studoval a roku 1934 získal kněžské svěcení. Poté se vrátil do Španělska a působil v Granollers.\n\nKdyž v červenci roku 1936 vypukla španělská občanská válka a milice pronásledovala katolickou církev, otec Modesto se 19. července ukryl u františkánské terciářky, kde pracovala jeho sestra Carmen. Zde zůstal až do 27. července. Odpoledne opustil se svou sestrou úkryt a chtěl odejít do bezpečí nemocnice v Granollers. V této době nosil civilní oblečení, aby jej nepoznali. Na cestě jej však zastavily dětí a pozdravily jej \"Dobrý den, otče Modesto\", což uslyšela milice a okamžitě jej i s jeho sestrou zatkla.\n\nPo výslechu byla jeho sestra propuštěna, avšak otec Modesto byl zadržován. Stejného dne byl po krutém výslechu a mučení odvezen do lesa v Can Moncada (Llisá de Munt) a zde byl kolem 19:00 zastřelen. Po třech dnech bylo tělo vhozeno do masového hrobu.\n\nJeho proces blahořečení byl zahájen 15. října 1953 v arcidiecézi Barcelona a to spolu s dalšími pěti spolubratry františkány konventuály.\n\nDne 26. března 1999 uznal papež Jan Pavel II. jejich mučednictví. Blahořečeni byli 11. března 2001 ve skupině José Aparicio Sanz a 232 společníků.\n\n"}
{"id": "1525710", "url": "https://cs.wikipedia.org/wiki?curid=1525710", "title": "Sadie Sink", "text": "Sadie Sink\n\nSadie Sink (* 16. dubna 2002 Branhem, Texas) je americká herečka a modelka. Proslavila se zejména ztvárněnou rolí Max (Maxine) Mayfield, v seriálu \"Stranger Things\". Přesto, že v druhé sérii seriálu se nepřátelila s představitelkou Eleven, kterou ztvárnila Millie Bobby Brownová, ve třetí sérii se spřátelily.\n\nNarodila se do rodiny trenéra amerického fotbalu jako čtvrté z pěti dětí. Má tři starší bratry: Caleba, Spencera a Michella, a mladší sestru Jacey. S herectvím začínala v útlém dětství, kdy byla fanynkou \"Muzikálu ze střední\" a se svým starším bratrem neustále přehrávala scénky z tohoto filmu pro teenagery. Její matka se proto rozhodla nechat ji zapsat na kurzy herectví v Houstonu a díky tomu byla v roce 2012 obsazena do muzikálu \"Annie\" na Broadwayi, který jí otevřel dveře do světa showbusinessu.\n\n"}
{"id": "1525737", "url": "https://cs.wikipedia.org/wiki?curid=1525737", "title": "Pia Stutzenstein", "text": "Pia Stutzenstein\n\nPia Stutzensteinová, nepřechýleně Pia Stutzenstein (* 1989 Cáchy) je německá televizní herečka.\n\nNarodila se v Cáchách, vyrůstala v Nideggenu. Žije v Kolíně nad Rýnem. Od 24. série, 11. epizody je novým seriálovým partnerem Erdoğana Atalaye (\"Semir Gerkhan\") v televizním seriálu \"Kobra 11\" (\"Alarm für Cobra 11 - Die Autobahnpolizei\").\n\n\n"}
{"id": "1525742", "url": "https://cs.wikipedia.org/wiki?curid=1525742", "title": "Marid Mutalimov", "text": "Marid Mutalimov\n\nMarid Kamilijevič Mutalimov (* 22. února 1980 Machačkala) je bývalý ruský zápasník–volnostylař kumycké národnosti, olympijský medailista z roku 2008, který od roku 2003 reprezentoval Kazachstán.\n\nJako jeden z mála dagestánských zápasníku měl v cizím (kazašském) pase uvedeno správně místo narození Machačkala. Pochází z jedné původních machačkalských osad Tarki, obývané výhradně \nkumyky. Zápasení se věnoval od 13 let pod vedením Zajnala Salautdinova. V roce 2002 ho oslovil reprezentační trenér Kazachstánu Amandžol Bugybajev s nabídkou na reprezentaci, kterou přijal. Vrcholově se připravoval v Aktau pod vedením Magomeda Kuruglijeva. V roce 2003 se šestým místem na mistrovství světa v New Yorku kvalifikoval na olympijské hry v Athénách v roce 2004. Ze čtyřčlenné základní skupiny postoupil z prvního místa přímo do semifinále, ve kterém prohrál 1:4 na technické body s Íráncem Alírezou Rezáím. V souboji o třetí místo prohrál s Turkem Aydınem Polatçı 1:3 na technické a obsadil 4. místo.\n\nV roce 2008 se z první světové olympijské kvalifikace v švýcarském Martigny kvalifikoval na olympijské hry v Pekingu. Ve čtvrtfinále vrátil Turku Aydınu Polatçımu čtyřletou olympijskou prohru v poměru 2:1 na sety. V semifinále však jednoznačně nestačil na svého krajana (Kumyka) Bachtyjara Achmedova. V souboji o třetí místo porazil Íránce Fárdina Masúmího 2:0 na sety a získal bronzovou olympijskou medaili. V dalším olympijském období si však nesedl s novým reprezentačním trenérem Altajem Tanabajevem, který se netajil tím, že v kazachstánském reprezentačním týmu preferuje rodilé Kazachstánce. V roce 2012 prohrál nominaci na olympijské hry v Londýně s Dauletem Šabanbajem. Od roku 2013 ho do kazachstánské reprezentace přestali zvát.\n\n"}
{"id": "1525746", "url": "https://cs.wikipedia.org/wiki?curid=1525746", "title": "Gumryš", "text": "Gumryš\n\nGumryš nebo Gumuriši ( Ҕәымрышь, a megrelsky ღუმურიში - Gumuriši) je vesnice v Abcházii v okrese Tkvarčeli. Leží přibližně 44 km jihovýchodně od okresního města Tkvarčeli. Obec sousedí na západě s Rečchu a Galchučem, na severozápadě s Uakumem, které odděluje od sebe řeka Okum, dále s o obcemi okresu Gali: na jihovýchodě s Papynyrchvou, na jihu s Dichazurgou a s Machundžrou. Na severovýchod od obce se nachází těžko prostupný terén hřbetu Rečšcha. Hranici s galským okresem tvoří Vodní nádrž Gali na řece Chob.\n\nOficiálním názvem obce je Vesnický okrsek Gumryš \"(rusky Гумрышская сельская администрация, abchazsky Ҕәымрышь ақыҭа ахадара)\". Za časů Sovětského svazu se okrsek jmenoval Gumurišský selsovět \"(Гумуришский сельсовет)\".\n\nSoučástí Gumryše jsou následující části:\n\n\nNa počátku 20. století se více než polovina obyvatel Gumryše považovala za Abchazy, ačkoliv se v obci již dávno mluvilo pouze megrelsky. Po vzniku Sovětského svazu byl Gumryš začleněn do okresu Gali a byla zde postavena gruzínská základní a střední škola. Do poloviny 20. století bylo zdejší obyvatelstvo již úplně gruzifikované. \n\nBěhem války v Abcházii v letech 1992-1993 byla obec ovládána gruzínskými vládními jednotkami. Na konci této války naprostá většina obyvatel Gumryše uprchla z Abcházie, ale značná část uprchlíků se již v roce 1994 vrátila. Přesto Gumryš v porovnání se stavem před válkou značně upadl.\n\nV roce 1994 byl Gumryš, jenž se dříve oficiálně nazýval Gumriši, přejmenován současný název a převeden po správní reformě do nově vzniklého okresu Tkvarčeli. Dle Moskevských dohod z roku 1994 o klidu zbraní а o rozdělení bojujících stran byl Gumryš začleněn do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla Ruskem uznána nezávislost Abcházie.\n\nDle nejnovějšího sčítání lidu z roku 2011 je počet obyvatel této obce 704 a jejich složení následovné:\n\n\nPřed válkou v Abcházii žilo v celém Gumurišském selsovětu 1031 obyvatel.\n\n"}
{"id": "1525747", "url": "https://cs.wikipedia.org/wiki?curid=1525747", "title": "Esporte Clube Bahia", "text": "Esporte Clube Bahia\n\nEsporte Clube Bahia, zkráceně EC Bahia, je brazilský fotbalový klub, sídlící ve městě Salvador ve státě Bahia. Hraje na stadionu Arena Fonte Nova, který byl postaven před MS 2014 na místě původního Estádio Fonte Nova. 2× byl mistrem Brazílie a mnohokrát mistrem státu Bahia. Barvami jsou bílá, červená a modrá.\n\nKlub byl založen roku 1931 hráči klubů Associação Atlética da Bahia a Clube Bahiano de Tênis, které zrušily svoje fotbalové oddíly. Znak byl udělán po vzoru znaku Corinthians, který má rovněž ve znaku uprostřed kruhu vlajku svého státu.\n\nKlub vyhrál nejvícekrát titul v lize státu Bahia (Campeonato Baiano), městským rivalem je EC Vitória. 2× byl mistrem Brazílie.\n\n\n\n\n\n\n\n"}
{"id": "1525749", "url": "https://cs.wikipedia.org/wiki?curid=1525749", "title": "Grand Prix Belgie 1973", "text": "Grand Prix Belgie 1973\n\nGrand Prix Belgie 1973 (oficiálně XXXI GROTE PRIJS VAN BELGIE) se jela na okruhu Zolder v Limburk v Belgii dne 20. května 1973. Závod byl pátým v pořadí v sezóně 1973 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1525751", "url": "https://cs.wikipedia.org/wiki?curid=1525751", "title": "Islandská kuchyně", "text": "Islandská kuchyně\n\nIslandská kuchyně je tradiční kuchyně na ostrově Island s dlouholetou historií. Nejčastěji se používá rybí a skopové maso a mléčné výrobky. Samozřejmě se používají i další suroviny dostupné na Islanduː plody moře, maso a vejce vodního ptactva, žraločí maso, velrybí maso, šicha černá, borůvky, rebarbora, sušené mořské řasy, pukléřka islandská, houby, divoký tymián, libeček a andělika.\n\n"}
{"id": "1525752", "url": "https://cs.wikipedia.org/wiki?curid=1525752", "title": "Rosegarden Funeral Party", "text": "Rosegarden Funeral Party\n\nRosegarden Funeral Party je americká rocková hudební skupina. Pochází z Dallasu v Texasu, kde vznikla v roce 2016. Název kapely vznikl spojením titulů písní „“ od velšského hudebníka Johna Calea a „“ anglické kapely The Cure. Původně se však jmenovala SWAY, ale tohoto názvu se musela vzdát, neboť jej již používali jiní hudebníci. V březnu 2018 skupina vydala své první šestipísňové extended play s názvem '. V té době rovněž vydala záznam z koncertu nazvaný '. Také vydala několik singlů a videoklipů, včetně „Horror Music“, „Blitzkrieg in Holland“ a „Once in a While“. V roce 2018 skupina získala cenu . V čele skupina stojí zpěvačka a kytaristka Leah Lane, kterou doprovází další hudebníci.\n\n"}
{"id": "1525753", "url": "https://cs.wikipedia.org/wiki?curid=1525753", "title": "Jan Baptist Weenix", "text": "Jan Baptist Weenix\n\nJan Baptist Weenix (1621–1660?) byl malířem nizozemského zlatého věku. Přes svou relativně krátkou kariéru to byl velmi produktivní a všestranný malíř. Jeho oblíbenými tématy byla italská krajina s velkými postavami mezi ruinami, výhledy na moře a později velké kompozice s mrtvými zvířaty. Svými obrazy střední velikosti se skupinou postav v popředí se zasloužil o oblíbenost italských přístavních scén v nizozemském umění.\n\nJan Baptist Weenix se narodil poblíž amsterdamského přístavu. Jeho otec byl architekt. Bohužel Jan nebyl schopen dobře mluvit, zřejmě ze zdravotních důvodů. Protože velmi rád četl, jeho matka ho mu zařídila práci u knihkupce. Ten s jeho prací nebyl spokojen. Podle jeho syna Jana Weenixe, který o tom vyprávěl Arnoldu Houbrakenovi, otec kreslil kdykoli mohl a práci se příliš nevěnoval. Opustil své zaměstnání a začal studovat u Jana Mickera, švagra jeho nejstarší sestry Lysbeth. Poté studoval v Utrechtu u Abrahama Bloemaerta. Později se vrátil do Amsterdamu a učil se u Claese Cornelisze. Moeyaerta. V roce 1639 se oženil s Josijntje d'Hondecoeter. V roce 1643 Weenix cestoval do Říma s Nicolaesem Pieterszoonem Berchem, dalším žákem Moeyaertovým. Svůj domov opustil tajně, ale jeho žena, dcera Gillise d'Hondecoetera ho hledala a našla v Rotterdamu. Poté co ho vypátrala, dovolila mu zůstat zde čtyři měsíce. Poté pracoval v Římě, kde se stal členem sdružení umělců Bentvueghels. Jako každý i on zde dostal přezdívku, která jej charakterizovala. Weenix dostal přezdívku \"Ratel\" (Chrastítko, pro jeho hlasovou vadu) a stal se velice oblíbeným. Dostával zakázky od papeže Innocence X. Do Amsterdamu se vrátil po čtyřech letech, jeho žena totiž odmítla přijet za ním do Říma. V roce 1649 se stal mistrem v cechu Sv. Lukáše v Utrechtu a namaloval portrét Reného Descartese. Když zemřel jeho švagr Gijsbert d'Hondecoeter, učil svého synovce Melchiora d'Hondecoetera spolu se svým vlastním synem Janem Weenixem. V roce 1656 se Weenix přestěhoval na hrad Ter Mey ve Vleutenu u Utrechtu. Důvodem byly buď jeho zdravotní problémy nebo hledal klid a soustředění na práci. Tady pravděpodobně zemřel za nepříliš šťastných okolností. Dne 25. dubna 1659 byl jeho majetek vydražen, možná spíše kvůli insolvenci než kvůli jeho smrti.\n\nNamaloval několik náboženských scén, mezi vzácné obrazy s tímto námětem patří \"Jákob a Ezau\" (Galerie starých mistrů, Drážďany). V Národní galerii v Londýně je jeho obraz \"Lovecká scéna\" a Glasgow vlastní pro něho charakteristický obraz ruin. Weenix je zastoupen ve většině důležitých kontinentálních galerií, zejména v Mnichově, Vídni, Berlíně, Amsterdamu a Petrohradu.\n\nMezi veřejné instituce vlastnící díla Jana Baptisty Weenixe patří:\n\n\n"}
{"id": "1525758", "url": "https://cs.wikipedia.org/wiki?curid=1525758", "title": "Limay", "text": "Limay\n\nLimay je řeka v severozápadní části argentinské Patagonie, v regionu Comahue. Vytéká z východního konce jezera Nahuel Huapi a následně přibližně 380 km meandruje, přičemž v této oblasti nabírá vody z dalších toků, jako například Traful, Pichileufú a Collón Curá. U města Neuquén dochází k soutoku s řekou Neuquén, čímž vzniká řeka Río Negro.\n"}
{"id": "1525760", "url": "https://cs.wikipedia.org/wiki?curid=1525760", "title": "Red Right Hand", "text": "Red Right Hand\n\n„Red Right Hand“ je píseň australské rockové skupiny Nick Cave and the Bad Seeds. Pochází z její osmého alba \"Let Love In\", které vyšlo v dubnu 1994. Autory písně jsou Mick Harvey, Nick Cave a Thomas Wydler a původní nahrávku produkoval Tony Cohen. Kapela píseň zahrála při několika stovkách koncertů a jde o jednu z nejčastěji hraných písní při jejích vystoupeních. Svůj název dostala z básně \"Ztracený ráj\" od Johna Miltona. V roce 2019 nahrál coververzi písně americký rapper Snoop Dogg pro seriál \"Peaky Blinders\". Vlastní verze písně dále hráli například Iggy Pop a Arctic Monkeys.\n"}
{"id": "1525761", "url": "https://cs.wikipedia.org/wiki?curid=1525761", "title": "Kevin Richardson (hudebník)", "text": "Kevin Richardson (hudebník)\n\nKevin Scott Richardson (* 3. října 1971) je americký zpěvák, skladatel, herec a model, nejlépe známý jako člen skupiny Backstreet Boys. Richardson byl uveden do hudební síně slávy v Kentucky spolu se svým bratrancem a spolučlenem Brianem Littrellem dne 10. dubna 2015. V roce 1993 se Richardson připojil k nové skupině Backstreet Boys. Poté, co se připojil, skupina stále hledala ještě jednoho člena, takže Richardson zavolal Briana Littrella, který je Richardsonovým bratrancem. Richardson je nejstarší člen skupiny a často známý jako velký bratr skupiny.\n"}
{"id": "1525766", "url": "https://cs.wikipedia.org/wiki?curid=1525766", "title": "Dani Arnold", "text": "Dani Arnold\n\nDani Arnold (* 22. února 1984 Uri) je švýcarský horolezec. Roku 2010 provedl spolu se Stephanem Siegristem a Thomasem Senfem první zimní výstup na Torre Egger v Patagonii. V červenci 2018 stanovil nový rychlostní rekord na severní stěně Grandes Jorasses. Vrcholu dosáhl za dvě hodiny a čtyři minuty. V září 2019 vytvořil rychlostní rekord na severní stěně Cima Grande di Lavaredo v Dolomitech, kam vystoupil sólově za 46 minut a 30 sekund. Předchozí rekord tak překonal o téměř 19 minut.\n"}
{"id": "1525768", "url": "https://cs.wikipedia.org/wiki?curid=1525768", "title": "Rareș Chintoan", "text": "Rareș Chintoan\n\nRareș Daniel Chintoan (* 13. ledna 1983 Kluž) je rumunský zápasník–volnostylař.\n\nSe zápasením začínal ve 13 letech v rodném Kluži v klubu CSS Viitorul pod vedením trenérů Suteua a Roputy. Vrcholově se připravoval v policejním sportovním středisku Dinamo. Jeho osobním trenérem byl Vasile Vişan v klubu CSM (Clubul Sportiv Municipal). Specializoval se na volný styl a v rumunské mužské reprezentaci se pohyboval od roku 2003 ve váze do 120 kg. Celkem třikrát startoval na olympijských hrách v roce 2004, 2008 a 2012, ale při všech účastech vypadl v úvodním kole. V roce 2016 se na olympijské hry v nekvalifikoval. Kvůli slabé konkurenci ve své váhové kategorii doma v Rumunsku si kariéru v reprezentaci prodlužuje i v pokročilém zápasnickém věku.\n\n"}
{"id": "1525772", "url": "https://cs.wikipedia.org/wiki?curid=1525772", "title": "Dionisio Vicente Ramos", "text": "Dionisio Vicente Ramos\n\nDionisio Vicente Ramos (9. října 1871, Caudé – 31. července 1936, Granollers) byl španělský římskokatolický kněz, řeholník Řádu menších bratří konventuálů a mučedník.\n\nNarodil se 9. října 1871 v Caudé.\n\nV 15 letech chtěl vstoupit k františkánům, odešel proto s otcem Miguelem Salvadorem do Itálie. Do řádu vstoupil v Montalto delle Marche (Ascoli Piceno), noviciát absolvoval v San Miniato. Vystudoval filozofii v Bagnoregiu a teologii na koleji sv. Mikuláše z Tolentina v Římě. Kněžské svěcení přijal roku 1894. Poté působil jako profesor v kněžském semináři v Bagnoregiu a jako vikář v Civitavecchii. Roku 1902 začal sloužit v Anziu.\n\nPoté se vrátil zpět do Španělska a byl jmenován v Granollers mistrem postulantů. O několik let později mistrem noviců, spirituálem a poté kvardiánem kláštera. Mezitím působil i jako profesor v semináři.\n\nV letech 1930–1932 byl jmenován mistrem noviců a profesorem v semináři v italské Brescii. Je známo, že byl silným mužem, obráncem svobody a spravedlnosti a nepřítelem nečinnosti. Vydal několik knih o historii a spiritualitě.\n\nRoku 1932 se vrátil zpět do Španělska a ve stejné době onemocněl šedým zákalem. Ve svém volnu vázal knihy, šil oblečení či vyráběl růžence. \n\nKdyž roku 1936 vypukla španělská občanská válka, otec Dionisio už byl zcela slepý. Během revoluce se uchýlil do nemocnice, kterou vedly sestry Karmelitky lásky. \n\nDne 31. července 1936 byl zajat revolucionáři se svým spolubratrem Franciscem Remónem Játivou a poté byli oba v Los Tres Pinos nedaleko Granollers zastřeleni.\n\nProces jeho blahořečení byl zahájen 15. října 1953 v arcidiecézi Barcelona a to spolu s dalšími pěti spolubratry františkány konventuály.\n\nDne 26. března 1999 uznal papež Jan Pavel II. jejich mučednictví. Blahořečeni byli 11. března 2001 ve skupině José Aparicio Sanz a 232 společníků.\n\n"}
{"id": "1525774", "url": "https://cs.wikipedia.org/wiki?curid=1525774", "title": "Le Kov", "text": "Le Kov\n\nLe Kov je druhé sólové studiové album velšské zpěvačky Gwenno Saunders. Vydala jej 2. března 2018 společnost Heavenly Recordings a produkoval jej zpěvaččin manžel Rhys Edwards. Na rozdíl od zpěvaččina debutu – alba \"Y Dydd Olaf\" z roku 2014 – není nazpíváno ve velštině, ale v kornštině. V písni „Daromres y'n Howl“ hostoval další velšský hudebník Gruff Rhys.\n\nAlbum bylo nominováno na Welsh Music Prize. Umístilo se rovněž na třináctém místě hitparády nezávislých alb organizace OCC. Deník \"The Guardian\" jej zařadil mezi 50 nejlepších alb roku 2018. Do stejného žebříčku desku zařadil také časopis \"Uncut\". Mezi sedmdesát nejlepších alb roku byla zařazena serverem PopMatters, zatímco magazín \"Mojo\" ji zařadil mezi pětasedmdesátku nejlepších alb roku.\n\n"}
{"id": "1525775", "url": "https://cs.wikipedia.org/wiki?curid=1525775", "title": "Guarani Futebol Clube", "text": "Guarani Futebol Clube\n\nGuarani Futebol Clube, zkráceně Guarani FC, je brazilský fotbalový klub, sídlící ve městě Campinas ve státě São Paulo. Hraje na stadionu Estádio Brinco de Ouro da Princesa. 1× byl mistrem Brazílie. Barvami jsou zelená a bílá.\n\nKlub byl založen studenty roku 1911 jako Guarany Foot-Ball Club. Název dostal podle opery \"Il Guarany\" od skladatele Antônia Carlose Gomese, který se narodil v Campinas. \n\nRoku 1978 klub vyhrál brazilský titul. Nikdy v historii však nezískal titul mistra státu São Paulo.\n\nMěstským rivalem je AA Ponte Preta.\n\n\n"}
{"id": "1525781", "url": "https://cs.wikipedia.org/wiki?curid=1525781", "title": "Ruth Chepngetichová", "text": "Ruth Chepngetichová\n\nPrvní maraton běžela v roce 2017 v Istanbulu, zvítězila časem 2:22:36. O rok později na stejné trati vylepšila svůj osobní rekord na2:18:35. V lednu 2019 se při startu na dubajském maratonu zlepšila na 2:17:08. Jejím největším úspěchem je zatím titul mistryně světa na této trati z roku 2019.\n"}
{"id": "1525782", "url": "https://cs.wikipedia.org/wiki?curid=1525782", "title": "Rebricea", "text": "Rebricea\n\nRebricea je rumunská obec v župě Vaslui, asi 40 km jižně od Jasy. Žije zde obyvatel. Obec se skládá z devíti částí.\n\n"}
{"id": "1525783", "url": "https://cs.wikipedia.org/wiki?curid=1525783", "title": "Mammoth Weed Wizard Bastard", "text": "Mammoth Weed Wizard Bastard\n\nMammoth Weed Wizard Bastard je velšská doommetalová hudební skupina, kterou tvoří James Carrington, Jessica Ball, Paul Michael Davies a Wez Leon. Vznikla v roce 2014 v Severním Walesu a svou první desku \"Nachthexen\", která obsahuje pouze jednu třicetiminutovou skladbu, vydala v roce 2015. Tato nahrávka se později stala součástí i dalšího alba kapely \"Noeth Ac Anoeth\", které obsahuje dvě další kratší (desetiminutové) skladby. Další album kapela vydala v roce 2016 pod názvem \"Y Proffwyd Dwyll\". Tato deska skupině přinesla nominaci na cenu Welsh Music Prize. Další album \"Yn Ol I Annwn\" vydali v roce 2019. Písně kapely mají texty ve velštině.\n\n\n"}
{"id": "1525785", "url": "https://cs.wikipedia.org/wiki?curid=1525785", "title": "Ruslan Basijev", "text": "Ruslan Basijev\n\nRuslan Basijev (Ruslan Basity) (* 20. června 1979) je bývalý ruský zápasník–volnostylař osetské národnosti, který od roku 2006 reprezentoval Arménii.\n\nZápasení se věnoval ve Vladikavkazu pod vedením Aslana Gabarajeva. V roce 2005 si ho během ruského mistrovství v Krasnodaru všiml arménský reprezentační trenér Ara Bagdadjan a dal mu nabídku spolupráce, kterou přijal. Od roku 2006 vystupoval v dresu Arménie. V roce 2008 a 2012 se však na olympijské hry nekvalifikoval. Sportovní kariéru ukončil v roce 2013.\n\n"}
{"id": "1525786", "url": "https://cs.wikipedia.org/wiki?curid=1525786", "title": "Escardes", "text": "Escardes\n\nEscardes je francouzská obec v departementu Marne v regionu Grand Est. Žije zde obyvatel.\n\nObec leží na jihozápadě departementu Marne.\n\n"}
{"id": "1525788", "url": "https://cs.wikipedia.org/wiki?curid=1525788", "title": "Kelly Lee Owens", "text": "Kelly Lee Owens\n\nKelly Lee Owens (* srpen 1988) je velšská hudebnice, věnující se elektronické hudbě. Od čtrnácti do šestnácti let zpívala ve školním sboru. Rovněž hrála na baskytaru a bicí. V devatenácti letech se z rodného Walesu odstěhovala do Manchesteru, kde pracovala jako pomocná zdravotní sestra. V roce 2009 se rozhodla naplno věnovat své hudební kariéře. V té době hrála na baskytaru v indierockové skupině The History of Apple Pie. Roku 2013 se podílela na albu Daniela Averyho nazvaném \"Drone Logic\". V březnu 2017 vydala svou první dlouhohrající desku s názvem \"Kelly Lee Owens\". Album jí vyneslo nominaci na Welsh Music Prize. V roce 2018 remixovala píseň „New York“ z alba \"Masseduction\" americké hudebnice St. Vincent. Také vytvořila remix písně „Arisen My Senses“ od Björk. Vydání její druhé desky \"Inner Song\" je naplánováno na květen 2020.\n\n"}
{"id": "1525790", "url": "https://cs.wikipedia.org/wiki?curid=1525790", "title": "Pražma", "text": "Pražma\n\nPražma je český rodový název pro několik druhů pražmovitých ryb:\n\na rodové jméno v obchodních názvech ryb:\n\n"}
{"id": "1525791", "url": "https://cs.wikipedia.org/wiki?curid=1525791", "title": "Pražman", "text": "Pražman\n\nPražman je český rodový název pro několik druhů mořanovitých ryb:\n\n"}
{"id": "1525793", "url": "https://cs.wikipedia.org/wiki?curid=1525793", "title": "Dănești (župa Vaslui)", "text": "Dănești (župa Vaslui)\n\nDănești je rumunská obec v župě Vaslui. Žije zde obyvatel. Obec se skládá ze šesti částí.\n\n"}
{"id": "1525794", "url": "https://cs.wikipedia.org/wiki?curid=1525794", "title": "Primera División (Uruguay)", "text": "Primera División (Uruguay)\n\nPrimera División je nejvyšší uruguayská fotbalová liga. Hraje se od roku 1900. Od roku 1932 je profesionální.\n\nDlouhodobě dominují 2 kluby z Montevidea: Peñarol a Nacional.\n\nLiga dvojnásobných mistrů světa se hraje už od roku 1900. Od roku 1932 je profesionální.\n\nDlouhodobě dominují 2 kluby z Montevidea: Peñarol a Nacional. Např. v letech 1930 až 1975 nevyhrál ligu nikdo jiný. Naopak v letech 1987 až 1991 vyhrály ligu 5× za sebou jiné týmy. Většina ostatních účastníků 1. ligy je rovněž z Montevidea.\n\nDo roku 1993 se hrálo každý s každým 2×. Od roku 1994 se určí vítěz 1. poloviny (Apertura - každý s každým 1×) a vítěz 2. poloviny (Clausura - každý s každým 1×) ročníku, ti pak spolu hrají o titul.\n\nV letech 2005 až 2016 se hrálo \"evropským\" systémem léto na severní polokouli až léto na severní polokouli, jinak se hrálo vždy v jednom kalendářním roce (čili léto na jižní polokouli až léto na jižní polokouli).\n\n\"(Aktuální po 2018)\"\n"}
{"id": "1525795", "url": "https://cs.wikipedia.org/wiki?curid=1525795", "title": "Mořan", "text": "Mořan\n\nMořan je český rodový název pro několik druhů mořanovitých ryb:\n\n\n"}
{"id": "1525796", "url": "https://cs.wikipedia.org/wiki?curid=1525796", "title": "Sŵnami", "text": "Sŵnami\n\nSŵnami je velšská indierocková hudební skupina z města Dolgellau na severu Walesu. Jejími členy jsou Ifan Davies (zpěv), Ifan Ywain (kytara), Gerwyn Murray (baskytara), Lewis Williams (bicí) a Gruff Jones (syntezátory). V roce 2011 skupina vyhrála souboj kapel na festivalu National Eisteddfod ve Wrexhamu. Po vydání několika singlů vydala kapela v roce 2013 pětipísňové extended play \"Du a Gwyn\". Roku 2015 následovala první dlouhohrající deska s názvem \"Sŵnami\". Ta kapele vynesla nominaci na Welsh Music Prize. Zároveň se stala nejlepším velšskojazyčným albem roku na festivalu National Eisteddfod.\n\n"}
{"id": "1525799", "url": "https://cs.wikipedia.org/wiki?curid=1525799", "title": "La Ceiba", "text": "La Ceiba\n\nLa Ceiba je přístavní město v Hondurasu, kde žije obyvatel. Nachází se 190 km severně od Tegucigalpy nedaleko ústí řeky Cangrejal a je označováno za východní hranici Honduraského zálivu. La Ceiba je čtvrtým největším městem v zemi a správním centrem departementu Atlántida. Nachází se v zóně tropického podnebí. \n\nMěsto bylo založeno v roce 1877 a pojmenováno podle mohutného vlnovce, stalo se základnou ovocnářské společnosti Standard Fruit Company. Ve městě se nachází největší světový podnik na zpracování banánů. Dalšími místními produkty jsou ananasy, citrusy, kokosové ořechy, rýže a káva, významný je i rybolov, město má také pivovar, loděnici a dřevařský závod. Nachází se zde mezinárodní letieště Golosón. Pro turisty je La Ceiba branou do národního parku Pico Bonito a na souostroví Islas de la Bahía, v okolí se nachází pláže využívané k rekreaci. K atrakcím města patří velké entomologické muzeum. Každoročně koncem května se zde koná na počest patrona města svatého Isidora proslulá slavnost \"Gran Carnaval Internacional de La Ceiba\". Pro svůj bohatý společenský život má La Ceiba přezdívku \"La Novia de Honduras\" (milenka Hondurasu).\n\nLa Ceiba je sídlem fotbalových klubů CDS Vida (mistr země 1982 a 1984) a CD Victoria (mistr země 1995).\n\n"}
{"id": "1525802", "url": "https://cs.wikipedia.org/wiki?curid=1525802", "title": "Dănești", "text": "Dănești\n\nDănești je název více míst v Rumunsku:\n\n"}
{"id": "1525803", "url": "https://cs.wikipedia.org/wiki?curid=1525803", "title": "Yws Gwynedd", "text": "Yws Gwynedd\n\nYws Gwynedd je velšská indierocková hudební skupina. Vznikla v roce 2014 na severu Walesu. Své první album, nazvané \"Codi / \\ Cysgu\", vydala v roce 2014. Obsahovalo písně nazpívané ve velšském jazyce. Ve třech kategoriích byla skupina za album oceněna na cenách Y Selar Awards. Druhou desku \"Anrheoli\", opět nazpívanou ve velštině, vydala v roce 2017. I tomuto albu se dařilo na předávání cen Y Selar Awards.\n\n"}
{"id": "1525809", "url": "https://cs.wikipedia.org/wiki?curid=1525809", "title": "Baby Queens", "text": "Baby Queens\n\nBaby Queens je velšská popová hudební skupina z Cardiffu. Tvoří ji pět žen – dvě sestry, jejich dvě sestřenice a adoptovaná sestra. Úspěchu se jí poprvé dostalo v roce 2013 po vydání singlu „Red Light“. První album nazvané \"Baby Queens\" kapele vydalo v listopadu 2016 vydavatelství Strangetown Records a jeho producentem byl Cian Ciarán. Deska byla neúspěšně nominována na cenu Welsh Music Prize. V roce 2019 kapela začala pracovat na svém druhém albu.\n\n"}
{"id": "1525810", "url": "https://cs.wikipedia.org/wiki?curid=1525810", "title": "Joiselle", "text": "Joiselle\n\nJoiselle [\"žoazel\"] je francouzská obec v departementu Marne v regionu Grand Est. Žije zde obyvatel.\n\nObec leží na jihozápadě departementu Marne.\n\n"}
{"id": "1525811", "url": "https://cs.wikipedia.org/wiki?curid=1525811", "title": "Kris Jenner", "text": "Kris Jenner\n\nKris Jenner dříve Kris Kardashian rozená Houghton (* 5. listopadu 1955 San Diego) je americká producentka, herečka a podnikatelka, která se proslavila zejména svou reality show Držte krok s Kardashians. \n\nJejím prvním manželem byl právník Robert Kardashian se kterým má čtyři děti: Kourtney, Kim, Khloe a Roba. Ze druhého manželství s Bruce Jennerem má dvě dcery, Kendall a Kylie \n"}
{"id": "1525812", "url": "https://cs.wikipedia.org/wiki?curid=1525812", "title": "Codăești", "text": "Codăești\n\nCodăești je rumunská obec v župě Vaslui, asi 40 km jižně od Jasy, nedaleko moldavských hranic. Žije zde obyvatel. Obec se skládá ze čtyř částí.\n\n"}
{"id": "1525815", "url": "https://cs.wikipedia.org/wiki?curid=1525815", "title": "Summer Special", "text": "Summer Special\n\nSummer Special je osmé sólové studiové album velšského hudebníka Eurose Childse. Vydalo jej v srpnu roku 2012 hudební vydavatelství . Autorkou fotografie na obalu alba je Kirsten McTernan. Na albu hrála mimo jiné Childsova sestra Megan, s níž dříve působil v kapele Gorky's Zygotic Mynci. Album bylo nominováno na Welsh Music Prize, ale nezískalo jí.\n\nAutorem všech skladeb je Euros Childs.\n\n"}
{"id": "1525817", "url": "https://cs.wikipedia.org/wiki?curid=1525817", "title": "Ivan Langr", "text": "Ivan Langr\n\nIvan Langr (* 24. června 1972 Liberec) je český politik, od listopadu 2014 náměstek primátora města Liberce pro kulturu, školství, sociální věci a cestovní ruch, člen Rady města a Zastupitelstva města Liberec.\n\nVystudoval Pedagogickou fakultu Univerzity Jana Evangelisty Purkyně v Ústí nad Labem, učitelství všeobecně vzdělávacích předmětů, obor český jazyk - dějepis a politologii na Filozofické fakultě Univerzity Hradec Králové a Fakultě sociálních věd Univerzity Karlovy.\n\nPracoval jako učitel, redaktor deníků Mladá fronta DNES a Právo. Působil také jako vedoucí oddělení marketingu a tiskový mluvčí v Zoologické zahrady Liberec.\n"}
{"id": "1525821", "url": "https://cs.wikipedia.org/wiki?curid=1525821", "title": "Pavel Štěpán", "text": "Pavel Štěpán\n\nPavel Štěpán je jméno více osobností:\n\n"}
{"id": "1525826", "url": "https://cs.wikipedia.org/wiki?curid=1525826", "title": "Love Me Do", "text": "Love Me Do\n\nLove Me Do je debutový singl a taktéž první singl anglické rockové skupiny The Beatles. Na straně A se nacházela stejnojmenná skladba, na straně B ji doprovázela píseň \"P.S. I Love You\". Ve Spojeném království vyšla deska 5. října 1962 a umístila se na 17. místě žebříčku. V USA vyšla až v roce 1964 a stala se zde hitem číslo 1.\n\nPíseň jako taková vznikla několik let před svým nahráním a ještě před existencí skupiny The Beatles. Na singlu vyniká hra Johna Lennona na harmoniku a vokály dvojice Lennon/McCartney. Beatles nahráli celkem tři verze \"Love Me Do\", pokaždé s jiným bubeníkem – 6. června 1962 s Petem Bestem, 4. září 1962 s Ringem Starrem a 11. září 1962 s Andym Whitem. První verze postrádala Lennonovu harmoniku. Kvůli tomu ji The Beatles nechtěli vůbec vydat. Poté však přišel Lennon s nápadem přidat zde foukací harmoniku. Díky této harmonice se píseň dokončila a byla vydána jako singl.\n"}
{"id": "1525831", "url": "https://cs.wikipedia.org/wiki?curid=1525831", "title": "Nancy Kwanová", "text": "Nancy Kwanová\n\nNancy Kwanová (čínsky 關家蒨, pchin-jin \"Guān Jiāqiàn\", * 19. května 1939 Hongkong) je americká filmová herečka čínského původu. Byla známá také jako \"Ka Shen\" nebo \"čínská Bardotová\".\n\nJejí otec byl kantonský Číňan a matka pocházela z Velké Británie. Před japonskou okupací Hongkongu utekla její rodina do čínského vnitrozemí, po druhé světové válce matka rodinu opustila a vrátila se do Anglie. Nancy studovala v Londýně na Royal Ballet School, pro film ji objevil producent Ray Stark a obsadil ji do hlavní role filmu \"The World of Suzie Wong\". Za svůj výkon získala Zlatý glóbus pro objev roku a byla nominována na Zlatý glóbus za nejlepší ženský herecký výkon (drama). Stala se jedním ze sexuálních symbolů šedesátých let a první velkou hollywoodskou hvězdou asijského původu. Od roku 1986 působí v organizaci Asian American Voters Coalition zaměřené na podporu asijských herců v USA.\n\nNapsala knihu \"A Celebration of Life, Memories of My Son\", věnovanou jejímu jedinému synovi Berniemu Pockovi, který zemřel ve věku 33 let na AIDS. \n\nJejím příbuzným je spisovatel Kevin Kwan.\n\n\n\n"}
{"id": "1525834", "url": "https://cs.wikipedia.org/wiki?curid=1525834", "title": "Marie Heritesová", "text": "Marie Heritesová\n\nMarie Heritesová, křtěná Marie Antonie, provdaná Kohnová (23. března 1881 Vodňany – 13. července 1970 Bay City, Michigan, USA) byla českou houslistkou a hudební pedagožkou.\n\nNarodila se ve Vodňanech v rodině lékárníka a spisovatele Františka Heritese. V letech 1893–1994 pobývala s rodiči v Clevelandu v Americe, kde navštěvovala obecnou školu a příležitostně vystupovala jako houslistka. Po návratu do vlasti studovala v letech 1894–1901 na pražské konzervatoři u Otakara Ševčíka hru na housle. Studium absolvovala s výborným prospěchem a započala svou kariéru houslové virtuosky.\n\nV roce 1902 odehrála své první samostatné vystoupení na žurnalistickém koncertě v Rudolfinu, kde sklidila velký úspěch a byla okamžitě pozvána do Paříže, aby účinkovala na koncertě při příležitosti oslav stého výročí narození Victora Huga. Její další destinací byl Londýn, kde po svém prvním veleúspěšném vystoupení dostala nabídku hrát na slavnostní korunovaci Eduarda VII. a následně koncertovala v dalších městech Anglie. Poté následovaly koncertní cesty po dalších evropských městech a na pozvání slavné carské pěvkyně M. I. Gorlengo-Doliné s níž vystupovala na řadě koncertů v Rusku. Rovněž s Českou filharmonií koncertovala ve Vídni, Budapešti a Terstu.\n\nV další etapě svého koncertování začala spolupracovat s klavírním virtuosem Janem Heřmanem, s nímž zprvu vystupovala na českém venkově a následně i v zahraničí. V červenci roku 1904 se spolu s ním vydala na pětiměsíční turné po Americe. Sérii vystoupení započala na světové výstavě v Saint Louis, kde se zúčastnila koncertu o \"„Českém dni“\". Poté procestovala i další města USA a Kanady, kde vystupovala i s Emou Destinnovou. Nakrátko se vrátila do vlasti a následně se vypravila do USA, kde se v roce 1905 provdala za amerického průmyslníka českého původu Josefa E. Kohna. Získala americké občanství, zde se i usadila a sklízela další koncertní úspěchy, zejména roku 1908 na turné v Kanadě.\n\nV roce 1910 ovdověla. Její manžel před smrtí přišel o všechny peníze a ona se na čas přestěhovala zpět do vlasti, kde žila s dcerou Marií u svých rodičů v Praze a v rodných Vodňanech. V roce 1916 se z obavy před internováním vrátila jako americká občanka do USA a začala zde působit jako pedagožka v hudebních školách. Vyučovala na \"Northwestern Conservatory\" v Minneapolisu, působila také v Oklahomě a byla profesorkou na \"State College for Women\" v Dentonu. Později učila též na konzervatoři v New Yorku, kde měla i své studio.\nV průběhu dvacátých a třicátých let ještě několikrát pobývala v Československu, ale po roce 1937 zůstala v Americe natrvalo. Po pobytu na několika místech zakotvila v St. Petersburgu na Floridě u své dcery. Koncertně činná byla až do roku 1957. Zemřela v roce 1970 v Bay City ve státě Michigan.\n\n"}
{"id": "1525841", "url": "https://cs.wikipedia.org/wiki?curid=1525841", "title": "Generalski Stol", "text": "Generalski Stol\n\nGeneralski Stol je vesnice a sídlo stejnojmenné opčiny v Chorvatsku v Karlovacké župě. Nachází se asi 23 km jihozápadně od Karlovace. V roce 2011 žilo v Generalskim Stolu 589 obyvatel, v celé opčině pak 2 642 obyvatel. Název doslovně znamená \"generálský stůl\".\n\nV opčině se nachází celkem 25 vesnic. Největší vesnicí je středisko opčiny Generalski Stol (589 obyvatel), nejmenší vesnicí je Sarovo, kde žije 11 obyvatel.\n\n\nPočet obyvatel vesnice stoupal až do roku 1991, poté však začal klesat. Počet obyvatel celé opčiny klesá již od roku 1961. Podle sčítání obyvatel žilo v opčině nejvíce obyvatel v roce 1961, kdy žilo v opčině 5 932 obyvatel, ale v samotné vesnici pouze 582 obyvatel. V samotném Generalskim Stolu žilo nejvíce obyvatel v roce 1991 (712 obyvatel).\n\nNejvýznamnější silnicí v opčině je silnice D23. V oblasti opčiny procházejí tři řeky, Dobra, Mrežnica a Globornica. Na řece Mrežnici se zde nachází mnoho vodopádů.\n"}
{"id": "1525844", "url": "https://cs.wikipedia.org/wiki?curid=1525844", "title": "Srima", "text": "Srima\n\nSrima () je vesnice, přímořské letovisko a turisty často vyhledávaná lokalita v Chorvatsku v Šibenicko-kninské župě, spadající pod opčinu města Vodice. Nachází se jihovýchodně od Vodice a těsně s ní sousedí. V roce 2011 žilo ve Srimě trvale 823 obyvatel, během letní sezóny se tento počet ale výrazně zvyšuje.\n\nSousedními městy jsou Šibenik a Vodice, sousední vesnicí Bogdanovići. Naproti Srimě se nachází ostrov Prvić s letoviskem Prvić Šepurine. Nachází se zde pláž \"Mulo Dvorine\", která se rozkládá na malém poloostrově, vybíhajícím do moře, který jí dává typický tvar a délku, podobně jako např. u pláže Zlatni rat na Brači. Tato pláž byla oceněna modrou vlajkou.\n"}
{"id": "1525846", "url": "https://cs.wikipedia.org/wiki?curid=1525846", "title": "Aleksandre Modebadze", "text": "Aleksandre Modebadze\n\nAleksandre Modebadze (* 21. února 1978 Tbilisi) je bývalý gruzínský zápasník–volnostylař.\n\nZápasení se věnoval od 13 let v rodném Tbilisi pod vedením Marlena Osikmašviliho. Specializoval se na volný styl. V gruzínské mužské reprezentaci se pohyboval od roku 1998 ve váze do 130 kg. V roce 2000 se kvalifikoval na olympijské hry v Sydney, kde nepostoupil ze základní skupiny přes Íránce Abbáse Džadídího. Od roku 2002 se snížil limit jeho kategorie z 130 kg na 120 kg a jeho pozice v reprezentaci začal ohrožovat Davit Otyjašvili. V olympijském roce 2004 však své pozice udržel a startoval na olympijských v Athénách. V Athénách nepostoupil ze základní skupiny přes ruského Dagestánce Kuramagomeda Kuramagomedova. V olympijském roce 2008 již nebyl reprezentační jedničkou, ale kvůli dopingovým problém svého nástupce Davita Modzmanašviliho byl narychlo povolán k druhé světové olympijské kvalifikaci do polské Varšavy. Obsadil čtvrté nepostupové místo a Gruzie tak neměla v jeho váze zastoupení na olympijských hrách v Pekingu. Sportovní kariéru ukončil v roce 2010. Věnuje se trenérské práci.\n\n"}
{"id": "1525851", "url": "https://cs.wikipedia.org/wiki?curid=1525851", "title": "Drage", "text": "Drage\n\nDrage () je vesnice, přímořské letovisko a turisty často vyhledávaná lokalita v Chorvatsku v Zadarské župě, spadající pod opčinu Pakoštane. Nachází se asi 3 km jihovýchodně od Pakoštane, 9 km jihovýchodně od Biogradu na Moru a asi 33 km jihovýchodně od Zadaru. V roce 2011 žilo v Drage trvale 893 obyvatel, během letní sezóny se tento počet ale výrazně zvyšuje.\n\nSousedními vesnicemi jsou Pakoštane a Pirovac. Severně od Drage se nachází Vransko jezero a kopec \"Čelinka\" s rozhlednou, vysoký 111 m. Na západ od části \"Dolaške Drage\" se také nachází kopec \"Kurela\" (111 m). V moři u Drage se nacházejí neobydlené ostrůvky Arta Velika, Žavinac Mali a Žavinac Veli.\n\nNejdůležitější silnicí v Drage je silnice D8, která je jedinou silnicí spojující Drage s okolními vesnicemi.\n"}
{"id": "1525855", "url": "https://cs.wikipedia.org/wiki?curid=1525855", "title": "Třída Tribal (1905)", "text": "Třída Tribal (1905)\n\nTřída Tribal (jinak též třída F) byla třída torpédoborců Royal Navy z období první světové války. Celkem bylo postaveno 12 torpédoborců této třídy. Ve službě byly v letech 1908–1920. Byly nasazeny ve světové válce. Ve službě byly čtyři ztraceny, přičemž spojením zádě HMS \"Nubian\" a přídě HMS \"Zulu\" vznikl nový torpédoborec, který byl do rejstříku zapsán jako HMS \"Zubian\", a jako ztráta bylo odepsáno plavidlo označené jako \"Nulu\".\n\nCelkem bylo v letech 1908-1910 postaveno 12 torpédoborců této třídy. Nejprve byla postavena první skupina pěti plavidel a následně druhá skupina sedmi plavidel.\n\nJednotlivá plavidla se lišila svými rozměry a použitým pohonným systémem. Základní výzbroj plavidel první skupiny představovaly tři 76mm kanóny a dva jednohlavňové 450mm torpédomety. Plavidla druhé skupiny nesla dva 102mm kanóny a dva jednohlavňové 450mm torpédomety. Pohonný systém tvořilo pět až šest kotlů pohánějících tři turbíny o výkonu 14 000 hp, roztáčející tři lodní šrouby. Nejvyšší rychlost dosahovala 33 uzlů.\n\nBritské královské námořnictvo třídu provozovalo v letech 1910–1921. Nasadilo je za první světové války. Ve službě byly ztraceny čtyři jednotky:\n\n"}
{"id": "1525856", "url": "https://cs.wikipedia.org/wiki?curid=1525856", "title": "Třída Cricket", "text": "Třída Cricket\n\nTřída Cricket byla třída pobřežních torpédoborců Royal Navy z období první světové války. Před zařazením do služby byla plavidla reklasifikována na torpédové čluny 1. třídy. Celkem bylo postaveno 36 torpédoborců této třídy. Ve službě byly v letech 1906–1922. Byly nasazeny ve světové válce. Ve službě jich bylo šest ztraceno.\n\nMalé pobřežní torpédoborce třídy \"Cricket\" byly objednány jako levný doplněk velkých torpédoborců třídy \"Tribal\". Celkem bylo v letech 1905-1909 postaveno 36 torpédoborců této třídy. Nejprve byla postavena první skupina 12 plavidel a následně druhá skupina 24 plavidel.\n\nVýzbroj plavidel představovaly dva 76mm kanóny a tři jednohlavňové 450mm torpédomety. Pohonný systém tvořily dva kotle pohánějící tři turbíny, roztáčející tři lodní šrouby. Pohonný systém plavidel první skupiny měl výkon 3750 hp a jejich rychlost byla 26,5 uzlu. V případě druhé skupiny výkon stoupl na 4000 hp, zároveň však tato plavidla měla větší rozměry a výtlak, takže jejich rychlost se zmenšila na 26 uzlů.\n\nBritské královské námořnictvo třídu provozovalo v letech 1906–1922. Nasadilo je za první světové války. Ve službě bylo ztraceno šest jednotek:\n\n"}
{"id": "1525857", "url": "https://cs.wikipedia.org/wiki?curid=1525857", "title": "Západopomořanská technologická univerzita ve Štětíně", "text": "Západopomořanská technologická univerzita ve Štětíně\n\nZápadopomořanská technologická univerzita ve Štětíně (anglicky \"West Pomeranian University of Technology in Szczecin\", polsky \"Zachodniopomorski Uniwersytet Technologiczny w Szczecinie\", zkracováno ZUT) je polská vysoká škola technického směru, která byla založena roku 2009 sloučením Zemědělské akademie ve Štětíně a Technické univerzity ve Štětíně. Univerzita je umístěna v Západopomořanském vojvodství Polska se sídlem ve Štětíně. Současným rektorem je hab. dr Ing. Jacek Wróbel. Na univerzitě studuje 8739 studentů.\n\nV čele univerzity stojí rektor a tři vicerektoři. Dnes ZUT tvoří 10 fakult: \n\n\nUniverzita spolupracuje v rámci programu Erasmus+ s řadou českých vysokých škol:\n\n"}
{"id": "1525860", "url": "https://cs.wikipedia.org/wiki?curid=1525860", "title": "Bolestný Kristus ze Staroměstské radnice", "text": "Bolestný Kristus ze Staroměstské radnice\n\nBolestný Kristus ze Staroměstské radnice (po 1400) je polychromovaná dřevořezba připisovaná Mistru Týnské Kalvárie. Socha byla zhotovena pravděpodobně krátce po roce 1400 pro opravenou radní síň Staroměstské radnice, kterou předtím roku 1399 poničil požár. Sochy Bolestných Kristů ze Staroměstské i Novoměstské radnice jsou nejstaršími dochovanými díly tohoto typu v Českých zemích.\n\nPlně plastická socha z lipového dřeva v podživotní velikosti, na zadní straně opracovaná, se zachovanou původní polychromií, výška 125 cm. Sokl sochy s hlavou anděla je pozdně gotický. Restaurovali Bohuslav Slánský (1956), V. Stádník (1986) a Tomáš Berger (2005, 2006). Při restaurování bylo sejmuto několik vrstev nepůvodní barokní polychromie.\n\nSocha Krista ve frontálním postoji a s výrazným kontrapostem navazuje na parléřovské sochařství (\"Sv. Václav\", Svatováclavská kaple, \"Sv. Jiří\", Norimberk, \"krásné madony\"). Svým pojetím překračuje hranici dekorativismu krásného slohu a vyhrocením expresivity hledá formu pro zdůraznění stavu citového napětí. \n\nPostava je od levé nosné nohy esovitě prohnuta a stranově i hmotově ji vyvažuje diagonála, probíhající od pravé nohy k mírně ukloněné hlavě. Nakročená pravá noha, která se soklu dotýká pouze patou, umocňuje živý dojem. Socha je koncipována pro podhled a tomu odpovídá i proporčně lehce nadsazený hrudní koš a útlé břicho. Kristus v gestu zvedá ruce a ukazuje probodené dlaně, z nichž prýští prameny krve. Celkově křehká tělesná konstituce Krista má řadu realistických detailů - napjaté svaly a šlachy mezi krkem a úzkými rameny, zvýrazněné klíční kosti, rýsující se hrudní kost a vystupující žebra, svaly břicha nebo \"vyschlé\" svaly rukou a hrudi. Zmučený výraz tváře podtrhují stažené svaly kolem pootevřených úst, přivřené oči s plasticky modelovanými víčky a obepnuté vráskami, nebo prameny krve stékající po čele a tvářích. Vousy jsou stejně jako vlasy detailně zpracovány a vytvářejí pro řezbáře typickou dvojitou bradku.\n\nTyp hlavy Krista je odvozen z parléřovských kamenných piet a celá figura je svou anatomií, typem tváře nebo základním pojetím perizonia blízká staršímu dílu Mistra Týnské Kalvárie - Ukřižovanému (1390-1400) ve Svatovítské katedrále. Důležitým společným znakem je ornamentální motiv pramene vlasů se spirálovitě stočenými konci, který spadá na hrudník, nebo naturalistický typ trnové koruny, převzatý z mystických krucifixů 13. století. Perizonium, které je bohatě členěno příčnými záhyby a svým dekorativním pojetím navazuje na krásný sloh, je podvlečeno po stranách a spadá v drobných kaskádách až pod kolena. Expresivita sochy je zdůrazněna polychromií. Kapky krve z čela zraněného trnovou korunou padají až na břicho. Z hluboké rány v boku na pravé straně hrudi stékají proudy krve pod perizoniem až na obě nohy. Staroměstský Bolestný Kristus byl přímou předlohou pro sochu Bolestného Krista z Novoměstské radnice. \n\nKristus trpitel (Vir dolorum, Misericordia Domini) se objevuje nejprve v byzantském umění a jako ikonografický typ koncem 13. století v souvislosti s ustavením Svátku Božího těla. V Čechách bylo důležitým milníkem zavedení \"Svátku Kopí a hřebu Páně\", uzákoněného v roce 1354 na žádost Karla IV., který choval k těmto relikviím silnou úctu. Podle Dóry Sallay vznikl v Čechách díky úctě Karla IV. specifický typ eucharistického Bolestného Krista. Ve střední Evropě mělo zobrazení Krista trpitele souvislost s dobovými proudy mysticismu, které vyzývaly k následování trpícího Ježíše Krista (imitatio) a projevení spoluúčasti na jeho utrpení (compassio). Bolestný Kristus bývá zobrazován se zdůrazněním známek jeho utrpení - v gestu \"orans\" se vztyčenýma rukama a s probodenými dlaněmi natočenými k divákovi (ostentatio vulnerum) nebo s pravou rukou ukazující na ránu v boku. Vystupuje tak v roli prostředníka (intercessor), který se přimlouvá za člověka u Boha Otce. Již v polovině 14. století byl takto vyobrazen v nástěnné malbě v Nebovidech u Brna. V knižní malbě se objevuje roku 1396 (olomoucké Horologium sapientiae), častěji pak po roce 1400. Socha zůstala ušetřena při vlně obrazoborectví za husitských válek, neboť důraz na eucharistii byl blízký ideologii reformátorů. \n\nV radniční síni měla přítomnost Krista jako spravedlivého soudce vyzývat radní k rozhodování podle práva a milosrdenství, o čemž svědčí i nápisy na konzole (\"Juste iudicate filii hominis\") a na tabuli visící nad sochou (\"Deus iudex iustus, fortis et paciens, misericors es miserator longanimis et multum misericors, quia misericordia superexaltat iudicum\").\n\nDřevěná busta anděla s křídly ve vysokém reliéfu je vysoká 76 cm (s křídly 80 cm). Socha z doby přibližně kolem roku 1450 se dochovala s původní polychromií. Restauroval Bohuslav Slánský (70. léta) a Tomáš Berger (2005-2010). Při restaurování byly odebrány vzorky k určení stáří sochy. \n\nJádro sochy, která je organizována přísně symetricky, tvoří mohutně vyklenutá a ve velkých hmotách modelovaná hlava anděla. Soustředěný výraz jeho tváře podtrhuje živý výraz očí a pootevřená ústa s náznakem úsměvu. V rukou drží širokou nápisovou pásku s textem \"Juste iudicate filii hominis\". Busta je vsazena do mělké niky, kterou vytváří pár konkávně prohnutých křídel. Výrazně členitá řezba není ohraničena a proniká do okolního prostoru.\n\nDřívější badatelé považovali konzoli za mladší dílo a nevěnovali jí takovou pozornost jako soše Bolestného Krista. Podrobně se jí věnoval až roku 1995 Jiří Fajt, který upozornil na přímou souvislost s triforiovými bustami svatovítské sochařské huti, zejména pokud jde o její statičnost a uzavřenost. Dynamická řezba rozevlátých vlasů naopak řadí dílo do období pozdní gotiky, ale jeho předobraz lze nalézt již např. v dřevořezbách na rámu Svatovítské madony z doby kolem roku 1400. Zárodky pozdně gotické koncepce, budované na kontrastu statického a hmotného jádra a dynamicky pročleněné hmoty, která ho obklopuje, lze hledat zejména v sochařských dílech Hanse Multschera ve 30. letech 15. století. V případě busty anděla se patrně nejedná o importované dílo, neboť ho zhotovil řezbář, který musel přizpůsobit konzoli soše Krista. Je možné, že přišel do Prahy po husitských válkách s císařem Zikmundem. Sochu anděla podrobně zkoumala i Bartuňková, která měla navíc k dispozici analýzu pigmentů sochy anděla i Krista, které zjistily shodu v inkarnátech. Z formální analýzy autorka vyvozuje, že anděl nepatří do okruhu děl Hanse Multschera, ale má naopak shodné rysy s Týnskou madonou z dílny Mistra Týnské Kalvárie a mohl by být jeho pozdním dílem z doby kolem roku 1420.\n\n\n"}
{"id": "1525864", "url": "https://cs.wikipedia.org/wiki?curid=1525864", "title": "William Beechey", "text": "William Beechey\n\nWilliam Beechey (12. prosince 1753 Burford – 28. ledna 1839 Londýn) byl anglický malíř známý především svými portréty osobností tehdejší doby.\n\nNarodil se ve městě Burford v hrabství Oxfordshire. Jeho otcem byl advokát William Beechey, matka se jmenovala Hannah Readová. V mladém věku mu oba rodiče zemřeli, společně se svými sourozenci byl vychováván svým strýcem, rovněž advokátem, který žil nedaleko města Chipping Norton.\n\nV roce 1772 byl přijat do Royal Academy Schools, předpokládá se, že zde studoval pod vedením malíře Johana Zoffanyho. Beechey vystavoval poprvé v Royal Academy of Arts (česky \"Královská akademie\") v roce 1776.\n\nV roce 1793 byl jmenován malířem královny Šarloty. Posléze jeho práce pro královskou rodinu rostla; v roce 1797 již vystavoval šest portrétů členů královské rodiny. V roce 1798 byl jmenován členem Royal Academy of Arts. V témže roce namaloval a vystavil velký obraz \"George III and the Prince of Wales Reviewing Troops (\"Jiří III. a princ z Walesu si prohlížejí vojáky\").\n\nV roce 1813 byl jmenován portrétním malířem Williama Fredericka, 2. vévody z Gloucesteru a v roce 1830 osobním malířem krále Viléma IV.\n\nZemřel v Londýně ve věku 85 let.\n\nWilliam Beechey se poprvé oženil v roce 1772 s Mary Ann Jones (cca 1760–1793). Spolu měli mj. malíře a egyptologa Henryho Williama Beecheyho (1788–1862). Po smrti své ženy se oženil podruhé, a to v roce 1793, s malířkou Anne Phyllis Jessop (1764–1833). Spolu měli mj. námořního důstojníka, polárního objevitele, hydrografa a malíře Fredericka Williama Beecheyho (1796–1856), malíře George Duncana Beecheyho (1798–1852), duchovního St. Vincenta Beecheyho (1806–1899) a malíře a námořního důstojníka Richarda Brydgese Beecheyho (1808–1895).\n\nBeechey je autorem velkého množství portrétů osobností tehdejší doby: členů královské rodiny, státníků, vědců, umělců, důstojníků nebo církevních hodnostářů. Jeho portréty jsou oceňovány pro barevnost a živost, včetně vynalézavosti póz jeho modelů.\n\nJeho obrazy jsou vystaveny v řadě světových galerií, k nimž se řadí například Louvre, Royal Academy of Arts, Smithsonův institut, Národní portrétní galerie v Londýně, Tate Gallery nebo Metropolitní muzeum umění.\n\n"}
{"id": "1525865", "url": "https://cs.wikipedia.org/wiki?curid=1525865", "title": "The Suicide Squad (film)", "text": "The Suicide Squad (film)\n\nThe Suicide Squad je připravovaný americký akční film z roku 2021 režiséra Jamese Gunna, natočený na motivy komiksů z vydavatelství DC Comics o stejnojmenném antihrdinském týmu padouchů. V hlavních rolích se představí Margot Robbie, Viola Davis, Joel Kinnaman, Jai Courtney, David Dastmalchian, Daniela Melchior, Steve Agee a Idris Elba. Bude se jednat o samostatný sequel snímku \"Sebevražedný oddíl\" (2016) a celkově o jedenáctý snímek filmové série DC Extended Universe.\n\nNatáčení bylo zahájeno v září 2019 v Atlantě, uvedení filmu do amerických kin bylo oznámeno na 6. srpna 2021.\n\n"}
{"id": "1525869", "url": "https://cs.wikipedia.org/wiki?curid=1525869", "title": "Monoidální kategorie", "text": "Monoidální kategorie\n\nMonoidální (tenzorová) kategorie je kategorie s bifunktorem formula_1 (zvaným tenzorový produkt) a jednotkovým prvkem formula_2 takovými, že existují přirozené isomorfismy formula_3, formula_4, formula_5 (formula_6 se nazývá asociátor a formula_7 levý (pravý) unitor).\n\nMonoidální kategorie umožňuje definici monoidálního objektu, jakým jsou například algebraické monoidy v kategorii Set.\n\nEndofunktory spolu se skládáním a identitou tvoří monoidální kategorii endofunktorů, přičemž monoidy v ní jsou monádami známými z funkcionálního programování.\n"}
{"id": "1525871", "url": "https://cs.wikipedia.org/wiki?curid=1525871", "title": "Francisco Remón Játiva", "text": "Francisco Remón Játiva\n\nFrancisco Remón Játiva (22. září 1890, Caudé – 31. července 1936, Granollers) byl španělský římskokatolický řeholník Řádu menších bratří konventuálů a mučedník.\n\nNarodil se 22. září 1890 v Caudé.\n\nRoku 1906 vstoupil do františkanského konventu v Granollers, avšak jeho noviciát poté probíhal v Assisi, kam odešel s bratrem Alfonsem Lópezem. Poté odešel do Costacciara. Roku 1912 složil své dočasné sliby a roku 1916 sliby věčné.\n\nVětšinu svého církevního života (1914–1935) strávil v Assisi jako sakristián baziliky svatého Františka.\n\nRoku 1935 odešel do Granollers, kde působil jako sexton (vrátný).\n\nV červenci 1936 vypukla španělská občanská válka a 19. července se uchýlil do úkrytu u přátel v Granollers. O pár dni později se dozvěděl že jeho klášter byl vypálen. Poté se chtěl přemístit na jiné místo, ale na ulici jej rozpoznali revolucionáři a uvěznili jej. Ve vězení byl brutálně zbit a měl vnitřní krvácení. Převezli jej do nemocnice na léčení. Poté byl odsouzen k trestu smrti. Dne 31. července 1936 jej odvezli s jeho spolubratrem Dionisiem Vicentem Ramosem do Los Tres Pinos nedaleko Granollers a oba zastřelili.\n\nProces blahořečení byl zahájen 15. října 1953 v arcidiecézi Barcelona a to spolu s dalšími pěti spolubratry františkány konventuály.\n\nDne 26. března 1999 uznal papež Jan Pavel II. jejich mučednictví. Blahořečeni byli 11. března 2001 ve skupině José Aparicio Sanz a 232 společníků.\n\n"}
{"id": "1525873", "url": "https://cs.wikipedia.org/wiki?curid=1525873", "title": "Valerij Andrijcev", "text": "Valerij Andrijcev\n\nValerij Oleksandrovyč Andrijcev (* 27. února 1987) je ukrajinský zápasník–volnostylař, olympijský medailista z roku 2012.\n\nVyrůstal v Malynu, kde začal zápasit v 9 letech pod vedením Anatolije Zadorožného. Připravuje se v Kyjevě v policejním tréninkovém středisku Dynamo pod vedením Ihora Malynského. Specializuje se na volný styl. V roce 2009 nahradil ve váze do 96 kg na pozici reprezentační jedničky zraněného Georgije Tybylova. V olympijském roce 2012 pozici uhájil před chmelnyckým Pavlo Olijnykem a osetským Alenem Zasejevem a startoval na olympijských hrách v Londýně. Ve čtvrtfinále vyřadil favorizovaného reprezentanta Ázerbájdžánu Chetaga Gozjumova ve třech setech v poměru 2:1 a v semifinále ho čekal úřadující mistr světa Íránec Rezá Jazdání. Hned v úvodní minutě prvního setu se íránský soupeř vážně zranil a vzdal. Ve finále proti Američanu Jaku Varnerovi nezachytil v úvodní minutě prvního setu poraz se záběrem nohy za jeden bod a do konce hrací doby náskok nesmazal. Ve druhém setu pustil v první minutě Varnera přítrhem za svá záda za jeden bod a bodový rozdíl do konce druhého setu nesmazal. Po prohře 0:2 na sety získal stříbrnou olympijskou medaili.\n\nOd roku 2013 sváděl tvrdé nominační boje s Pavlo Olijnykem, kterého v roce 2016 v ukrajinské olympijské nominaci porazil a startoval na olympijských hrách v Riu. V Riu ho čekala od úvodního kola severokavkazská horská cesta. V úvodním kole vyřadil favorizovaného ruského Čečence Anzora Boltukajeva 8:5 na technické body a ve čtvrtfinále porazil Inguše Magomeda Musajeva v barvách Kyrgyzstánu 5:2 na technické body. V semifinále mu vrátil s úroky londýnskou porážku z před čtyř let Oset Chetag Gozjumov reprezentující Ázerbájdžán. V souboji o třetí místo nastoupil proti Avaru Magomedu Ibragimovovi v barvách Uzbekistánu. Napínavý souboj o olympijskou medaili, ve kterém se bodové skóre přelévalo po celou šestiminutovou hrací dobu z jedné strany na druhou, prohrál 4:6 na technické body a obsadil dělené 5. místo. Po olympijských hrách v listopadu se podropil operaci kolene a vynechal sezonu 2017.\n\n"}
{"id": "1525876", "url": "https://cs.wikipedia.org/wiki?curid=1525876", "title": "Taškent Open 2019 – ženská čtyřhra", "text": "Taškent Open 2019 – ženská čtyřhra\n\nŽenská čtyřhra Taškent Open 2019 probíhala ve druhé polovině září 2019. Do deblové soutěže takškentského tenisového turnaje hraného na tvrdém po nastoupilo šestnáct dvojic. Obhájcem titulu byl pár Olga Danilovićová a Tamara Zidanšeková, jehož členky do turnaje nezasáhly.\n\nVítězem se stal nenasazený, americko-brazilský pár Hayley Carterová a Luisa Stefaniová, který ve finále zdolal slovinsko-americké turnajové trojky Dalilu Jakupovićovou se Sabrinou Santamariovou po dvousetovém průběhu 6–3 a 7–6. Obě šampionky si do žebříčku WTA připsaly 280 bodů. Na okruhu WTA Tour získaly premiérové tituly, když navázaly na týden starou finálovou účast z Korea Open.\n\n"}
{"id": "1525877", "url": "https://cs.wikipedia.org/wiki?curid=1525877", "title": "Wuhan Open 2019 – ženská čtyřhra", "text": "Wuhan Open 2019 – ženská čtyřhra\n\nŽenská čtyřhra Wuhan Open 2019 probíhala ve druhé polovině září 2019. Do deblové soutěže wuchanského tenisového turnaje hraného na tvrdém povrchu nastoupilo dvacet osm dvojic. Obhájcem titulu byl pár Elise Mertensová a Demi Schuursová, jehož členky nestartovaly společně. Spoluhráčkou Schuursové se stala Němka Anna-Lena Grönefeldová, s níž skončila v semifinále na raketách Mertensové a Sabalenkové.\n\nVítězem se stal osmý nasazený, čínsko-ruský pár Tuan Jing-jing a Veronika Kuděrmetovová, který ve finále zdolal belgicko-běloruské turnajové dvojky Elise Mertensovou s Arynou Sabalenkovou po dvousetovém průběhu 7–6 a 6–2. Obě šampionky si do žebříčku WTA připsaly 900 bodů a získaly premiérovou společnou trofej. Tuan vybojovala třetí deblový titul na okruhu WTA Tour a pro Kuděrmetovovou to bylo první kariérní vítězství na túře WTA.\n\nČtyři nejvýše nasazené páry obdržely volný los do druhého kola.\n"}
{"id": "1525882", "url": "https://cs.wikipedia.org/wiki?curid=1525882", "title": "Šantungská univerzita", "text": "Šantungská univerzita\n\nŠantungská univerzita () je univerzita v provincii Šan-tung v Čínské lidové republice. S bezmála šedesáti tisíci studenty patří k největším univerzitám ve státě. Velikosti dosáhla řadou slučování, přičemž za její nejstarší podobu je považována univerzita Čchi-lu založená začátkem 20. století americkými misionáři.\n\nUniverzita má sedm kampusů, z toho šest v Ťi-nanu a jeden ve Wej-chaji. Další kampus je ve výstavbě v Čching-tau.\n"}
{"id": "1525885", "url": "https://cs.wikipedia.org/wiki?curid=1525885", "title": "Li Pcheng", "text": "Li Pcheng\n\nLi Pcheng, čínsky 李鹏, pchin-jinem \"Li Peng\" (20. října 1928 Čcheng-tu – 22. července 2019 Peking) byl čínský politik, premiér Čínské lidové republiky v letech 1987–1998. V 90. letech byl považován za druhého nejmocnějšího muže komunistické Číny, hned po prezidentovi Ťiang Ce-minovi. Jakožto hlavní strůjce tvrdého potlačení studentských demonstrací na Náměstí nebeského klidu (Tchien-an-men) v roce 1989 byl západními médii přezdíván „řezník z Pekingu“. \n\nNarodil se v provincii S'-čchuan, v rodině vojáka z povolání, popraveného Kuomintangem. V roce 1945 vstoupil do Komunistické strany Číny. Vystudoval hydroenergetiku na Akademii přírodních věd v Jen-anu a na Moskevském energetickém institutu. Poté pracoval dlouho v energetice, až v březnu 1981 vstoupil do vysoké politiky. V roce 1983 se stal místopředsedou vlády, v roce 1985 ministrem školství. V listopadu 1987 se stal členem stálého výboru politbyra ústředního výboru komunistické strany, což je nejužší stranické vedení a nejmocnější politický orgán Čínské lidové republiky. Ve stejném roce získal post premiéra. V čínském politickém systému není hierarchie zcela jasná, ale býval označován za muže č. 2. Na konci 80. let byl považován za bývalého dogmatika, který jen pod tlakem doby přijal myšlenku „střední cesty“, tedy kombinace uchování mocenského monopolu strany a ekonomické liberalizace. V roce 1989 čínské vedení čelilo vlně studentských protestů. Li Pcheng patřil k těm, kdo prosazovali jejich násilné potlačení. Již v květnu 1989 vyhlásil stanné právo. 4. června pak, v součinnosti s předsedou ústřední vojenské komise Teng Siao-pchingem, nechal proti demonstrantům zakročit armádu. Počet obětí zásahu je dodnes nejasný, hovoří se o stovkách až tisících. Tvrdý postup, který měl zřejmě zabránit podobnému vývoji jako v komunistických zemích východní Evropy té doby, nicméně Liovo mocenské postavení posílil a zdálo se, že je schopen zastavit liberalizační ekonomické reformy ve prospěch konzervativní komunistické ekonomické politiky. To se mu nakonec nepodařilo, prosadil však například stavbu gigantické vodní nádrže Tři soutěsky. Po ztrátě premiérského postu v roce 1998 se stal předsedou Stálého výboru Všečínského shromáždění lidových zástupců, de facto předsedou parlamentu (čínské parlament, tzv. všečínské shromáždění, se schází jen jednou ročně, v mezidobí ho nahrazuje stálý výbor tvořený 150 zástupci, který ve skutečnosti roli parlamentu plní). Li tento vlivný post držel do roku 2003. V politbyru ztratil post v roce 2002.\n"}
{"id": "1525887", "url": "https://cs.wikipedia.org/wiki?curid=1525887", "title": "Počítání mrtvých (film)", "text": "Počítání mrtvých (film)\n\nPočítání mrtvých (v anglickém originále \"Bringing Out the Dead\") je americké filmové drama, které natočil režisér Martin Scorsese podle scénáře Paula Schradera. Inspirováno bylo stejnojmenným románem od Joea Connellyho. Premiéru mělo 22. října 1999. Jeho děj se odehrává na Manhattanu počátkem devadesátých let a sleduje Franka Pierce (Nicolas Cage), který pracuje jako řidič sanitky při nočních směnách. Jeho partnera Larryho ztvárnil John Goodman a v dalších rolích se objevili Patricia Arquette, Ving Rhames, Mary Beth Hurt a další. Sám Scorsese namluvil postavu dispečera, která se fyzicky ve filmu vůbec neobjeví.\n\n"}
{"id": "1525889", "url": "https://cs.wikipedia.org/wiki?curid=1525889", "title": "Seznam dílů seriálu Herkules", "text": "Seznam dílů seriálu Herkules\n\nToto je seznam dílů seriálu \"Herkules\". Americký fantasy seriál \"Herkules\" byl premiérově vysílán v letech 1995–1999 v syndikaci, celkem vzniklo 111 dílů rozdělených do pěti řad. Ještě před samotným seriálem bylo v roce 1994 natočeno pět televizních filmů, které sloužily jako pilotní řada.\n\n<onlyinclude></onlyinclude>\n\nV Česku byl seriál uveden s díly seřazenými dle produkčního pořadí.\nDíly „Two Men and a Baby“ a „Prodigal Sister“ byly natočeny během produkce třetí řady, pro kterou byly původně určeny. Protože nadřízení nepovolili producentům 24 dílů na jednu sezónu, byly přeřazeny do čtvrté řady. Odlišují se produkčními kódy začínajícími na „V01“.\n\n"}
{"id": "1525890", "url": "https://cs.wikipedia.org/wiki?curid=1525890", "title": "Grigorij Andrejevič Rečkalov", "text": "Grigorij Andrejevič Rečkalov\n\nGrigorij Andrejevič Rečkalov (; 9. února 1920 Irbitský újezd – 22. prosince 1990 Moskva) byl sovětský generál letectva, druhé nejúspěšnější sovětské a spojenecké letecké eso druhé světové války. Ve válce dosáhl během 609 bojových letů celkem 61 sestřelů, 56 z nich bylo osobních a 5 skupinových. Dvakrát byl vyznamenán titulem Hrdina Sovětského svazu.\n"}
{"id": "1525891", "url": "https://cs.wikipedia.org/wiki?curid=1525891", "title": "Poslední pokušení Krista", "text": "Poslední pokušení Krista\n\nPoslední pokušení Krista (v anglickém originále \"The Last Temptation of Christ\") je kanadsko-americký film z roku 1988, který natočil režisér Martin Scorsese podle scénáře Paula Schradera. Inspirován byl stejnojmennou knihou od Nikose Kazantzakise. Hlavní roli Ježíše Krista v něm ztvárnil Willem Dafoe a v dalších rolích se představili mimo jiné Harvey Keitel (Jidáš Iškariotský), Barbara Hershey (Marie Magdalena), Harry Dean Stanton (Pavel z Tarsu) a David Bowie (Pilát Pontský). Autorem hudby k filmu je Peter Gabriel. Premiéra filmu proběhla 12. srpna 1988. V září toho roku byl uveden na Benátském filmovém festivalu. V reakci na jeho uvedení zde zakázal režisér Franco Zeffirelli promítání svého snímku \"Mladý Toscanini\". Když byl v říjnu promítán v pařížském kině Espace Saint-Michel, sál byl zapálen. V několika zemích byl snímek řadu let zakázán.\n\n"}
{"id": "1525894", "url": "https://cs.wikipedia.org/wiki?curid=1525894", "title": "Drânceni", "text": "Drânceni\n\nDrânceni je rumunská obec v župě Vaslui. Žije zde obyvatel. Obec leží na východě Rumunska a její území sousedi s Moldavskem. Skládá se ze šesti částí.\n\n"}
{"id": "1525896", "url": "https://cs.wikipedia.org/wiki?curid=1525896", "title": "Mary Beth Hurt", "text": "Mary Beth Hurt\n\nMary Beth Hurt, rodným příjmením Supinger, (* 26. září 1946) je americká herečka. V letech 1971 až 1981 byl jejím manželem herec William Hurt. V roce 1983 se provdala za režiséra a scenáristu Paula Schradera. Začínala v divadle, přičemž za své výkony byla třikrát nominována na cenu Tony. První větší filmovou roli dostala v roce 1978 ve filmu \"Interiéry\" režiséra Woodyho Allena. Rovněž hrála v několika filmech, které režíroval či k nim napsal scénář Schrader – \"Muž bez spánku\" (1992), \"Utrpení\" (1997), \"Počítání mrtvých\" (1999) a \"Jako vzteklí psi\" (2007).\n\n"}
{"id": "1525901", "url": "https://cs.wikipedia.org/wiki?curid=1525901", "title": "Hôpital Lariboisière", "text": "Hôpital Lariboisière\n\nHôpital Lariboisière je veřejná fakultní nemocnice v Paříži.\n\nInstituce je součástí \"Assistance publique – Hôpitaux de Paris\" a slouží jako výuková nemocnice Univerzity Paříž VII.\n\nByla založena v roce 1854.\n\n"}
{"id": "1525903", "url": "https://cs.wikipedia.org/wiki?curid=1525903", "title": "Mishima: A Life in Four Chapters", "text": "Mishima: A Life in Four Chapters\n\nMishima: A Life in Four Chapters je americký životopisný film z roku 1985, který natočil režisér Paul Schrader podle scénáře, na kterém spolupracoval se svým bratrem Leonardem Schraderem. Pojednává o životě a díle japonského spisovatele Jukia Mišimy. Střídají se v něm události z jeho života s dramatizací jeho knih. Hlavní roli ve filmu ztvárnil Ken Ogata, v dalších se představili například Hiroši Mikami, Gó Ridžú a Jasuaki Kurata. Originální hudbu k filmu složil Philip Glass. Jeho výkonnými producenty byli režiséři Francis Ford Coppola a George Lucas.\n\n"}
{"id": "1525909", "url": "https://cs.wikipedia.org/wiki?curid=1525909", "title": "Leonard Schrader", "text": "Leonard Schrader\n\nLeonard Schrader (30. listopadu 1943 Grand Rapids – 2. listopadu 2006 Los Angeles) byl americký scenárista, starší bratr režiséra a scenáristy Paula Schradera. Pocházel z přísné nizozemské kalvinistické rodiny a stejně jako jeho bratr až do dospělosti neviděl jediný film. V roce 1968 získal titul MFA na Iowské univerzitě. Později se usadil v Japonsku, kde vyučoval na univerzitách v Kjótu. V Japonsku se setkal se svou pozdější manželkou Chieko, se kterou se oženil v roce 1977. V roce 1974 se podílel na scénáři k filmu \"Japonská mafie\", jehož hlavním autorem byl jeho bratr. S bratrem později napsal scénář k filmu \"\" (1985). Dále napsal například scénáře k filmům \"Muž, který ukradl slunce\" (1979) a \"Polibek pavoučí ženy\" (1985). V roce 1990 režíroval podle vlastního scénáře film \"Nahé tango\". Zemřel v Los Angeles ve věku 62 let.\n\n"}
{"id": "1525911", "url": "https://cs.wikipedia.org/wiki?curid=1525911", "title": "Lenka Plačková", "text": "Lenka Plačková\n\nLenka Plačková, později Lenka Hraj, (* 11. července 1975) je česká hudebnice a komička, bývalá členka Banjo Bandu Ivana Mládka. Ve svých vystoupeních nosí brýle s falešnými tlustými skly a předvádí typ extrémně naivní a natvrdlé šprtky.\n\nMezi její výrazná televizní vystoupení patří píseň „Tatar dostal katar“ ze 3. dílu pořadu \"Čundrcountryshow\". Zahrála si také v dalších Mládkových televizních projektech.\n\n"}
{"id": "1525912", "url": "https://cs.wikipedia.org/wiki?curid=1525912", "title": "AJ McLean", "text": "AJ McLean\n\nAlexander James McLean (* 9. ledna 1978) je americký zpěvák, skladatel, herec, tanečník a model. Je členem vokální skupiny Backstreet Boys. McLean je také přispěvatelem projektu \"It Gets Better Project.\" Spolu s Nickem Carterem, Howiem Doroughem, Kevinem Richardsonem a Brianem Littrellem založili popovou skupinu Backstreet Boys v roce 1993. V roce 1992 byl McLean soutěžícím v herní show \"Nickelodeon Guts\". V dubnu 2002 McLean dělal hostující vystoupení v epizodě druhé sezóny \"Static shock\" titulovaný jako “Duped”. V době kariéry Backstreet Boys trpěl McLean závislostí na drogách a alkoholu. Jako dítě měl McLean řečovou zábranu, která mu dávala tendenci koktat.\n\n\"V tomto článku byl použit překlad z textu z článku AJ Mclean na Anglické wikipedii\".\n"}
{"id": "1525915", "url": "https://cs.wikipedia.org/wiki?curid=1525915", "title": "Primera División (Chile)", "text": "Primera División (Chile)\n\nPrimera División je 1. chilská fotbalová liga. Momentálně je dle sponzora známá též jako Campeonato AFP PlanVital. \n\nRoku 1933 založilo 8 klubů profesionální ligu Liga Profesional de Football de Santiago.\n\nLiga se většinou hrála v 1 celém kalendářním roce. V některých obdobích od konce 20. století ale byly udělovány 2 tituly ročně (Apertura a Clausura).\n\nZdroj:\n\"(Aktuální do 2018)\"\n\n"}
{"id": "1525921", "url": "https://cs.wikipedia.org/wiki?curid=1525921", "title": "Federico López y López", "text": "Federico López y López\n\nFederico López y López, řeholním jménem Alfonso (16. listopadu 1878, Secorún – 3. srpna 1936, Cànoves i Samalús), byl španělský římskokatolický kněz, řeholník Řádu menších bratří konventuálů a mučedník.\n\nNarodil se 16. listopadu 1878 v Secorúnu.\n\nRoku 1906 vstoupil do františkanského konventu v Granollers, kde v noviciátu přijal jméno Alfonso. Poté odešel do italského Ósima. Roku 1911 složil své věčné sliby a byl vysvěcen na kněze. Až do roku 1915 působil jako zpovědník ve Svatyni v Loretu.\n\nPo návratu zpět do Granollers působil jako profesor semináře, spirituál a mistr noviců.\n\nKdyž v červenci roku 1936 vypukla španělská občanská válka, milice začala pronásledovat katolickou církev.\n\nDne 3. srpna 1936 byl otec Alfonso zajat s novicem Eugeniem Remónem Salvadorem a oba byli večer zastřeleni v Cànoves i Samalús.\n\nProces blahořečení byl zahájen 15. října 1953 v arcidiecézi Barcelona a to spolu s dalšími pěti spolubratry františkány konventuály.\n\nDne 26. března 1999 uznal papež Jan Pavel II. jejich mučednictví. Blahořečeni byli 11. března 2001 ve skupině José Aparicio Sanz a 232 společníků.\n\n"}
{"id": "1525924", "url": "https://cs.wikipedia.org/wiki?curid=1525924", "title": "Primera División (Paraguay)", "text": "Primera División (Paraguay)\n\nDivisión Profesional de la Asociación Paraguaya de Fútbol, známá též jako Primera División, je 1. paraguayská fotbalová liga. Momentálně je dle sponzora známá též jako Copa de Primera TIGO-Vision Banco. \n\nAmatérská liga vznikla roku 1906 jako Liga Paraguaya de Fútbol. Od roku 1935 se hraje profesionální liga.\n\nDo roku 2007 se vyhlašoval 1 mistr ročně - liga se hrála v 1 celém kalendářním roce. Od roku 2008 jsou udělovány 2 tituly ročně (Apertura a Clausura).\n\n\"(Aktuální do Apertura 2019)\"\n"}
{"id": "1525926", "url": "https://cs.wikipedia.org/wiki?curid=1525926", "title": "John Clare", "text": "John Clare\n\nJohn Clare (13. července 1793, Helpstone, dnes Helpston – 20. května 1864, Northampton) byl anglický romantický básník.\n\nPocházel z nemajetné pologramotné rodiny nádeníka, byl drobné postavy a podvyživený. Do dvanácti let chodil do školy, pak se živil jako čeledín, zahradník a dělník ve vápence a dokonce kočoval s cikány. Pro svou chudobu prožil milostné zklamání. Díky svému velikému nadání začal psát básně ovlivněn četbou Bible, tvorbou Jamese Thomsona a lidovými baladami, které slyšel od svých rodičů. Roku 1820 se mu podařilo vydat svou prvotinu, sbírku básní \"Poems Descriptive of Rural Life and Scenery \" (\"Básně popisující venkovský život a krajinu\"), která dosáhla velkého úspěchu a přinesla mu hmotné zabezpečení, takže se v tom samém roce oženil s dojičkou Martou („Patty“) Turnerovou, se kterou měl sedm dětí.\n\nRovněž jeho další básnická sbírka z roku 1821 \"The Village Minstrel, and Other Poems\" (\"Vesnický básník a jiné básně\"), byla úspěšná. Clare se díky své tvorbě seznámil s londýnskou literární smetánkou, získal důchod i vlastní dům, ale nevhodné spekulace jej připravily o majetek. Již roku 1823 byla jeho rodina bez prostředků, což mělo neblahý vliv na jeho duševní zdraví. Jeho další práce se již netěšily takové pozornosti jako předešlé, jeho duševní nemoc se prohlubovala (považoval se například za lorda Byrona a svou manželku za svou první lásku) a rovněž hodně pil. Proto žil od roku 1837 až do své smrti v ústavech pro duševně choré, nejprve v High Beach v Essexu a od roku 1841 až do své smrti v Northamptonu, ale i zde napsal několik svých dnes vysoce ceněných básní, především \"I am\" (\"Jsem\"), vydanou roku 1848, ve které se odráží jeho pocity odcizení od své rodiny a přátel kvůli svému duševnímu stavu. \n\nClare je básníkem tradičního anglického venkova mizejícího v průmyslové revoluci. Jeho poezie obsahuje popisy přírody, kterou miloval, a smutek nad ničením tradičního způsobu venkovského života (rozorané pastviny, pokácené stromy, ohrady). Ke konci života psal pak básně spíše meditativní a používal formu podobnou lidovým písním a baladám. Dnes je považován za jednoho z největších anglických přírodních lyriků 19. století.\n\nJohn Clare je ústřední postavou románu \"Vířící bludiště\" (The Quickening Maze, 2011 česky Odeon, 2012 v edici Světová knihovna) za který jeho autor Adam Foulds obdržel Cenu Evropské unie za literaturu.\n\nDo češtiny přeložil několik básní Václav Z. J. Pinkava a báseň \"Jsem\" Miroslav Macek.\n\n"}
{"id": "1525927", "url": "https://cs.wikipedia.org/wiki?curid=1525927", "title": "Hedda Gabler (film, 2016)", "text": "Hedda Gabler (film, 2016)\n\nHedda Gabler je britský dramatický film z roku 2016. Natočil jej režisér Matthew John podle scénáře, který napsal na motivy hry \"Heda Gablerová\" od Henrika Ibsena. Snímek je Johnovým režijním debutem. Hlavní roli ve filmu ztvárnila Rita Ramnani a dále v něm hráli například David R. Butler, Samantha E. Hunt a Francisco Ortiz. Na produkci filmu se podílel podnikatel Benjamin Slade, který do něj investoval 250 tisíc liber. Natáčení probíhalo mimo jiné v Cheltenhamu a Painswicku. Premiéra snímku proběhla 8. září 2016 v Oslu při zahájení Ibsenova festivalu. Filmový scénář byl vydán jako samostatná kniha.\n\n"}
{"id": "1525928", "url": "https://cs.wikipedia.org/wiki?curid=1525928", "title": "Roșiești", "text": "Roșiești\n\nRoșiești je rumunská obec v župě Vaslui. Žije zde obyvatel. Skládá se ze sedmi částí.\n\n"}
{"id": "1525929", "url": "https://cs.wikipedia.org/wiki?curid=1525929", "title": "Primera División (Peru)", "text": "Primera División (Peru)\n\nLiga 1 de Fútbol Profesional, známá též jako Primera División či Liga 1, je 1. peruánská fotbalová liga. Momentálně je dle sponzora známá též jako Liga 1 Movistar. \n\nAmatérská liga vznikla roku 1912 a hrály ji jen kluby z aglomerace Limy. V letech 1922 až 1925 se liga nehrála. Roku 1936 se liga též nehrála kvůli olympiádě. Od roku 1951 se hraje profesionální liga. Od roku 1966 hrají ligu týmy z celého Peru, \"\"Descentralizado\"\".\n\nMistr se vyhlašuje vždy 1 za kalendářní rok. V letech, kdy se hrály pololetní ligy (Apertura a Clausura), jejich vítězové spolu pak hráli o mistrovský titul (pokud to byly 2 různé týmy).\n\n\"(Aktuální do 2018)\"\n"}
{"id": "1525930", "url": "https://cs.wikipedia.org/wiki?curid=1525930", "title": "Joanna Gruesome", "text": "Joanna Gruesome\n\nJoanna Gruesome je velšská rocková hudební skupina z Cardiffu. Svůj název si zvolila podle americké harfenistky Joanny Newsom. Po vydání několika extended play a singlů vydala v roce 2013 svou první dlouhohrající desku s názvem \"Weird Sister\". Albu se dostalo pozitivního příjetí od kritiků a získalo rovněž cenu Welsh Music Prize. Druhé album \"Peanut Butter\" vydali v roce 2015. I to bylo, tentokrát však neúspěšně, nominováno na Welsh Music Prize. Původně v čele skupiny stála Alanna McArdle. Tu v roce 2015 nahradila Kate Stonestreet.\n\n"}
{"id": "1525931", "url": "https://cs.wikipedia.org/wiki?curid=1525931", "title": "China Open 2019 – ženská dvouhra", "text": "China Open 2019 – ženská dvouhra\n\nŽenská dvouhra China Open 2019 probíhala na přelomu září a října 2019. Do singlové soutěže pekingského tenisového turnaje hraného na tvrdém povrchu nastoupilo šedesát hráček. Z dvoukolové kvalifikace se do hlavní soutěže probojovalo osm tenistek. Obhájkyní titulu byla Dánka Caroline Wozniacká, kterou v semifinále vyřadila Naomi Ósakaová.\n\nSemifinalistky wuchanského turnaje Wuhan Open 2019, hraného v týdnu před pekingskou událostí – Aryna Sabalenková, Ashleigh Bartyová, Petra Kvitová a Alison Riskeová, obdržely volný los do druhého kola. \n\nVítězkou se stala čtvrtá nasazená Japonka Naomi Ósakaová, jež ve finále zdolala australskou světovou jedničku Ashleigh Bartyovou po třísetovém průběhu 3–6, 6–3 a 6–2. Poměr vzájemných duelů srovnala na 2–2. V probíhající sezóně si připsala, po triumfech na Australian Open a v Ósace, třetí turnajové vítězství, které představovalo pátý singlový titul na okruhu WTA Tour, z toho druhý v kategorii Premier Mandatory. Šňůru neporazitelnosti prodloužila na deset utkání. Na 3. příčce žebříčku Ósakaová ztrácela na druhou Plíškovou 69 bodů. \n"}
{"id": "1525932", "url": "https://cs.wikipedia.org/wiki?curid=1525932", "title": "Barbara Petzoldová", "text": "Barbara Petzoldová\n\nBarbara Petzoldová (* 8. srpna 1955 Oberwiesenthal) je bývalá reprezentantka Německé demokratické republiky v běhu na lyžích.\n\nPochází z rodiny družstevních rolníků. Od roku 1969 závodila za klub SC Traktor Oberwiesenthal a v roce 1972 se stala členkou východoněmecké lyžařské reprezentace. Získala čtrnáct titulů mistryně NDR (devět v individuálních závodech a pět ve štafetě). Na mistrovství světa v klasickém lyžování 1974 získala stříbrnou medaili v běhu na 10 km a ve štafetě, na Zimních olympijských hrách 1976 skončila se štafetou na třetím místě a na mistrovství světa v klasickém lyžování 1978 obhájila druhé místo štafety. Největší úspěch jí přinesla olympiáda 1980, kde vyhrála štafetu i individuální běh na deset kilometrů a byla čtvrtá na 5 km; stala se tak první německou olympijskou vítězkou v běhu na lyžích. Kariéru zakončila na mistrovství světa v klasickém lyžování 1982, kde byla se štafetou třetí. \n\nVystudovala práva na Humboldtově univerzitě a pracovala na okresním úřadu pro mládež a sport v Karl-Marx-Stadtu. Byla členkou SED a poslankyní Volkskammer, v roce 1980 jí byl udělen Vlastenecký řád za zásluhy. Působila také jako rozhodčí Mezinárodní lyžařské federace.\n\nJejím manželem je cyklista Lutz Beyer.\n"}
{"id": "1525933", "url": "https://cs.wikipedia.org/wiki?curid=1525933", "title": "The Plot Against Common Sense", "text": "The Plot Against Common Sense\n\nThe Plot Against Common Sense je třetí studiové album velšské skupiny Future of the Left. Vydáno bylo 12. června 2012 společností Xtra Mile Recordings. Kapela jej nahrála ve studiích Faster Studios a Music Box v Cardiffu, přičemž mastering proběhl v londýnském Abbey Road Studios. Kritika album přijala pozitivně a bylo rovněž oceněnou cenou Welsh Music Prize.\n\n\n"}
{"id": "1525934", "url": "https://cs.wikipedia.org/wiki?curid=1525934", "title": "China Open 2019 – mužská dvouhra", "text": "China Open 2019 – mužská dvouhra\n\nMužská dvouhra China Open 2019 probíhala na přelomu září a října 2019. Do singlové soutěže pekingského tenisového turnaje hraného na tvrdém povrchu nastoupilo třicet dva hráčů. Obhájcem titulu byl Gruzínec Nikoloz Basilašvili, kterého ve druhém kole vyřadil Stefanos Tsitsipas.\n\nVítězem se stal nejvýše nasazený, 26letý Rakušan Dominic Thiem, jenž ve finále zdolal o pět let mladší řeckou turnajovou trojku Stefanose Tsitsipase po třísetovém průběhu 3–6, 6–4 a 6–1. Aktivní poměr vzájemných zápasů navýšil na 4–2. V probíhající sezóně si tak připsal, po triumfech v Indian Wells, Barcelony a Kitzbühelu, čtvrté turnajové vítězství, které představovalo patnáctý singlový titul na okruhu ATP Tour.\n"}
{"id": "1525936", "url": "https://cs.wikipedia.org/wiki?curid=1525936", "title": "Geraint Jarman", "text": "Geraint Jarman\n\nGeraint Jarman (* 17. srpna 1950 Denbigh) je velšský zpěvák a básník. Svou kariéru zahájil v šedesátých letech coby člen skupiny Y Bara Menyn, v níž dále působili Heather Jones (jeho první manželka) a Meic Stevens. V sedmdesátých letech se vydal na sólovou dráhu. První sólovou desku \"Gobaith Mawr y Ganrif\" vydal v roce 1976. Následovala řada dalších. Zpívá ve velštině. Také vydal několik sbírek básní, například \"Cerbyd Cydwybod\" (2012). Roku 2011 vyšla jeho autobiografická kniha \"Twrw Jarman\". Rovněž produkoval hudební televizní pořad \"Fideo 9\" na S4C. Jeho manželkou je herečka Nia Caron.\n\n"}
{"id": "1525940", "url": "https://cs.wikipedia.org/wiki?curid=1525940", "title": "Canardia", "text": "Canardia\n\nCanardia (\"podobný kachně\") byl rod býložravého kachnozobého dinosaura, žijícího v období nejpozdnější svrchní křídy (geologický věk maastricht, zhruba před 67,5 až 66 miliony let) na území dnešní jihozápdní Francie (departement Haute-Garonne).\n\nFosilie dinosaura byly objeveny v sedimentech souvrství Marnes d’Auzas v roce 1999, a to vědci z instituce \"The Musée des Dinosaures d’Espéraza\". V roce 2003 pak byly předběžně označeny jako \"Pararhabdodon sp.\" Typový druh \"C. garonnensis\" byl formálně popsán mezinárodním týmem paleontologů (Albert Prieto-Márquez, Fabio M. Dalla Vecchia, Rodrigo Gaete a Àngel Galobart) v roce 2013.\n\n\"Canardia\" byl relativně malý rod stádního býložravého kachnozobého dinosaura, většina dochovaných fosilií navíc pochází od mláďat a nedospělých jedinců (dochovaná lopatka měří například jen 21 cm, kost pažní 19 cm a spodní čelist je dlouhá 16 cm). V rámci svého geologického stáří byl rod \"Canardia\" jedním z posledních (nejmladších) známých evropských dinosaurů. Tento dinosaurus dosahoval délky pouze kolem 5 metrů a hmotnosti asi 500 kilogramů. V nejvyšším bodě hřbetu byl vysoký zhruba 1,7 metru.\n\nPodle provedené fylogenetické analýzy spadá druh \"C. garonnensis\" do čeledi Hadrosauridae, podčeledi Lambeosaurinae a tribu Aralosaurini. Ten tvoří spolu s jediným dalším druhem, asijským taxonem \"Aralosaurus tuberiferus\".\n\n\n"}
{"id": "1525944", "url": "https://cs.wikipedia.org/wiki?curid=1525944", "title": "Patty Hearstová", "text": "Patty Hearstová\n\nPatty Hearstová, originálně Patty Hearst, celým jménem Patricia Campbell Hearst, (* 20. února 1954 San Francisco) je Američanka, vnučka vydavatele Williama Randolpha Hearsta, která byla v roce 1974 unesena členy organizace Symbionese Liberation Army, s níž později začala sama spolupracovat. Později u soudu prohlásila, že k tomu nedošlo z její vlastní vůle, ale po vyhrožování. V roce 1976 byla odsouzena za bankovní loupež na 35 let vězení; trest byl později zmírněn na sedm let. Roku 1981 vydala knihu \"Every Secret Thing\". V roce 1988 o ní režisér Paul Schrader natočil celovečerní hraný film. Rovněž o ní byly natočeny dokumentární snímky \"The Ordeal of Patty Hearst\" (1979) a \"Guerrilla: The Taking of Patty Hearst\" (2004). Ona sama hrála v několika filmech, například \"Cry-Baby\" (1990), \"Cecil B. DeMented\" (2000) a \"A Dirty Shame\" (2004). Její dcerou je modelka Lydia Hearst.\n\n"}
{"id": "1525946", "url": "https://cs.wikipedia.org/wiki?curid=1525946", "title": "Patty Hearstová (film)", "text": "Patty Hearstová (film)\n\nPatty Hearstová je americký životopisný film z roku 1988. Natočil jej režisér Paul Schrader podle scénáře Nicholase Kazana. Pojednává o Patty Hearst, americké dívce, která byla ve svých devatenácti letech unesena členy organizace Symbionese Liberation Army, s níž později začala sama spolupracovat. Hlavní roli ve filmu ztvárnila Natasha Richardson a dále se v něm představili Ving Rhames (jako Donald „Cinque“ DeFreeze), William Forsythe, Frances Fisher, Kitty Swink a další. Hudbu k filmu složil Scott Johnson. Jeho premiéra proběhla na Filmovém festivalu v Cannes.\n\n"}
{"id": "1525950", "url": "https://cs.wikipedia.org/wiki?curid=1525950", "title": "Serie A (Ekvádor)", "text": "Serie A (Ekvádor)\n\nSerie A de Ecuador či jen Serie A, je 1. ekvádorská fotbalová liga. Momentálně je dle sponzora známá též jako LigaPro Banco Pichincha. \n\nRoku 1951 vznikla regionální liga Campeonato Professional de Fútbol de Guayaquil, kterou hrály kluby z města Guayaquil. Roku 1954 vznikla regionální liga Campeonato Professional Interandino, kterou hrály kluby z měst Quito a Ambato.\n\nRoku 1957 se hrálo o titul mistra Ekvádoru v turnaji, kterého se účastnily první 2 týmy z obou regionálních lig. V letech 1958 a 1959 se o titul mistra Ekvádoru nehrálo. V letech 1960 až 1966 se hrálo opět jako v roce 1957, tentokrát už ale s celkovými 8 týmy. Od roku 1967 už se hraje celostátní liga.\n\nPouze roku 2005 se udělily 2 tituly mistra (Apertura a Clausura), jinak se vždy uděloval 1 titul v kalendářním roce.\n\n\"(Aktuální do 2019)\"\n"}
{"id": "1525958", "url": "https://cs.wikipedia.org/wiki?curid=1525958", "title": "Herbert W. Franke", "text": "Herbert W. Franke\n\nHerbert Werner Franke (* 14. května 1929 Vídeň) je rakouský vědec v oboru informačních technologií a spisovatel science fiction. Používá také pseudonymy Sergius Both a Peter Parsival.\n\nV roce 1950 získal doktorát z teoretické fyziky na Technické univerzitě ve Vídni. Pracoval ve firmě Siemens, od roku 1957 je romanopiscem, scenáristou a esejistou ve svobodném povolání, přednášel také o počítačové grafice na Mnichovské univerzitě. Je členem PEN-Zentrum Deutschland. Patřil k průkopníkům digitálního umění, v roce 1979 byl spoluzakladatelem organizace Ars Electronica. Ve svém díle se věnuje otázkám možného dalšího vývoje technologie a civilizace. Je také odborníkem v oboru speleologie. V roce 2007 převzal Čestný odznak Za vědu a umění.\n\nV českém překladu vyšla jeho kniha \"Průnik do podsvětí\".\n\n"}
{"id": "1525959", "url": "https://cs.wikipedia.org/wiki?curid=1525959", "title": "Kaple svatého Vojtěcha (Huť)", "text": "Kaple svatého Vojtěcha (Huť)\n\nKaple svatého Vojtěcha je barokní stavba nacházející se v obci Huť u Pěnčína.\n\nV obci Huť se nenachází žádný kostel, ale pouze kaple sv. Adalberta či Vojtěcha, což je jednoduchá stavba v barokním stylu. Kaple stojí na obdélném půdorysu s polokruhovým závěrem, na evangelijní straně je přistavěna sakristie. V jednoduchém štítu kaple je ve výklenku umístěna pískovcová polychromovaná socha sv. Vojtěcha. Nad oltářem ční ze střechy sanktusová vížka s cibulovitou bání. Vchod do kaple je opatřen novodobou mříží s motivem gotického čtyřlistu. V interiéru je oltář a v patře umístěná oratoř, strop je plochý. V současnosti kaple stojí na horní straně huťské okresní silnice v části obce „Hof\" (Dvůr).\n\nDřevěný oltář z poloviny 18. století je zdoben několika sochami andělů a světců. Na čele menzy je namalován erb Desfoursů, a na jeho vršku stojí svatostánek zakončený plastikou beránka a krucifixem mezi dvěma andílky. Po stranách oltáře jsou brány, na nichž stojí sochy sv. Václava a Vojtěcha. Nad oltářem je zavěšen obraz sv. Vojtěcha ve zdobném rámu, po jehož stranách jsou sochy andělů. Na jeho volutovitých římsách klečí dva andílci a na hlavní římse se nachází sousoší Nejsvětější trojice.\n\nHuť patřila původně pod farnost Držkova, příslušela ale později od roku 1782 pod farnost tehdy nově zřízené fary v Šumburku, do které věřící obce patří v podstatě dosud (dnes farnost Krásná). První bohoslužba v huťské kapli byla tudíž zajištěna z Držkova. V roce 1694 obdržel od pražské arcibiskupské konzistoře povolení k výstavbě dřevěné kaple huťmistr Georg Wander von Grünwald (také Wanderer). Tento boží stánek nechal tedy jmenovaný zřídit, avšak na úplně jiném místě, než kde se v současnosti kaple nachází a sepsal darovací listiny v roce 1694. Po ukončení stavby se Wander opět s prosbou obrátil na pražskou konzistoř, které zhotovilo následující listinu.\n\n\"Od arcibiskupské toho času neobsazené stolice se současně panu Georgu Wandersovi, výrobci skla v Huti dává plná moc a povolení s trváním jednoho roku, že ve své od základu postavené a vybavené kapli, která vysvěcená, dohlédnutá, náležitě vyzdobená v nedělích a svátcích, pro sebe a svou rodinu, když nepřízeň počasí, nebo jiná právní překážka znemožní návštěvu patřičného určeného farního kostela, ve všedních dnech, aby dle libosti svatou mešní oběť čísti nechal. Toto má obstarati na nosném oltáři od libovolného světského, nebo klášterního duchovního, který ale nesmí potutelně bez biskupského povolení a pod podmínkou, že jeho současné povolení bude přes uvedenou dobu trvat, aby předem vikáři příslušného obvodu vysokováženému panu děkanovi Johanu Francovi Fischerovi v Českém Dubu oznámil s tím, že toto povolení ve výše uvedené kapli na viditelném místě umístí a umístěno zůstane.\" – Tobias Adalbert Opitz, Pražská arcibiskupská kancelář, 14. 1. 1712 \n\nTohoto povolení Georg Wander příliš neužil, jelikož ve stejném roce 19. 2. 1712 ve věku 76 let zemřel a byl pochován v Držkově. Dřevěná kaple stála v místě ještě asi 50 let dokud nezchátrala. V této době se při prodeji pozemků panství v Huti dostala kaple do majetku maloskalské vrchnosti, která nechala boží stánek nově z kamene postavit roku 1746. Dne 8. dubna 1749 byla kaple vysvěcena ke cti sv. Adalberta od vikáře Antona Klímy z Loukova. Bohoslužby byly zajišťovány od faráře z Držkova. Tamní farní kniha obsahuje: \"Je povinností faráře při slavnosti sv. Adalberta bohoslužby v Huti konat. Tam je veliké setkání lidí. Správce má poskytovat oběd. Zároveň při dostavení se správce je farář směrován vydat se tam, kde domy a chlévy a jiné lokality se nachází, svěcenou vodou je vykropit a tím stavení vysvětit\". Roku 1864 byla kaple uvnitř a zvenčí renovována. V roce 1878 obdržel boží stánek novou věžičku včetně na vršku usazeného pozlaceného kříže a novou šindelovou střechu a nové vstupní hlavní dveře. V roce 1883 bylo rozhodnuto o stavbě nového hřbitova, který leží od následujícího roku na pravém břehu Lučního potoka, a který byl v roce 1897 značně rozšířen.\n\nV letech 2017 a 2018 provedl \"Spolek Huť pro život\" rekonstrukci kaple. Kaple byla ze strany zavalená zeminou, střecha byla částečně propadlá, okapy děravé a zdivo kaple bylo silně vlhké. Rekonstrukcí byly zdi sanovány a opraveny, kaple opatřena novými okny a dveřmi s mříží, opravena byla také žulová podlaha v sakristii a okolí kaple. Spolek prováděl opravy z peněz od dárců a také díky sbírce, do které se zapojili i bývalí obyvatele Huti, dnes žijící v Neugablonz v Německu. Kromě truhlářských, kovářských a výkopových prací provedl spolek vše svépomocí. Z finančních důvodů nebyl zatím opraven interiér a vybavení kaple, podpora na opravu oltáře však byla roku 2019 navržena v Programu restaurování movitých kulturních památek Ministerstva kultury. V únoru 2019 byly veřejnosti představeny kresby Křížové cesty, jenž pro kapli vytvořila a darovala paní Marie Meisnerová.\n\n"}
{"id": "1525964", "url": "https://cs.wikipedia.org/wiki?curid=1525964", "title": "Symbionese Liberation Army", "text": "Symbionese Liberation Army\n\nSymbionese Liberation Army (SLA) byla americká organizace aktivní v letech 1973 až 1975. Jejím vůdcem byl Donald DeFreeze, známý jako Cinque. Do širšího povědomí se dostala v roce 1974, když unesla Patty Hearst, devatenáctiletou vnučku vydavatelského magnáta Williama Randolpha Hearsta. Ta později začala s SLA spolupracovat, byť nakonec u soudu prohlásila, že k tomu došlo pod výhružkami smrtí. Mezi další členy armády patřili Joe Remiro, Willie Wolfe a Camilla Hall. Řada členů, včetně lídra SLA, zahynula při policejním zásahu 17. května 1974.\n"}
{"id": "1525967", "url": "https://cs.wikipedia.org/wiki?curid=1525967", "title": "Turanj", "text": "Turanj\n\nTuranj () je velká vesnice, přímořské letovisko a turisty často vyhledávaná lokalita v Chorvatsku v Zadarské župě, spadající pod opčinu Sveti Filip i Jakov. Nachází se asi 4 km severovýchodně od Biogradu na Moru a asi 17 km jihovýchodně od Zadaru. V roce 2011 žilo v Turanji trvale 1 207 obyvatel, během letní sezóny se tento počet ale výrazně zvyšuje.\n\nSousedními vesnicemi jsou Sveti Filip i Jakov a Sveti Petar na Moru. Nejdůležitější dopravní komunikací v Turanji je silnice D8.\n"}
{"id": "1525971", "url": "https://cs.wikipedia.org/wiki?curid=1525971", "title": "John Hamilton-Gordon, 1. markýz z Aberdeenu", "text": "John Hamilton-Gordon, 1. markýz z Aberdeenu\n\nJohn Campbell Hamilton-Gordon, 1. markýz z Aberdeenu (\"John Campbell Hamilton-Gordon, 1st Marquess of Aberdeen and Temair, 7th Earl of Aberdeen, 1st Earl of Haddo, 7th Viscount Formantine, 4th Viscount Gordon and Aberdeen, 7th Baron Gordon of Haddo, Methlick and Kellie\") (3. srpna 1847, Edinburgh, Skotsko – 7. března 1934, Alastrean House, Skotsko) byl britský státník, vnuk premiéra 4. hraběte z Aberdeenu. Patřil k bohaté šlechtě ve Skotsku a více než padesát let byl významnou osobností Liberální strany ve Sněmovně lordů. Během své kariéry byl generálním guvernérem v Kanadě (1893–1898) a místokrálem v Irsku (1905–1915). V roce 1916 byl povýšen na markýze. \n\nPocházel ze starobylého skotského rodu Gordon, který v linii hrabat z Aberdeenu užíval od roku 1818 příjmení \"Hamilton-Gordon\". Narodil se v Edinburghu jako mladší syn 5. hraběte z Aberdeenu, ze skotské šlechty pocházela i matka Mary Baillie (1814–1900). Studoval v St Andrews a v Oxfordu, rodové tituly zdědil v roce 1870 po starším bratrovi Georgovi (1841–1870), který se bez vědomí rodiny plavil po moři a utopil se při ztroskotání lodi v Tichém oceánu. Ve Sněmovně lordů zasedal jako \"vikomt Gordon\", protože vyšší titul hraběte z Aberdeenu platil pouze pro Skotsko. Brzy se zařadil mezi významné osobnosti Liberální strany a zastával řadu čestných funkcí ve Skotsku, mimo jiné byl lordem místodržitelem v Aberdeenu (1880–1934) a lordem komisařem církevního shromáždění ve Skotsku (\"Lord High Commissioner to the General Assembly to the Church of the Scotland\", 1881–1884). V roce 1884 na svém sídle \"Haddo House\" ve Skotsku hostil Williama Gladstona, tuto událost zachycuje obraz \"Večeře v Haddo House\" od Alfreda Emslie (dnes v Národní galerii v Londýně). V Gladstonově vládě byl v roce 1886 krátce místokrálem v Irsku, od roku 1886 byl zároveň členem Tajné rady. Zastával také správní funkce v hrabství Middlesex, kde vlastnil sídlo \"Doris Hill House\". \n\nV letech 1893–1898 byl generálním guvernérem v Kanadě. V této funkci z pozice svých liberálních politických postojů prosazoval, aby jako generální guvernér nebyl „jen“ reprezentantem britského panovníka, ale obhájcem zájmů všech Kanaďanů. Po Kanadě hodně cestoval, angažoval se ve veřejném životě a podílel se na rozvoji země po všech stránkách. Koupil ranč u jezera Okanagan v Britské Kolumbii, kde začal pěstovat ovoce a nepřímo se podílel na osídlení této dosud neobydlené oblasti. Po návratu do Anglie setrval v liberální opozici, v letech 1901–1902 byl prezidentem zemědělské společnosti ve Skotsku. Po návratu liberálů k moci byl znovu jmenován místokrálem v Irsku (do funkce byl uveden v prosinci 1905, do Dublinu přijel v únoru 1906). S vědomím složité politické situace v Irsku se na rozdíl od svého působení v Kanadě snažil dodržovat pouze ceremoniální úlohu místokrále. Po odstoupení z funkce byl znovu krátce lordem komisařem církevního shromáždění ve Skotsku (1915), v roce 1916 byl povýšen na markýze z Aberdeenu a od té doby žil převážně v soukromí. \n\nZa zásluhy získal Řád sv. Michala a sv. Jiří (1895), Bodlákový řád (1906) a Viktoriin řád (1911). Obdržel čestný doktorát na univerzitách v Oxfordu, Torontu, Ottawě a Aberdeenu, v letech 1913–1916 byl lordem rektorem univerzity v St Andrews. Mimo jiné se uplatnil jako spisovatel. \n\nZemřel ve Skotsku na zámku \"Alastrean House\", který nechal postavit v roce 1905 pro svou manželku. Na základě předchozích dohod přešel po jeho smrti zámek do majetku rodiny MacRobert, která vlastnila sousední pozemky a patřila k přátelům markýze z Aberdeenu. \n\nV roce 1877 se oženil s Isabel Marjoribanks (1857–1939), která se do něj zamilovala již ve svých čtrnácti letech. Pocházela z významné skotské podnikatelské rodiny a byla sestrou státníka Edwarda Marjoribankse, 2. barona Tweedmoutha. Po boku manžela se angažovala ve veřejných záležitostech v Kanadě a Irsku, uplatnila se jako spisovatelka a několikrát byla předsedkyní Mezinárodní rady žen (1893–1899, 1904–1920 a 1922–1936). Z jejich manželství pocházelo pět dětí, titul markýze z Aberdeenu zdědili postupně synové George (1879-1965) a Dudley (1883–1972). Dcera Marjorie (1880–1970) byla manželkou Johna Sinclaira, ministra pro Skotsko a guvernéra v Madrasu. V této generaci upustila rodina od spojeného příjmení Hamilton-Gordon a nadále užívala jen původní jméno Gordon. \n\nZe sourozenců prvního markýze z Aberdeenu se sestra Katherine Hamilton-Gordon (1852–1931) provdala za 6. barona Balfoura, který byl ministrem pro Skotsko. \n\nHlavním rodovým sídlem byl zámek \"Haddo House\" v hrabství Aberdeen, postavený v roce 1731. Při rekonstrukci v roce 1880 se první markýz z Aberdeenu snažil dochovat původní vzhled zámku. Haddo House je od roku 1979 majetkem organizace The National Trust for Scotland. Součástí sbírek je hodnotný porcelánový servis známý pod názvem \"Canadian Historical Dinner Service\". Ručně malovaný soubor porcelánového nádobí o 204 kusech (určen pro 24 osob) vznikl v letech 1896–1897 pro státní recepci v Torontu při příležitosti 400. výročí objevení Kanady Johnem Cabotem. Při odchodu z funkce kanadského generálního guvernéra jej dostal darem markýz Aberdeen a převezl do Skotska. \n\n"}
{"id": "1525972", "url": "https://cs.wikipedia.org/wiki?curid=1525972", "title": "Ivor Guest, 1. vikomt Wimborne", "text": "Ivor Guest, 1. vikomt Wimborne\n\nIvor Churchill Guest, 1. vikomt Wimborne (\"Ivor Churchill Guest, 1st viscount Wimborne, 2nd Baron Wimborne, 1st Baron Ashby St. Ledgers, 3rd Baronet Guest of Dowlais\") (16. ledna 1873, Wimborne House, Londýn, Anglie – 14. června 1939, Wimborne House, Londýn, Anglie) byl britský státník z bohatého průmyslnického rodu. Během své kariéry dvakrát změnil politickou orientaci, původně byl poslancem Dolní sněmovny, od roku 1910 byl členem Sněmovny lordů. Za první světové války zastával funkci místokrále v Irsku (1915–1918), po odchodu do soukromí byl povýšen na vikomta. Byl bratrancem Winstona Churchilla, s nímž od mládí úzce spolupracoval.\n\nPocházel z rodiny zbohatlé během 19. století v železářském průmyslu, zakladatelem podnikatelské dynastie byl John Josiah Guest (1785–1852). Ivor byl nejstarším synem Ivora Guesta, 1. barona Wimborna (1835–1914), jeho matkou byla Cornelia Spencer-Churchill (1847–1927), dcera 7. vévody z Marlborough. Studoval v Etonu a Cambridge, poté vstoupil do armády a zúčastnil se búrské války, po návratu do Anglie byl povýšen na kapitána (1902), mezitím byl šerifem v Glamorganu (1900–1901). Do parlamentu poprvé kandidoval neúspěšně v roce 1898, v letech 1900–1910 byl poslancem Dolní sněmovny za Konzervativní stranu, se svým bratrancem Winstonem Churchillem později přešel k liberálům. V roce 1910 získal titul lorda Ashby a vstoupil do Sněmovny lordů. V letech 1910–1912 byl členem vlády jako generální intendant armády, od roku 1910 byl též členem Tajné rady, v roce 1912 získal i členství v irské Tajné radě. Kromě toho zastával funkce u dvora (v letech 1913–1915 byl lordem komořím Jiřího V. a působil ve správních radách různých podniků, byl například ředitelem bankovního domu Barclays.\n\nV roce 1914 zdědil po otci titul barona Wimborna a část z jeho rozsáhlého dědictví. Na počátku první světové války se krátce vrátil do aktivní vojenské služby, v únoru 1915 byl jmenován místokrálem v Irsku. Tehdejší postavení místokrále ve víceméně ceremoniální podobě se snažil změnit ve skutečně výkonný politický úřad, což se setkalo s nesouhlasem Irů. Nejen Wimbornovy aktivity nakonec vedly k vypuknutí Velikonočního povstání, které bylo násilně potlačeno a jeho předáci popraveni. Wimborne byl v červenci dočasně odvolán a správu Irska převzala čtyřčlenná komise lordů sudích. Již po měsíci se ale do funkce místokrále vrátil a vyšetřování proti němu v otázce podílu na vypuknutí povstání bylo zastaveno. Místokrálem nakonec zůstal až do května 1918, poté byl povýšen na vikomta a od té doby žil v soukromí.\n\nJeho manželkou byla Alice Grosvenor (1880–1948) z rodu vévodů z Westminsteru, dcera 2. barona z Ebury. Měli spolu čtyři děti, dcery se provdaly do skotských šlechtických rodin. Dědicem titulů byl syn Ivor Grosvenor Guest, 2. vikomt Wimborne (1903–-1967), který v mládí sloužil v armádě a před přechodem do Sněmovny lordů byl několik poslancem Dolní sněmovny (1935–1939).\n\nVikomt Wimborne měl tři mladší bratry, kteří zasedali v Dolní sněmovně, z nich vynikl především Frederick Edward Guest (1875–1937), který zastával nižší úřady ve vládě a nakonec byl ministrem letectva (1921–1922).\n\nRodovou rezidencí byl v letech 1867–1947 palác \"Wimborne House\" v centru Londýna, který je dnes součástí hotelového řetězce Ritz. Zakladatel sítě hotelů César Ritz měl zájem o Wimborne House již od konce 19. století, tehdy ale rodina Guestů odmítala.\n\n\n"}
{"id": "1525973", "url": "https://cs.wikipedia.org/wiki?curid=1525973", "title": "Donald DeFreeze", "text": "Donald DeFreeze\n\nDonald DeFreeze, známý též jako Cinque Mtume, (15. listopadu 1943 – 17. května 1974) byl vůdce americké organizace Symbionese Liberation Army. V šedesátých letech byl několikrát zadržen za držení zbraní a doma zhotovených bomb. Později se stal členem organizace Black Cultural Association. V roce 1973 založil organizaci Symbionese Liberation Army, kterou vedl, a která se do širšího povědomí dostala poté, co unesla devatenáctiletou dívku Patty Hearst. Stejně jako většina členů SLA zahynul při policejním zásahu v květnu 1974. Ve filmu \"Patty Hearstová\" (1988) jej ztvárnil Ving Rhames; v jedné epizodě seriálu \"Drunk History\" jeho postavu hrál Terry Crews.\n\n"}
{"id": "1525978", "url": "https://cs.wikipedia.org/wiki?curid=1525978", "title": "Mezinárodní federace bandy", "text": "Mezinárodní federace bandy\n\nMezinárodní federace bandy (FIB; , rusky: Международная федерация хоккея с мячом, Swedish: \"Internationella Bandyförbundet\") je federace národních asociací bandy řídící sportovní odvětví bandy (bandy-hokej) a jeho variantu rink bandy pro muže i ženy.\n\nFederace byla založena 12. února 1955 ve Stockholmu představiteli Finska, Norska, Švédska a Sovětského svazu. V roce 1957 organizovala 1. mistrovství světa mužů a v roce 2004 také žen. Ve stejném roce FIB uznal Mezinárodní olympijský výbor. Členy FIB byly až do roku 1981 stále pouze 4 zakládající země, poté vstoupily USA. \n\nČeská asociace bandy se stala součástí Mezinárodní federace bandy v roce 2014, česká reprezentace se následně v letech 2016, 2017 a 2019 zúčastnila MS v bandy. V roce 2017 Česká asociace bandy organizovala Mistrovství Evropy v rink bandy v Nymburku, kde se Češi stali mistry Evropy. \n\nPočet členů FIB v posledních několika letech rapidně narostl, od roku 2017 je jich po přijetí členství Slovenska 27 a nachází se v 5 různých světadílech (Evropa, Asie, Severní Amerika, Jižní Amerika a Afrika). \n\nV roce 2011 formulovala FIB své cíle takto:\n\nFIB se zavazuje k úplnému sdílení zásad a článků Olympijské charty ve svých činnostech, včetně problematiky antidopingových kontrol.\n\nFIB chce podporovat rozvoj sportů bandy a rink bandy v členských zemích a chce pokračovat v propagandě významu a výhod těchto sportů. FIB také pracuje na tom, aby se bandy stalo olympijským sportem.FIB se prohlašuje za „nezávislou autonomní sportovní organizaci, která řídí činnost bandy po celém světě“.\n\nFIB vede a dohlíží na bandy a rink bandy po celém světě. FIB také považuje za svou práci určovat pravidla sportu.\n\nFIB by měla pověřit jednu národní členskou asociaci uspořádáním oficiálního mistrovství světa, kterého by se měly účastnit alespoň 4 týmy.\n\nFIB také chce podporovat šíření bandy a členství nových národů v organizaci.\n\nAsijské členské země FIB vytvořily Asijskou federaci bandy, která sídlí v Almaty v Kazachstánu. Tento krok pomohl k organizaci turnaje v bandy na Asijských zimních hrách 2011.\n\nhttp://www.worldbandy.com\n"}
{"id": "1525980", "url": "https://cs.wikipedia.org/wiki?curid=1525980", "title": "Hubie Halloween", "text": "Hubie Halloween\n\nHubie Halloween je připravovaná americká filmová komedie. Režisérem filmu je Steven Brill, který jej natočil podle scénáře od Tima Herlihyho a Adama Sandlera. Sandler v něm zároveň ztvárnil hlavní roli. Dále v něm hrají Steve Buscemi, Rob Schneider, Maya Rudolph, Kevin James a další. Natáčení filmu začalo v červenci 2019 v Massachusetts. Skončilo počátkem září. Uveden bude na Netflixu.\n"}
{"id": "1525985", "url": "https://cs.wikipedia.org/wiki?curid=1525985", "title": "Grand Prix Belgie 1974", "text": "Grand Prix Belgie 1974\n\nGrand Prix Belgie 1974 (oficiálně XXXII Grand Prix de Belgique) se jela na okruhu Nivelles-Baulers v Nivelles v Belgii dne 12. května 1974. Závod byl pátým v pořadí v sezóně 1974 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1525989", "url": "https://cs.wikipedia.org/wiki?curid=1525989", "title": "The Canyons", "text": "The Canyons\n\nThe Canyons je americký film z roku 2013, který natočil režisér Paul Schrader podle scénáře Breta Eastona Ellise. Jeho děj se odehrává v Los Angeles a hrají v něm Lindsay Lohan, James Deen, Nolan Gerard Funk, Gus Van Sant a další. Lindsay Lohan za svou roli dostala Zlatou malinu coby nejhorší herečka. Premiéru měl 29. července 2013 v New Yorku. Film byl částečně financován přes crowdfundingový server Kickstarter, kde se vybralo 159 015 dolarů.\n\n"}
{"id": "1525992", "url": "https://cs.wikipedia.org/wiki?curid=1525992", "title": "Horky nad Jizerou (zámek)", "text": "Horky nad Jizerou (zámek)\n\nHorky nad Jizerou je zámek situovaný na vyvýšeném místě při východním okraji stejnojmenné obce na pravém břehu Jizery. Budovu dnes využívá Střední odborná škola a Střední odborné učiliště Horky nad Jizerou.\n\nStavba je patrová dvoukřídlá s mohutnou věží na čtvercovém půdorysu v průčelí vystupující z dvoukřídlého půdorysu. V roce 1762 v zámku vybudována zámecká kaple Narození Panny Marie.\n\nBudova stojí na místě tvrze Brodce (jméno nese městys Brodce, současný zámek převzal jméno novější vesnice, která vznikla pod tvrzí/zámkem) ze 14. století. V 16. století byla původní tvrz přestavěna na renesanční zámek. V roce 1620 došlo ke konfiskaci panství Václavu Kaplíři ze Sulevic a roku 1623 jej koupil Mikuláš Hartmann z Klarštejna. V první polovině 18. století došlo k barokní přestavbě (zřejmě v souvislosti se stavbou farního kostela sv. Mikuláše). Po vymření Hartmannů zdědili zámek Desfoursové, poté ho koupil Kristián Filip Clam-Gallas. V roce 1838 přešel zámek sňatkem Karolíny Clam-Gallasové s Janem Václavem Nostitz-Rieneckem na rod Nosticů. Roku 1933 jej koupil Josef Hegr z pražské exportní firmy, po válce byl zámek konfiskován a v roce 1950 v něm ministerstvo zemědělství zřídilo Ústřední politickou školu pro výchovu kádrů agronomů a zootechniků.\n"}
{"id": "1525993", "url": "https://cs.wikipedia.org/wiki?curid=1525993", "title": "Naostro", "text": "Naostro\n\nNaostro (v anglickém originále \"Hardcore\") je americký dramatický film z roku 1979, který natočil režisér Paul Schrader podle vlastního scénáře. Pojednává o otci (George C. Scott), který se vydává hledat svou ztracenou dceru (Ilah Davis), která se objevila v pornografickém filmu. O Schraderův scénář měl původně zájem Warren Beatty. Schraderovi se však nelíbila Beattyho myšlenka, že by se muž měl vydat hledat svou manželku, nikoliv dceru. Uvedl, že kvůli tomu odmítl značně vysokou sumu peněz. Originální hudbu pro film složil Jack Nitzsche.\n\n"}
{"id": "1525996", "url": "https://cs.wikipedia.org/wiki?curid=1525996", "title": "Pavlo Olijnyk", "text": "Pavlo Olijnyk\n\nPavlo Stanislavovyč Olijnyk (* 21. února 1989 Chmelnyckyj) je ukrajinský zápasník–volnostylař, který od roku 2018 reprezentuje Maďarsko.\n\nZápasit začal v 6 letech v rodném Chmelnyckém, kde se později specializoval na volný styl pod vedením Mykoly Taradaje. Vrcholově se připravoval v armádním tréninkovém centru v Kyjevě. V ukrajinské mužské reprezentaci se pohyboval od roku 2009 ve váze do 96 (97) kg. V roce 2012 a 2016 prohrál nominaci na olympijské hry s Valerijem Andrijcevem. V roce 2018 přijal od ukrajinského trenéra Michaila Charačury maďarské reprezentace nabídku startovat za Maďarsko a zvýšil tím své šance kvaifikovat se na olympijské hry v Tokiu v roce 2020.\n\n"}
{"id": "1525998", "url": "https://cs.wikipedia.org/wiki?curid=1525998", "title": "OVM", "text": "OVM\n\nZkratka ze tří písmen O, V a M může mít více významů:\n\n"}
{"id": "1526001", "url": "https://cs.wikipedia.org/wiki?curid=1526001", "title": "Maiale", "text": "Maiale\n\nSiluro a Lenta Corsa (SLC) bylo označení říditelných torpéd italského královského námořnictva využívaných při diverzních operacích speciálních sil za druhé světové války. Při plavbě na SLC jejich posádka seděla na torpédu obkročmo, jako na koni. Jejich přezdívka \"Maiale\" (prase) vznikla tak, že poručík Luigi Durand de la Penne přirovnal plavbu na nich k „rodeu na praseti“. Během svého úspěšného nasazení za druhé světové války \"Maiale\" mimo jíné vážně poškodily dvě britské bitevní lodě třídy \"Queen Elizabeth\".\n\nV průběhu války vznikla ještě jejich zdokonalená verze Siluro San Bartolomeo (SSB). Řiditelná torpéda SLC také inspirovala britské královské námořnictvo k nasazení stejně koncipovaných prostředků \"Chariot\".\n\nKoncept řiditelného torpéda, tedy velmi malé miniponorky dopravující ke svému cíli žabí muže a výbušnou nálož, italské královské námořnictvo úspěšně použilo na sklonku první světové války. Dne 1. listopadu 1918 dvoučlenná posádka řiditelného torpéda Mignatta (pijavice) pronikla do Puly, kde magnetickou minou potopila dreadnought SMS \"Viribus Unitis\".\n\nPráce na řiditelném torpédu SLC (\"Siluro a lenta corsa\" – pomalu plovoucí torpédo), využívajícím koncepci zmíněného typu \"Mignatta\", zahájili v polovině 30. let inženýři ze základny La Spezia Teseo Tesei a Elios Toschi. Cílem bylo získat prostředek oslabení nepřátelského britského a francouzského námořnictva. Úkolem torpéd bylo proniknout s posádkou žabích mužů na nepřátelskou základnu a tam pod nepřátelké plavidlo umístit výbušnou hlavici. Řiditelná torpéda SLC byla vzhledem k jejich malému dosahu do cílové oblasti dopravována v kontejnerech umístěných na palubě ponorek.\n\nPosádku tvořili dva žabí muži v lehkých skafandrech. Vpředu seděl řidič, který měl k dispozici několik základních přístrojů. Vzadu seděl potápěč, jehož hlavním úkolem byla manipulace s hlavicí. Mezi nimi byly umístěny vyvažovací nádrže a na zádi byly dále uloženy náhradní dýchací přístroje a další vybavení. V přídi byla umístěna hlavice obsahující 300 kg výbušniny, nebo dvě poloviční. Iniciována byla časovým spínačem. Pohonný systém tvořil elektromotor pohánějící jeden lodní šroub. Energii čerpal z akumulátorů. Nejvyšší rychlost dosahovala 4,5 uzlu. Dosah byl 15 námořních mil při rychlosti 2,3 uzlu. Hloubka ponoření byla 30 metrů.\n\nZa druhé světové války \"Maiale\" provozovala italská 10. flotila MAS. Jejich první operace byla naplánována na srpen 1940. Cílem byly britské bitevní lodě kotvící na základně v Alexandrii. Řiditelná torpéda měla na místo přepravit italská ponorka \"Iride\". Před útokem se \"Iride\", motorová loď \"Monte Gargano\" a další plavidla shromáždily v zálivu Bomba u Tobruku. Tam je 22. srpna 1940 zaskočil útok tří bombardérů Swordfish z letadlové lodě HMS \"Eagle\". Jak \"Monte Gargano\", tak \"Iride\" byly potopeny a operace musela být zrušena.\n\nDruhá operace \"Maiale\" proti základně v Alexandrii se uskutečnila v září 1940. Tentokrát je přepravovala italská ponorka \"Gondar\" plující z La Spezia. Dne 29. září 1940 byla ponorka objevena torpédoboci HMAS \"Stuart\" a HMS \"Diamond\", které ji nakonec donutily k vynoření. Posádka následně ponorku sama potopila. Mezi zajatými byl jeden z konstruktérů \"Maiale\" Elios Toschi.\n\nV září a říjnu 1940 \"Maiale\" z ponorky \"Scirè\" uskutečnily dva neúspěšné pokusy o proniknutí do Gibraltaru. Posádky se vrátily bez úspěchu. Později se Italům podařilo vytvořit utajenou základnu na obchodní lodi \"Olterra\", kotvící v přístavu Algeciras ve španělské části Gibraltarské zátoky. \"Maiale\" vyplouvala z tajného vjezdu vytvořeného v trupu pod čárou ponoru. Celkem se jim podařilo poškodit, nebo potopit 11 plavidel.\n\nDne 19. prosince 1941 byla tři \"Maiale\" z ponorky \"Scirè\" nasazena do nájezdu na britskou námořní základnu v Alexandrii. Za cenu šesti zajatých potápěčů byly vážně poškozeny britské bitevní lodě HMS \"Queen Elizabeth\" a HMS \"Valiant\" a také torpédoborec HMS \"Jervis\" a tanker \"Sagona\".\n\nV Technickém námořním muzeu v La Spezia je vystaven jeden exemplář SLC.\n"}
{"id": "1526002", "url": "https://cs.wikipedia.org/wiki?curid=1526002", "title": "China Open 2019", "text": "China Open 2019\n\nChina Open 2019 byl společný tenisový turnaj mužského okruhu ATP Tour a ženského okruhu WTA Tour, hraný v Národním tenisovém centru na otevřených dvorcích s tvrdým povrchem DecoTurf. Probíhal mezi 30. zářím až 6. říjnem 2019 v čínské metropoli Pekingu jako dvacátý první ročník mužského a dvacátý třetí ročník ženského turnaje.\n\nMužská polovina se řadila do čtvrté nejvyšší kategorie okruhu ATP Tour 500 a její dotace činila 3 666 275 dolarů. Ženská část disponovala rozpočtem 8 285 274 dolarů, a po Grand Slamu a Turnaji mistryń, byla součástí třetí nejvyšší úrovně okruhu WTA Premier Mandatory.\n\nNejvýše nasazenými hráči v singlových soutěžích se stali rakouská světová pětka Dominic Thiem a první hráčka žebříčku Ashleigh Bartyová z Austrálie. Jako poslední přímí účastníci do dvouher nastoupili 47. hráč žebříčku, Rus Andrej Rubljov, a v ženské části pak 59. žena klasifikace Jil Teichmannová ze Švýcarska.\n\nPatnáctý singlový titul na okruhu ATP Tour získal 26letý Rakušan Dominic Thiem. Pátý singlový triumf na túře WTA a druhý v kategorii Premier Mandatory vyhrála japonská světová čtyřka Naomi Ósakaová. \n\nDruhou společnou trofej z mužské čtyřhry na túře ATP si odvezla chorvatsko-slovenská dvojice Ivan Dodig a Filip Polášek, jejíž členové odehráli sedmý společný turnaj. Do prvního ženského debla v rolích spoluhráček nastoupily Američanky Sofia Keninová s Bethanií Mattekovou-Sandsovou, které obdržely divokou kartu. V soutěži nenašly přemožitelky a vybojovaly titul. Kristina Mladenovicová po skončení vystřídala Barboru Strýcovou na pozici světové jedničky ve čtyřhře. \n\nNásledující hráčí obdrželi divokou kartu do hlavní soutěže:\n\nNásledující hráč obdržel zvláštní výjimku:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace::\n\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "1526005", "url": "https://cs.wikipedia.org/wiki?curid=1526005", "title": "Rakuten Japan Open Tennis Championships 2019", "text": "Rakuten Japan Open Tennis Championships 2019\n\nRakuten Japan Open Tennis Championships 2019 (japonsky: 2019 年楽天ジャパン・オープン・テニス選手権 [Rakuten džapan ópun tenisu senšuken]) byl tenisový turnaj pořádaný jako součást mužského okruhu ATP Tour, který se odehrával na otevřených dvorcích s tvrdým povrchem v komplexu Ariake Coliseum. Událost se konala mezi 30. zářím až 6. říjnem 2019 v japonské metropoli Tokiu jako čtyřicátý sedmý ročník turnaje.\n\nTurnaj s rozpočtem 2 046 340 dolarů patřil do kategorie ATP Tour 500. Nejvýše nasazeným hráčem ve dvouhře se stal první tenista světa Novak Djoković. Jako poslední přímý účastník do dvouhry nastoupil 59. hráč žebříčku Japonec Jošihito Nišioka.\n\nSedmdesátý šestý singlový titul na okruhu ATP Tour v jubilejním stém desátém finále vybojoval Srb Novak Djoković, který turnajem prošel bez ztráty sady. Sedmou společnou trofej ve čtyřhře a první sezónní triumf jako pár si odvezli Francouzi Nicolas Mahut s Édouardem Rogerem-Vasselinem.\n\nNásledující hráči obdrželi divokou kartu do hlavní soutěže:\n\nNásledující hráč obdržel do hlavní soutěže zvláštní výjimku:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže z kvalifikace:\n\n\n"}
{"id": "1526007", "url": "https://cs.wikipedia.org/wiki?curid=1526007", "title": "The Sermon on Exposition Boulevard", "text": "The Sermon on Exposition Boulevard\n\nThe Sermon on Exposition Boulevard je studiové album americké písničkářky Rickie Lee Jones. Vydáno bylo 6. února 2007 společností New West Records a na jeho produkci se podíleli Lee Cantelon, Peter Atanasoff a Rob Schnapf. Album je do značné míry inspirováno Cantelonovou knihou \"The Words\". Zpěvačka uvedla, že se s albem snažila zpřístupnit učení Ježíše Krista lidem, kteří nechodí do kostela.\n\n\n"}
{"id": "1526013", "url": "https://cs.wikipedia.org/wiki?curid=1526013", "title": "Kaple svatého Jeronýma (olomoucká radnice)", "text": "Kaple svatého Jeronýma (olomoucká radnice)\n\nKaple svatého Jeronýma se nachází v prvním patře olomoucké radnice, zvenčí je její presbytář snadno rozpoznatelný díky výraznému kamennému arkýři.\n\nKaple sv. Jeronýma vznikla při přestavbě radnice v prvním patře budovy a její výstavba byla ukončena v roce 1488. Později v roku 1491 byla vysvěcena. Kaple byla vystavěna až v období pozdní gotiky, což je ve srovnání s ostatními královskými městy poměrně pozdě, a proto se spekuluje o existenci dřívější kaple sv. Vavřince, která se měla nacházet taktéž v prvním patře při schodišti. Zde se dochoval svorník v podobě beránka, což by nasvědčovalo existenci nějakého sakrálního prostoru. Ovšem co se pramenných zmínek týče, nedochovaly se žádné dokumenty ohledně výstavby nebo vysvěcení této kaple.\n\nVnější část kaple tvoří tři strany pětibokého presbytáře, který je vysunut z jižní fasády východního křídla radnice v podobě arkýře z kamene, ve výšce dvou pater. Celý arkýř spočívá na ramenou vousatého muže, který je považován za autora stavby. Ve spodní části arkýře je také erb pánů ze Švábenic. Je zde očividná snaha o symetrii. Spodní sokl je členěn přetínanými pruty, na něž navazují čtyři přípory po stranách. V horní části jsou chrliče se zvířecími motivy a bohatě zdobené baldachýny. Nad chrliči jsou tři obdélníková pole, v nichž se nachází kružbový motiv, motiv kosočtverců a motiv půlkružnice doplněné o esovité útvary. V nejvyšší části arkýře je vodorovný pás s vegetabilní výzdobou.\n\nDo kaple se vstupuje gotickým vstupním portálem s lomeným obloukem. Na dřevěných dveřích s výplňovými kazetami se nachází ornament v podobě tzv. jeptišek, čímž vzniká jakýsi odkaz na kamennou kružbu v oknech na protější straně. Nad dveřmi je tympanon se slepou kamennou kružbou ve tvaru čtyřlistu a s náznakem motivů plaménkové gotiky.\n\nPůdorys lodi kaple má tvar nepravidelného lichoběžníku, na který navazuje pětiúhelníkový závěr. Ten v podobě arkýře se sochařskou výzdobou vystupuje ze zdi východního radničního křídla. Polygonální závěr je od hlavní lodi oddělen vítězným obloukem, v jehož spodní části se nachází nízký parapet.\n\nKlenba lodi kaple je síťová švábského typu. Na výstavbě kaple se totiž významně podílel jistý Zikmund Kalivoda ze Švábenic, který byl duchovním správcem kostela sv. Mořice, do jehož obvodu spadala také správa kaple sv. Jeronýma. Zikmund prodal část svého majetku ve městě a založil mešní nadaci, díky které získal potřebný obnos peněz na konaní pravidelných bohoslužeb pro městskou radu, ale také pro olomoucké vězně. Díky jeho zásluhám mohl také značně ovlivnit výzdobu interiéru. Na vliv Zikmunda Kalivody odkazuje také erb pánů ze Švábenic v podobě rozletité střely (čtyři střely, které jsou spojeny prázdným kruhem a jejich hroty směřují do stran), který se nachází na arkýři.\n\nSíťová klenba je tvořena dvěma pěticemi paralelně vedených žeber. Část žeber vybíhá z konzol, které jsou odsazeny od zdi, aby aspoň z části napravily nepravidelnost půdorysu. Naopak žebra směřující k arkýři vybíhají přímo ze stěny o něco výše, než jsou uloženy konzoly. Hlavní diagonálně vedená žebra spočívají na konzolách v podobě staršího a mladšího muže. Předpokládáme, že se jedná o stavitele, který tyto konzoly vytvořil. Obě podobizny mají jakýsi překvapený výraz, který naznačují především pootevřená ústa. Žebra jsou uprostřed kaple spojena svorníkem v podobě orlice, která je dodnes ve znaku města Olomouce. Do kaple vedou dvoukřídlé dřevěné dveře, které jsou vsazeny do gotického vstupního portálu, který je tvořen oblouny s výžlabky a ukončený lomeným obloukem.\n\nGotické nástěnné malby, které se nachází v čelech klenebních polí, zobrazují náboženské scény. Na východní stěně je malba Kalvárie a zobrazení Bolestného Krista a sv. Jana Křtitele. V západní části potom sv. Jana Evangelisty na Patmu a v neposlední řadě sv. Jeronýma a Nanebevzetí Panny Marie. Na protilehlé straně arkýře, tedy nad vstupem do kaple byla zhotovena malba Posledního soudu, která měla všem, kdož stáli v čele města a kázali v této kapli připomínat jejich odpovědnost před tváří Boží. Nad vyobrazením Posledního soudu je napsán letopočet 1488, tedy rok, kdy byla kaple dokončena.\n\nV kněžišti je přiznáno kamenné zdivo, ostatní části kaple jsou omítnuté. Klenba presbytáře je na první pohled propracovanější. Jedná se o mistrovské dílo, které patří k nejpozoruhodnějším architektonickým kreacím pozdní gotiky v zemích České koruny. Žebra vybíhají ze čtyř konzol, které se nachází na pilířích mezi okny. Svazek těchto žeber se směrem vzhůru navzájem kříží (a to už v prostoru mezi okny). Žebra se poté dále rozdvojují. Charakteristické je také vzájemné přetínání dvojic žeber. Ve vrcholu je neukončená hvězda se čtyřmi cípy z kroužené klenby. Tato raná kroužená klenba je považována za jednu z prvních tohoto druhu severně od řeky Dunaj. Na jednotném dojmu prostoru se také podílí propojený motiv každé z okenních kružeb. Na prostředním okně je vytvořena dekorativní srdcová kružba a na postranních oknech se nachází esovité útvary. Okna jsou trojdílná a oddělena od sebe pouze čtyřmi pasy.\n"}
{"id": "1526015", "url": "https://cs.wikipedia.org/wiki?curid=1526015", "title": "The One", "text": "The One\n\nThe One je anglický výraz ve smyslu „\"jediný / jedinečný\"“, který může mít více významů:\n\n\n\n\n\n"}
{"id": "1526016", "url": "https://cs.wikipedia.org/wiki?curid=1526016", "title": "The One (film, 2011)", "text": "The One (film, 2011)\n\nThe One je americký hraný film z roku 2011, který režírovala Caytha Jentis podle vlastního scénáře. Snímek měl světovou premiéru na Philadelphia CineFest 8. dubna 2011.\n\nDaniel má krátce před svatbou se svojí snoubenkou Jen. Jednoho večera se v baru setká s bývalým spolužákem Tommym a stráví spolu noc. Daniel je zmatený, nicméně i po svatbě udržuje s Tommym utajený vztah. Poté, co se mu narodí dítě, přeruší s Tommym kontakt. Když Jen zjistí, že je Daniel gay, rozejde se s ním. Daniel se chce vrátit k Tommymu, ale ten se mezitím odstěhoval neznámo kam.\n"}
{"id": "1526018", "url": "https://cs.wikipedia.org/wiki?curid=1526018", "title": "From Gas to Solid / You Are My Friend", "text": "From Gas to Solid / You Are My Friend\n\nFrom Gas to Solid / You Are My Friend je studiové album rakouské zpěvačky Soap&Skin. Kromě autorských písní obsahuje deska coververzi písně „What a Wonderful World“, kterou proslavil Louis Armstrong. Vydáno bylo 26. října 2018 společností PIAS Recordings, a to jak na CD, tak i na gramofonové desce. Speciální verze alba byla vydána s bonusovým 7\" singlem, který obsahoval dvě verze písně „Mawal Jamar“ od Omara Souleymana – jednu nahranou ve studiu, druhou při koncertu ve Wiener Konzerthaus v roce 2016.\n\nAutorkou všech skladeb je Soap&Skin, pokud není uvedeno jinak. Text písně „Creep“ obsahuje prvky z „Erklär mir, Liebe“ básnířky Ingeborg Bachmannové. Píseň „Italy“ je hudebně postavená na písni „Dream Baby Dream“ od Martina Reva. Píseň „Palindrome“ obsahuje slova anonymního římského autora.\n"}
{"id": "1526019", "url": "https://cs.wikipedia.org/wiki?curid=1526019", "title": "Rakuten Japan Open Tennis Championships 2019 – mužská dvouhra", "text": "Rakuten Japan Open Tennis Championships 2019 – mužská dvouhra\n\nMužská dvouhra Rakuten Japan Open Tennis Championships 2019 probíhala na přelomu září a října 2019. Do singlové soutěže tokijského tenisového turnaje hraného na tvrdém povrchu v Ariake Coliseum nastoupilo třicet dva hráčů. Obhájcem titulu byl čtvrtý tenista světa Daniil Medveděv, jenž do turnaje nezasáhl. \n\nVítězem se stal první hráč světa Novak Djoković ze Srbska, jenž ve finále zdolal australského kvalifikanta Johna Millmana po setech 6–3 a 6–2. Aktivní poměr vzájemných duelů vůči Australanovi navýšil na 3–0. Při své debutové účasti v Tokiu tak Djoković neztratil ani jednu sadu. V probíhající sezóně si po triumfech na Australian Open, Wimbledonu a v Madridu připsal čtvrté turnajové vítězství, které představovalo sedmdesátý šestý singlový titul na okruhu ATP Tour v jubilejním stém desátém finále.\n"}
{"id": "1526022", "url": "https://cs.wikipedia.org/wiki?curid=1526022", "title": "Navigace (přístroj)", "text": "Navigace (přístroj)\n\nNavigace je elektronické zařízení schopné přijímat signál z GPS satelitů a pomocí něj vypočítat svou zeměpisnou polohu. Navigace vybavené dokonalejším softwarem např. i zobrazují polohu na mapě či navigují uživatele směrovými příkazy.\n\nGPS signál lze přijímat z povrchu Země za každého počasí, navigaci stačí spojení se čtyřmi satelity nad obzorem. Signál může být omezen například hustou zástavbou, kdy se odráží mezi budovami. Zablokovat ho může také koruna stromu či pokud se zařízení nachází v budově, garáži, tunelu apod. Většina navigací se využívá pro navigaci v automobilech.\n"}
{"id": "1526031", "url": "https://cs.wikipedia.org/wiki?curid=1526031", "title": "Grand Prix Ruska 2019", "text": "Grand Prix Ruska 2019\n\nGrand Prix Ruska 2019 (oficiálně Formula 1 VTB Russian Grand Prix 2019) se jela na okruhu Sochi Autodrom v Soči v Rusku dne 29. září 2019. Závod byl šestnáctým v pořadí v sezóně 2019 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1526070", "url": "https://cs.wikipedia.org/wiki?curid=1526070", "title": "Pan Nikdo (seriál)", "text": "Pan Nikdo (seriál)\n\nPan Nikdo (v anglickém originále Nowhere Man) je americký akční televizní seriál, jehož autorem je Lawrence Hertzog. Premiérově byl vysílán v letech 1995–1996 na stanici UPN. Celkově bylo natočeno 25 dílů, po první řadě byl seriál zrušen.\n\nFotografovi Thomasi Veilovi z Evanstonu v Illinois najednou zmizí veškerý jeho dosavadní život. Jeho přátelé tvrdí, že ho neznají, manželka říká, že ho nepoznává, a žije s jiným mužem, nefungují mu kreditní karty, nejlepší přítel náhle zemře, jeho fotografické studio vlastní někdo jiný a jeho matka utrpí mozkovou příhodu, takže není schopna potvrdit jeho totožnost. Tom pojme podezření, že se stal cílem rozsáhlého spiknutí. Tuto skutečnost spojí se svou fotkou, kterou pořídil jako fotoreportér o rok dříve v Jižní Americe a na níž zachytil, jak vojáci, kteří se zdají američtí, oběsí čtyři muže. Tato fotografie z výstavy, již pořádal, zmizela rovněž. Vydává se tak pátrat po svých možných pronásledovatelích a chce zjistit, proč je pro ně onen snímek, jehož negativ naštěstí stále má, tak důležitý.\n\n\n"}
{"id": "1526076", "url": "https://cs.wikipedia.org/wiki?curid=1526076", "title": "Rozvodna Přeštice", "text": "Rozvodna Přeštice\n\nRozvodna Přeštice patří k nejvýznamnějším rozvodnám české energetické přenosové soustavy. Nachází se severovýchodně od města Přeštice v okrese Plzeň-jih. Je jednou ze tří uzlových rozvoden napájejících Plzeňský a Karlovarský kraj. Provozuje se v napěťových hladinách 400, 220 a 110 kV.\n\nRozvodna Přeštice patří mezi tři nejvýznamnější rozvodny západních Čech (vedle rozvoden Chrást a Vítkov). Výkon z přenosové soustavy 400 a 220 kV (ve správě ČEPS, a.s.) je z rozvodny Přeštice distribuován do desítek transformoven 110/22 kV (ve správě ČEZ Distribuce, a.s.), ale i do německé rozvodny v Etzenrichtu. Rozvodna napájí velkou část Západočeského kraje – Horažďovicko, Sušicko, téměř celou oblast Šumavy, Klatovsko, Domažlicko, Holýšovsko až po Bělou nad Radbuzou a přes rozvodny Černice (potažmo Plzeň Jih) a Novou Hospodu i významnou část města Plzeň.\n\nByla vybudována v roce 1963. Jednalo se o první rozvodnu napěťové hladiny 220/110 kV postavenou na území dnešního Plzeňského kraje. Její označení je „PRE“ (1963, Plzeň-Jih).\n\nTato rozvodna je v přenosové soustavě připojena do napěťové hladiny 400 kV a 220 kV. Přes napěťovou hladinu 220 kV je pomocí dvojitého vedení zajištěno propojení s rozvodnou Vítkov a jednoduchým vedením s rozvodnou Milín. Jednoduchými vedeními 400 kV jsou pak propojeny rozvodny Kočín, Chrást a německá rozvodna Etzenricht.\n\nTransformaci na napěťovou hladinu 110 kV pro distribuční soustavu VVN zajišťují dva transformátory. Pro transformaci 220/110 kV transformátor s označením T201 o výkonu 200 MVA, pro transformaci 400/110 kV transformátor označený jako T401 o výkonu 350 MVA.\n\nDo rozvodny jsou zaústěna následující vedení:\n\n\n\n\nV letech 2012–2016 prošla rozvodna – konkrétně její části 400 a 110 kV – zásadní rekonstrukci. Kromě jiného byla rozšířena o jeden nový modul. Byl zde přebudován původní systém podélně dělených dvou hlavních a pomocné přípojnice na systém tří hlavních přípojnic podélně dělených. Tím vznikly identické poloviny, které jsou i samostatně napájené. To je pozitivní nejen pro stabilní provoz rozvodny, ale dají se též provádět údržbové práce v prostředí bez napětí a není tak nutné omezovat odběratele v dodávce proudu.\n\nVlastní realizaci předcházela rozsáhlá předprojektová a projektová příprava, která trvala rok a půl. Stavba byla zahájena v květnu roku 2012 a práce měly skončit v roce 2017. Díky příznivým klimatickým podmínkám a koordinaci všech činností se rekonstrukci podařilo dokončit koncem roku 2016. Po 65 letech provozu rozvodny byl ukončen systém ovládání člověkem. Od začátku roku 2017 ovládání funguje bez nepřetržité fyzické obsluhy a chod je řízen dálkově. Rozvodna je nově napojena na řídicí systém, resp. na centrální dispečink nacházející se v Kladně. Ze stávající rozvodny, která zde stála od roku 1963, se stalo zcela nové energetické zařízení, které výrazně zvýšilo spolehlivost rozvodné sítě v západních Čechách.\n\nV současné době (rok 2019) probíhá přestavba vedení 220 kV na napěťovou hladinou 400 kV. Týká se vedení V221/V222, které vede z rozvodny Přeštice do rozvodny Vítkov (budoucí V490/V491).\n\nV následujících letech bude docházet k postupnému útlumu napěťové hladiny 220 kV. Proto jsou v rozvodně v plánu potřebné úpravy. Půjde o ukončení provozu transformátoru T201 (220/110 kV) a instalaci transformátoru T402 (400/110 kV) o výkonu 350 MVA. Ze strany přenosové soustavy bude rozvodna sloužit pouze pro napěťovou hladinu 400 kV. Tato úprava je plánována přibližně na rok 2040. Pro dřívější období, rok 2025, je plánována výměna stávajícího transformátoru T401 za nový s obdobnými parametry.\n\nDle \"desetiletého plánu rozvoje přenosové soustavy ČR\" společnosti ČEPS, a.s., z 11/2018 pro rozmezí let 2019 až 2028 jsou předpokládány následující stavební činnosti:\n\n\n\n"}
{"id": "1526084", "url": "https://cs.wikipedia.org/wiki?curid=1526084", "title": "Nowhere Man", "text": "Nowhere Man\n\nNowhere Man může být:\n"}
{"id": "1526095", "url": "https://cs.wikipedia.org/wiki?curid=1526095", "title": "Portland (ostrov)", "text": "Portland (ostrov)\n\nIsle of Portland je poloostrov v anglickém hrabství Dorset. Má rozlohu 11,5 km² a žije na něm 12 400 obyvatel. Největším sídlem je Fortuneswell. Původně byl ostrovem, později však vznikla úzká šíje Chesil Beach, která ho propojila s pevninou. Nejvyšším bodem je Verne Hill (149 m n. m.).\n\nOstrov proslul především svými lomy na vápenec pocházející z období tithonu. Z tohoto materiálu je postaveno množství londýnských staveb včetně katedrály svatého Pavla. Portlandský cement dostal název podle toho, že svými vlastnostmi připomíná kámen z Portlandu.\n\nPortland je součástí Jurského pobřeží, které je zapsáno na seznam světového dědictví, pro své přírodní bohatství patří mezi místa zvláštního vědeckého zájmu a prochází jím turistická stezka South West Coast Path. Osídlení lokality je doloženo již v mezolitu, v římských dobách byl Portland známý jako \"Vindelis\". Historickými památkami jsou hrad, který nechal postavit Jindřich VIII. Tudor, a zřícenina pevnosti Rufus Castle z normanských dob. Na jižní špici ostrova se nachází mys Portland Bill s majákem. Ostrov je proslavený také velkým umělým přístavem, který do roku 1995 využívalo britské královské námořnictvo. Po odchodu vojáků se Portland stal rekreační oblastí. Vzniklo zde plemeno potlandských ovcí. \n\nU pobřeží Portlandu se konaly soutěže v jachtingu v rámci Letních olympijských her 2012. \n\nPoloostrov je známý pověrou, že zde pouhé vyslovení slova „rabbit“ (králík) přináší neštěstí. Tato tradice se vysvětluje tím, že králičí nory způsobovaly v kamenolomech nebezpečné sesuvy půdy. Anglosaská kronika zmiňuje vikingský nájezd na Portland v roce 789. Thomas Hardy sem zasadil děj svého posledního románu \"The Well-Beloved\". \n\n"}
{"id": "1526104", "url": "https://cs.wikipedia.org/wiki?curid=1526104", "title": "Dobříš (nádraží)", "text": "Dobříš (nádraží)\n\nDobříš je železniční stanice v severovýchodní části města Dobříš v okrese Příbram ve Středočeském kraji nedaleko soustavy dobříšských rybníků na Trnovském potoce. Leží na neelektrizované trati 210 Praha – Vrané nad Vltavou – Čerčany/Dobříš, ve vzdálenosti asi jednoho a půl kilometru od městského autobusového nádraží.\n\n22. září 1897 otevřela společnost \"Místní dráha Čerčany-Modřany-Dobříš\" trať z Modřan u Prahy, přes Vrané nad Vltavou do Dobříše budované zejména kvůli dopravě dřeva a kamene z dobříšského a konopišťského panství. Společnost původně vznikla pro železniční obsluhu modřanského cukrovaru. Nově postavené nádraží zde vzniklo jako koncová stanice, dle typizovaného stavebního vzoru.\n\nRoku 1900 došlo k dokončení a zprovoznění úseku trati ze Skochovic u Vraného do Čerčan, kudy od roku 1871 procházela společnosti Dráhy císaře Františka Josefa (\"KFJB\") spojující Vídeň, České Budějovice a Prahu. Po znárodnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy, po roce 1918 pak správu přebraly Československé státní dráhy.\n\nJedná se o koncovou stanici neelektrifikované jednokolejné trati. Nachází se zde tři jednostranná nekrytá nástupiště, k příchodu na nástupiště slouží přechody přes koleje. Roku 2017 byla dokončena rekonstrukce staniční budovy.\n\n"}
{"id": "1526105", "url": "https://cs.wikipedia.org/wiki?curid=1526105", "title": "William Niskanen", "text": "William Niskanen\n\nWilliam Arthur Niskanen (13. března 1933 Bend – 26. října 2011 Washington, D.C.) byl americký ekonom označovaný za jednoho z architektů ekonomického programu prezidenta Ronalda Reagana. Významně přispěl k rozvoji teorie veřejné volby. Byl také dlouholetým předsedou libertariánského think-tanku Cato Institute.\n\nBakalářský titul získal Niskanen v roce 1954 na Harvardu. Postgraduální studium ekonomie absolvoval na Chicagské universitě, kde byl jeho učitelem Milton Friedman a další prominentní ekonomové, kteří se později podíleli na revoluci v ekonomii, veřejné politice a právu prostřednictvím idejí později známých pod souhrnným označením chicagská ekonomická škola. Magisterský titul obdržel Niskanen v roce 1955 a doktorát v roce 1962. Ve své disertační práci se věnoval ekonomii prodeje alkoholických nápojů.\n\nPo odchodu z Chicaga nastoupil roku 1957 Niskanen jako analytik obranné politiky do RAND Corporation, kde využil své dovednosti v oblasti ekonomického a matematického modelování k analýze a vylepšování armádní efektivity. Mezi jeho úspěchy patří vývoj čtyřsetřádkového modelu lineárního programování transportního systému Air Force. Programátorem tohoto modelu byl mladý William Sharpe, pozdější laureát Nobelovy ceny za ekonomii.\n\nDíky své práci v RAND byl Niskanen jmenován nastupující Kennedyho administrativou do funkce ředitele zvláštních studií v kanceláři ministra obrany Spojených států. Zde se stal jedním z původních pentagonských „whiz kids“ ministra obrany Roberta McNamary, kteří používali statistickou analýzu k vyhodnocování operací ministerstva obrany.\n\nBěhem svého působení v Pentagonu zažíval Niskanen rozčarování politickým vedením národa. Později prohlašoval, že prezident a jiní představitelé výkonné moci veřejnosti „pravidelně […] lhali“. Často žertem zmiňoval, že toto rozčarování jej občas přimělo pochybovat, zda Spojené státy skutečně roku 1969 přistály na měsíci.\n\nPo svém odchodu z ministerstva obrany roku 1964 se Niskanen stal ředitelem divize programové analýzy v Institutu obranných analýz (Institute for Defense Analyses). V roce 1972 se vrátil do veřejné sféry jako náměstek kanceláře pro management a rozpočet. Vlivem jeho kritiky Nixonovy administrativní politiky však jeho zdejší působení nemělo dlouhého trvání.\n\nV roce 1972 Niskanen opustil Washington a vrátil se do akademického světa. Stal se profesorem ekonomie na Kalifornské univerzitě v Berkeley, kde zůstal až do roku v 1975, kdy se stal hlavním ekonomem Ford Motor Company. Během té doby pomáhal založit v Berkeley vysokou školu veřejné politiky. Také se seznámil s tehdejším kalifornským guvernérem Ronaldem Reaganem, který jej jmenoval členem pracovní skupiny pro státní ekonomiku.\n\nPoté, co byl roku 1980 propuštěn z Fordu (viz níže), zamířil Niskanen zpět do akademické sféry, tentokrát na UCLA.\n\nV roce 1975 byl Niskanen jmenován hlavním ekonomem u Ford Motor Company pod předsedou Henrym Fordem II a prezidentem Lee Iacoccou. Brzy se stal kritickým k Fordově firemní kultuře a jeho neschopnosti následovat spotřebitelské trendy, jako byla poptávka spotřebitelů po úspornějších vozech kvůli rostoucím cenám benzinu v 70. letech vlivem omezení dodávek ropy ze strany OPEC.\n\nZahraniční výrobci automobilů, zejména Japonci, rychle využili poptávky amerických spotřebitelů po vozidlech s nižší spotřebou paliva a v 70. letech 20. století získávali rostoucí podíl na americkém trhu. Ford odpověděl tím, že požádal vládu USA o zavedení dovozních kvót na japonská auta. Niskanen coby obhájce volného obchodu interně protestoval proti této politice. Tvrdil, že Ford musí zlepšit své produkty s ohledem na spotřebitelskou poptávku. V reakci na tuto kritiku Ford Niskanena v roce 1980 propustil.\n\nNiskanen však nebyl bez práce dlouho. Nastupující prezident Ronald Reagan jej jmenoval do své Rady ekonomických poradců, která odpovídala za vedení a analýzu ekonomického výzkumu a informovala o nich složky výkonné moci. Jmenování bylo překvapivé vzhledem k Niskanenovým vyhraněným názorům na rozpočtové deficity a vojenské výdaje, které byly v rozporu s Reaganovou politikou.\n\nNiskanenův přímočarý způsob vyjadřování jak uvnitř Rady, tak i mimo ni občas působil problémy. V projevu před skupinou žen v roce 1984 poznamenal, že k rozdílům v odměňování pohlaví přispívá výchova dětí a s ní spojené přerušení pracovního poměru u žen. Přestože je toto vysvětlení v dnešní době široce přijímáno a empiricky prokázáno, roku 1984 byla tato Niskanenova poznámka odsouzena mimo jiné ze strany demokratického prezidentského kandidáta Waltera Mondala, který o ní prohlásil, že ilustruje nedostatek respektu Reaganovy administrativy k ženám. \n\nNásledujícího roku vedl další z Niskanenových přímých komentářů k jeho odchodu z Reaganovy administrativy. Během vyjednávání o zákonu, který se nakonec stal zákonem o daňové reformě z roku 1986, kritizoval Niskanen interně administrativní návrh, který vypracovalo ministerstvo financí pod vedením ministra Donalda Regana. Prezidentu Reaganovi řekl před Reganem, že návrh je „něco, co by mohl milovat Walter Mondale.\" Regana tento komentář urazil a poté, co se stal vedoucím Reaganovy kanceláře, zablokoval Niskanenův postup do čela Rady ekonomických poradců v návaznosti na návrat Martina Feldsteina na Harvard. Niskanen dále zůstal po krátkou dobu jako řadový člen, poté ale z Rady odstoupil. Niskanen později ve své knize \"Reaganomics\" označil Regana za „věž z želé\". \n\nPo odchodu z Reaganovy administrativy se Niskanen připojil k libertariánskému Cato Institutu, kde působil od roku 1985 do roku 2008 coby předseda správní rady a byl zde také aktivním politickým odborníkem. Od roku 2008 až do své smrti v roce 2011 byl emeritním předsedou Cato.\n\nV březnu roku 2012 vznikl spor mezi Charlesem a Davidem Kochovými a vdovou po Williamu Niskanenovi, Kathryn Washburnovou, o Niskanenův vlastnický podíl v Cato.\n\nNiskanen významně přispěl k teorii veřejné volby – oboru ekonomie a politické vědy, který zkoumá chování politiků a dalších vládních činitelů. Veřejná volba odmítla tradiční názor, že tito agenti jsou motivováni nezištným zájmem konat veřejné blaho a místo toho je považuje za agenty motivované zájmem vlastním, stejně jako ostatní. Niskanenovým hlavním příspěvkem k teorii veřejné volby pak byl model maximalizace rozpočtu, tj. představa, že byrokraté se budou snažit maximalizovat rozpočet a autoritu svého resortu. Tuto teorii představil v roce 1971 v knize \"Bureaucracy and Representative Government\". \n\nNiskanen je autorem několika knih, akademických článků a esejů o vládě a politice. Jeho nejznámějším dílem, publikovaným v roce 1971, je \"Bureaucracy and Representative Government.\" Kniha měla značný dopad na veřejný sektor a vystavila silné kritice oblast veřejné správy v duchu \"Byrokracie\" Ludwiga von Misese. Po dlouhou dobu byla nedostupná, byla ale znovu vydána spolu s několika dalšími eseji např. \"William Niskanen,\" \"Bureaucracy and Public Economics\" (Cheltenham, UK: Edward Elgar, 1994). Dalším z jeho známých děl je kniha \"Reaganomics z roku\" 1988, která popisuje jak navenek prezentovanou, tak zákulisní politiku Reaganova politického programu. Lou Cannon, sloupkař Washington Post a autor biografie \"\", popsal knihu jako „definitivní a pozoruhodně objektivní shrnutí administrativních ekonomických politik.” \n\nNiskanenovou poslední knihou byla \"Reflections of a Political Economist\" (2008). Jedná se o sbírku esejů a recenzí knih o veřejné politice a ekonomických tématech a slouží jako intelektuální biografie.\n\nV roce 2014 založil bývalý seniorní člen Cato Institutu Jerry Taylor spolu s dalšími nový think-tank, jenž pojmenoval Niskanen Center na počest Williama Niskanena. Think-tank se zpočátku identifikoval jako libertariánský, stejně jako Niskanen, avšak později se začal označovat za středový. Na rozdíl od Cato Institutu, který se snaží oslovovat laiky, cílí Niskanen Center na washingtonské insidery.\n\nV roce 2008 přijel William Niskanen do Prahy na pozvání Liberálního institutu, od kterého obdržel výroční cenu „za přínos k rozvoji liberálního myšlení a naplňování idejí svobody, soukromého vlastnictví, konkurence a vlády zákona v praxi“. Tématem jeho výroční přednášky byla „Vládní regulace a jejich důsledky“.\n\nNa Vysoké škole ekonomické také obdržel čestný doktorát. Při této příležitosti s ním udělal rozhovor český ekonom Lukáš Kovanda. Rozhovor poskytl taktéž Ivaně Pečinkové v Hospodářských novinách.\n\nPo Niskanenově úmrtí napsal článek o jeho díle a životě tehdejší český europoslanec Edvard Kožušník.\n"}
{"id": "1526125", "url": "https://cs.wikipedia.org/wiki?curid=1526125", "title": "Seznam dílů seriálu Pan Nikdo", "text": "Seznam dílů seriálu Pan Nikdo\n\nToto je seznam dílů seriálu \"Pan Nikdo\". Americký dramatický seriál \"Pan Nikdo\" byl premiérově vysílán v letech 1995–1996 na stanici UPN, celkem vzniklo 25 dílů.\n\n<onlyinclude></onlyinclude>\n\n"}
{"id": "1526127", "url": "https://cs.wikipedia.org/wiki?curid=1526127", "title": "Aminomethylpropanol", "text": "Aminomethylpropanol\n\nAminomethylpropanol (systematickým názvem 2-amino-2-methylpropan-1-ol) je organická sloučenina patřící mezi aminoalkoholy. Používá se jako složka pufrů a také jako prekurzor mnoha dalších organických látek.\n\nAminoethylpropanol je možné vyrobit hydrogenací kyseliny 2-aminoisomáselné a jejich esterů.\n\nAminomethylpropanol je rozpustný ve vodě; ve srovnání s ní má i podobnou hustotu.\n\nAminomethylpropanol se používá na přípravu pufrů. Je složkou léčiv ambufylinu a pamabromu. Rovněž se používá v kosmetice.\n\nReakcí této látky s acylhalogenidy vznikají oxazoliny. Sulfatací alkoholové skupiny se tvoří 2,2-dimethylaziridin.\n"}
{"id": "1526129", "url": "https://cs.wikipedia.org/wiki?curid=1526129", "title": "Dynamický expresionismus", "text": "Dynamický expresionismus\n\nDynamický expresionismus je architektonickou formou, která klade důraz na dynamické, oblé tvary.\n\nErich Mendelsohn\n\n\nAdolf Foehr\n\n\nThilo Schoder\n\n\nHeinrich Lauterbach\n\n\nOtto Klein\n\n\nRudolf Günther\n\nErwin Katona\n"}
{"id": "1526130", "url": "https://cs.wikipedia.org/wiki?curid=1526130", "title": "Luciano Giovannetti", "text": "Luciano Giovannetti\n\nLuciano Giovannetti (* 25. září 1945 Pistoia) je bývalý italský střelec. Zvítězil v trapu na Letních olympijských hrách 1980 výkonem 198 bodů. Na Letních olympijských hrách 1984 také zvítězil, když nastřílel 192 bodů. Stal se tak prvním, kdo dokázal obhájit olympijské vítězství v trapu. Na Letních olympijských hrách 1988 obsadil osmnácté místo. Je také trojnásobným mistrem světa: v roce 1982 vyhrál trap jednotlivců a v letech 1979 a 1982 trap družstev. Po ukončení kariéry byl trenérem italské reprezentace. Získal vyznamenání Collare d'oro al merito sportivo. \n"}
{"id": "1526131", "url": "https://cs.wikipedia.org/wiki?curid=1526131", "title": "Elektrická fakulta Západopomořanské technologické univerzity ve Štětíně", "text": "Elektrická fakulta Západopomořanské technologické univerzity ve Štětíně\n\nElektrická fakulta Západopomořanské technologické univerzity ve Štětíně (polsky \"Wydział Elektryczny Zachodniopomorskiego Uniwersytetu Technologicznego w Szczecinie\") je jedna z desíti fakult ZUT-u. Založena byla spolu s celou polytechnikou ve Štětíně roku 1946. Od svého založení sídli fakulta v budově na adrese Sikorskiego 37 (městské sídliště Turzyn). Některé katedry a hlediště se nacházejí v budově na ulici 26 kwietnia.\n\nV roce 1970 byla po změně struktury přejmenována na Institut elektrotechniky a v roce 1973 získala dnešní název.\n\n\nVýuka i výzkum jsou na fakultě organizovány katedrami, tj. specializovanými pracovišti. K 29. září 2019 působilo na fakultě 9 kateder a jeden tým.\n\n\nVedení fakulty v kadenci 2016–2019:\n\n"}
{"id": "1526133", "url": "https://cs.wikipedia.org/wiki?curid=1526133", "title": "Libice nad Cidlinou (nádraží)", "text": "Libice nad Cidlinou (nádraží)\n\nLibice nad Cidlinou je železniční stanice v centrální části stejnojmenné obce v okrese Nymburk ve Středočeském kraji nedaleko řeky Cidliny, kterou zde trať mostem překonává. Leží na elektrifikované trati Praha – Lysá nad Labem – Kolín (3 kV ss).\n\nStanice byla vybudována jakožto součást Rakouské severozápadní dráhy (\"ÖNWB\") spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. 29. října 1870 byl s libickým nádražím uveden do provozu celý nový úsek trasy z Kolína přes Nymburk do stanice Mladá Boleslav. Roku 1873 byl pak zprovozněn úsek z Lysé do Prahy. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\").\n\nRoku 1909 byl zdvoukolejněn úsek Lysá nad Labem-Mělník, kompletní druhá kolej byla mezi Kolínem a Děčínem dokončena během první světové války, zejména s pracovním nasazením ruských válečných zajatců. Po roce 1918 pak správu přebraly Československé státní dráhy.\n\nElektrická trakční soustava sem byla dovedena roku 1958.\nNachází se zde tři nekrytá hranová nástupiště, k příchodu k vlakům slouží přechody přes kolejiště.\n\n"}
