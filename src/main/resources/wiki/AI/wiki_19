{"id": "1461994", "url": "https://cs.wikipedia.org/wiki?curid=1461994", "title": "Australian Open 2019 – mužská dvouhra", "text": "Australian Open 2019 – mužská dvouhra\n\nMužská dvouhra Australian Open 2019 probíhala ve druhé polovině ledna 2019. Do singlové soutěže australského tenisového grandslamu hraného v Melbourne Parku nastoupilo sto dvacet osm hráčů. Šestnáct z nich se probojovalo z tříkolové kvalifikace.\n\nDvojnásobným obhájcem titulu byla švýcarská světová trojka a šestinásobný šampion Roger Federer. který ve čtvrtém kole podlehl 20letému Řekovi Stefanosu Tsitsipasovi ve čtyřech setech, když tři rozhodla až zkrácená hra. 37letý Federer v utkání nevyužil ani jeden z 12 brejkbolů a ukončil tak v Melbourne svou sedmnáctizápasovou neporazitelnost. Tsitsipas, jenž poprvé v kariéře postoupil do čtvrtfinále grandslamu, se již úvodní výhrou nad Matteem Berrettinim stal prvním reprezentantem Řecka, který na Australian Open zvítězil v utkání mužské dvouhry.\n\nRozlosování se uskutečnilo 10. ledna 2019. Poprvé v grandslamové historii se hrál supertiebreak v závěru rozhodujícího setu dvouhry. Pokud závěrečná sada dospěla do stavu 6–6 na gamy, následoval 10bodový supertiebreak s nutností alespoň dvoubodového rozdílu pro vítězství v zápase. Tradiční 7bodový tiebreak v páté sadě byl naposledy součástí zápasů v roce 1976. \n\nJako soupeři o post světové jedničky do grandslamu vstoupili Srb Novak Djoković a Španěl Rafael Nadal, který na čele srbského hráče mohl vystřídat, jen pokud by získal titul a Djoković nepostoupil do čtvrtého kola. Djoković si postupem do čtvrté fáze zajistil první místo i po skončení grandslamu. Před Melbourne Nadal neodehrál žádný soutěžní zápas od 7. září 2018, kdy byl vyřazen na US Open. \n\nTři ze čtyř členů tzv. Velké čtyřky – Federer, Nadal a Djoković, zvítězili na předchozích 13 z 15 ročníků Australian Open a také vyhráli osm předešlých grandslamů v řadě.\n\nNa melbournském majoru se naposledy představila bývalá světová jednička, pětinásobný finalista a čtvrtý člen Velké čtyřky – Andy Murray, který pro dlouhodobé problémy s kyčlí oznámil ukončení kariéry nejpozději ve Wimbledonu 2019. V úvodním kole podlehl Robertu Bautistu Agutovi po pětisetovém průběhu. Jednatřicetiletý Skot připustil i možnost, že se Australian Open stane jeho posledním turnajem.\n\nVítězem se stal nejvýše nasazený Srb Novak Djoković, jenž ve finále za 2.06 hodin zdolal španělskou světovou dvojku Rafaela Nadala po třísetovém průběhu 6–3, 6–2, 6–3. Ve finále čelil jedinému brejkbolu a dopustil se pouze devíti nevynucených chyb, oproti dvaceti osmi Španěla. Pětkrát mu prolomil podání. Poměr vzájemných duelů Srb navýšil na 28–25, z toho na tvrdém povrchu dosáhl sedmé výhry v řadě a šňůry čtrnácti setů. V rámci grandslamu se oba střetli v patnáctém duelu a osm z nich bylo finále. Žádná jiná dvojice hráčů se do té doby v open éře neutkala vícekrát. Na Australian Open navázali na jediné předchozí utkání ve finále 2012, v němž téměř po šesti hodinách ustavili nový historický rekord nejdelšího finálového zápasu na grandslamu. \n\nV probíhající sezóně si Djoković připsal první turnajové vítězství, které představovalo sedmdesátý třetí singlový titul na okruhu ATP Tour. Sedmým triumfech na Australian Open se v počtu titulů turnaje na čele odpoutal od Roye Emersona a Rogera Federera. Celkově vybojoval patnáctou grandslamovou trofej, čímž se na třetím místě historických statistik osamostatnil na Petu Samprasovi se čtrnácti triumfy. Srb rovněž získal třetí major v řadě, když navázal na výhry ve Wimbledonu 2018 a US Open 2018. Nadal utržil nejtěžší porážku v grandslamovém finále, v němž poprvé nezískal ani set a v Melbourne Parku z něj odešel počtvrté za sebou poražen.\n\nDjoković získal 2 000 bodů do žebříčku ATP, na jeho čele navýšil náskok před Nadalem a obdržel prémii ve výši 4 100 000 australských dolarů (cca 66 milionů korun).\n"}
{"id": "1461996", "url": "https://cs.wikipedia.org/wiki?curid=1461996", "title": "2019 v loďstvech", "text": "2019 v loďstvech\n\nTento článek obsahuje významné události v oblasti loďstev v roce 2019.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1461997", "url": "https://cs.wikipedia.org/wiki?curid=1461997", "title": "Jo'el Sirkis", "text": "Jo'el Sirkis\n\nJo'el ben Šmu'el Sirkis () také známý jako Bach - což je akronym jeho nejznámějšího díla \"Bajit chadaš\" (1561 Lublin - 1640 Krakov) byl polský rabín, spisovatel píšící hebrejsky a jeden z nejčelnějších středoevropských halachistů 16. století. Působil zejména v Belzu, Brestu a Krakově.\n\nNarodil v Lublinu v roce 1561. Ve věku 14 let odešel na ješivu vedenou rabínem Naftalim Cvi Hirsch Schorem, studentem rabína Moše Isserlese. Poté se přesunul do Brest-Litovska, kde navštěvoval ješivu rabína Phoeba. \n\nAčkoliv byl velmi mladý, dostal nabídku působit jako rabín v Pružanech, města nedaleko Slonima. Po vypršení mandátu působil jako rabín ve městech Łuków, Lublin, Medžybiž, Belz, Szydlowka, Brest a nakonec dožil v Krakově, kde je i pochován na starém židovském hřbitově Remu.\n\nByl zastáncem kabaly a oponentem pilpulu. Kritizoval ty, kteří se spoléhali na Šulchan aruch, na halachické rozhodnutí, spíše než na talmud a geonim. Byl tchánem rabína Davida ha-Leviho Segala, který na něj často odkazuje ve svém komentáři k Šulchan aruchu nazvaném Turej zahav. Zemřel v Krakově v roce 1640.\n"}
{"id": "1461999", "url": "https://cs.wikipedia.org/wiki?curid=1461999", "title": "Frenštát pod Radhoštěm město", "text": "Frenštát pod Radhoštěm město\n\nFrenštát pod Radhoštěm město je železniční zastávka na trati Ostrava – Valašské Meziříčí.\n\nZastávka byla postavena v centru města, dokončena byla 14. prosince 2014 na popud občanů, kteří na místě stanice vyskakovali z vlaku, když zpomaloval a blížil se k návěstidlu postavenému na stůj. O zastávce se začalo uvažovat, když došlo při vyskakování z vlaku ke zraněním. První plány se objevily v roce 2004. Cena zastávky se vyšplhala na 11 miliónu korun bez DPH, přičemž město Frenštát pod Radhoštěm zaplatilo 2,5 miliónu.\n\n"}
{"id": "1462001", "url": "https://cs.wikipedia.org/wiki?curid=1462001", "title": "Kangto", "text": "Kangto\n\nKangto (také Kanggardo Rize) je hora vysoká 7 060 m n. m. (7 090 m nebo 7 042 m dle jiných zdrojů) nacházející se v pohoří Himálaj na hranici mezi indickým státem Arunáčalpradéš a Tibetskou autonomní oblastí Čínské lidové republiky.\n\nVrchol leží v McMahonově linii na himálajském hlavním hřebenu v kontroverzní oblasti mezi Indií a Čínou. Kangto je nejvyšší hora ve státě Arunáčalpradéš.\n\nPrvovýstup na vrchol Kangto se zdařil severovýchodním hřebenem v roce 1988. Na těžko dosažitelnou horu ještě nebyl proveden výstup z indické jižní strany.\n"}
{"id": "1462003", "url": "https://cs.wikipedia.org/wiki?curid=1462003", "title": "Bítovánky (rybník)", "text": "Bítovánky (rybník)\n\nRybník Bítovánky se nachází u osady Bítovánky asi 1 km východně od centra obce Bítovany v okrese Chrudim. Má zhruba obdélníkový tvar orientovaný ve směru sever - jih a leží na říčce Bítovanka. V roce 2014 byl revitalizován a odbahněn, pod hrází při tom byla vybudována malá tůň. Rybník slouží jako soukromý rybářský revír pro sportovní rybolov.\n\n"}
{"id": "1462006", "url": "https://cs.wikipedia.org/wiki?curid=1462006", "title": "Maria-Rosa Rodriguezová", "text": "Maria-Rosa Rodriguezová\n\nMaria-Rosa Rodriguezová (* 7. listopadu 1942 Quito) je francouzská herečka ekvádorského původu. V Ekvádoru používá jméno Toty Rodriguez, v Itálii vystupovala pod uměleckým jménem Yana Chouri.\n\nV roce 1960 získala titul Miss World Ekvádor a po tomto úspěchu se věnovala dráze modelky v Evropě. V Paříži navštěvovala herecké kursy u Alaina Delona a rozhodla se věnovat herecké dráze ve Francii. Své nejvýznamnější role vytvořila v 60. letech v komediích \"Pouic Pouic\" a \"Grand restaurant pana Septima\" po boku Louise de Funèse.\n\n\n"}
{"id": "1462007", "url": "https://cs.wikipedia.org/wiki?curid=1462007", "title": "Spálenecké rybníky", "text": "Spálenecké rybníky\n\nSpálenecké rybníky jsou soustavou tří rybníků o výměře vodní plochy 0,9 ha rybník I, 0,25 ha rybník II a 0,8 ha rybník III (ve směru proti proudu Bítovanky) ležících na říčce Bítovanka a nalézajících se asi 0,3 km jižně od osady Bítovánky. Rybníky se však nacházejí již na katastrálním území obce Zaječice v okrese Chrudim. \n\nRybníky jsou využívány místní organizací Hrochův Týnec Českého rybářského svazu pro chov ryb a sportovní rybolov.\n\n"}
{"id": "1462011", "url": "https://cs.wikipedia.org/wiki?curid=1462011", "title": "Günther Nickel", "text": "Günther Nickel\n\nGünther Nickel (* 24. března 1946 Mnichov) je bývalý západoněmecký atlet, běžec, sprinter a překážkář.\n\nNa přelomu 69. a 70. let 20. století patřil k předním běžcům na krátké překážkové tratě. V roce 1968 získal stříbrnou medaili v běhu na 50 metrů překážek na evropských halových hrách. Při premiéře halového mistrovství Evropy v roce 1970 zvítězil v běhu na 60 metrů překážek. Na olympiádě v Mnichově v roce 1972 postoupil do semifinále běhu na 110 metrů překážek. Z této sezóny také pochází jeho osobní rekord na této trati 13,67.\n\n"}
{"id": "1462015", "url": "https://cs.wikipedia.org/wiki?curid=1462015", "title": "Ministerstvo lesního a vodního hospodářství Slovenské republiky", "text": "Ministerstvo lesního a vodního hospodářství Slovenské republiky\n\nMinisterstvo lesního a vodního hospodářství Slovenské republiky bylo v letech 1969 až 1992 ústředním orgánem státní správy na Slovensku pro\n\n\nMinisterstvo lesního a vodního hospodářství bylo zřízeno k 1. lednu 1969 pod názvem Ministerstvo lesního a vodního hospodářství SSR. V březnu 1990 se z názvu vypustil přívlastek \"socialistické\". Zákonem 453/1992 CFU bylo zrušeno. Jeho působnost ve věcech dřevařského a nábytkářského průmyslu, průmyslu celulózy a papíru přešla na Ministerstvo hospodářství Slovenské republiky. Působnost ve věcech lesnictví, vodního hospodářství a myslivosti přešla na Ministerstvo zemědělství a rozvoje venkova Slovenské republiky.\n"}
{"id": "1462018", "url": "https://cs.wikipedia.org/wiki?curid=1462018", "title": "BBK Electronics", "text": "BBK Electronics\n\nBBK Electronics Corporation (čínsky 广东步步高电子工业有限公司) je čínská nadnárodní technologická společnost, jenž vyvíjí a vyrábí spotřební elektroniku, založená v roce 1995 se sídlem ve městě Dongguan, Čína. Mezi její dceřiné společnosti patří značky Oppo, OnePlus, Vivo a mimo jiné i Realme.\n\nV prvním čtvrtletí roku 2017 dodala společnost BBK Electronics 56,7 milionu smartphonů, čímž překonala jak Huawei, tak Apple, a stala se druhým největším výrobcem smartphonů na světě za korejským Samsungem.\n\n\n"}
{"id": "1462029", "url": "https://cs.wikipedia.org/wiki?curid=1462029", "title": "Eckart Berkes", "text": "Eckart Berkes\n\nEckart Berkes (9. února 1949 Worms – 24. září 2014 Leimen) byl západoněmecký atlet, běžec, sprinter a překážkář.\n\nNa přelomu 60. a 70. let 20. století patřil k předním běžcům na krátké překážkové trati. Na halovém mistrovství Evropy v roce 1971 zvítězil v běhu na 60 metrů překážek. Na olympiádě v Mnichově v roce 1972 nepostoupil z rozběhu na 110 metrů překážek. \n\n"}
{"id": "1462031", "url": "https://cs.wikipedia.org/wiki?curid=1462031", "title": "Lixin Ri", "text": "Lixin Ri\n\nLixin Ri (také Lixin Peak, Kellas Rock Peak nebo Peak 7071) je hora vysoká 7 078 m n. m. (7 113 m dle jiných zdrojů) nacházející se v pohoří Himálaj v Tibetské autonomní oblasti Čínské lidové republiky.\n\nLixin Ri se nachází 13,7 km severně od Mount Everestu. Druhý vrchol Lixin Ri II (6 869 m) se nachází 1,44 km dále na východ. Hora Kharta Čangri (7 093 m) vystupuje na východ ve vzdálenosti 5,88 km.\n\nHora byla poprvé vylezena v roce 1921 nebo 1922. Hora byla poté pojmenována na Kellas Rock Peak na počest horolezce Alexandra Mitchella Kellase. Druhý výstup provedli Eric Shipton, Edmund Wigram a Bill Tilman v rámci britské průzkumné expedice z roku 1935.\n"}
{"id": "1462032", "url": "https://cs.wikipedia.org/wiki?curid=1462032", "title": "Národní centrum kybernetické obrany", "text": "Národní centrum kybernetické obrany\n\nNárodní centrum kybernetické obrany ( – NCAZ) je spolková organizace v Německé spolkové republice, jejíž náplní je obrana státní počítačové infrastruktury proti kybernetickým útokům, tedy plnící úlohu Národního centra kybernetické bezpečnosti.\n\nHans-Peter Friedrich, tehdejší ministr vnitra v druhé vládě Angely Merkelové, zahájil provoz NCAZ 16. června 2011. NCAZ sídlí v Bonnu v budově Spolkového úřadu pro bezpečnost informační techniky (\"BSI\") a funguje jako nadagenturní spolupráce především mezi Spolkovým úřadem pro bezpečnost informační techniky (\"BSI\"), Spolkovým úřadem pro ochranu ústavy (\"BfV\", civilní kontrarozvědka) a Spolkovým úřadem pro ochranu obyvatelstva a pomoc při katastrofách (\"BBK\"). Kromě toho je předpokládána i jeho spolupráce s ozbrojenými silami, Spolkovým úřadem pro vojenskou kontrašpionáž (\"BAMAD\", vojenská kontrarozvědka), Celním kriminálním úřadem (\"ZKA\"), spolkovou policií, Spolkovou zpravodajskou službou (\"BND\") a Spolkovým kriminálním úřadem (\"BKA\").\n"}
{"id": "1462033", "url": "https://cs.wikipedia.org/wiki?curid=1462033", "title": "Ľubomír Belák", "text": "Ľubomír Belák\n\nĽubomír Belák (* 5. ledna 1951 Bratislava) je slovenský hudebník, skladatel a televizní producent. Jeho otec Michal Belák byl moderátor, zpěvák a herec a jeho matka Pavla (rozená Adámková) byla členka sboru Slovenského národního divadla v Bratislavě. Jeho mladší sestra Jana Beláková je zpěvačka a starší sestra Daniela Luthová módní designerka. V roce 1983 absolvoval studium na Filozofické fakultě Univerzity Komenského v Bratislavě.\n\nĽubomír Belák začínal v 60. letech v bigbítové kapele The Players, později s vlastním orchestrem doprovázel Evu Kostolányiovou a Karla Duchoňa. Se sestrou Janou vytvořili duo sourozenců Belákovců, které od roku 1980 doprovázela jeho skupina Ľuba Beláka. Roku 1981 založil rockovou skupinu LBT, s kterou vydal LP ve vydavatelství Opus. Ve stejném roce pomohl produkovat další LP pro populární humoristickou dvojici Milan Lasica a Július Satinský. \n\nĽubomír Belák byl hudební režisér Bratislavské lyry, Bratislavských jazzových dnů atd. Od roku 1984 byl dramaturgem redakce zábavy Československé televize - studio Bratislava a spolupracoval na výrobě televizní hitparády Triangel, která patřila mezi průkopníky v produkci slovenských videoklipů. V letech 1988-1990 byl hlavní dramaturg redakce zábavy Slovenské televize.\n\nOd roku 1992 je nezávislý televizní producent, produkoval relace Čo dokáže ulica, Rhytmick, Život zvaný droga, Music klub atd.\n\n\n\n\n\n"}
{"id": "1462035", "url": "https://cs.wikipedia.org/wiki?curid=1462035", "title": "Mistrovství Evropy v rychlobruslení 2019", "text": "Mistrovství Evropy v rychlobruslení 2019\n\nMistrovství Evropy v rychlobruslení 2019 se konalo ve dnech 11.–13. ledna 2019 na otevřené rychlobruslařské dráze Arena Ritten v italském Klobensteinu. Jednalo se o 30. společné mistrovství Evropy a celkově o 44. evropský ženský šampionát a 113. mistrovství Evropy pro muže. Muži i ženy závodili v klasickém a ve sprinterském víceboji. Z předchozího vícebojařského šampionátu obhajovali titul Nizozemka Ireen Wüstová a její krajan Sven Kramer, sprinterský titul pouze Nizozemec Kai Verbij, neboť sprinterská obhájkyně, Češka Karolína Erbanová, ukončila v roce 2018 kariéru.\n\nV Klobensteinu získala svůj první titul mistryně Evropy Nizozemka Antoinette de Jongová, mezi muži podesáté vyhrál její krajan Sven Kramer. Ve sprintu poprvé zvítězila Rakušanka Vanessa Herzogová a podruhé Nizozemec Kai Verbij.\n\nČeskou výpravu tvořili Sebastian Druszkiewicz, Martina Sáblíková a Nikola Zdráhalová.\n\nSoutěže se zúčastnilo celkem 19 závodníků z následujících zemí: Itálie (3), Nizozemsko (3), Norsko (3), Německo (2), Polsko (2), Rusko (2), Bělorusko (1), Česko (1), Dánsko (1), Lotyšsko (1).\n\nSoutěže se zúčastnilo celkem 16 závodnic z následujících zemí: Nizozemsko (3), Norsko (3), Rusko (3), Česko (2), Německo (2), Estonsko (1), Itálie (1), Polsko (1).\n\nSoutěže se zúčastnilo celkem 20 závodníků z následujících zemí: Německo (3), Nizozemsko (3), Norsko (3), Rusko (3), Itálie (2), Polsko (2), Bělorusko (1), Estonsko (1), Finsko (1), Spojené království (1).\n\nSoutěže se zúčastnilo celkem 13 závodnic z následujících zemí: Nizozemsko (3), Rusko (3), Polsko (2), Bělorusko (1), Itálie (1), Německo (1), Norsko (1), Rakousko (1).\n\n"}
{"id": "1462044", "url": "https://cs.wikipedia.org/wiki?curid=1462044", "title": "Lydia Clarke", "text": "Lydia Clarke\n\nLydia Marie Clarkeová (14. dubna 1923, Two Rivers, Wisconsin – 3. září 2018, Santa Monica, Kalifornie) byla americká herečka, fotografka a manželka oskarového herce Charltona Hestona. \n\nClarke se narodila ve městě Two Rivers, Wisconsin. Provdala se za Charltona Hestona 17. března 1944, a jejich manželství trvalo 64 let až do jeho smrti 5. dubna 2008. Měli dvě děti: Fraser Clarke Heston a Holly Heston Rochell. Přežila rakovinu prsu a podstoupila mastektomii. Clarke zemřela na komplikace způsobené pneumonií 3. září 2018 v nemocnici UCLA Medical Center v Santa Monice v Kalifornii ve věku 95 let. \n\n\n\n"}
{"id": "1462047", "url": "https://cs.wikipedia.org/wiki?curid=1462047", "title": "Vinohradská sokolovna", "text": "Vinohradská sokolovna\n\nVinohradská sokolovna je prostorná funkcionalistická budova v Praze 2 na Vinohradech v Polské ulici.\n\nV roce 1936 vypsala tělocvičná jednota Sokol Vinohrady soutěž na projekt sokolovny, ve které zvítězil návrh Františka Marka a Václava Vejrycha. Pro úsporu značných finančních nákladů byl projekt snížen o jedno patro. Stavební práce byly zahájeny v roce 1938. V roce 1941 zabrali Němci téměř hotovou stavbu, dokončili bazén a schodiště z dnešní Polské ulice a umístili zde tělovýchovné středisko a lazaret SS. V roce 1949 byl areál převeden pod hlavičku TJ Bohemians ČKD Praha. V roce 1991 celý areál převzala zpět Česká obec sokolská. Budova je památkově chráněná od roku 2007.\n\nV budově jsou prostory pro cvičence, koridory pro návštěvníky a hlediště. Ve středu budovy je vstupní hala osazená zapuštěnými stropními svítidly a je zde umístěna socha Miroslava Tyrše od sochaře Ladislava Šalouna. Pro sportovce má sokolovna velký a několik menších sálů a plavecký bazén. U budovy je atletický ovál a dvě hřiště na malou kopanou s umělým povrchem.\n\n\n"}
{"id": "1462050", "url": "https://cs.wikipedia.org/wiki?curid=1462050", "title": "Pseudo Echo", "text": "Pseudo Echo\n\nPseudo Echo je australská new wave kapela založená roku 1982 v Melbourne. Jediným stálým členem skupiny je Brian Canham (zpěv, kytara, klávesy). \n\nKapela měla již odpočátku své tvorby obrovský úspěch v rodné Austrálii a Novém Zélandu, mnoho jejích písní se dostalo na čelní příčky tamních hudebních žebříčků (např. \"Listening\", \"A Beat for You\", \"Don't Go\", \"Love an Adventure\" a \"Living in a Dream\"). Celosvětový úspěch přišel však až s druhým albem \"Love an Adventure\" a především hitem \"Funkytown\" (coververze stejnojmenné písně skupiny Lipps Inc.). Tato skladba dobyla žebříčky v Kanadě, Austrálii a Novém Zélandu a dostala se do Top 10 v USA, Velké Británii, Švédsku a Švýcarsku. \n\nJejich píseň \"His Eyes\" se v roce 1985 objevila v americkém hororu \"Pátek třináctého 5: Nový začátek\".\n\nZáhy po vydáni třetího alba \"Race\" se v roce 1990 kapela rozpadla. Po osmileté pouze se dali v obměněné sestavě znovu dohromady a vydali ještě dvě další alba \"Teleporter\" (2000) a \"Ultraviolet\" (2014).\n\n\nwww.pseudoechomusic.com - oficiální stránky \n"}
{"id": "1462051", "url": "https://cs.wikipedia.org/wiki?curid=1462051", "title": "Billy Vera", "text": "Billy Vera\n\nBilly Vera, rodným jménem William Patrick McCord (* 28. května 1944 Riverside, Kalifornie), je americký zpěvák, skladatel, herec, autor a hudební historik.\n\nByl zpěvákem a skladatelem od šedesátých let. Jeho nejúspěšnější nahrávka je \"At This Moment\", hit č.1 v USA v roce 1987. Pokračuje ve skupině Billy Vera & The Beaters a v roce 2013 získal cenu Grammy.\n\nVera se narodil v Riverside v Kalifornii a je synem rozhlasového a televizního zpravodaje Billa McCorda. Jeho matka, zpěvačka Ann Ryan, byla členkou Ray Charles Singers, kteří doprovázeli Perryho Como v jeho televizním pořadu a jeho hitových nahrávkách.\n\nSvou nahrávací kariéru začal v roce 1962 jako člen Resolutions, následovaný regionálním hitem \"My Heart Cries\" / \"All My Love\" jako Billy Vera & the Contrasts. V šedesátých letech pokračoval ve skladatelské kariéře, psal pro Barbaru Lewisovou, Fats Domino, The Shirelles a Ricky Nelsona. Také napsal klasiku garage band \"Don't Look Back\", kterou hráli Remains a později přezpíval Robert Plant.\n\nV roce 1967 Vera, spolu s Chip Taylorem, napsal \"Storybook Children\" a přinesl to do Atlantic Records. Průlomové rozhodnutí umístit bývalou gospelovou zpěvačku Judy Clay s Verou v bílo-černém duetu, aby bylo možné nahrát píseň, bylo komerčně a umělecky úspěšné. Duo se stalo velkým favoritelem v Harlemském Divadle Apollo a jejich následné \"Country Girl-City Man\" také bodovalo. Napsal také sólový hit v témže roce pro Bobby Goldsboro \"With Pen in Hand\", který dal jméno jeho dalšímu albu.\n\n\nMá svou hvězdu na Hollywood Walk of Fame.\n\n"}
{"id": "1462052", "url": "https://cs.wikipedia.org/wiki?curid=1462052", "title": "Danilov", "text": "Danilov\n\nDanilov () je město v Jaroslavské oblasti v Ruské federaci. Při sčítání lidu v roce 2010 měl bezmála šestnáct tisíc obyvatel.\n\nDanilov leží na Transsibiřské magistrále ve vzdálenosti přibližně 350 kilometrů severovýchodně od Moskvy a přibližně 69 kilometrů severovýchodně od Jaroslavle, správního střediska oblasti. Nejbližší jiná města v okolí jsou Ljubim přibližně 35 kilometrů severovýchodně a Tutajev (50 kilometrů jihozápadně).\n\nPřes město vede také dálnice M8 z Moskvy do Severodvinsku.\n\nPrvní písemná zmínka je z roku 1592. Podle tradice ale byl Danilov založen už koncem 13. století moskevským knížetem Daniilem Alexandrovičem, od kterého je také odvozován název města.\n\nV období Smuty byl Danilov zpustošen jednotkami polsko-litevské unie, ale do 18. století se rozvinul jako řemeslnická obec. Status města získal během reformy v roce 1777, kdy se stal také ujezdním městem. Od roku 1872 má železniční spojení na trati z Jaroslavle do Vologdy.\n"}
{"id": "1462053", "url": "https://cs.wikipedia.org/wiki?curid=1462053", "title": "Norská křížová výprava", "text": "Norská křížová výprava\n\nNorská křížová výprava, vedená norským králem Sigurdem I., byla křížovou výpravou či poutí, která proběhla mezi lety 1107 až 1110 jako dozvuk první křížové výpravy. Norská křížová výprava je také první kruciátou, které se osobně účastnil korunovaný panovník.\n\nSigurd a jeho muži se z Norska vydali na plavbu na podzim 1107, výprava čítala šedesát lodí a asi kolem 5 000 mužů. Ještě na podzim flotila přistála v Anglii, kde byl v té době králem Jindřich I. Sigurd zde se svými muži zůstal přes celou zimu až do jara 1108, kdy se výprava po moři opět vydala dále na západ.\n\nPo někalika měsících norská flotila zakotvila v Galiciji poblíž města a významného poutního místa Santiago de Compostela. V této zemi, kterou Norové označovali jako „Jakobsland“, jim bylo místním pánem dovoleno přečkat zimu. Když však zima přišla, přišel s ní i nedostatek jídla, což místního pána donutilo přerušit prodej potravin norským válečníkům. Sigurd proto shromáždil své vojsko a dobyl hrad tohoto lokálního vládce, kde získal potřebné zásoby jakož i jinou kořist.\n\nNa jaře výprava pokračovala po moři dál podél pobřeží Portugalska, přičemž zajala osm saracénských galér a dobyla hrad v Sintře (asi se ve skutečnosti jednalo o Colares, které je blíž moři). Poté Norové pokračovali směrem k Lisabonu, městu na pomezí křesťanského a muslimského světa, kde zvítězili v další bitvě. Na své cestě dále vyplenili město Alkasse (asi se jedná o Al Quasr) a při vstupu do Středozemního moře porazili v blízkosti gibraltarské úžiny eskadru muslimských lodí.\n\n Po vplutí do Středozemního moře se seveřané plavili podél pobřeží země Saracénů (\"Serkland\") až k Baleárským ostrovům. Ty byly v té době křesťany vnímány jako nic víc než doupě pirátů a otrokářské středisko. Nájezdy Norů jsou také prvními zaznamenanými útoky křesťanů proti těmto muslimským ostrovům (třebaže se Baleáry staly jistě už i dříve cílem drobnějších útoků).\n\nNorové přistáli nejprve na Formenteře, kde se střetli se značným množstvím „černých mužu“ (\"Blåmenn\") a Saracénů (\"Serkir\"), kteří si ve zdejších jeskyních zřídili pirátskou základnu. Průběh tohoto boje je tím nejdetailněji zpracovaným na stránkách písemných pramenů k této výpravě a možná se jedná také o nejvýznamnější událost v dějinách tohoto malého ostrova. Po této bitvě se měli prý Norové zmocnit největšího pokladu, který kdy získali. Norská flotila poté zaútočila úspěšně i na Ibizu a Menorku. Zdá se však, že se Norové neodvážili zaútočit na největší z Baleárských ostrovů Malorku, asi z toho důvodu, že se jednalo o v té době nejvíce prosperující a nejlépe opevněné centrum nezávislé malorské taify. Zvěsti o úspěších Norů se mohly rozkřiknout a stát se tak inspirací pro společný katalánsko-pisánský útok na Baleárské ostrovy v roce 1113–1115. \n\nNa jaře 1109 dorazila norská výprava na Sicílii, kde byli její účastníci vřele uvítáni hrabětem Rogerem II., který měl toho času jen dvanáct nebo třináct let. Na Sicílii strávili Norové delší dobu, možná až rok. \n\nV létě 1110 Norové konečně přistáli v Akkonu a vydali se do Jeruzaléma, kde byl Sigurd uvítán jeruzalémským králem Balduinem I. se všemi poctami. Po vřelém přivítání, hodném korunovaného panovníka, doprovodil Balduin Sigurda k řece Jordán a poté zpátky do Jeruzaléma.\n\nNorové byli obdarováni mnohými cennostmi a relikviemi, a to včetně třísky ze Svatého kříže, na kterém měl být údajně ukřižován Ježíš Kristus. Tato vzácná relikvie jim byla věnována pod podmínkou, že budou i nadále podporovat a prosazovat křesťanství a že relikvii přinesou k hrobu sv. Olafa.\n\nNorové strávili ve Svaté zemi podzim a zimu roku 1110. Sigurd a jeho muži se na popud krále Balduina zúčastnili obléhání Sidonu, které započalo na podzim 1110. Norské lodě blokující město z moře byly téměř rozprášeny silnou fátimovskou flotilou vyslanou z Tyru, zachránil je až příjezd eskadry benátských lodí vedených dóžetem Ordelafem Falierim. Sidon však nakonec, i přes odhodlání obránců a neúspěšný pokus o atentát na krále Balduina, 4. prosince 1110 padl do rukou křižáků. Vzniklo tak Sidonské panství.\n\nPo odplutí ze Svaté země navštívil Sigurd se svým vojskem Konstantinopoli, kterou Norové znali pod jménem \"Miklagard\". Zde Sigurd zanechal všechny své lodě i s jejich vzácnými galionovými figurami a také množství svých mužů, kteří rozšířili elitní oddíly varjažské gardy byzantského císaře. Sigurd se svými zbývajícími válečníky se poté vydal na zpáteční cestu do Norska po souši, přičemž se do Norska vrátil asi roku 1111.\n\n\n"}
{"id": "1462054", "url": "https://cs.wikipedia.org/wiki?curid=1462054", "title": "Volby do orgánů samosprávných krajů na Slovensku 2013", "text": "Volby do orgánů samosprávných krajů na Slovensku 2013\n\nPrvní kolo Voleb do orgánů samosprávných krajů na Slovensku v roce 2013 se konalo v sobotu 9. listopadu<ref name=\"191/2013\"></ref> v době od 7.00 do 22.00 hod.<ref name=\"303/2001\"></ref> 48 hodin před konáním voleb uplynulo volební moratorium.\nDruhé kolo voleb se uskutečnilo 23. listopadu 2013 v Banskobystrickém, Bratislavském, Košickém, Nitranském a Trnavském kraji. Řízení druhého kola je zakotveno v zákoně: Pokud žádný z kandidátů na předsedy samosprávného kraje nezíská nadpoloviční většinu hlasů do kterého postoupí ti dva kandidáti, kteří v 1. kole získali nejvíce hlasů. Tento zákon byl zrušen a v roce 2017 byly volby jednokolové.\n\nNa post předsedy samosprávného kraje v prvním kole kandidovalo v osmi krajích celkem 65 osob, do krajských zastupitelstev více než 2500 kandidátů. V 5932 okrscích (90 obvodů) mohlo volit 4 463 039 voličů.\n\nCelková účast na prvním kole voleb byla 20,11%. Nejvyšší účast měl Banskobystrický kraj s 24,59% a nejnižší Trenčiansky s 17,37%\n\nJiné strany a koalice stran, které nedosáhly hranici 1,00% hlasů a mají své zástupce v zastupitelských sborech samosprávných krajů:\n\n"}
{"id": "1462057", "url": "https://cs.wikipedia.org/wiki?curid=1462057", "title": "Esmeralda (venezuelský seriál)", "text": "Esmeralda (venezuelský seriál)\n\nEsmeralda je venezuelský televizní seriál, romantická telenovela, premiérově vysílaná v letech 1970–1971 na stanici Venevisión. Autorkou seriálu je kubánská spisovatelka a scenáristka Delia Fiallo. Ústřední dvojici ztvárnili Lupita Ferrer a José Bardina. Úspěšný námět telenovely byl několikrát remakován.\n\nJedné noci se ve vesnici narodí dvě děti. Blanca, manželka bohatého Rogelia Peñalvera, jenž prahne po synovi, porodí dívku, která nevykazuje známky života. Její služebná se s porodní asistentkou Domingou rozhodnou vyměnit děvče za chlapce, který se právě narodil poblíž a jehož matka při porodu zemřela. Dominga si donese dívku domů, kde zjistí, že žije, je ale slepá. Podle smaragdových (španělsky \"\") náušnic, které jí věnuje služebná z domu Peñalveroých, ji pojmenuje Esmeralda. Chudá Dominga ji vychovává, později si dívku vezme domů místní doktor Malaver, jenž má tvář znetvořenou popáleninami a který se do ní zamiluje a plánuje, že si ji vezme. Esmeralda však jednoho dne potká Juana Pabla Peñalvera, Rogeliova syna, a zamilují se do sebe. Proti tomu jsou však jak doktor Malavér, tak Rogelio.\n\n\n\nNámět seriálu o chudé a slepé dívce byl mezi diváky úspěšný, takže, jak bývá v Latinské Americe u telenovel zvykem, vzniklo postupně několik remaků, respektive adaptací. Jako první to byl venezuelský seriál \"Topacio\" (1984–1985), následovala mexická verze \"Esmeralda\" (1997), která byla populární i jinde ve světě, včetně Česka, mexicko-brazilský seriál \"Esmeralda\" (2004–2005) a mexická telenovela \"Slepá láska\" (2017–2018).\n\n"}
{"id": "1462058", "url": "https://cs.wikipedia.org/wiki?curid=1462058", "title": "Caius, Dasius a Zotik", "text": "Caius, Dasius a Zotik\n\nSvatí Caius, Radius a Zotik byli mučedníci v Nikomédii.\n\nPatřili do skupiny 15 vojáků, kteří byli svrženi z paluby lodě do Černého moře kvůli své víře. Vše se stalo kolem roku 303 za pronásledování křesťanů císařem Diocletianem.\n\nJejich svátek se slaví 21. října.\n\n"}
{"id": "1462059", "url": "https://cs.wikipedia.org/wiki?curid=1462059", "title": "Bank Norwegian", "text": "Bank Norwegian\n\nBank Norwegian AS je norská internetová banka, která spotřebitelům poskytuje úvěry, kreditní karty a spořicí účty. Společnost byla založena v listopadu 2007 a má sídlo v Fornebu v Norsko. Norwegian Air Shuttle vlastní 20% banky.\n\n"}
{"id": "1462063", "url": "https://cs.wikipedia.org/wiki?curid=1462063", "title": "Hylonomus", "text": "Hylonomus\n\nHylonomus byl rod plazů, který žil v pozdním karbonu (asi před 310 miliony let). Je nejstarším nesporným známým plazem a také nejstarším plně suchozemským živočichem. (\"Westlothiana\" žila o více než dvacet milionů let dříve, existují však pochybnosti o tom, zda byla plazem, nebo obojživelníkem.)\n\nTypový druh \"Hylonomous lyelli\" popsal John Williams Dawson na základě nálezů z Jogginsu v Novém Skotsku a jeho pojmenování vytvořil ze starořeckého výrazu ὑλο-νόμος (obyvatel lesa) a příjmení geologa Charlese Lyella. \"Hylonomus lyelli\" byl v roce 2002 vyhlášen státní fosilií Nového Skotska.\n\n\"Hylonomus\" byl dlouhý 20–25 cm a připomínal vzhledem ještěrky. Měl tenké ostré zuby. Jeho potravu tvořily mnohonožky a hmyz. Fosilie hylonomů byly nalezeny v kmenech zuhelnatělých plavuní, kde živočichové pravděpodobně uvázli, když hledali potravu nebo se skrývali před predátory.\n\n"}
{"id": "1462069", "url": "https://cs.wikipedia.org/wiki?curid=1462069", "title": "Milada Schmidtová Čermáková", "text": "Milada Schmidtová Čermáková\n\nMilada Schmidtová Čermáková (20. leden 1922, Bystřice nad Pernštejnem – 14. srpen 2015, Jihlava) byla česká výtvarnice, básnířka a spisovatelka.\n\nJejí matkou byla naivní malířka Natálie Masliková Schmidtová (1895–1981). V letech 1938-1942 vystudovala Baťovu obchodní akademii ve Zlíně. Zde se seznámila se studenty Školy umění firmy Baťa. Navázala vztah s výraznou osobností školy, Václavem Chadem. Ten byl zastřelen Gestapem během zatýkání v noci ze 23. na 24. února 1945. Jeho smrt se malířce vryla nesmazatelně do paměti.\n\nPo válce studovala na Vysoké škole výtvarných umění v Bratislavě. Ze studia byla ale v roce 1954 těsně před dokončením studia z kádrových důvodů vyloučena. Vrátila se na vysočinu a pracovala jako včelařka.\n\nVdala se za geologa Bohumila Čermáka. Koncem padesátých let se vrátila k tvorbě.\n\nBěhem svého pobytu ve Zlíně vytvořila v roce 1944 svůj surrealistický \"Válečný cyklus\".\n\nJejím hlavním tématem byly portréty a autoportréty, které jsou shromážděny v cyklech \"Hlavy\" a \"Postavy.\"\n\n\n"}
{"id": "1462071", "url": "https://cs.wikipedia.org/wiki?curid=1462071", "title": "Pekingská univerzita zahraničních studií", "text": "Pekingská univerzita zahraničních studií\n\nPekingská univerzita zahraničních studií () je univerzita v Pekingu, hlavním městě Čínské lidové republiky. Hovorově je přezdívána \"Pej-waj\" ().\n\nJedná se o nejstarší univerzitu zaměřenou na cizí jazyky založenou pod vedením Komunistické strany Číny. Její dějiny začínají roku 1941, kdy byl se sovětskou pomocí založen třetího odbor Protijaponské vojenské a politické univerzity zaměřený na výuku především ruštiny. Formální založení univerzity nastalo až po válce v roce 1949 a od svého založení až do začátku osmdesátých let dvacátého století spadala pod Ministerstvo zahraničních věcí Čínské lidové republiky, které je také hlavním zaměstnavatelem jejích absolventů. Od roku 1980 spadá pod Ministerstvo školství Čínské lidové republiky.\n\nK roku 2016 bylo na univerzitě vyučováno 84 jazykům a studovalo zde přibližně osm tisíc studentů.\n\n"}
{"id": "1462072", "url": "https://cs.wikipedia.org/wiki?curid=1462072", "title": "Patrice Talon", "text": "Patrice Talon\n\nPatrice Guillaume Athanase Talon (* 1. května 1958 Ouidah, Benin) je beninský podnikatel a od roku 2016 je také 8. prezident Beninu.\n\nMaturitní vzdělání získal v Dakaru v Senegalu a bakalářský titul na univerzitě v Dakaru. Poté odešel do École nationale de l'aviation civile v Paříži, protože snil o tom, že se stane pilotem, ale kvůli motorické nespolehlivosti při lékařských testech se tento sen stal nemožným.\n\nV roce 1983 se podílel na obchodu s obalovými a zemědělskými vstupy. V roce 1985 se vrátil do Beninu a založil firmu Intercontinental Distribution Company (Société Distribution Intercontinentale), která dodává výrobcům bavlny zemědělské produkty. V roce 1990, po doporučení Světové banky v rámci dohody o hospodářské liberalizaci zavedené v západoafrických státech, byl Benin vyzván, aby vystoupil ze sektoru výroby bavlny. Poté získává šanci založit tři továrny na vyzrňování bavlny v zemi. Byl také známý jako \"král bavlny\" pro jeho účast v bavlnářském průmyslu.\n\nByl jedním z hlavních finančních podporovatelů prezidenta Yayiho Boniho a financoval jeho kampaně ve volbách v roce 2006 a 2011. Jeho společnost Benin Control získala v roce 2011 dva podniky ve vlastnictví státu. V roce 2011 obdržel od vlády lukrativní trh programu ověřování dovozu (PVI). V roce 2012 uprchl do Francie poté, co byl obviněn ze zpronevěry ve výši více než 18 milionů eur. Prezident Yayi Boni ho obvinil z účasti na jeho otrávení. V roce 2014 byl však zproštěn viny a mohl se vrátit zpátky do Beninu. V roce 2015 americký časopis Forbes označil jej za 15. nejbohatší osobu v subsaharské Africe s bohatstvím v hodnotě zhruba 400 milionů dolarů.\n\nTalon jako nezávislý kandidát kandidoval v prezidentských volbách v březnu 2016. Ačkoli v prvním kole skončil druhý před premiérem Lionelem Zinsou, vyhrál druhé kolo se 65% hlasů. Svou inauguraci měl 6. dubna 2016 a složení jeho vlády bylo oznámeno později v průběhu dne. Talon se zavázal, že za pět let zvýší bohatství Beninu a zlepší vztah s Francií.\n"}
{"id": "1462073", "url": "https://cs.wikipedia.org/wiki?curid=1462073", "title": "Rákospalotai EAC", "text": "Rákospalotai EAC\n\nRákospalotai Egyetértés Atlétikai Club, zkráceně REAC je maďarský fotbalový klub sídlící na severovýchodním budapešťském předměstí Rákospalota (XV. obvod). Domácím hřištěm je Budai II. László Stadion, klubové barvy jsou modrá a žlutá. \n\nKlub byl založen v roce 1912. V období komunistického režimu nesl název \"Volán FC\" a patřil státní autobusové dopravě. Odehrál šest sezón v nejvyšší soutěži, nejlepším výsledkem bylo 11. místo v roce 1980, kdy zde působil bývalý reprezentant Ferenc Bene. V roce 1991 klub zbankrotoval a sloučil se s dalším místním týmem Rákosmenti TK do obnoveného REAC, který musel začít v lokálních soutěžích. V Nemzeti bajnokság I odehrál čtyři sezóny: 2005/06 byl čtrnáctý, 2006/07 opět čtrnáctý, 2007/08 dvanáctý a v sezóně 2008/09 skončil na posledním šestnáctém místě a sestoupil. \n\nV roce 2012 přišel úplatkářský skandál, který vedl k sebevraždě ředitele klubu Róberta Kutasiho. Na konci sezóny REAC sestoupil do třetí nejvyšší soutěže a v roce 2017 následoval další sestup do budapešťského městského přeboru (čtvrtá ligová úroveň).\n\n"}
{"id": "1462076", "url": "https://cs.wikipedia.org/wiki?curid=1462076", "title": "Volby do orgánů samosprávných krajů na Slovensku 2009", "text": "Volby do orgánů samosprávných krajů na Slovensku 2009\n\nPředseda Národní rady Slovenské republiky svým rozhodnutím č. 272/2009 Sb. ze dne 3. července 2009 vyhlásil volby do zastupitelstev samosprávných krajů a volby předsedů samosprávných krajů. Den voleb určil na sobotu 14. listopadu 2009. Celková volební účast byla nízká, zúčastnilo se jen okolo 20% voličů. Celé volby přitom stály 8,4 milionu €. první kolo voleb probíhalo v sobotu 14. listopadu 2009 od 07:00 do 22:00. Druhé kolo probíhalo v sobotu 28. listopadu 2009 od 07:00 do 22:00.\n\nPočet poslanců jednotlivých zastupitelstvech samosprávných krajů podle politických stran a hnutí.\n\nOstatní strany, které samostatně nedosáhly hranici 1,00% za SR, mající své zástupce v zastupitelských sborech samosprávných krajů:\n\n\n"}
{"id": "1462077", "url": "https://cs.wikipedia.org/wiki?curid=1462077", "title": "Index nehod dopravních letadel", "text": "Index nehod dopravních letadel\n\nIndex nehod dopravních letadel je seznam, který pomocí obyčejného poměru, kdy se počet nehod či úmrtí vydělí počtem vyrobených kusů nebo doby existence letounů (doba od prvního letu až po současnost), hodnotí míru rizikovosti daných typů dopravních letounů. Platí, že čím je číslo menší, tím lépe. \n"}
{"id": "1462081", "url": "https://cs.wikipedia.org/wiki?curid=1462081", "title": "Ara Güler", "text": "Ara Güler\n\nAra Güler, rodným jménem Aram Terteryan (16. srpna 1928 Istanbul – 17. října 2018 tamtéž), byl arménsko-turecký fotožurnalista, přezdívaný „Oko Istanbulu“ nebo „fotograf Istanbulu“. Byl jedním z mála mezinárodně známých tureckých fotografů.\n\nNarodil se v istanbulské čtvrti Beyoglu v roce 1928 arménským rodičům. Studoval na místní arménské střední škole Getronagan. Jeho otec vlastnil lékárnu na Istiklalské třídě a měl široký okruh přátel z uměleckého světa. Ara Gülerův raný kontakt s tímto světem ho inspiroval a začal se věnovat kinematografii. Během střední školy nastoupil do filmových studií a navštěvoval dramatické kurzy Muhsina Ertuğrula, zakladatele moderního tureckého divadla. Kinematografii však opustil, aby se mohl věnovat fotožurnalistice. V roce 1950 se připojil k zaměstnancům novin \"Yeni Istanbul\" jako fotožurnalista a současně studoval ekonomiku na univerzitě v Istanbulu. Poté přešel k dalším novinám – \"Hürriyet\".\n\nV roce 1958 otevřel americký časopis \"Time-Life\" pobočku v Turecku a Güler se stal prvním korespondentem pro Blízký východ. Brzy obdržel zakázky od magazínů \"Paris Match, Stern\" a \"The Sunday Times\" v Londýně\".\" Po dokončení vojenské služby v roce 1961 byl Güler zaměstnán v tureckém časopise \"Hayat\" jako vedoucí fotografického oddělení.\n\nV této době se setkal s Henri Cartier-Bressonem a Marcem Riboudem, který ho přijal do agentury Magnum Photos, do níž vstoupil (ačkoli později odešel). V roce 1961 byl představen v britské \"Fotografické ročence (1961 Photography Yearbook)\". V tomto roce byl také přijat jako jediný turecký člen do Americké společnosti časopiseckých fotografů (American Society of Magazine Photographers - ASMP) (dnes nazvaná American Society of Media Photographers). Švýcarský časopis \"Camera\" mu věnoval zvláštní vydání.\n\nV šedesátých letech minulého století byly Gülerovy fotografie používány jako ilustrace v knihách významných autorů a vystavovány na různých výstavách po celém světě. Jeho díla byly vystaveny v roce 1968 na akci \"10 Masters of Color Photography\" v newyorském muzeu moderního umění a na veletrhu Photokina v Kolíně nad Rýnem. Jeho kniha \"Türkei\" byla vydána v Německu v roce 1970. Jeho fotografie o umění a historii umění byly použity v časopisech \"Time, Life, Horizon a Newsweek\" a publikacích švýcarské \"Skiry.\"\n\nGüler navštívil Írán, Kazachstán, Afghánistán, Pákistán, Indii, Keňu, Novou Guineu, Borneo, stejně jako všechny části Turecka. V roce 1970 portrétoval politiky a umělce, jako byli například: Indira Gándhíová, Maria Callas, John Berger, Bertrand Russell, Willy Brandt, Alfred Hitchcock, Ansel Adams, Imogen Cunninghamová, Marc Chagall, Salvador Dalí a Pablo Picasso. Někteří kritici považují za jeho nejznámější fotografie melancholické černobílé snímky pořízené převážně fotoaparátem Leica v Istanbulu, hlavně v padesátých a šedesátých letech.\n\nOd té doby často vystavoval a také své práce publikoval ve speciálních přílohách. Velmi často si jeho fotografie vybírali mezinárodní vydavatelé.\n\nGülerova díla shromažďuje Národní knihovna Francie v Paříži ; muzeum George Eastmana v Rochesteru v New Yorku ; Univerzita Nebrasky-Lincoln Sheldon Memorial Art Gallery; Muzeum Ludwig Köln a Das imaginäre Photo-Museum Kolín nad Rýnem.\n\nV sedmdesátých letech Güler pracoval ve filmu, režíroval dokument \"The End of the Hero\" (1975). Ten byl založen na smyšlené demontáži veteránského bitevníku \"TCG Yavuz \"během 1. světové války\".\"\n\nGülerův archiv obsahuje asi 800 000 fotografických snímků.\n\nGüler přikládal ve svých fotografiích největší důležitost lidské přítomnosti a označil se za „vizuálního historika“. Věřil, že fotografie by měly poskytovat vzpomínku na lidi, na jejich životy a zejména na jejich utrpení. Zatímco se domníval, že umění klame, tak zároveň věřil, že fotografie musí pouze odrážet realitu. Přijal poslání fotožurnalisty, protože nepřikládá fotografii velkou hodnotu jako uměleckému dílu, které pro něj mělo malou hodnotu. Nepovažoval fotografování za umění.\n\nGüler zemřel na infarkt dne 17. října 2018. Trpěl selháním ledvin a léčil se dialýzou.\n\n\n\n\n"}
{"id": "1462084", "url": "https://cs.wikipedia.org/wiki?curid=1462084", "title": "Písmo s dvojitou šířkou", "text": "Písmo s dvojitou šířkou\n\nPísmo s dvojitou šířkou je rodina písma, která má kromě glyfů jedné šířky i glyfy šířky dvojnásobné. Tím se liší od proporcionálních písem, která používají mnoho různých šířek, i od neproporcionálních písem, která používají pro všechny znaky stejnou šířku.\n\nTypickými zástupci písem s dvojitou šířkou jsou takzvaná písma s plnou a poloviční šířkou používaná pro čínské, japonské a korejské znaky, ale k rozhodnutí zavést znaky dvou šířek může vést i například potřeba vykreslovat různé technické symboly a jiné složité piktogramy z Unicode.\n\nPříkladem písma s dvojitou šířkou je GNU Unifont.\n"}
{"id": "1462085", "url": "https://cs.wikipedia.org/wiki?curid=1462085", "title": "GNU Unifont", "text": "GNU Unifont\n\nGNU Unifont je rastrové písmo s dvojitou šířkou, které je k dispozici pod svobodnou licencí GNU GPL a které pokrývá celou rovinu BMP ze standardu Unicode. \n\nGNU Unifont je standardní součástí řady linuxových distribucí a je také zahrnut v projektech XFree86 a X.Org. Také jej zahrnují některé firmwary, například RockBox. První vydání fontu je z roku 1998 a od října 2013 je písmo součástí projektu GNU.\n\nPřibližně dvacet tisíc čínských, japonských a korejských znaků převzal GNU Unifont z projektu WenQuanYi.\n"}
{"id": "1462090", "url": "https://cs.wikipedia.org/wiki?curid=1462090", "title": "Ledové Pustevny", "text": "Ledové Pustevny\n\nLedové Pustevny (také známy jako \"Ledové sochy na Pustevnách\") je festival ledových soch na Pustevnách. Během této každoroční akce řezbáři vytvářejí na Pustevnách ledové sochy. Vstup na festival je zdrama.\n\nRočník 2019 se konal od 12. do 27. ledna 2019. Ve dvou stanech se rozprostíraly sochy, které byly vyrobeny z celkem 40 tun ledu. Led zpracovávalo od 3. ledna 2019 šest českých a slovenských řezbářů. Vstup na festival byl stejně jako v minulých ročnících zdarma. Hitrádio Orion, které z tohoto ročníku festivalu vysílalo živě každý víkend od 10:00 do 15:00 hodin, zde pořádalo hry a soutěži pro děti a z Ledového studia vysílal živě Kuba Ohnutek, Vladan Jíl a další moderátoři Hitrádia. V neděli 20. ledna 2019 proběhla autogramiáda zpěváka Miraie Navrátila z hudební skupiny Mirai. \n"}
{"id": "1462092", "url": "https://cs.wikipedia.org/wiki?curid=1462092", "title": "Seznam dílů pořadu Legendární komentátoři", "text": "Seznam dílů pořadu Legendární komentátoři\n\nSeznam dílů pořadu \"Legendární komentátoři\" uvádí přehled všech dílů tohoto seriálu připravovaného Pavlem Zunou pro internetovou televizi MALL.TV.\n\n\n"}
{"id": "1462093", "url": "https://cs.wikipedia.org/wiki?curid=1462093", "title": "Volby do orgánů samosprávných krajů na Slovensku 2005", "text": "Volby do orgánů samosprávných krajů na Slovensku 2005\n\nPředseda NR SR svým rozhodnutím č. 235/2005 CFU ze dne 3. června 2005 vyhlásil volby do zastupitelstev samosprávných krajů a volby předsedů samosprávných krajů. Den voleb určil na sobotu 26. listopadu 2005. Druhé kolo se konalo 10. prosince 2005. Účast v prvním kole dosáhla 18% oprávněných voličů, účast ve druhém kole dosáhla 11,1% oprávněných voličů.\n\n\n\n\n\n\n\n\n\n\n\n\n\n\n\n\nKandidáti jsou v takovém pořadí, v jakém vyhráli první kolo voleb.\n\n\n\n\n\n\n\n\n\n\n"}
{"id": "1462097", "url": "https://cs.wikipedia.org/wiki?curid=1462097", "title": "Sélam", "text": "Sélam\n\nSélam (, ) je město v Tamilnádu v Indii. K roku 2011 mělo město bezmála 830 tisíc obyvatel.\n\nSélam leží v horách přibližně 350 kilometrů (silniční vzdálenost) jihozápadně od Madrásu v nadmořské výšce přibližně 290 metrů nad mořem. Od Kójamputtúru je vzdálen přibližně 160 kilometrů severovýchodně, od Bengalúru, hlavního města sousední Karnátaky, přibližně 186 kilometrů jihovýchodně. \n\nPodnebí je tropické monzunové.\n\nPřibližně 90 % obyvatel vyznává hinduismus, 7,5 % islám a 2,5 % křesťanství. 72 % má za mateřský jazyk tamilštinu, 12 % telugštinu, 6 % kannadštinu a 5 % urdštinu.\n\nOd roku 1930 je město sídlem římskokatolické diecéze sélamské.\n"}
{"id": "1462098", "url": "https://cs.wikipedia.org/wiki?curid=1462098", "title": "Frank A. Jenssen", "text": "Frank A. Jenssen\n\nFrank Adolf Jenssen (21. ledna 1952 Kjøpsvik – 9. června 2017) byl norský novinář, fotograf, spisovatel a hudebník. \n\nNarodil se v Kjøpsviku. V roce 1981 vydal svůj literární románový debut \"Saltbingen\", za nějž získal ocenění \"Tarjei Vesaas' debutantpris\". V roce 2004 vydal román \"Lengselens år\". Zemřel 9. června 2017 ve věku 65 let.\n\n"}
{"id": "1462099", "url": "https://cs.wikipedia.org/wiki?curid=1462099", "title": "Seznam velkovaradínských biskupů", "text": "Seznam velkovaradínských biskupů\n\nToto je seznam biskupů velkovaradínské diecéze (rumunsky \"Oradea Mare\", italsky \"Gran Varadino\", německy \"Großwardein\", maďarsky \"Nagyvárad\") v Rumunsku:\n\n\n"}
{"id": "1462101", "url": "https://cs.wikipedia.org/wiki?curid=1462101", "title": "Vítězslav Juřina", "text": "Vítězslav Juřina\n\nVítězslav Juřina (23. prosince 1899 Hrušov − 26. července 1985 Ostrava) byl český hudební skladatel, pedagog a dirigent. V letech 1919–1922 studoval na hudebním pedagogiu a varhanické škole na Mariánských Horách a současně odborné skladební disciplíny u ostravského hudebního pedagoga Rudolfa Wünsche. \n\nProsadil se v oblasti symfonické hudby, komorní hudby, dechové hudby, písňové tvorby a skladeb pro pěvecké sbory. \n\nNarodil se v početné rodině Antonína Juřiny. Po absolutoriu odjel do Jugoslávie, kde od roku 1922 do roku 1925 vyučoval zpěv na reálném gymnáziu v Sinji a zároveň zde pracoval jako sbormistr a dirigent. Od roku 1925 do roku 1929 byl kapelníkem městské hudby v Makarske. \n\nPo návratu do rodného Hrušova se věnoval hudebně pedagogické činnosti. V roce 1932 v Brně složil státní zkoušky ze hry na klavír a dirigování orchestru a poté v letech 1932–1947 pracoval jako kapelník Ostravské hornické hudby. V letech 1933 založil soukromou hudební školu v Hrušově, na této škole působil jako hudební pedagog a ředitel i po jejím zestátnění v roce 1946. Po skončení 2.světové války svoji soukromou hudební školu v Hrušově musel nechat převést pod MěNV Ostrava a spravoval ji jako ředitel v letech 1946-1957.\n\nV letech 1949-1952 byl uměleckým vedoucím hudebního dorostu a žactva v moravskoslezské Sokolské župě Jana Čapka. V roce 1957 byl vzhledem ke svým odborným kvalitám ustanoven ředitelem hudební školy v Ostravě-Porubě, ačkoliv nikdy nebyl členem KSČ, a spravoval ji až do svého penzionování v roce 1959.\n\nV Makarske zaujal Vítězslava Juřinu místní folklor, který ho inspiroval k úpravám jihoslovanských písní – \"Od Balkánu k Uralu,\" pro mužský, smíšený sbor, a k vytvoření orchestrálních směsí. Dále vytvořil také barkarola serenádu \"Živila Makarska\".\n\nV době činnosti v \"Ostravské hornické hudbě\" vznikly z obdivu k tvrdé hornické práci oceňované a i v pozdější době často hrané skladby \"Hornické mládí\", \"Otevřte brány\" a pochod \"Veselí havíři\". Na světové výstavě v Paříži v roce 1938 zazněla jeho skladba inspirovaná hornickými písněmi z Ostravska – \"Z kraje černých démantů , která také vyšla na gramofonové desce\".\n\nLásku k turistice, Alpám a horám vůbec najdete především ve skladbách Alpinia, Vivat Alpinismus, Horalská veselice, případně Alpská lidová slavnost. \n\nAž do konce svého života se zabýval komponováním skladeb pro smyčcový a dechový orchestr, v roce 1977 vzniklo dílo \"Concertino pro klavír a smyčcový orchestr\" a v roce 1979 cyklus \"Z rodného kraje\". Vytvořil 4 orchestrální slovanské tance: \"Partyzánský tanec\", \"Jihoslovanský tanec\" , \"Polský tanec\" a \"Bulharský tanec\". Své hudebně pedagogické zkušenosti zúročil v instruktivních skladbách pro žáky hudebních škol, i pro individuální a souborovou hru. Pro žákovský pěvecký soubor upravil písně slezské, české, slovenské, ruské, polské, ukrajinské a bulharské. Mnoho let spolupracoval s Ostravským dechovým orchestrem Ostravanka a Hornickou dechovou hudbou z Moravské Ostravy. Český rozhlas vysílal v jejich provedení zejména \"Koncertní valčík\" pro dechový orchestr a tři pozouny, \"Capriccio\" pro hoboj s dechovým orchestrem, \"Brilantní valčík\" se sólovým klarinetem, \"Burleskní kvapík\" pro dva klarinety a \"Burleska\" pro fagot.\n\n\nZ jeho skladeb pro dechový orchestr byla nejpopulárnější píseň \"Hornické mládí\" na text Ericha Sojky nebo pochod \"Otevřte brány\".\n"}
{"id": "1462102", "url": "https://cs.wikipedia.org/wiki?curid=1462102", "title": "Plasco (budova)", "text": "Plasco (budova)\n\nBudova Plasco se nacházela v Teheránu. Byla postavena v roce 1962, měla 17 podlaží a výšku 42 metrů. 19 ledna 2017 ji v 7:50 zachvátil rozsáhlý požár, který vedl až k jejímu zřícení. V troskách zemřelo 20 lidí.\n\nTato budova je významná tím, že se jedná teprve o druhou výškovou budovu s ocelovou konstrukcí, která kdy kompletně spadla vlivem požáru. Požární zatížení budovy Plasco bylo kolem 2 GJ/m což je poměrně značné zatížení (odpovídá asi dvojnásobku až tronásobku průměrých kanceláří). Plasco byla projektována na menší požární zatížení. Ocel nebyla potažena protipožární izolací, jak je podobných budov obvyklé (normy v západním světě tuto ochranu vyžadují). Změna obsahu budovy (množství textiílií) tak překonalo její odolnost. Navíc požár současně zuřil ve více patrech nad sebou, což je pro ocelové konstrukce velmi nebezpečné. Přímým mechanismem kolapsu byla nestabilita sloupů vyvolána ohýbáním a expanzí podlahových nosníku na patrech 10 – 14, které místy přesáhly teplotu 800°C.\n"}
{"id": "1462103", "url": "https://cs.wikipedia.org/wiki?curid=1462103", "title": "Čirjú", "text": "Čirjú\n\nČirjú () je město v prefektuře Aiči na ostrově Honšú v Japonsku. K roku 2018 mělo bezmála dvaasedmdesát tisíc obyvatel.\n\nČirjú leží jihovýchodně od Nagoji a západně od Okazaki.\n\nČirjú je železničním uzlem. Kříží se zde trať z Tojohaši do Gifu s tratí z Hekinanu do Tojoty.\n\nBěhem období Edo zde byla stanice (šukuba) na silnici Tókaidó spojující Edo a Kjóto. Ze správního hlediska vzniklo město Čirjú 1. prosince 1970.\n"}
{"id": "1462107", "url": "https://cs.wikipedia.org/wiki?curid=1462107", "title": "Henrik Fagerli Rukke", "text": "Henrik Fagerli Rukke\n\nHenrik Fagerli Rukke (* 20. října 1996) je norský rychlobruslař.\n\nOd roku 2013 závodil ve Světovém poháru juniorů, v roce 2014 se poprvé představil na juniorském světovém šampionátu. Ve Světovém poháru debutoval na podzim 2015. V roce 2018 premiérově startoval na Mistrovství Evropy, kde se s norským družstvem umístil na čtvrté příčce v týmovém sprintu. Zúčastnil se Zimních olympijských her 2018 (500 m – 28. místo, 1000 m – 32. místo), na Mistrovství světa ve sprintu 2018 byl čtrnáctý. První medaili, bronzovou, získal ve sprintu na evropském šampionátu 2019.\n\nJeho bratr Christoffer Fagerli Rukke je rovněž rychlobruslařem.\n\n"}
{"id": "1462110", "url": "https://cs.wikipedia.org/wiki?curid=1462110", "title": "Mokgweetsi Masisi", "text": "Mokgweetsi Masisi\n\nMokgweetsi Eric Keabetswe Masisi (* 21. července 1961 Moshupa, Botswana) je botswanský politik a od roku 2018 také 5. prezidentem Botswany.\n\nJeho otec Edison Setlhomo Masisi byl dlouholetým poslancem a ministrem. Vyrůstal se sedmi sourozenci. Navštěvoval základní školu Thornhill a školu Maru a Pula. Poté studoval do roku 1984 angličtinu a historii na University of Botswana. V roce 1989 začal studovat na Florida State University, kde absolvoval magisterské studium. Hrál v divadle a také v několika jihoafrických amatérských filmových produkcích. Od roku 1995 v Botswaně pracoval pro UNICEF.\n\nVe volbách v roce 2004 se pokusil kandidovat ve volebním okrsku Moshupa/Mangana, ale při hlasování jeho strany dostal přednost jeho stranický kolega. Ve volbách v roce 2009 byl úspěšný, když byl zvolen do Národního shromáždění. Od roku 2011 do roku 2014 byl ministrem prezidentských záležitostí a veřejné správy. Ve volbách v roce 2014 byl znovu zvolen poslancem do Národního shromáždění. Byl jmenován ministrem pro vzdělávání a rozvoj dovedností. Prezident Ian Khama ho 12. listopadu 2014 navíc jmenoval viceprezidentem, přičemž zůstal ve funkci ministra školství.\n\nDne 1. dubna 2018 byl jmenován jako nástupce Iana Khama, čímž se stal pátým prezidentem Botswany. Poté, co jeho strana BDP zvítězila v říjnu 2019 v parlamentních volbách, byl Masisi 1. listopadu 2019 znovuzvolen do funkce prezidenta.\n"}
{"id": "1462111", "url": "https://cs.wikipedia.org/wiki?curid=1462111", "title": "Kostel svatého Vojtěcha a svaté Cecílie (Slavičín)", "text": "Kostel svatého Vojtěcha a svaté Cecílie (Slavičín)\n\nKostel svatého Vojtěcha a svaté Cecílie je kostel ve Slavičíně, ve Zlínském kraji. Kolem kostela se rozprostírá hřbitov, na kterém je také hrob osmadvaceti amerických letců, kteří zemřeli při bitvě nad Bílými Karpaty a byli zde uloženi 31. srpna 1944. Kostel je farním kostelem v Římskokatolické farnosti Slavičín. Pod kostelem je charita svatého Vojtěcha.\n\nKostel je nejstarší stavbou ve Slavičíně. Byl postaven zhruba někdy od časů ke konci 11. až téměř do poloviny 12. století. V sondě 140 cm pod zemí byl nalezen střep zhruba ze 12. až 13. století. Původní stavba byla menší a kratší. Neměla věž, ale jen zvonici. V roce 1668 byly přistavěny dvě boční kaple a kůr s věží. Roku 1708 shořela dřevěná věž a v roce 1775 vyhořel i kostel a nákladem farníků byl znovu obnoven. Zároveň se přestalo pohřbívat do krypt s výjimkou šlechty a biskupů. Archeologický výzkum zjistil, že zde byl s velkým množstvím jiných lidí pohřben také Zdeněk ze Zástřizl, jeden z největších dobrodinců kostela.\n\n31. srpna 1944 zde bylo jen tak, bez účasti lidí, uloženo 28 amerických vojáků. Jejich ostatky byly převezeny po válce (1946) do západní Evropy a na místě byl zbudován pomník. Poté byl také zbudován pomník sovětskému a rumunskému vojákovi. 31. srpna. 1948 byly posvěceny nové zvony sv. Jan Nepomucký, sv. Vojtěch a sv. Josef. Ty předchozí byly kostelu odejmuty za druhé světové války. V roce 2018 byl zmodernizován presbytář.\n"}
{"id": "1462118", "url": "https://cs.wikipedia.org/wiki?curid=1462118", "title": "Zdobnická", "text": "Zdobnická\n\nZdobnická je ulice v Kyjích a Hloubětíně na Praze 14, která spojuje křižovatku ulic Slévačská a Sklenská s ulicí Černičnou. V katastrálním území Hloubětín leží pouze zástavba na západní straně nejsevernějšího úseku včetně vozovky a chodníku, zbytek přináleží ke Kyjím. Má přibližný severojižní průběh, ale je nepravidelně esovitě prohnutá. Ústí do ní ulice Želivská. Je strmá, její nadmořská výška je přibližně od 235 do téměř 255 metrů.\n\nDo roku 1968, kdy byly Kyje připojeny k Praze, se nazývala \"K Háji\", a to kvůli své poloze ve směru k zeleni na Lehovci. Poté byla nazvána podle řeky Zdobnice, pravostranného přítoku Divoké Orlice u Doudleb nad Orlicí v okrese Rychnov nad Kněžnou. Vedle například Rochovské, Oborské, Krylovecké nebo Kardašovské patří do velké skupiny ulic na východě Hloubětína a v sousedních Kyjích, jejichž názvy připomínají vodstvo (řeky a rybníky).\n\nZástavbu tvoří především rodinné jednopatrové domy se zahradami. Pouze v hloubětínském katastru je čtyřpatrový panelový dům (s adresou Slévačská 906/34), který vznikl jako součást sídliště Lehovec. Na západní straně nejjižnějšího úseku je hranice přírodního parku Smetanka, do kterého z ulice vedou pěšiny.\n"}
{"id": "1462122", "url": "https://cs.wikipedia.org/wiki?curid=1462122", "title": "Desátý Doktor", "text": "Desátý Doktor\n\nDesátý Doktor (angl. \"Tenth Doctor\") je jedenáctá a dvanáctá reinkarnace Doktora, hlavního hrdiny kultovního britského televizního sci-fi seriálu \"Pán času\" (\"Doctor Who\"). Poprvé se Desátý Doktor objevil v závěru první série „The Parting of the Ways“ roku 2005.\n\nDoktor je zástupcem mimozemské rasy, která se nazývá Páni času (v originálu Timelords) z planety Gallifrey v konstalaci Kasteborous. Doktor cestuje v čase a prostoru pomocí zdroje TARDIS, často má spolucestující. Pokud Doktor přijde k  úrazu, tak může regenerovat, ale kvůli tomu procesu se jeho postava a povaha změní.\n\nOblíbené fráze: «Allons-y!», «Molto Bene».\n\nDesátý Doktor je ztvárněn hercem Davidem Tennantem. Tennant hrál roli Doktora během třech sérií a také se objevil ve čtyřech velikonočních dílech, třech speciálních dílech roku 2009 „Planet of the Dead“, „The Waters of Mars“,  „The End of Time“ a ve speciálním dílu k oslavě 50 let seriálu „The Day of the Doktor“.\n\nDesátý Doktor občas nosí hnědý nebo tmavě modrý oblek, košile s kravatou. Jindy nosí šedé nebo černé tričko a má dlouhý hnědý plášť, který, jak sám říká, mu darovala Janis Joplin. Také nosí vysoké kecky značky Converse.\n\nTypické zařízení, které používá Doktor, je sonický šroubovák. Desátý Doktor má docela elegantní šroubovák s metalickým tělem a modrou diodou na konci. Sonický šroubovák Desátého Doktora se liší od předchozích analogů tím, že má psychické rozhraní a sám vybírá vhodný režim práce. TARDIS Desátého Doktora zvenku vypadá skoro stejně jako u minulých inkarnací, ale mění se konzolová místnost – má měděnou ozdobu a sloupy ve formě dřeva.\nNa první pohled se zdá, že v této inkarnaci je Doktor bezstarostný a veselý. Lze ho nazvat hovorným, často skrývá své skutečné pocity za maskou a prázdnými řečmi.\n\nDesátý Doktor je romantikem více než všichni předchozí. Cítil skutečnou lásku ke své spolucestující – Rose. V jednom z dílů Doktor zanechal své lidské ztělesnění, které má stejný rozum a paměť jako skutečný Doktor, společně s Rose na Zemi. Rose a Doktor-člověk zůstávají v paralelním světě a Doktor odlétá v TARDIS.\n\nKolem Doktora je vždy spousta lidí, ale on se cítí osamělý. Když se Doktor dozvěděl, že Vládce je živý, tak byl opravdu šťastný, protože ho smrt starého kamaráda velmi trápila .\n\nBez ohledu na to, že je Desátý Doktor skoro vždy dobrý a milosrdný, k nepřátelům se chová nelítostně a chladnokrevně.\n\nDesátý doktor byl výjimečně populární ve fandomu. Je považován za jednu z nejlepších inkarnací Doktora. BBC dokonce chtěli ukončit seriál v roce 2010, protože mysleli, že bez Tennanta se nebude líbit publiku.\n\nV roce 2006 a 2007 získal cenu National Television Awards jako nejpopulárnější herec.\n\nV roce 2016 čtenáři Digital Spy zvolili Desátého Doktora za nejlepší televizní postavu 21. století.\n\n"}
{"id": "1462127", "url": "https://cs.wikipedia.org/wiki?curid=1462127", "title": "Evolve", "text": "Evolve\n\nEvolve (stylizováno jako ƎVOLVE) je třetí studiové album americké pop rockové skupiny Imagine Dragons. Bylo vydáno 23. června 2017 prostřednictvím vydavatelství Interscope a Kidinakorner. Předobjednávky byly zahájeny již v den oznámení 9. května. Hlavní zpěvák Dan Reynolds o \"Evolve\" řekl, že oproti předchozím albům \"Smoke + Mirrors\" (2015) a debutovému \"Night Visions\" (2012) je toto album pro skupinu evolucí.\n\nAlbum bylo kritiky přijímáno se smíšenými reakcemi, ale i přesto se dostalo až na druhé místo v žebříčku \"Billboard 200\". Ačkoliv některé recenze skutečně mluví o albu jakožto o vývoji skupiny, často bývá kritizováno jako bez života a komerční.\n\nJeště před oficiálním vydáním vyšly dva promo singly „Believer“ a „Thunder“. Později byla pro digitální verzi přidána ještě píseň „Next to Me“. V rámci podpory alba skupina pořádala i světové turné s předskokany Grouplove a K.Flay. Jednou z jeho zastávek byla v dubnu 2018 i pražská O2 arena. O šestnáct měsíců později pak vyšlo další album \"Origins\", které je pro \"Evolve\" sesterským projektem.\n\n\"Evolve\" bylo nominováno na cenu Grammy pro nejlepší popové album. Ocenění nakonec získalo \"÷\" Eda Sheerana.\n\nV únoru 2016, po vydání úspěšného alba \"Smoke + Mirrors\" a desetiměsíčním turné, členové skupiny oznámili, že po zbytek roku si vyhradí volný čas jen pro sebe a nebudou nahrávat. Dan Reynolds řekl: „Nezastavili jsme [Imagine Dragons] se asi šest let, takže jsme se donutili vzít si alespoň rok volna.“ I přesto ale během „přestávky“ vydali několik singlů mimo album: soundtracky pro filmy \"Než jsem tě poznala\", \"Sebevražedný oddíl\" a \"Pasažéři\".\n\nAlbum je hlavně pop rockové, ale jednotlivé písně obsahují i prvky jiných žánrů, například hip hopu, EDM a R&B.\n\nPro nové album se skupina spojila s několika producenty: Joelem Littlem, který spolupracoval s novozélandskou zpěvačkou Lorde nebo Khalidem a dvojicí Mattman & Robin, která má na svém kontě alba Seleny Gomez a Carly Rae Jepsen. Dále zvuk písní pomáhal vyladit britský producent Alex da Kid, se kterým spolupracovali již na \"Smoke + Mirrors\" a skupinu doplňují Tim Randolph a John Hill (Shakira, Charli XCX).\n\n1. února 2017 vyšla píseň „Believer“ jakožto předzvěst nového alba. V rámci propagace byla použita i v traileru pro film \"Vražda v Orient Expressu\" (2017). Na \"Billboard Hot 100\" se nejlépe umístila na čtvrtém místě. Měsíc po vydání, 7. března, vyšel i videoklip, ve kterém hlavní role ztvárnili zpěvák skupiny Reynolds a švédský herec Dolph Lundgren.\n\n27. dubna 2017 vyšel singl „Thunder“. Stejně jako předcházející „Believer“ se na \"Billboard Hot 100\" nejlépe umístil na čtvrtém místě. Videoklip byl natáčen se v Dubaji a na YouTube byl uveřejněn 2. května. Režie se ujal Joseph Kahn, který je známý spoluprací se zpěvačkami Taylor Swift nebo Britney Spears. 20. prosince pak vyšla verze spojená s písní Khalida „Young Dumb & Broke“.\n\n15. června byla píseň „Walking the Wire“ uvolněna k volnému stažení při jakémkoliv nákupu na oficiálních stránkách kapely.\n\n6. října 2017 vyšlo „Whatever It Takes“, které se na \"Billboard Hot 100\" dopracovalo až na dvanáctou příčku. Videoklip vydaný 13. října režírovali Matt Eastin, který se skupinou již dříve spolupracoval na „On Top of The World“ nebo „Roots“, a Aaron Hymes.\n\nAž po vydání alba byla 21. února 2018 přidána i píseň „Next to Me“. Jedná se o vůbec první milostnou píseň kapely a videoklip byl publikován 13. března. Mimo Reynoldse v něm účinkuje i jeho manželka Aja Volkman. Singl získal převážně kladné recenze.\n\nAčkoliv bylo album převážně popisováno jako „zklamání roku“ a „nudné\", některé recenze vyzdvihovaly, že se skutečně pro skupinu jedná o pokrok. Například Glenn Gamboa pro \"Newsday\" ohodnotil album známkou B+ a dodal že „[Imagine Dragons] se zdají připraveni překonat žánrové škatulky – chtějí prostě dělat hudbu, která je zajímá.“ Na druhou stranu Alex Flood pro britský hudební časopis \"NME\" ohodnotil album třemi z pěti hvězdiček s tím, že „do evoluce má daleko.“ Na internetové hudební databázi Allmusic \"Evolve\" též dostalo tři z pěti hvězdiček.\n\nČasto zmiňovaným prvkem byl fakt, že album se žánrově blíží spíše popu, než čemukoliv jinému. Převážně negativní názor měla recenze v \"Classic Rock Magazine\", kde album získalo jednu a půl z pěti hvězdiček. Hodnocení Hannah J. Daviesové v \"The Guardian\" vykreslilo \"Evolve\" jako „bez života“, v \"The Independent\" se zas mluvilo o „unaveném rockovém klišé“.\n\nNa americkém \"Billboard 200\" se jedná o třetí nejúspěšnější album Imagine Dragons. 31. října 2017 ho RIAA certifikovala jako platinové. Na \"Billboard Hot 100\" se nejlépe umístily singly „Believer“ a „Thunder“, oba dosáhly až na čtvrtou příčku.\n\n"}
{"id": "1462128", "url": "https://cs.wikipedia.org/wiki?curid=1462128", "title": "Sydney International 2019 – ženská čtyřhra", "text": "Sydney International 2019 – ženská čtyřhra\n\nŽenská čtyřhra Sydney International 2019 probíhala v první polovině ledna 2019. Do deblové soutěže sydneyského tenisového turnaje hraného na tvrdém povrchu nastoupilo šestnáct dvojic. Obhájcem titulu byl nejvýše nasazený pár Gabriela Dabrowská a Sü I-fan, který skončil ve čtvrtfinále na raketách Krunićové se Siniakovou.\n\nVítězem se stal nenasazený srbsko-český pár Aleksandra Krunićová a Kateřina Siniaková, který ve finále zdolal japonsko-polskou dvojici Eri Hozumiová a Alicja Rosolská po dvousetovém průběhu 6–1 a 7–6. Obě šampionky si do žebříčku WTA připsaly 470 bodů a získaly druhou společnou trofej po výhře na Taškent Open 2014. Siniaková vybojovala pátý deblový titul na okruhu WTA Tour a pro Krunićovou to bylo třetí takové turnajové vítězství. Deblová světová jednička se po turnaji osamostatnila na čele žebříčku WTA, když její stabilní spoluhráčka Barbora Krejčíková zvolila start v kvalifikaci Australian Open. Ta po skončení ztrácela na 2. příčce 350 bodů.\n\n"}
{"id": "1462131", "url": "https://cs.wikipedia.org/wiki?curid=1462131", "title": "Hobart International 2019 – ženská čtyřhra", "text": "Hobart International 2019 – ženská čtyřhra\n\nŽenská čtyřhra Hobart International 2019 probíhala v první polovině ledna 2019. Do deblové soutěže hobartského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Elise Mertensová a Demi Schuursová, jehož členky se rozhodly turnaje nezúčastnit. Schuursová zvolila start na paralelně probíhajícím Sydney International.\n\nVítězem se stal nejvýše nasazený pár tchajwanských sester Čan Chao-čching a Latishy Chanové, který ve finále za 1.16 hodiny zdolal belgicko-švédské turnajové čtyřky Kirsten Flipkensovou s Johannou Larssonovou. Po dvousetovém průběhu 6–3 a 3–6 rozhodl až supertiebreak poměrem míčů [10–8]. Obě šampionky si do žebříčku WTA připsaly 280 bodů a získaly jedenáctou společnou trofej. Čan Chao-čching vybojovala patnáctý deblový titul na okruhu WTA Tour a pro Latishu Chanvou to bylo třicáté takové turnajové vítězství.\n\n"}
{"id": "1462132", "url": "https://cs.wikipedia.org/wiki?curid=1462132", "title": "Seznam ocenění a nominací seriálu Taková moderní rodinka", "text": "Seznam ocenění a nominací seriálu Taková moderní rodinka\n\nToto je seznam ocenění a nominací seriálu \"Taková moderní rodinka\", vysílaného stanicí ABC od 23. září 2019.\n"}
{"id": "1462133", "url": "https://cs.wikipedia.org/wiki?curid=1462133", "title": "Ministerstvo obchodu a cestovního ruchu Slovenské republiky", "text": "Ministerstvo obchodu a cestovního ruchu Slovenské republiky\n\nMinisterstvo obchodu a cestovního ruchu Slovenské republiky bylo v letech 1969 až 1992 ústředním orgánem státní správy pro obchod a cestovní ruch.\n\nMinisterstvo obchodu a cestovního ruchu bylo zřízeno k 1. lednu 1969 pod názvem \"Ministerstvo obchodu Slovenské socialistické republiky\". V březnu 1990 se z názvu vypustil přívlastek \"socialistické\". Zákonem 50/1998 CFU bylo přejmenováno na Ministerstvo obchodu a cestovního ruchu. Zákonem 453/1992 CFU bylo zrušeno. Jeho působnost přešla na Ministerstvo hospodářství Slovenské republiky.\n"}
{"id": "1462137", "url": "https://cs.wikipedia.org/wiki?curid=1462137", "title": "Ministerstvo zdravotnictví a sociálních věcí Slovenské republiky", "text": "Ministerstvo zdravotnictví a sociálních věcí Slovenské republiky\n\nMinisterstvo zdravotnictví a sociálních věcí Slovenské republiky bylo do 30. června 1990 ústředním orgánem státní správy Slovenské republiky pro oblast sociálních věcí a zdravotnictví. \n\nZákonem 195/1990 CFU byly z něj od 1. července 1990 zřízeny samostatné: \n\n\nPrvním ministrem zdravotnictví a sociálních věcí SR byl mezi lety 1986 až 1988 Anton Molnár, poté krátce v roce 1988 Eva Tökölyová a posledním ministrem tohoto ministerstva byl do roku 1990 Jozef Markuš.\n"}
{"id": "1462138", "url": "https://cs.wikipedia.org/wiki?curid=1462138", "title": "Gösta Peterson", "text": "Gösta Peterson\n\nGösta \"Gus\" Peterson (25. dubna 1923 Stockholm – 28. července 2017 New York) byl švédský módní fotograf, jehož práce se objevily v několika publikacích a magazínech včetně \"The New York Times\", \"Esquire\" nebo \"Harper's Bazaar\".\n\nPeterson se narodil ve Stockholmu v roce 1923, vyrůstal v Örebru, a do Stockholmu se vrátil, aby vystudoval a stal se ilustrátorem. Pak pracoval v reklamní agentuře ve Stockholmu. Jeho příbuzný ho pozval do USA a v roce 1948 se přestěhoval do New Yorku, kde získal práci jako ilustrátor v obchodním domě Lord & Taylor.  \n\nKdyž odešel ze Švédska, dostal kameru Rolleiflex jako dárek při odchodu z reklamní agentury Gumelius. Vzdělával se sám, vylepšoval své dovednosti jako pouliční fotograf v ulicích New Yorku. V roce 1954 se setkal se svou budoucí manželkou Patricií, která v té době byla módní redaktorka \"The New York Times\". Ve stejném roce se s ní také oženil. Peterson Patricii  připisuje zásluhu na tom, že mu velmi pomohla k fotografické kariéře.\n\nV padesátých letech pracoval na několik zakázkách pro několik časopisů a získal si přezdívku \"Yes\" za svou ochotu přijímat úkoly. Poté, co se jeho žena stala viceprezidentem u Henriho Bendela, začali namísto ilustrací používat jeho fotografie. Pracoval pro Henriho Bendela, každý týden vydal novou sérii fotografií: ve čtvrtek porada, další den snímky připravit  a publikovány byly v nedělním vydání \"The New York Times\". To pomohlo upevnit jeho pověst módního fotografa.\n\nOd padesátých do osmdesátých let jeho práce byla publikována v několika časopisech, včetně \"Gentlemen's Quarterly\", \"Mademoiselle\", \"Town & Country\" a \"L'Officiel\". Navzdory své pověsti módního fotografa nikdy nepracoval pro \"Vogue\"; odmítl je, když trvali na vlastním výběru modelů.\n\nByl prvním fotografem, který portrétoval britskou modelku Twiggy, když přišla v roce 1967 do Ameriky. Asi o rok později za ním přišla afroamerická modelka Naomi Sims, a požádala ho, aby jí fotografoval. Do té doby byla odmítnuta několika fotografickými agenturami, které jí řekly, že její kůže je příliš tmavá. Peterson se stal prvním fotografem, kdo ji fotografoval a jeho fotografie s ní se objevila na podzim 1967 na obálce \"The New York Times\". Byla tak první Afroameričankou na obálce tohoto časopisu.\n\nJako jeho asistent pracoval 4 měsíce módní fotograf Arthur Elgort. Petersonovo využití přirozeného světla ovlivnilo Elgortovo dílo. Na konci 70. let s ním 3 roky spolupracovala jako modelka Linda Rodinová. Později se stala módní návrhářkou.\n\nJeho práce byla popsána jako průlomová a průkopnická a byla hodnocena na stejné úrovni jako například Irving Penn, Richard Avedon a Helmut Newton. Často fotografoval bohatě oblečené modely v \"obyčejném, vulgárním prostředí\". Jeho díla jsou známá inscenacemi a kompozicemi; často používal humorné nebo dramatické scénáře, aby tlumočil obraz a propagoval \"neformální, osobní přístup k módní fotografii\". Kromě své módní tvorby také fotografoval Salvadora Dalího a vévodu Ellingtona.\n\nPeterson odešel do důchodu v roce 1986. V lednu 2015 byla na turnu v New Yorku představena retrospektiva jeho díla \"Z archivu (From The Archive)\". Jeho práce byla také vystavena v Metropolitním muzeu umění v New Yorku a v muzeu Victoria and Albert Museum v Londýně.\n\n"}
{"id": "1462140", "url": "https://cs.wikipedia.org/wiki?curid=1462140", "title": "Kometa (časopis)", "text": "Kometa (časopis)\n\nKometa byl český komiksový časopis, který vycházel mezi lety 1989 a 1992. Bylo vydáno celkem 36 řádných čísel, mimoto byly vydány i tzv. \"Kometky\" s jedním příběhem a několik objemnějších magazínů Komety. Mladí čtenáři měli možnost poznat díla Jaroslava Foglara a Káji Saudka. Časopis přinesl i řadu nových seriálů. Kromě děl zkušených autorů byly v 17. čísle otisknuty i komiksy vítězů čtenářské soutěže. Náklad byl na svou dobu předimenzovaný, čímž rostly výrobní náklady. Kvůli neplacení honorářů postupně odešli kvalitní autoři a časopis nakonec zanikl.\n"}
{"id": "1462144", "url": "https://cs.wikipedia.org/wiki?curid=1462144", "title": "Judy Clay", "text": "Judy Clay\n\nJudy Clay (12. září 1938 – 19. července 2001) byla americká soulová a gospelová zpěvačka, která v 60. letech dosáhla největšího úspěchu jako členka pěveckého dua.\n\nNarodila se jako Judith Grace Guions v St. Pauls v Severní Karolíně, byla vychovávána babičkou ve Fayetteville a začala zpívat v kostele. Po přestěhování do Brooklynu začátkem roku 1950 ji převzal Lee Drinkard Warrick z The Drinkard Singers.\n\nOd 14 let začala pravidelně vystupovat s rodinnou gospelovou skupinou, která se původně vytvořila v Savannah v Georgii kolem roku 1938 a která občas zahrnovala i sestru Lee Warrickové, Emily (později známou jako Cissy Houston) a dcery Dionne a Delia (později lépe známé jako Dionne a Dee Dee Warwick).\n\nDebutovala s Drinkard Singers – kteří se stali později známí jako Sweet Inspirations – na jejich albu z roku 1954 \"The Newport Spiritual Stars\". Opustila Drinkard Singers v roce 1960 a natočila svou první sólovou nahrávku, \"More Than You Know\", na Ember Records. Toto bylo následováno dalšími singly u několika nahrávacích společností, ale s malým komerčním úspěchem, ačkoli \"You Busted My Mind\" se později stalo úspěšným v kruhu \"UK's Northern soul nightclub\".\n\nByla provdaná za jazzového bubeníka Leo Gatewooda a měla s ním dva syny. Pracovala jako doprovodná vokalistka s umělci jako Ray Charles, Aretha Franklinová, Van Morrison, Donny Hathaway a Wilson Pickett. V roce 1979 měla mozkový tumor a po jeho vyléčení zpívala příležitostně v gospelovém sboru Cissy Houston v Newarku v New Jersey.\n\nPoté, co měla dopravní nehodu, zemřela po komplikacích o několik týdnů později. Měla 62 let. Přežili ji dva synové, Todd a Leo Gatewood, bratr, Raymond Guions, a její sestra, paní Sylvia Shemwell.\n\n\n\nDiskografie\n\nJudy Clay You Busted My Mind\n"}
{"id": "1462147", "url": "https://cs.wikipedia.org/wiki?curid=1462147", "title": "Sydney International 2019 – mužská čtyřhra", "text": "Sydney International 2019 – mužská čtyřhra\n\nMužská čtyřhra Sydney International 2019 probíhala v první polovině ledna 2019. Do deblové soutěže sydneyského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Łukasz Kubot a Marcelo Melo, který se turnaje nezúčastnil pro zranění a Kubot zvolil účast na paralelně probíhajícím ASB Classic v Aucklandu.\n\nVítězem se stal druhý nasazený britsko-brazilský pár Jamie Murray a Bruno Soares, který v repríze cincinnatského finále 2018 zdolal kolumbijské turnajové jedničky Juana Sebastiána Cabala s Robertem Farahem po dvousetovém průběhu 6–4 a 6–3. Oba šampioni si do žebříčku ATP připsali 250 bodů a získali desátou společnou trofej, respektive druhou v Sydney, kde zvítězili již v roce 2016. 32letý Murray vybojoval dvacátý třetí deblový titul na okruhu ATP Tour a pro 36letého Soarese to bylo třicáté takové turnajové vítězství.\n\n"}
{"id": "1462150", "url": "https://cs.wikipedia.org/wiki?curid=1462150", "title": "Václav Chad", "text": "Václav Chad\n\nVáclav Chad (8. září 1923, Břeclav - 24. února 1945, Zlín) byl český malíř ovlivněný surrealismem a účastník protinacistického odboje.\n\nNarodil se v Břeclavi v rodině Hynka Chada a Anny Chadové rozené Vališové. Rodina se záhy přestěhovala do Otrokovic. V roce 1934 začal studovat na reálném gymnáziu v Uherském Hradišti. Zde se podílel na tvorbě studentského časopisu \"Comentarii de bello studentum\", který mimo jiné reagoval na okupaci Československa nacistickým Německem.\n\nV létě 1939 vykonal úspěšně přijímací zkoušky na Školu umění ve Zlíně, kde byli jeho učiteli Richard Wiesner, Albert Kutal a Mečislav Kuraš. K jeho blízkým přátelum mezi spolužáky patřili Čestmír Kafka a Milada Schmidtová. Studium zakončil v roce 1943, začal pracovat v reklamním oddělení závodů Baťa a současně pokračoval ve speciálním kurzu Školy umění.\n\nV roce 1944 se zapojil do protinacistického odboje okolo skupiny vydávající časopis \"Naše pravda\", kterou organizoval Matěj Mečl. V únoru 1945 byla skupina odhalena Gestapem. Václav Chad, ačkoliv byl varován, ze Zlína neuprchl a byl zde časného rána 24. února 1945 dopaden. Při pokusu o útěk byl zastřelen.\n\n\n\nJeho jménem byla pojmenována Galerie Václava Chada ve Zlíně.\n\n"}
{"id": "1462151", "url": "https://cs.wikipedia.org/wiki?curid=1462151", "title": "Orta San Giulio", "text": "Orta San Giulio\n\nOrta San Giulio je město na jezeře Orta v provincii Novara v severní Itálii. Jeho hlavní ekonomickou činností je cestovní ruch. Součástí města je i ostrov Isola San Giulio a na kopci jeden z devíti areálů ze souboru Sacri Monti (Svaté hory), patřícího k světovému dědictví UNESCO. Zdejší hora je zasvěcena sv. Františkovi, patří k ní 20 kaplí a kostel.\n"}
{"id": "1462153", "url": "https://cs.wikipedia.org/wiki?curid=1462153", "title": "Susa", "text": "Susa\n\nSusa je italské město, součást metropolitního města Turín v Piemontu. Leží v údolí Susa na soutoku řek Cenischia a Dora Riparia na úpatí Kottických Alp, 51 km západně od Turína.\n\nSusa (latina Segusio) byla založena Galy. Koncem 1. století př. n. l. se stala dobrovolně součástí římské říše. Zbytky římských budov byly nalezeny při vykopávkách na hlavním náměstí Piazza Savoia. Susa byla hlavním městem provincie Alpes Cottiae. Podle středověkého historika Rodulfuse Glabera byla Susa „nejstarším alpským městem“.\n\nVe středověku a moderní době zůstala Susa důležitá jako křižovatka silnic spojujících jižní Francii s Itálií. Byla částí Turínské marky (někdy zvané i Susská marka). Narodil se tu italský kanonista Jindřich ze Segusia, obvykle nazývaný Hostiensis (cca 1200–1271). Během napoleonské doby byla postavena nová silnice Via Napoleonica.\n\n\n"}
{"id": "1462155", "url": "https://cs.wikipedia.org/wiki?curid=1462155", "title": "Sundo", "text": "Sundo\n\nSundo (tzv. Kouk Sun Do v Koreji) je korejské taoistické umění založené na cvičení a meditaci, které se zaměřuje na osobní rozvoj na fyzické, duševní a duchovní úrovni. Praxí meditace, břišním dýcháním a setrváním v pozicích, praktikující kultivuje svou „Ki“ (vitální energie, která je známá jako Qi v čínštině), a rozvíjí flexibilitu, fyzické pohodlí, zdraví a vyrovnanost, Podobně jako indická jóga nebo čínský Qi Gong pochází Sundo z hor na území dnešní Koreje a jeho původ se datuje před tisíci lety. Zvlášnostní této techniky je výjimečná komplexnost a bohatost cvičení pro rozdílné úrovně praktikujících, což umožňuje plynulý rozvoj přizpůsobený tempu života moderního člověka.\n\nSundo (Hangul: 선도; Hanja: 仙道) by nemělo být zaměňováno se Sonmudo (Hangul: 선무도; Hanja: 禅 武 道). Ačkoli se jejich výslovnosti zdají podobná, první je taoistická zdravotní praxe založená na statických polohách a meditaci, zatímco druhá je buddhistické bojové umění založené na dynamických pohybech.\n\nSundo má velmi staré kořeny, které pocházejí ze starověké Koreje v severovýchodní Asii (legenda podle mistrů uvádí založení Sundo před více než 9800 lety, praxe je ale doložena a ověřena teprve od období tří království). Sundo bylo praktikováno po staletí pod jménem \"horský taoismus\" (\"San Saram\"), nedávno přijalo jméno Kouk Sun Do (nebo Kukson-do)☃l. Po sjednocení tří království (Koguryo, Silla a Paekche) podle Hwarangova řádu někteří praktikující Kouk Sun Do ustoupili do hor, aby svobodně procvičovali své umění a zajistili tak jeho trvání. Od té doby se praxe Kouk Sun Do tajně předávala mezi taoistickými mnichy v horách, od mistra k žákům, po celé generace. Až v roce 1967 mnich Chung Woon poslal svého žáka Be-Kyung učit Kouk Sun Do veřejně zbytek světa, .\nPůvodní jméno Be-Kyung bylo Chung San (Modrá hora). Jako dítě, v pozdních čtyřicátých letech, se Chung-San setkal v horách s taoistickým mnichem Chung-Woon (Jasné mraky). Legenda říká, že Chung-Woon navrhl, že Chung-Sana naučí, jak rozbít kámen holými rukama, pokud bude souhlasit s tím, že jej bude následovat a stane se jeho žákem . Tak začal výcvik Chung-Sana v Kouk Sun Do – jeho učiteli se stali Chung-Woon a jeho mistr Moo-Woon (Bez mraků). V roce 1967, po dvaceti letech askeze a výcviku, požádal Chung-Woon Chung-Sana, aby opustil hory a rozšířil starou moudrost Kouk Sun Do po celém světě. Při této příležitosti byl Chung-San přejmenován svým mistrem na Be-Kyung (Tajná hranice). Be-Kyung v roce 1970 zakládá v Soulu první školu Kouk Sun Do. Zpočátku Be-Kyung učil všechny praktiky, které zdědil od mudrců: bojové umění (Su Sul) a vnitřní umění (Kouk Sun Do); pak se soustředil na vnitřní praxi, kterou považoval za nejdůležitější. Během tohoto období napsal dvě knihy, které jsou k dispozici pouze v korejštině: první, kde vypráví o svém poustevnickém životě s Chung-Woonem, a druhou, která obsahuje více informací o samotném Kouk Sun Do (dějiny, cíle, praxe). V roce 1983, poté, co se ujistil, že jeho absolventi mohou pokračovat v praxi umění Kouk Sun Do, Be-Kyung se v klidu vrátil ke svému životu taoistického mnicha v horách. Mezi dvanácti mistry vycvičenými Be-Kyungem je Hyunmoon Kim tím, který nejvíce šíří Sundo za hranice Koreje\n\nV roce 1979, po několika letech tréninku pod vedením Be-Kyunga, představil Hyunmoon Kim Sundo na západě, obzvláště ve Spojených státech, Kanadě a v Evropě. Doktor filozofie, mistr Hyunmoon Kim spojuje prastarou moudrost předků s moderní západní psychologií, a učí principy Sundo s cílem osobního rozvoje za účelem zlepšení kvality života svých studentů. Je autorem knihy o taoismu a praktikách souvisejících s ním, nazvaných \"The Tao of Life\" . Otevřel Sundo školu v West Hartfordu, Connecticut, a provádí četné instruktážní výcviky v Barnete, Vermont . Mistr Kim rozděluje svůj čas mezi svou Sundo školu ve Spojených státech a výuku na univerzitě Hanseo v Jižní Koreji. Je také prezidentem Mezinárodního institutu pro kulturní výzkum taoismu Sundo (International Institute for Sundo-taoist Cultural Research, IISCR) v Tangjin v Jižní Koreji .\n\nV Evropě se konají retreaty v České republice a v Rumunsku \n\nSundo je technika, která stimuluje vnitřní energii (nazývaná \"Ki\" japonskými a korejskými, \"Qi\" nebo \"Chi\" čínskými), pomocí dýchacích cvičení, pozic a meditací. Takto získaná energie se využívá k vytvoření a udržení rovnováhy na úrovni fyzické, emocionální a duchovní.\n\nTeoretický přístup Sundo je stejný jako u akupunktury. Tím, že působí na meridiány těla, dosahuje stavu uvolnění, vnitřního klidu, a také posiluje imunitní systém, čímž se harmonizuje tělo a mysl. Základní cvičení Sundo, přestože je velmi jemné, také zvyšuje flexibilitu a fyzickou pohodu, což praktikujícím umožňuje cítit se lépe ve svém těle. Následně, po pravidelném cvičení, praktikující přistupuje k praxi hluboké meditace, která dokončuje jeho vnitřní vývoj.\n\nPraxe Sundo začíná zahřívací rozcvičkou (asi půl hodiny), které se skládá z protahování a automasáží. Účelem je uvolnit tělo a připravit ho na cvičení, která následují. Pak přichází \"meditace\" (jádro praxe), která trvá 40 minut, kdy praktikující stimuluje energii a své tělo tím, že setrvává v pozicích (25 pozic pro začátečníky, počet pozic se v postupujících úrovních zmenšuje) a praktikuje hluboké břišní dýchání nazývané \"dantienové dýchání\", jehož obtížnost se liší podle úrovně praxe. Praxe končí sérií protahování a rotací určených k tomu, aby napomáhaly cirkulaci energie přes meridiány ke všem vnitřním orgánům. Také tělo a svaly uvolňují ze všech bloků souvisejících se sedavým způsobem života. Tato třetí a poslední část zahrnuje také několik cvičení k posílení svalů., .\n\nJe optimální, pokud se praxe Sundo provádí denně, nebo alespoň dva až tři krát týdně, pak je dosaženo výrazného zlepšení fyzického a duševního stavu. Praktikujícím se také doporučuje, aby se několikrát do roka účastnili retreatů organizovaných instruktory. Postup a vývoj v Sundo se provádí pomocí \"tabulky pozic\", které mají být provedeny v druhé části praxe. Změna tabulky vede pravidelně ke změně pásu, až do černého pásu, stejně jako u mnoha jiných korejských a japonských bojových umění.\n\nSundo lze praktikovat ve všech věkových kategoriích, na všech úrovních, bez ohledu na počáteční fyzický stav. Studenti postupují v rostoucí obtížnosti pozvolna, vždy když jsou připraveni na další úroveň. Cvičení i praxe jsou bezpečné a mají dobře strukturovanou metodiku.\n\nPostup se mění podle četnosti a kvality praxe. Po dosažení červeného pásu, může být cvičenci po splnění dalších podmínek udělen titul \"Instruktor\", dále \"Senior Instructor\" a \"Učitel\" (\"Sa Bom Nim\"). Existuje pět úrovní praxe v Sundo:\n\n"}
{"id": "1462157", "url": "https://cs.wikipedia.org/wiki?curid=1462157", "title": "Susa (rozcestník)", "text": "Susa (rozcestník)\n\nSusa může znamenat:\n"}
{"id": "1462163", "url": "https://cs.wikipedia.org/wiki?curid=1462163", "title": "Cidlinská (Praha)", "text": "Cidlinská (Praha)\n\nCidlinská je ulice v Kyjích a Hloubětíně na Praze 14, která spojuje křižovatku ulic V Chaloupkách a Poříčanská s ulicí Nedvědickou. Má přibližný severojižní průběh. V katastrálním území Hloubětín leží pouze zaoblený nejsevernější úsek, zbytek přináleží ke Kyjím. Ústí do ní ulice Maršovská ze západu a Jaroslavická z východu.\n\nDo roku 1968, kdy byly Kyje připojeny k Praze, se nazývala \"Fibichova\" podle českého hudebního skladatele, sbormistra a dramatura Zdeňka Fibicha (1850–1900). Poté byla nazvána podle řeky Cidliny, která je pravostranným přítokem Labe u Poděbrad a jejíž převážná část se nachází v Královéhradeckém kraji. Vedle například Rochovské, Oborské, Krylovecké nebo Kardašovské patří do velké skupiny ulic na východě Hloubětína a v sousedních Kyjích, jejichž názvy připomínají vodstvo (řeky a rybníky).\n\nZástavbu tvoří především jedno a dvoupatrové rodinné domy se zahradami. Západně od hloubětínského úseku je zeleň přírodního parku Smetanka. Zatímco v hloubětínském úseku je povrch ulice z asfaltu a nejsou tam chodníky, v kyjském úseku má ulice povrch ze zámkové dlažby a po obou stranách jsou chodníky (stav 2019). V kyjském úseku je ulice opatřena dopravní značkou \"obytná zóna\". Ulice je v celém profilu jednosměrná.\n"}
{"id": "1462165", "url": "https://cs.wikipedia.org/wiki?curid=1462165", "title": "Cidlinská", "text": "Cidlinská\n\nCidlinská může být \n\n\n"}
{"id": "1462168", "url": "https://cs.wikipedia.org/wiki?curid=1462168", "title": "Claude Fagedet", "text": "Claude Fagedet\n\nClaude Fagedet (30. března 1928 Narbonne – 26. června 2017) byl francouzský fotograf. Pořídil velké množství fotografií z Okcitánie, včetně jeho rodného města Narbonne a dřevěných chat v Gruissanu. Fotografoval také na mnoha cestách v zahraničí. Získal cenu \"Meilleur Ouvrier de France\".\n"}
{"id": "1462169", "url": "https://cs.wikipedia.org/wiki?curid=1462169", "title": "Lynx (bojové vozidlo pěchoty)", "text": "Lynx (bojové vozidlo pěchoty)\n\nLynx je bojové vozidlo pěchoty od německého koncernu Rheinmetall. Podle výrobce se jedná o modulární rodinu vozidel určenou primárně pro zahraniční zákazníky.<ref name=\"ATM 7/2016\"></ref> Lynx je nabízen ve dvou základních verzích označovaných zkratkou KF (\"Kettenfahrzeug\", pásové vozidlo): KF31 o hmotnosti 38 tun pro 3+6 osob (osádka + výsadek) a KF41 vážící 44 tun a přepravující 3+8 vojáků. Kromě bojového vozidla pěchoty může být Lynx konfigurován jako vozidlo průzkumné, vyprošťovací, ženijní, zdravotnické, apod.\n\nLynx vyvinula společnost Rheinmetall jako levnější a jednodušší alternativu vozidel Puma, která pro německý Bundeswehr vyrábí spolu s firmou Krauss-Maffei Wegmann. Lynx KF31 byl poprvé veřejně představen v roce 2016 na zbrojním veletrhu Eurosatory v Paříži. Na výstavě Eurosatory 2018 byla odhalena prodloužená verze KF41 v konfiguraci bojového vozidla pěchoty a velitelsko-štábního vozidla.<ref name=\"ATM 7/2018\"></ref>\n\nLynx je modulární obrněné pásové vozidlo. Podvozek je tvořen šesti pojezdovými koly na každé straně s klasickými torzními tyčemi a kyvnými rameny s tlumiči kmitů od australské firmy Supashock.<ref name=\"AN 6/2018\"></ref> Lynx může být osazen segmentovými gumovými pásy o nízké hmotnosti s vyměnitelnými protektory nebo lehčenými ocelovými pásy. V pravé přední části korby se nachází vznětový motor Liebherr (výkon dle verze), nalevo od něj sedí řidič, za nímž je prostor velitele a střelce. Jejich stanoviště se nachází volitelně v korbě nebo věži, protože Lynx může být vybaven jak bezosádkovou (dálkově ovládanou), tak osádkovou věží.\n\nVe věži Lance 2.0 je lafetován plně stabilizovaný externě poháněný automatický kanón Wotan ráže 35 mm, alternativně 30mm kanón MK30-2/ABM. Náměr hlavní zbraně se pohybuje v rozmezí −10° až +45°. Napravo od kanónu je spřažený (koaxiální) 7,62mm kulomet Rheinmetall RMG 7.62. Na strop věže lze umístit dálkově ovládanou zbraňovou stanici MSSA (\"Main Sensor-Slaved Armament\"; stanice je připojena k zaměřovacímu přístroji střelce-operátora a velitele) s 12,7mm kulometem M2HB. Na bocích věže se mohou nacházet moduly s protitankovými řízenými střelami Spike (Spike-LR/LR2), protiletadlovými řízenými střelami nebo bezpilotními letouny.\n\nPřístrojové vybavení zahrnuje stabilizovaný elektro-optický systém SEOSS (\"Stabilized Electro-optical Sighting System\"), kamery denního a nočního vidění v rozsahu 360°, automatickou detekci a sledování cílů, laserový výstražný systém nebo akustický lokátor střelby Rheinmetall ASLS. Velitel a střelec mohou působit v režimu „hunter-killer“ (velitel předává střelci cíl ke zničení) či „killer-killer“ (členové osádky ničí cíl nezávisle na sobě). Balistická ochrana vozidla je rovněž modulární (maximálně na úrovni 6 dle STANAG 4569), samozřejmostí je sdružená ochrana proti minám a IED (\"Improvised Explosive Device\", improvizované výbušné zařízení), ochrana proti zbraním hromadného ničení v kombinaci s jednotkou AC a volitelně lze nainstalovat též aktivní obranný systém.\n\nKratší a lehčí verze o hmotnosti 38 tun přepraví tříčlennou osádku (ve složení řidič, střelec, velitel) a 6 členů výsadku neboli roje. KF31 disponuje motorem o výkonu 563 kW, s nímž dosahuje rychlosti kolem 65 km/h.\n\nProdloužená verze o hmotnosti 44 tun (s možností růstu až na 50 tun) může kromě tříčlenné osádky pojmout dalších 8 vojáků. Výkon pohonné jednotky dosahuje 850 kW a maximální rychlost vozidla činí přes 70 km/h.\n\nRheinmetall nabízí vozidla Lynx v rámci programu pořízení nových bojových vozidel pěchoty Česku a Austrálii. Jeden exemplář verze KF41 se v prosinci 2018 objevil na vojenské přehlídce v Kataru.\n\n"}
{"id": "1462170", "url": "https://cs.wikipedia.org/wiki?curid=1462170", "title": "Ben Martin", "text": "Ben Martin\n\nBen Martin (16. září 1930 Salisbury, Severní Karolína – 10. února 2017 tamtéž) byl americký fotograf časopisu \"Time\". Podle magazínu The New York Times zachytil \"evokující obrazy, které definovaly 60. léta ve Spojených státech amerických\". Zemřel 10. února 2017 ve svém domě v Salisbury, v Severní Karolíně. Podle jeho bývalé manželky, herečky Kathryn Leigh Scottové, kvůli komplikacím plicní fibrózy.\n\n"}
{"id": "1462171", "url": "https://cs.wikipedia.org/wiki?curid=1462171", "title": "Tió de Nadal", "text": "Tió de Nadal\n\nTío de Nadal (tj. „Vánoční poleno\") je postava z katalánské mytologie, všeobecně rozšířěná hlavně v Katalánsku a v některých oblastech Aragonie. Podobná tradice (\"Cachafuòc\" nebo \"Soc de Nadal\") existuje také v Okcitánii.\n\n\"Tío de Nadal\" má původ ve venkovských tradicích předkřesťanské éry. Poleno se 25. prosince pálilo v krbu jako pocta předkům, ale také aby přineslo do domova teplo a světlo v chladném zimním měsíci. Po spálení se popel z polena rozptýlil na poli. Později se tato tradice přeměnila ve svátek pro děti.\n\nTío se v katalánských a aragonských rodinách vyskytuje ve formě asi 30cm velkého polena stojícího na nožkách z drobnějších dřívek a namalovaným usmívajícím se obličejem. Na hlavě má malou červenou čapku (miniatura tradiční barretiny) a nos bývá často vyrobený z mrkve či dalšího kusu dřeva. Tato podoba Tía pochází až z poslední doby a nahrazuje starší a syrovější vzhled kusu dřeva. \n\nDomů se poleno přinese po 8. prosinci (den Neposkvrněného početí Panny Marie), nazdobí se, a přikryje se dekou. Do Vánoc musí děti poleno 'krmit' zbytky jídla a ovocem, aby si tak zajistily dostatečný přísun dárků. Na Štedrý večer nebo Boží Hod pak do polena tlučou klacky a zpívají speciání '\"cagatío\"' písně, které mají donutit Tía vykálet dárky pod deku (kam je ve vhodný moment podstrčí rodiče). Odtud také pocházé zdomácnělé pojmenování Tía de Nadal \"cagatío\"', doslova „kálející poleno\". \n\nDárky od Tía jsou obecně menší věci, např. sladkosti (turrón), ořechy, sušené fíky, a drobnější dárky. \nVětší a hodnotnější dárky jsou, tak jako v celém Španělku, přinášeny až 6. ledna Třemi králi. \n"}
{"id": "1462174", "url": "https://cs.wikipedia.org/wiki?curid=1462174", "title": "Julija Olejnikovová", "text": "Julija Olejnikovová\n\nJulija Olejnikovová (: \"Юлия Олейникова\"; * Magnitogorsk) je bývalá ruská horolezkyně a reprezentantka v ledolezení, vicemistryně světa a vítězka celkového hodnocení světového poháru v ledolezení na rychlost.\n\n\n"}
{"id": "1462181", "url": "https://cs.wikipedia.org/wiki?curid=1462181", "title": "Hajdarábád (Pákistán)", "text": "Hajdarábád (Pákistán)\n\nHajdarábád je velkoměsto v Pákistánu v provincii Sindh, jejímž je druhým největším městem po Karáčí. Založeno bylo na řece Indus roku 1768 jako sídlo dynastie Kalhora a bylo pojmenováno na počest chalífa Alího jako „Lví město“. Vyrábí se zde například textil, cement a kosmetika. K pamětihodnostem patří zříceniny pevnosti Pacca Quila.\n"}
{"id": "1462182", "url": "https://cs.wikipedia.org/wiki?curid=1462182", "title": "Gudžranvala", "text": "Gudžranvala\n\nGudžranvala ( گوجرانوالا) je město v Pákistánu v provincii Paňdžáb. Má podle sčítání lidu z roku 2017 přes dva miliony obyvatel a je pátým největším městem v zemi. Většinu obyvatel tvoří muslimové, hovořící paňdžábštinou a urdštinou. Město se nachází 70 km severozápadně od Láhauru v nadmořské výšce 226 metrů.\n\nBylo založeno v 18. století a narodil se zde Randžít Singh. Z doby počátků města se dochoval reprezentační pavilon (baradari), městské brány a osmiboký hrob súfijského světce s kopulí. Nyní je město významným průmyslovým centrem a vytváří asi 5 % pákistánského HDP. S městy Sjálkót a Gudžrát tvoří vysoce industrializovanou oblast zvanou „zlatý trojúhelník“. Hlavními odvětvími jsou elektrotechnika, zpracování kovů, činění kůží, výroba textilu, skla, keramiky a cukrovar, okolní úrodná oblast produkuje rýži, obilí, melouny a bavlnu. Na nedaleké řece Čanáb byla vybudována vodní elektrárna.\n\nPůvodními obyvateli byli kočovní Gudžárové, podle nichž je město pojmenováno. Britové Gudžranvalu ovládli v roce 1848, jejímu ekonomickému rozvoji napomohla poloha na silnici Grand Trunk Road a na železnici z Karáčí do Péšávaru. Nejbližší letiště se nachází v Láhauru. V Gudžranvale sídlí jeden z kampusů Paňdžábské univerzity.\n"}
{"id": "1462184", "url": "https://cs.wikipedia.org/wiki?curid=1462184", "title": "Stato dei Presidi", "text": "Stato dei Presidi\n\nStato dei Presidi (španělsky \"Estado de Presidios\", český volný překlad \"„Stát pevností“\") byl malý státní útvar na Apeninském poloostrově mezi roky 1557 a 1801, který byl podřízen Neapolskému království. Sestával z několika přístavních měst a nejbližššího území na toskánském pobřeží – Orbetello, Porto Ercole, Porto Santo Stefano, Talamone a Ansedonia. Později přibyl i přístav Porto Azzurro na ostrově Elba, který patříval Piombinskému knížectví.\n\nStato dei Presidi byl zřízen Filipem II. Španělským a měl významné strategické a vojenské postavení v rámci španělských pozic v Itálii. Vznikl jako důsledek Italské války mezi Sienskou republikou a Florentským vévodstvím podporovaným Španělskem. Zanikl smlouvou z Florencie (28. březen 1801), kdy přenechal neapolský král Stato dei Presidi Francouzské republice, která jej postoupila Etruskému království. Po ukončení napoleonských válek a Vídeňském kongresu (1815) bylo území Stato začleněno do obnoveného Toskánského velkovévodství.\n\nObdobí jeho existence lze rozdělit do 3 etap:\n"}
{"id": "1462187", "url": "https://cs.wikipedia.org/wiki?curid=1462187", "title": "Petra Hajská", "text": "Petra Hajská\n\nPetra Hajská (* 5. září 1974 Praha) je česká fotografka a výtvarnice.\n\nNarodila se v rodině fotografa. vystudovala volné umění na Akademii výtvarných umění v Praze a poté design na Vysoké škole uměleckoprůmyslové v Praze. Nakonec si ale zvolila kariéru fotografky. Věnuje se portrétní fotografii, fotografii architektury, produktové a reportážní fotografii z prostředí vážné i jazzové hudby.\n\n"}
{"id": "1462193", "url": "https://cs.wikipedia.org/wiki?curid=1462193", "title": "Asim Ferhatović", "text": "Asim Ferhatović\n\nAsim Ferhatović (24. ledna 1933 Sarajevo – 25. ledna 1987 tamtéž), známý jako Hase, byl jugoslávský fotbalový útočník bosňáckého původu a jugoslávský reprezentant (srbskou cyrilicí Асим Ферхатовић Хасе). Je považován za jednoho z nejlepších fotbalistů z Bosny a Hercegoviny, ve svém rodišti se stal legendou a je po něm pojmenován mj. stadion FK Sarajevo – Stadion Asima Ferhatoviće Hase (Olympijský stadion Koševo nebo Městský stadion Koševo, hlavní stadion ZOH 1984 v Sarajevu). Zemřel na infarkt.\n\nSarajevská hudební skupina Zabranjeno pušenje o něm složila píseň \"„Nedelja kad je otiš'o Hase“\" (neděle, kdy odešel Hase).\n\nFotbal začal hrát organizovaně v menším klubu FK Vratnik, odkud ve věku 15 let přestoupil do FK Sarajevo. Během tří let strávených v dorostu FKS zaznamenal 52 branky v 70 zápasech a v roce 1951 se s ním stal mistrem Bosny a Hercegoviny. V listopadu téhož roku nastoupil poprvé za A-mužstvo FKS v Poháru maršála Tita proti Čeliku Zenica (výhra 3:0, trenér Miroslav Brozović). V jugoslávské lize debutoval v květnu 1952 v bělehradském zápase s Crvenou Zvezdou (Stadion JNA). Prvoligovou premiéru před domácím publikem si odbyl 31. května 1953 proti NK Záhřeb (výhra 2:1). V sezonách 1953/54 a 1954/55 v nejvyšší soutěži nehrál, jelikož vykonával základní vojenskou službu v Jugoslávské lidové armádě. Po svém návratu se okamžitě zařadil k vůdčím osobnostem A-mužstva FK Sarajevo a patřil mezi jeho nejlepší střelce, přesto s ním na konci sezony 1956/57 sestoupil z I. ligy. Sezona 1957/58, v níž se podařil okamžitý návrat do nejvyšší soutěže a zrodilo se obávané útočné duo Šehović–Ferhatović, byla pro klub zatím poslední, v níž se neúčastnil nejvyšší soutěže ve své zemi – s výjimkou válečných let 1992–1995. Roku 1961 odehrál Asim Ferhatović své jediné reprezentační utkání. Od dubna 1963 působil v tureckém klubu Fenerbahçe SK, v jehož dresu nastoupil ke čtyřem prvoligovým utkáním, v nichž vstřelil jednu branku. Za Fenerbahçe kromě toho odehrál ještě tři pohárová utkání a na začátku července téhož roku svoje angažmá v Istanbulu ukončil a vrátil se do Sarajeva. V ročníku 1963/64 se stal s devatenácti góly nejlepším střelcem jugoslávské ligy. V sezoně 1964/65 přispěl osmi brankami ke druhé příčce FKS za mistrovským Partizanem Bělehrad. V ročníku 1966/67 se podílel na prvním mistrovském titulu v historii FK Sarajevo. Po těžkém zranění kolene, které utrpěl v Rijece 16. října 1966, byl nucen hráčské kariéry zanechat. V jugoslávské lize nastoupil ve 204 zápasech a zaznamenal 75 branek.\n\nJednou reprezentoval Jugoslávii, aniž by skóroval. Toto utkání se hrálo 8. října 1961 v Bělehradu (Stadion JNA) v rámci kvalifikace na Mistrovství světa ve fotbale 1962 a Jugoslávie v něm porazila Jižní Koreu poměrem 5:1 (poločas 1:0). Po třech startech si připsal za juniorskou reprezentaci (1955–1956) i B-mužstvo Jugoslávie (1956–1958).\n\n"}
{"id": "1462202", "url": "https://cs.wikipedia.org/wiki?curid=1462202", "title": "ASB Classic 2019 – mužská čtyřhra", "text": "ASB Classic 2019 – mužská čtyřhra\n\nMužská čtyřhra ASB Classic 2019 probíhala v první polovině ledna 2019. Do deblové soutěže aucklandského tenisového turnaje hraného na tvrdém povrchu nastoupilo šestnáct dvojic. Obhájcem titulu byl nejvýše nasazený pár Oliver Marach a Mate Pavić, který skončil v semifinále na raketách McLachlana se Struffem.\n\nVítězem se stal nenasazený japonsko-německý pár Ben McLachlan a Jan-Lennard Struff, který ve finále zdolal jihoafricko-novozélandské turnajové trojky Ravena Klaasena s Michaelem Venusem po dvousetovém průběhu 6–3 a 6–4. Oba šampioni si do žebříčku ATP připsali 250 bodů a získali druhou společnou trofej. McLachlan, jenž na Novém Zélandu vyrostl a jako dítě na turnaji dělal sběrače míčů, vybojoval čtvrtý deblový titul na okruhu ATP Tour. Pro Struffa to bylo druhé takové turnajové vítězství. Celková finálová bilance dvojice Klaasen a Venus činila po turnaji 1–5.\n\n"}
{"id": "1462205", "url": "https://cs.wikipedia.org/wiki?curid=1462205", "title": "Benny Andersen", "text": "Benny Andersen\n\nBenny Allan Andersen (7. listopadu 1929 Vangede – 16. srpna 2018 Sorgenfri) byl dánský spisovatel a hudebník. Pocházel z chudé rodiny, živil se jako reklamní textař a barový pianista, publikoval v časopise \"Heretica\", roku 1960 vydal debutovou knihu a od roku 1962 byl spisovatelem na volné noze. Psal divadelní hry, filmové scénáře i dětské knihy, překládal německou poezii, především je známý díky svým básním psaným volným veršem, které se vyznačují tragikomickým zobrazením všedního života: \"„Unikátním a mile přesvědčivým gestem se bez klamu a upřímně, jako nesměle mžourající, krátkozraký, v řeči trochu zadrhávající a mindráky pronásledovaný človíček staví mezi své čtenáře, pravý dánský plebejec („První budou poslední a poslední budou první. Ale co my ostatní?“), člověk (po)chybující, leč bytostný demokrat s bezpečně a pevně humanisticky orientovaným kompasem v srdci i v mysli, a přitom ironik nemilosrdně shazující velkohubou nadutost, pompézní sebevědomí i xenofobní domýšlivost.“\" Vydání jeho sebraného básnického díla dosáhlo rekordního nákladu 130 000 výtisků. Spolupracoval s hudebníkem a zpěvákem Povlem Dissingem, v roce 1972 vytvořili písňové album \"Svantes Viser\", které bylo v roce 2006 zařazeno na seznam Dánský kulturní kánon. Andersen také získal cenu Kritikenprisen a Cenu ministerstva kultury za dětskou literaturu, v roce 1972 byl zvolen za člena Dánské akademie. \n\nČesky vyšel výbor jeho poezie pod názvem \"Má velká doba byla malá\" (Odeon 1983) a povídková kniha \"Tlusťoch Olsen aj.\" (Odeon 1989). Jan Burian vydal svá zhudebnění Andersenovy poezie na albech \"Unavený válečník\" (2000) a \"Drtivé jistoty\" (2003).\n\n"}
{"id": "1462207", "url": "https://cs.wikipedia.org/wiki?curid=1462207", "title": "Aliaksandr Yasinski", "text": "Aliaksandr Yasinski\n\nAlexandr Yasinski ( \"Aljaksandr Jasinski\", * 21. července 1989 Baranavičy) je běloruský hudebník a skladatel.\n\nVystudoval konzervatoř v Minsku a poté Pražskou konzervatoř. Žije a pracuje v České republice. Hraje na knoflíkový akordeon (bajan) s mezinárodním úspěchem. Vystupuje sólově i jako účastník různých projektů nejen v Evropě. \n\nV 2007 se účastnil mezinárodním festivalu \"Yesou Expo\" v Yeosu v Jižní Koreji. Hrál sólově se Státním komorním orchestrem Běloruska, komorním orchestrem \"Gradus Ad Parnasum\" Běloruské státní akademie hudby, s orchestrem lidových nástrojů běloruské \"Academy of Music Talihavay\", s komorní filharmonií v Praze, filharmonií v Hradci Králové či Státním komorním orchestrem v Žilině. \n\nKromě širokého repertoáru hudby pro bajan (klasické, jazzové, argentinského tanga, francouzského šansonu) je také autorem a interpretem vlastních písní. Byl účastníkem bělorusko-švédského souboru volné improvizace Morph, se kterým koncertoval v Bělorusku a Švédsku. Spolupracuje s mnoha českými hudebníky, např. zpěvačkou Radkou Fišarovou, Ivou Marešovou a skupinami Jelen či Gare. Je rovněž zakládajícím členem mezinárodního projektu Shum Davar, hrajícího fúzi lidových písní a míchajícího tak hudební prvky klezmeru, romské, východoslovanské, balkánské a kavkazské hudby. Je autorem hudby pro dokumentární cyklus \"Země géniů\" a filmů \"První světová válka\" v produkci filmové společnosti New Wave Production. \n\n"}
{"id": "1462210", "url": "https://cs.wikipedia.org/wiki?curid=1462210", "title": "Shum Davar", "text": "Shum Davar\n\nShum Davar (z hebr. שום דבר) je česká hudební skupina založená v roce 2013 v Praze, kde hlavně působí. Jejich písně spojuje prvky klezmeru, gypsy jazzu, balkánské, slovenské, arménské, gruzínské a běloruské hudby.\n\nSpolupracují s dalšími umělci, například Karinou Sarkisjan, Limbora Choir, projektem Tři hlasy (Jitka Šuranská, Irén Lovász a Michal Elia Kamal). V letech 2018 a 2019 také s M. Dvořáčkem Jr. (bicí) a se zpěvačkou Ivou Marešovou.\n\nShum Davar nahrál dvě CD a hraje vlastních koncertech a žánrových festivalech.\n\nZakládající a stálý člen kapely Aliaksandr Yasinski je sólovým hráčem na akordeon, který působí rovněž jako skladatel a aranžér.\n\n\n\n\n"}
{"id": "1462211", "url": "https://cs.wikipedia.org/wiki?curid=1462211", "title": "Portugalská synagoga v Amsterdamu", "text": "Portugalská synagoga v Amsterdamu\n\nPortugalská synagoga v Amsterdamu zvaná Esnoga nebo Snoge je sefardská synagoga v Amsterdamu ze 17. století.\n\nByla vystavěna v letech 1671–1675 pro komunitu židů, kteří uprchli do Holandska z Pyrenejského poloostrova. V době své výstavby byla největší synagogou na světě. V letech 1955–1959 byla synagoga opravena a modernizována. Je národní kulturní památkou (\"Rijksmonument\"). Stala se architektonickou předlohou pro řadu pozdějších sefardských synagog.\n\n\n"}
{"id": "1462212", "url": "https://cs.wikipedia.org/wiki?curid=1462212", "title": "Jak nezískat Pulitzera", "text": "Jak nezískat Pulitzera\n\nJak nezískat Pulitzera (původní název ) je americko-kanadské filmové drama z roku 2003 režiséra Billyho Raye. Zachycuje skutečný příběh novináře Stephena Glasse, který v letech 1995 až 1998 publikoval v amerických médiích v čele s časopisem \"The New Republic\" víc než čtyři desítky zcela či částečně smyšlených reportáží.\n\nTitulní roli mladého reportéra ztvárnil Hayden Christensen. Za herecký výkon v roli jeho nadřízeného, editora Charlese Lanea, získal Peter Sarsgaard nominaci na Zlatý glóbus. Mezi kritiky snímek obecně vyvolal kladný ohlas a získal napříč Spojenými státy 11 ocenění. Z ekonomického hlediska úspěch snímku nebyl velký, film ovšem našel uplatnění především ve výuce žurnalistické etiky.\n\nStephen Glass je mladý reportér washingtonského časopisu \"The New Republic\", který si čtivými, nápaditými a objevnými reportážemi rychle vybudoval zářnou novinářskou kariéru. Jeho největší oporou je editor časopisu Michael Kelly. Postaví se za něj i poté, co si předseda svazu mladých amerických konzervativců stěžuje na Glassovu reportáž „Spring Breakdown“ o údajné konzumaci alkoholu, kouření marihuany a sexuálních orgiích v průběhu jejich konference. Její účastníci upozorní, že Glass v textu píše o malých lahvičkách alkoholu vybraných z minibarů na hotelových pokojích, ačkoli hotel minibary nedisponuje. Odhalení se mladý reportér vyhne díky tomu, že hotelová recepce nabízí pronájem ledniček, což se dozví i Michael Kelly, když informaci ověřuje. Glass přizná, že minibary za ledničky omylem zaměnil, ale tvrdí, že zbytek reportáže je autentický.\n\nKvůli osobnímu sporu s majitelem a šéfredaktorem časopisu Martym Peretzem je Michael Kelly odvolán. Ve funkci editora ho nahradí Chuck Lane. \"The New Republic\" později vydá další Glassovu reportáž nazvanou „Hack Heaven“. Pojednává o nezletilém hackerovi Ianu Restilovi, který se naboural do sítě technologické společnosti Jukt Micronics. Firma mu později měla štědře zaplatit a zaměstnat jej jako počítačového experta. Restil se díky tomu měl stát hvězdou hackerské konference, která se konala v marylandské Bethesdě.\n\nNa Glassovu reportáž se pokouší navázat Adam Penenberg a Andy Fox z redakce internetových stránek magazínu Forbes. Informace z článku se jim ale nedaří ověřit, na což upozorní i Chucka Lanea. Ten pojme podezření spustí vlastní vyšetřování kauzy. Nedaří se mu však dohledat ani osoby, které v reportáži vystupují. Ve snaze obhájit svůj text Glass vytvoří amatérskou webovou stránku údajně patřící společnosti Jukt Micronics a uvede na ní telefonní číslo do kalifornského Palo Alta, kam se Lane jednou skutečně dovolá. Později však zjiszí, že ve městě žije Glassův bratr. Podvod je definitivně odhalen poté, co se Lane nechá Glassem odvést do údajného dějiště hackerské konference a dozví se, že budova byla v onen den zavřená.\n\nStephen Glass přizná, že na konferenci nebyl. Snaží se Laneovi namluvit, že se stal sám obětí podvodu: Spoléhal prý na své zdroje a vlastní návštěvu konference si vymyslel proto, aby reportáž lépe vyzněla. Chuck Lane však Glasse vykáže z redakce a začne zpětně prověřovat všechny texty, které mladý novinář v časopisu publikoval. Ve většině z nich rovněž nachází neověřitelné informace, a tak Stephena Glasse propouští. V emočně vypjaté situaci reportérka Caitlin Aveyová obviní Lanea, že se snaží zbavit zaměstnanců loajálních k jeho předchůci Kellymi. Druhý den reportéři sepíšou omluvu čtenářům a svého editora přivítají potleskem. Stephen Glass na jednání s Lanem a právníkem přiznává, že si zcela nebo částečně vymyslel obsah 27 ze svých 41 reportáží publikovaných v \"The New Republic\".\n\nZákladním pilířem při tvorbě scénáře byl obsáhlý článek, který o Stephenu Glassovi a jeho podvodech v rámci novinářské práce napsal Buzz Bissinger. Jeho text vyšel v magazínu Vanity Fair v září 1998, tedy jen krátce po Glassově nedobrovolném odchodu z redakce The New Republic. Stejně jako článek se film zabývá především dvěma klíčovými texty Stephena Glasse: reportáží „Spring Breakdown“, kvůli níž pojal editor první podezření, a následně článku „Hack Heaven“, který znamenal konec Glassovy kariéry.\n\nZ článku Vanity Fair přímo vychází řada scén použitých ve filmu – například podrobně vylíčená návštěva údajného dějiště hackerské konference, kam se nechal editor Lane zavézt poté, co pojal podezření, že je reportáž smyšlená. Právě Buzz Bissinger jako první zmínil i následný emotivní okamžik v autě, kdy rozrušený Stephen Glass kvůli slzám v očích není schopen řídit.\n\nSamotný Glass na filmu spolupracovat odmítl, stejné téma však samostatně zpracoval v románu \"The Fabulist\". Ten je částečně autobiografický, jeho hlavní postavu autor pojmenoval Stephen Aaron Glass. Po vydání knihy a několika rozhovorech poskytnutých v rámci její propagace přestal veřejně vystupovat a neposkytoval žádné další interview. Jak ovšem v roce 2014 přiznal, zúčastnil se předpremiéry snímku.\n\nS filmaři přímo spolupracovali oba Glassovi nadřízení z redakce \"The New Republic\" – editor Michael Kelly (krátce před dokončením filmu však zemřel během zpravodajské práce v Iráku) a jeho nástupce Chuck Lane. Oba scénář chystaného snímku dostávali k opravě a připomínkování. Lane si po uvedení filmu pochvaloval míru, do jaké se tvůrci drželi reality. Přiznává však drobné odchylky. „Ve filmu jsou události, ke kterým ve skutečnosti nedošlo – zkrátka proto, aby děj plynul. Obsahuje vroucné a nejasné scény se mnou a mou ženou, které se nekonaly. S některými lidmi tam diskutuji na odlišných místech a slova jsou úplně jiná,“ konstatoval. Samotnou podstatu kauzy i průběh jejího rozplétání však podle něj film mapuje autenticky.\n\nGlassův bývalý nadřízený Michael Kelly, který scénář filmu připomínkoval, krátce před premiérou zemřel během zpravodajské práce v Iráku. Jako „embedovaný“ reportér se 4. dubna 2003 jižně od Bagdádu přesouval v obrněném transportéru 3. pěší divize americké armády, která se dostala pod nepřátelskou palbu. Vozidlo sjelo z cesty do vodního kanálu,kde Kelly spolu s řidičem zahynuli. Michael Kelly se tak stal prvním americkým reportérem, který v Iráku zemřel. Bylo mu 46 let. Tvůrci filmu jeho smrt zmínili textem v závěru filmu a celý snímek věnovali jeho památce.\n\nMezi novináři vyvolal snímek rozporuplné reakce ještě před dokončením samotného natáčení. Žurnalisté jeho autorům vytýkali zejména to, že vyzdvihuje a oslavuje podvodníka, který narušil důvěryhodnost nejen časopisu \"The New Republic\", ale i médií obecně. „Obvykle musejí filmy nejprve vyjít, aby mohly dostat špatné recenze,“ komentoval to v roce 2002 režisér Billy Ray.\n\nPrvní projekce snímku ovšem ukázaly, že hrdinou snímku není Stephen Glass, ale především editor Lane. „[Film] posloužil komerčním zájmům tisku – nejen tím, že implicitně vyzdvihoval proces autoregulace, ale i tím, že časopisu \"The New Republic\" umožnil přetavit ostudu ve vlastní propagaci,“ konstatoval Matthew Ehrlich z University of Illinois\n\nPodle Ehrlicha byly ve filmu potlačeny veškeré aspekty redakční kultury, které mohly ke vzniku Glassovy kauzy přispět. Přílišnou vstřícnost vůči časopisu kritizoval také komentátor deníku \"The New York Times\" Frank Rich. Vadí mu i skutečnost, že si režisér najal jednoho z hlavních aktérů kauzy – Chucka Lanea – jako placeného konzultanta.\n\nDalší novináři a filmoví kritici ovšem místo slov o glorifikaci časopisu \"The New Republic\" a představených verifikačních procesů zdůraznili zcela opačné vyznění filmu. James Berardinelli na svém serveru \"Reelviews\" podotkl, že „vyvstávají otázky, nakolik bychom měli věřit svým každodenním zdrojům zpráv, pokud je vydávání smyšlených textů tak jednoduché“. Podobný pohled volila i recenze dnes již neexistujícího serveru FilmCritic.com: „Shattered Glass nám ukazuje, že někdy je přímo novinář tím, komu bychom neměli věřit.“\n\n\nPeter Sarsgaard byl za svůj výkon v roli Chucka Lanea v roce 2004 rovněž nominován na prestižní ocenění Zlatý glóbus. To však nakonec získal Tim Robbins za roli v dramatu Clinta Eastwooda \"Mystic River\".\n\n\n\n\n"}
{"id": "1462221", "url": "https://cs.wikipedia.org/wiki?curid=1462221", "title": "Komunální volby na Slovensku 1994", "text": "Komunální volby na Slovensku 1994\n\nVolby do orgánů samosprávy obcí na Slovensku v roce 1994 nebo také komunální volby v roce 1994 byly volby zastupitelů zastupitelstev, starostů obcí a primátorů v roce 1994. Zúčastnilo se jich 52,42 % z 3 859 180 registrovaných voličů. Tyto volby byly první tohoto typu v samostatné SR. \n\nVolby se konaly ve dnech 18. a 19. listopadu 1994. Konaly se jen asi jeden a půl měsíce po parlamentních volbách. Oproti posledním komunálním volbám z roku 1990 volební účast byla nižší přes 10 %. Nejvyšší volební účast dosáhl okres Svidník, kde o svých zástupcích přišlo rozhodnout více než 70 % oprávněných voličů. Naopak nejmenší zájem o volby byl v Bratislavě, kde k urnám přišla pouze třetina Bratislavanů. V 92 obcích se komunální volby ani neuskutečnily nebo v nich nebyl zvolen starosta nebo dostatečný počet zastupitelů. \n\n\n\n"}
{"id": "1462223", "url": "https://cs.wikipedia.org/wiki?curid=1462223", "title": "Arthur Elgort", "text": "Arthur Elgort\n\nArthur Elgort (* 8. června 1940, Brooklyn) je americký módní fotograf, který spolupracuje s časopisem \"Vogue\".\n\nNarodil se v Brooklynu, matce Sophii (roz. Didimamoff) a otci Harrymu Elgortovi (10. dubna 1908 – 23. října 1998), majiteli restaurace. Je rusko-židovského původu. Vyrůstal v New Yorku, navštěvoval školu Stuyvesant High School a Hunter College , kde studoval malbu. \n\nŽije v New Yorku se svou ženou Grethe Barrett Holby, která je producentkou, režisérkou, choreografkou a dramaturgyní spolu se třemi dětmi, včetně herce Ansela Elgorta. \n\nElgort na začátku své kariéry pracoval 4 měsíce jako asistent fotografa Gösta \"Gus\" Petersona. Petersonovo využití přirozeného světla ovlivnilo jeho pozdější dílo. Elgortův debut v roce 1971 v \"britském Vogue\" způsobil senzaci ve světě módní fotografie. Vytvořil ikonický \"snapshot\" styl s důrazem na pohyb a přirozené světlo  a osvobodil myšlenku módní fotografie. V září 2008 sdělil \"Teen Vogue\", že mu časopis \"Mademoiselle\" připravil velký zlom. \"Byli opravdu solidní a dali mi šanci. Bylo to poprvé, co jsem fotil snímky na celou obálku a ne jenom půlstranu (halfpage)\".\n\nPracoval pro takové časopisy jako \"International\" a \"American Vogue, Glamour, GQ, Rolling Stone\" a \"Teen Vogue\", natáčel reklamní kampaně s módními značkami jako Chanel, Valentino Garavani a Yves Saint-Laurent. Stále pracuje na módních publikacích a také na reklamních kampaních, například v roce 2009 s Via Spiga a Liz Claiborne s Isaacem Mizrahi. Jeho práce jsou vystaveny ve stálých sbírkách Mezinárodního centra fotografie v New Yorku, v Muzeu Victoria a Albert v Londýně a Muzeu výtvarných umění v Houstonu, Texas.\n\nV roce 2011 získal Elgort cenu představenstva Council of Fashion Designers of America.\n\n\nElgort natočil několik filmů, včetně \"Colorado Cowboy\" o legendárním kovboji Bruce Fordovi, který získal cenu za nejlepší kinematografii na filmovém festivalu Sundance v roce 1994. \n\n\n\n"}
{"id": "1462227", "url": "https://cs.wikipedia.org/wiki?curid=1462227", "title": "Serie B 1998/99", "text": "Serie B 1998/99\n\nSoutěžní ročník Serie B 1998/99 byl 67. ročník druhé nejvyšší italské fotbalové ligy. Soutěž začala 6. září 1998 a skončila 13. června 1999. Účastnilo se jí 20 týmů, z toho se 12 kvalifikovalo z minulého ročníku, 4 ze Serie A a 4 ze třetí ligy. Nováčci ze třetí ligy jsou: Cosenza Calcio 1914, AC Cesena, US Cremonese, Ternana Calcio.\n\n\n"}
{"id": "1462229", "url": "https://cs.wikipedia.org/wiki?curid=1462229", "title": "Diskontinuální barvení textilií", "text": "Diskontinuální barvení textilií\n\nDiskontinuální barvení textilií je technologie lázňového barvení s dlouhodobou fixací barviva, při kterém se barvivo postupně „vytahuje“ z lázně na textilii..\n\nTextilie přijímá v barvicí lázni barvivo tak dlouho až se dosáhne rovnováhy mezi oběma složkami. Parametry barvení jsou: teplota, poměr barvicí lázně a pomocných prostředků, které ovlivňují rychlost dlouhodobé fixace barviva (\"vytahování\"). \n\nK d. barvení se obvykle používají víceúčelová zařízení jako je džigr, hašple, závěsový barvicí aparát apod. Zařízení slouží také k přípravě (praní, vyváření, bělení) a k úpravám po vlastním barvení (mydlení, ustalování apod.). \n\nD. barvení je poměrně nákladné, v průmyslové výrobě vhodné jen pro menší položky (partie). Provádí se při různém poměru lázně\n\n"}
{"id": "1462230", "url": "https://cs.wikipedia.org/wiki?curid=1462230", "title": "Serie B 1999/00", "text": "Serie B 1999/00\n\nSoutěžní ročník Serie B 1999/00 byl 68. ročník druhé nejvyšší italské fotbalové ligy. Soutěž začala 29. srpna 1999 a skončila 11. června 2000. Účastnilo se jí 20 týmů, z toho se 12 kvalifikovalo z minulého ročníku, 4 ze Serie A a 4 ze třetí ligy. Nováčci ze třetí ligy jsou: Alzano 1909 Virescit FC, Fermana Calcio, AC Savoia 1908, AC Pistoiese.\n\n\n"}
{"id": "1462231", "url": "https://cs.wikipedia.org/wiki?curid=1462231", "title": "Narušitel (film, 2019)", "text": "Narušitel (film, 2019)\n\nNarušitel je český dramatický film z roku 2019 režiséra Davida Baldy. Podle tvůrců byl natočen dle skutečného příběhu letce Vladislava Baldy, režisérova děda.\n\nČtveřice kamarádů se svým leteckým mentorem spolu slouží u armádního letectva socialistického Československa dvě dekády. Potom se ale začne rozplétat případ, ve kterém potkala bývalého pilota RAF smrt při nezdařeném pokusu o přelet na Západ a hlavní hrdina si uvědomí, že nemá jinou volbu, než se ho pokusit napodobit.\n\n"}
{"id": "1462232", "url": "https://cs.wikipedia.org/wiki?curid=1462232", "title": "Szentlőrinc", "text": "Szentlőrinc\n\nSzentlőrinc [sentlérinc] (, ) je město v Maďarsku v župě Baranya. Nachází se asi 11 km západně od Pécsu a je správním střediskem stejnojmenného okresu. Město se rozkládá na ploše 27,81 km² a žije zde 6 233 obyvatel. Podle údajů z roku 2011 zde byli 87,4 % Maďaři, 3,9 % Němci, 3,3 % Romové, 1,1 % Chorvati a 0,2 % Rumuni.\n\nNejbližšími městy jsou Pécs a Szigetvár. Poblíže jsou též obce Bicsérd, Boda, Cserdi, Csonkamindszent, Kacsóta, Királyegyháza, Kővágószőllős a Szabadszentkirály.\n"}
{"id": "1462233", "url": "https://cs.wikipedia.org/wiki?curid=1462233", "title": "Isca Dumnoniorum", "text": "Isca Dumnoniorum\n\nIsca Dumnoniorum, také známé prostě jako Isca, město v římské provincii Británie, bylo předchůdcem města Exeteru v hrabství Devon ve Spojeném království Velké Británie a Severního Irska a hlavním městem kmene Dumnonů za Římanů a v době po stažení římských vojsk z provincie.\n\nMěstské hradby Exeteru, jichž se zachovalo zhruba 70 %, ukazují, kam až starověké město sahalo a vykopávky v 70. a 80. letech 20. století doložily, že zde ležela římská pevnost, v níž byla téměř jistě legie II. Augusta. Město vyrostlo kolem této pevnosti (založené zhruba roku 55 našeho letopočtu), ale pravděpodobně ještě před stažením Římanů z Británie kolem roku 410 začalo upadat.\n\nPojmenování \"Isca Dumnoniorum\" je latinskou verzí keltského názvu popisujícího tekoucí vodu, který se vztahoval k tamější řece Exe. Původně spíše znamenalo \"plný ryb\" (velšské \"pysg\", \"ryby\"), ale stalo se synonymem pro vodu (srovnej skotský výraz pro whisky). To se také odráží v moderním velšském názvu města Exeter: \"Caerwysg\" znamená \"opevněné sídlo na řece Uisc\". Stejné jméno bylo použito pro řeku Usk (v moderní velštině Afon Wysg) v jižním Walesu; proto tamní sídlo (moderní Caerleon) pro odlišení dostalo název \"Isca Augusta\", kdežto to devonské nazývali \"Isca Dumnoniorum\": Usk Dumnonů.\nNa tomto místě byla nejprve osídlena vysoko ležící plošina, suchý hřeben, který končil ostrohem nad splavnou řekou Exe, oplývající rybami, přičemž úrodná půda ležela poblíž. Ačkoli žádné významné nálezy z pravěku se tam zatím nenašly, lze předpokládat, že toto příhodné místo bylo obýváno brzy. Byly zde objeveny mince z doby helénistické, které naznačují, že už v roce 250 měli tamější obyvatelé obchodní styky se Středomořím.\n\nPo římských invazích do Británie zde Římané v roce 55 n. l. založili pevnost o rozloze 17 hektarů. Dál na jihozápad Británie už žádná opevněná sídla postavena nebyla. Dvacet let byla základnou legie zvané Legio II Augusta s pěti tisíci muži, než byli legionáři odveleni pevnosti Isca Augusta, někdy zvané též Isca Silurum, (moderního Caerleonu ve Walesu). V obou základnách bydlely i rodiny legionářů, a to zejména u brány pevnosti v severovýchodním směru.\n\nStavby v pevnosti, kasárenské ubikace, sýpky a dílny byly ze dřeva, jak ukázaly vykopávky, které se prováděly v 70. letech 20. století před stavbou obchodního centra Guildhall. Jedinou známou budovou v pevnosti z jiného materiálu než ze dřeva byly vojenské lázně: k jejich stavbě použili kámen. Vodu lázně braly z přírodního pramene, odkud ho přiváděl římský akvadukt, který do pevnosti přicházel zadní branou (). Vykopávky odhalily horkou lázeň () a část lázně vlažné (). Lázním nescházela palestra (), plocha určená k nácviku zápasů, v níž v rohu nechyběl prostor pro kohoutí zápasy.\n\nZmíněná legie se účastnila Claudiovy římské invaze do Británie v roce 43 pod velením budoucího římského císaře Vespasiána, který vytáhl jak proti Durotrigům, tak Dumnonům. Přítomnost této legie v Exeteru podporuje objev antefixu s delfínem na vojenských lázních datovaný okolo roku 60. Podle vzhledu soudě vyšel ze stejné formy jako ten z legionářské pevnosti v Caerleonu, o níž je známo, že tam legie měla základnu přibližně od roku 75. (Tato legie v roce 52 utrpěla porážku od Silurů v jižním Walesu.) Vzpouru několika keltských kmenů, do jejíhož čela se postavila Boudicca, v roce 61 potlačilo římské vojsko, jemuž velel římský místodržitel Suetonius Paulinus.\n\nDalší, menší pevnost stála v keltském Topshamu (část Exeteru), který pro Isca Dumnoniorum sloužil jako přístav.\n\nKolem římské pevnosti v Isca Dumnoniorum vyrostla osada, tzv. (), jedno ze čtyř měst (), která Dumnonům připisuje Klaudios Ptolemaios ve spisu z 2. století \"Návod ke geografii\". Bylo hlavním městem () kmene Dumnonů. Také figurovalo na seznamu v \"Itineráře císaře Antonina\" z druhé poloviny 2. století, kde tvoří jižní konec trasy 15 () na římské silnici Fosse Way, a ve spisu \"Kosmografie\" od anonymního autora z Ravenny ze 7. století, kde se objevuje jako ve zjevně zkomolené podobě .\nLegionáři pevnost opustili okolo roku 75 a krátce poté začala být upravována pro civilní účely. Vojenské lázně měly pro potřeby místního obyvatelstva příliš velkou kapacitu, proto jich značnou část zbořili, jen některé zdi zabudovali do římského fóra a baziliky postavené na tom místě. Směrem na jihovýchod potom vybudovali menší lázně.\n\nPříkop a ochranný val kolem pevnosti v druhé polovině 2. století nahradil násep s hradbou obklopující mnohem větší plochu, zhruba 37 hektarů. Existují důkazy o zpracovávání mědi a bronzu, byly také nalezeny zbytky ohrady pro dobytek. Ve městě Isca se očividně živě obchodovalo s dobytkem, zemědělskými produkty a s hrnčířskými výrobky z okolí. Jeho důležitost jako obchodního centra dokládá objev více než tisíce římských mincí rozesetých různě po městě. Stáří mincí však naznačuje, že největší prosperita přišla v první polovině 4. století; nebyly nalezeny prakticky žádné mince s datem po roce 380, což svědčí o rychlém úpadku.\n\nPo stažení Římanů z Británie kolem roku 410 je po téměř tři sta let velmi málo důkazů, že byl Exeter obydlen, našly se jen zmínky o ruinách budovy, snad kostela na ploše zničeného fóra a o několika hrobech datovaných do 5., 6. a 7. století.\nDochovala se značná část římských hradeb, a to v dolní části nebo uvnitř středověkých městských hradeb, z nichž 70 % stále stojí; byly postaveny převážně na rozkaz krále Alfréda Velikého, aby chránily západní končiny jeho království po okupaci Vikingy v roce 876. Legionářské lázně byly odkryty v 70. letech 20. století, ale kvůli blízkosti ke katedrále nebylo možné plochu zpřístupnit veřejnosti. V lednu 2015 bylo oznámeno, že Exeterská katedrála má plány na obnovu lázní a otevření podzemního střediska pro návštěvníky.\n\nArtefakty z vykopávek jsou vystaveny spolu dalšími objevy z tohoto města v exeterském muzeu umění Royal Albert Memorial Museum.\n\nDalší památkou po Římanech je poloha ulic v centru Exeteru: od té doby, co založili High Street, se síť jeho ulic příliš nezměnila.\n\n\n"}
{"id": "1462236", "url": "https://cs.wikipedia.org/wiki?curid=1462236", "title": "Mistrovství České republiky v cyklokrosu 2019", "text": "Mistrovství České republiky v cyklokrosu 2019\n\nMistrovství České republiky v cyklokrosu 2019 se konalo v sobotu 12. ledna 2019 v obci Holé Vrchy.\n\nZávodu mužů se zúčastnili závodníci kategorií elite a do 23 let. Závodní okruh měřil 2 500 m. Startovalo 28 mužů a 11 žen.\n\nV závodě se předpokládal souboj mezi obhájcem titulu Michaelem Borošem a trojnásobným mistrem světa v cyklokrosu Zdeňkem Štybarem, který si k cyklokrosu odskočil v rámci přípravy na jarní klasiky a také z přátelstní s organizátorem závodu. Ten ale trval pouze do druhého kola, kdy začal Štybar ztrácet. Boroš si od té doby postupně vypracoval náskok, který si udržel až do cíle. Na druhém místě po dlouhou dobu figuroval veterán Emil Hekele, který si jel ještě dvě kola před cílem pro životní výsledek. Po plánované výměně kola se mu však těsně před koncem depa roznýtoval řetěz. Hekele se vrátil pro nový stroj do své kóje, kde byl zastaven rozhodčím a diskvalifikován za těsné přejetí praporku, který označuje konec depa. Druhé místo si nakonec technicky čistou jízdou zasloužil Tomáš Paprstka. Třetí místo uhájil Jan Nesvadba před unaveným silničářem Štybarem, kterému nevyhovovala profilově náročná běhavá trať.\n"}
{"id": "1462237", "url": "https://cs.wikipedia.org/wiki?curid=1462237", "title": "Tim Walker", "text": "Tim Walker\n\nTimothy „Tim“ Walker (* 1970) je britský módní fotograf, který pravidelně fotografuje pro časopisy \"Vogue\", \"W\" a \"Love\".\n\nPo ukončení studia v roce 1994 pracoval jako externí asistent fotografa v Londýně. Pak se přestěhoval do New Yorku, kde pracoval na plný úvazek jako asistent Richarda Avedona. Po návratu do Anglie se nejprve soustředil na portrétní fotografii a dokumentární fotogtrafii pro britské noviny. Ve svých 25 letech nafotil svou první „fashion story” pro \"Vogue\".\n\nWalker představil svou první významnou výstavu v Design Museum v Londýně v roce 2008. Ve stejném čase vydal knihu \"Pictures\" publikovanou agenturou teNeues. V roce 2010 měl premiéru jeho první krátký film \"The Lost Explorer\" (BBC Films) představený na filmovém festivalu v Locarnu. V roce 2012 byl vystaven Walkerův \"Story Teller\" v Somersetu House a zároveň publikován jako kniha vyd. Thames and Hudson, kterou navrhl Ruth Ansel.\n\nV roce 2013 vystavilo Walkerovy fotografie muzeum Bowes v Durhamu, díla vybíral kurátor Grevillee Worthington, a nejednalo se o práci pro časopis \"Vogue\" a ani \"Vanity Fair.\" Žije v Londýně.\n\n\n\n\nWalkerovy práce vlastní v následujících stálých sbírkách:\n\n"}
{"id": "1462239", "url": "https://cs.wikipedia.org/wiki?curid=1462239", "title": "Kananga", "text": "Kananga\n\nKananga (dříve nazývaná Luluaburg, Luluabourg nebo Luluagare) je velkoměsto v Demokratické republice Kongo a hlavní město provincie Kasaï-Central. Německý podnikatel Hermann von Wissmann zde roku 1885 založil stanici Luluaburg. Na železnici byla napojena roku 1927, a od té doby původně malá osada rychle roste. Diktátor Mobutu Sese Seko ji v roce 1966 přejmenoval na současné jméno v rámci svých snah o afrikanizaci země. V okolí se pěstuje obilí a těží diamanty.\n"}
{"id": "1462244", "url": "https://cs.wikipedia.org/wiki?curid=1462244", "title": "Kamala Harrisová", "text": "Kamala Harrisová\n\nKamala Harrisová (nepřechýleně a plným jménem Kamala Devi Harris, * 20. října 1964, Oakland) je americká advokátka, demokratická politička a od roku 2017 senátorka za stát Kalifornie. V letech 2004 až 2010 působila jako okresní státní zástupkyně v San Franciscu a v letech 2011 až 2017 jako nejvyšší státní zástupkyně Kalifornie. V senátních volbách v roce 2016 porazila úřadující kongresmanku Lorettu Sanchezovou a v Senátu vystřídala dlouholetou senátorku Barbaru Boxerovou. Stala se tak teprve třetí senátorkou za stát Kalifornie, první s indickým nebo jamajským původem a druhou afroamerickou senátorkou.\n\nV lednu 2019 oznámila plán kandidovat v prezidentských volbách v roce 2020.\n\nHarrisová podporuje povinné rozvážení dětí odlišných ras do škol v jiných čtvrtích, aby byla podpořena rasová diverzita na amerických školách (tzv. desegregation busing). Během prezidentské televizní debaty 27. června 2019 Harrisová vyčetla Joe Bidenovi, že v minulosti spolupracoval s předními segregacionistickými politiky a byl proti rozvážení černošských dětí autobusy do veřejných škol s převahou bílých dětí v rámci politiky desegregace škol nařízené v 70. letech Nejvyšším soudem, který stanovil, že federální vláda může zavést povinnou školní autobusovou dopravu, aby byla zajištěna rasová rovnováha na amerických školách. Cílem této politiky byl boj proti dobrovolné rasové segregaci mezi bělochy a černochy. Po první prezidentské debatě popularita Harrisové výrazně vzrostla. \n\nHarrisová podporuje pozitivní diskriminaci (tzv. \"affirmative action\") na amerických univerzitách, které se při přijímání studentů rozhodují podle rasového klíče a zvýhodňují černochy a Hispánce.\n\nVyjádřila podporu pro „sanctuary cities“, tedy ochranitelská či azylová města, mezi než patří například San Francisco, která odmítají uplatňovat federální zákony týkající se imigrace a chrání nelegální imigranty, kterých se na území „sanctuary city“ policie nesmí ptát na jejich imigrační status ani uplatňovat vůči nim americké imigrační zákony. \n\nHarrisová se prezentuje jako jednoznačný stoupenec Izraele. Byla spoluautorem senátní rezoluce kritizující rezoluci RB OSN č. 2334 z 23. prosince 2016, jež odsuzuje výstavbu nelegálních izraelských osad na okupovaném Západním břehu Jordánu, který má být budoucím jádrem samostatného státu Palestina. \n\nV červnu 2019 Harrisová prohlásila, že v případě vítězství v prezidentských volbách zahájí trestní stíhání Donalda Trumpa. Pro nedostatek finančních prostředků kampaň ukončila 3. prosince 2019.\n\n"}
{"id": "1462246", "url": "https://cs.wikipedia.org/wiki?curid=1462246", "title": "Doga (hudební skupina)", "text": "Doga (hudební skupina)\n\nDoga je česká hardrocková hudební skupina.\n\nDebutové album kapela vydala na jaře 1993 u ostravského vydavatelství Marco Music Box a dostalo název \"Doga\". Na albu se objevili pozdější hit „Nejsi nevinná“. Následovalo koncertování a v roce 1994 došlo ke změně na postu kytaristy. Petra Nastulczyka nahradil Jirka Tomíček, kterého po roce nahradil Lumír Krpec. Druhé album vyšlo u nakladatelství BEST I.A. Petra Jandy. V roce 1998 předskakovali na společném koncertu v Ostravar Aréně kapelám Uriah Heep a Slade. Dalšího roku vyšlo třetí album \"No a co!!\" Čtvrtá deska \"Jsem trochu divnej\" vyšla již pod velkou nahrávací společností Warner Music v roce 2001. Při natáčení klipu k titulní skladbě musel být zablokován Nuselský most, a to během dopravní špičky. V druhém klipu k písni „Holka samosexuál“ hraje bývalá pornohvězda Paula Wild. Na propagační turné k desce vyrazili se skupinou Kabát. Na podzim potom kapela vyjela na turné se skupinou Krucipüsk. Na albu \"Když chlapi tančí\" se textařsky podílel i Jaromír Nohavica.\n\n\n\n\n"}
{"id": "1462250", "url": "https://cs.wikipedia.org/wiki?curid=1462250", "title": "Gitega", "text": "Gitega\n\nGitega je (dříve Kitega) je hlavní a druhé největší město východoafrického státu Burundi. Gitega byla hlavním městem Království Burundi. Po jeho zániku se hlavním městem stala Bujumbura a roku 2018 bylo rozhodnuto o přesunu centrální administrativy zpět do Gitegy. Gitega leží na řece Luvironza. Sídlí zde katolická arcidiecéze. \n"}
{"id": "1462253", "url": "https://cs.wikipedia.org/wiki?curid=1462253", "title": "Podkostelní", "text": "Podkostelní\n\nPodkostelní může být\n\n\n"}
{"id": "1462257", "url": "https://cs.wikipedia.org/wiki?curid=1462257", "title": "Soroca", "text": "Soroca\n\nSoroca (dříve \"Soroki\") je město v Moldavsku, které je správním centrem stejnojmenného okresu. Žije v něm okolo 22 000 obyvatel (převážně Moldavanů) a je osmým největším městem v zemi. Nachází se 160 km severně od Kišiněva na řece Dněstru, která tvoří státní hranici s Ukrajinou.\n\nMěsto vzniklo z obchodní osady Janovanů nazvané \"Olicronia\", první písemná zmínka pochází z roku 1499. Jeho dominantou a hlavní turistickou atrakcí je kamenná pevnost, která byla založena za vlády Štěpána III. Velikého a Petru Rareș ji v polovině 16. století nechal přebudovat do stávající podoby. S pevností je spojena legenda o čápovi, který přinesl do obležené pevnosti v zobáku hrozny. Významnou památkou je také katedrála Nanebevzetí Panny Marie z roku 1842. V roce 2004 byla postavena „Svíce vděku“, třicetimetrový pomník moldavským národním buditelům, sloužící také jako maják a rozhledna. Nedaleko města se nachází chráněné území Râpa lui Bechir.\n\nMěsto je centrem potravinářského průmyslu. Existovala zde početná židovská komunita, která byla vyvražděna za druhé světové války. Ve 21. století jsou významnou menšinou Romové, soustředění v lokalitě zvané Cikánský kopec vyznačující se bizarní architekturou.\n\n"}
{"id": "1462258", "url": "https://cs.wikipedia.org/wiki?curid=1462258", "title": "Josef Pelej", "text": "Josef Pelej\n\nJosef Pelej (17. října 1908, Nevcehle – 30. června 1942, Praha, Kobyliská střelnice) byl za protektorátu příslušníkem ilegální vojenské odbojové organizace Obrana národa.\n\nPelej byl spolupracovníkem štábního kapitána Václava Morávka a zřejmě i jeho kontaktem na majora letectva RNDr. Josefem Jedličkou. Podle zjištění gestapa měl najímat po Praze asi 20 bytů, které sloužily jako zpravodajské přepážky nebo konspirační byty. Jeden z těchto bytů byl v Karlově ulici (Karlova 145/25, Praha 1), kde se gestapo pokusilo neúspěšně zatknout štábního kapitána Václava Morávka (viz dále). Josef Pelej byl zatčen dne 18. prosince 1941 v Husově fondu (spolek pro podporu nemajetných studentů - v likvidaci) na adrese Jungmannova 26/15, Praha 1. Ihned po zatčení Josefa Peleje byly místnosti spolku gestapem úředně uzavřeny. (Později gestapo činnost spolku opět povolilo.)\n\nByt v Karlově ulici byl gestapem odhalen na základě výslechu Josefa Peleje zadrženého 18. prosince 1941 v Jungmannově ulici. V tomto domě se nacházel konspirační byt Tří králů obývaný manžely Schmiedlovými: nevidomým Janem Schmiedlem a neslyšící Janou Schmiedlovou. Přepadové komando úředníků gestapa pod vedením Wilhema Schultze tady překvapilo brzy ráno 20. prosince 1941 Václava Morávka. Štábní kapitán čelil přesile osmi příslušníků gestapa. Nejprve zasáhl kriminálního komisaře Dittmara Bingela do pravého ramene a pravého kyčle. Odraženou střelou pak zasáhl příslušníka gestapa Williho Lingnera do stehna. Když zasahujícímu komandu došla munice, nechal velící Wilhelm Schultze obsadit vchod do domu a jednoho příslušníka gestapa odeslal pro přivolání posil na nedaleké policejní komisařství. V nestřeženém okamžiku seběhl obklíčený Václav Morávek do přízemí domu, kde hlídkujícího úředníka gestapa Alfreda Jägera střelil do pánve. Sám pouze lehce zraněný unikl na ulici. Po přestřelce v Karlově ulici zůstal štábní kapitán Václav Morávek prakticky bez spojení a bez kontaktů.\n\nV konspiračním bytě padly (podle poválečné výpovědi Dittmara Bingela) do rukou gestapa výbušniny, rozsáhlý zpravodajský materiál, šifrovací kniha a seznamy konfidentů gestapa (tzv. index Hnutí odporu). Gestapo také údajně našlo Morávkovy „paměti“ (nazvané „Od důstojníka k zločinci“), které (pokud skutečně existovaly) se ale nedochovaly. \n\nJosef Pelej byl za svoji odbojovou činnosti odsouzen k trestu smrti. Přibližně měsíc po atentátu na Reinharda Heydricha (27. května 1942) během tzv. druhé heydrichiády byl Josef Pelej dne 30. června 1942 v podvečer na Kobyliské střelnici v Praze (společně s podplukovníkem Josefem Mašínem, plukovníkem Josefem Churavým, majorem Josefem Jedličkou a některými dalšími členy Obrany národa) popraven zastřelením. Jeho tělo bylo s ostatními zastřelenými převezeno do Strašnic, spáleno ve Strašnickém krematoriu a popel rozptýlen na zelenou plochu poblíž objektu.\n\n"}
{"id": "1462261", "url": "https://cs.wikipedia.org/wiki?curid=1462261", "title": "Komunální volby na Slovensku 1990", "text": "Komunální volby na Slovensku 1990\n\nVolby do orgánů samosprávy obcí na Slovensku v roce 1990 nebo též komunální volby v roce 1990 byly první svobodné volby zastupitelů zastupitelstev a starostů a primátorů obcí po pádu komunismu na Slovensku. Zúčastnilo se jich 63,75 % z 3 661 717 oprávněných voličů.\n\nVolby se konaly ve dnech 23. a 24. listopadu 1990. Oproti parlamentním volbám z června toho roku byla účast nižší o více než 30 %, ale dosud nebyla v rámci komunálních voleb překonána.\n\nV zastupitelstvech měst a obcí získali největší zastoupení poslanci KDH (27,45 %), VPN (20,38%), KSS (13,65 %), maďarské strany (10,53 %) a SNS (3,20 %). Nejvyšší počet starostů a primátorů bylo zvolených jako nezávislých kandidátů (25,9%), následovali kandidáti KSS (24,2%) a KDH (19,8%).\n\n\n\n"}
{"id": "1462263", "url": "https://cs.wikipedia.org/wiki?curid=1462263", "title": "Tulsi Gabbardová", "text": "Tulsi Gabbardová\n\nTulsi Gabbardová (* 12. dubna 1981, Americká Samoa) je americká demokratická politička, která je od roku 2013 členkou americké Sněmovny reprezentantů, kde zastupuje stát Havaj. Stala se první hinduistkou a Samojkou v americkém Kongresu. Je veteránkou z války v Iráku, jíž se účastnila v řadách havajské Národní gardy. V lednu 2019 oznámila, že bude usilovat o získání demokratické nominace do prezidentských voleb, které se uskuteční v roce 2020.\n\nTulsi Gabbardová se narodila 12. dubna 1981 v Leloaloe v Americké Samoe jako čtvrté dítě Carol a Mika Gabbarda. Ve dvou letech se s rodinou přestěhovala na Havajské ostrovy. Její otec Mike Gabbard je členem Havajského senátu.\n\nGabbardová byla vychovávána v multikulturní rodině. Její otec má samojský a evropský původ a je lektorem katolické církve. Matka pochází z Decaturu v Indianě a je praktikující hinduistkou. Tulsi si vybrala hinduismus jako své náboženství v pubertě.\n\nStřední školu Gabbardová vystudovala dálkově z domova, až na dva roky na dívčí misionářské akademii na Filipínách. Vystudovala soukromou Havajskou tichomořskou univerzitu s titulem bakalář věd v oboru Obchodní administrativa.\n\nTulsi Gabbard je první samojská Američanka a první hinduistka v Kongresu Spojených států.\n\nV roce 2002 ve svých 21 letech byla zvolena do Havajské sněmovny reprezentantů za Demokratickou stranu a stala se tak nejmladším zvoleným zákonodárcem v historii Havaje a USA. Post zastávala do roku 2004, kdy se dobrovolně přihlásila do služeb Národní gardy v Iráku. Domů se vrátila v roce 2009 a opět se vrátila do politiky. V roce 2010 byla zvolena do Městské rady města Honolulu. V této funkci se zasadila o zmírnění omezení pro parkování a vyhlášku, která dala městským úřadům právo zabavovat opuštěné věci a zavazadla, ke kterým se nikdo déle než 24 hodin nehlásil.\n\nV roce 2012 Gabbardová kandidovala a byla zvolena do Sněmovny reprezentantů za stát Havaj. Od té doby ustála volby v roce 2014, 2016 a 2018 a ve funkci dodnes setrvává.\n\nGabbardová se postupem času distancovala od konzervativních postojů převzatých od jejího otce. Na rozdíl od jejích dřívějších názorů, je dnes podporovatelkou homosexuálních manželství a práva na potrat. Proto je považována za sociálně liberální političku.\n\nJe odpůrkyní Transpacifického partnerství, ze kterého Spojené státy za vlády Donalda Trumpa vystoupily. O partnerství tvrdí, že je nejvíce výhodné pro mezinárodní korporace na úkor amerických dělníků. Na mezinárodní sféře je odpůrkyní domácí politiky Pákistánu a Saúdské Arábie, které obviňuje z financování a podpory terorismu. Naopak podporuje posílení vzájemných vztahů Spojených států a Indie. Je velkou podporovatelkou indického premiéra Narendy Modiho.\n\nKritizuje zapojení Spojených států do převratů a revolucí na Středním východě, o kterých tvrdí, že právě americké zásahy způsobily vypuknutí migrační krize. V roce 2017 měla kontroverzní setkání s prezidentem Sýrie Bašárem Asadem. Je odpůrkyní zapojení amerických vojsk do občanské války v Sýrii a vzniku bezletové zóny nad Sýrií\n\nV domácí politice usiluje o zvýšení minimální hodinové mzdy na 15$ a obnovení Glass-Steagallova zákona. Také podporuje vyřazení marihuany ze seznamu kontrolovaných látek.\n\n"}
{"id": "1462266", "url": "https://cs.wikipedia.org/wiki?curid=1462266", "title": "Nedvědická", "text": "Nedvědická\n\nNedvědická je ulice v Kyjích a Hloubětíně na Praze 14. Větší část ulice se nachází v katastrálním území Kyje, pouze východní strana východního úseku včetně vozovky a chodníku přináleží k Hloubětínu. Spojuje ulici Knínickou a Slévačskou. Ze severu do ní ústí Žehuňská a Cidlinská. Od Knínické vede severovýchodním směrem a v hloubětínském úseku se stačí na sever.\n\nDo roku 1968, kdy byly Kyje připojeny k Praze, se nazývala \"Nejedlého\". Není jasné, jestli byla pojmenována po českém hudebním skladateli, dirigentu a muzikologovi Vítu Nejedlém (1912–1945) nebo po českém historiku, muzikologu a komunistickém ministrovi školství Zdeňku Nejedlém (1878–1962). Od roku 1968 se jmenuje \"Nedvědická\" podle jihočeské vesnice Nedvědice (Soběslav), která je součástí města Soběslav v okrese Tábor. Název je to překvapivý, protože ulice v této oblasti nesou názvy řek a rybníků.\n\nSeverní stranu tvoří jednopatrové rodinné domy se zahradami, v úseku mezi Žehuňskou a Cidlinskou je dvoupatrová bytovka. Na jih od ulice je zeleň vrchu Lehovec (kdysi Hlohovec), který je součástí přírodního parku Smetanka. Na východní straně hloubětínského úseku je jedna ze čtyř dvanáctipodlažních dominant sídliště Lehovec – panelový dům čp. 905/32. Poblíž tohoto domu je podél Nedvědické parkoviště.\n"}
{"id": "1462267", "url": "https://cs.wikipedia.org/wiki?curid=1462267", "title": "Darina Chmúrová", "text": "Darina Chmúrová\n\nDarina Chmúrová, roz. Mižičková (* 11. srpen 1951 Bratislava) je slovenská herečka. \n\nV roce 1973 absolvovala studium herectví na VŠMU v Bratislavě. V letech 1973−1974 byla členkou činohry Divadla Jozefa Gregora Tajovského ve Zvolenu, v letech 1974−1976 poetické souboru Nové scény v Bratislavě, od roku 1976 Rozhlasového a hereckého souboru v Bratislavě. Je známá také jako Darinka, partnerka drobečka z populární relace pro děti Ma-tel-ko (Malý televízny kolotoč, 1984).\n\n\n\n"}
{"id": "1462268", "url": "https://cs.wikipedia.org/wiki?curid=1462268", "title": "Brian Orser", "text": "Brian Orser\n\nBrian Ernest Orser (* 18. prosince 1961, Belleville) je bývalý kanadský krasobruslař, soutěžící v kategorii jednotlivců.\n\nZávodil od roku 1976 a trénoval v Mariposa School of Skating, v roce 1977 se stal mistrem Kanady v kategorii kadetů a v roce 1978 obsadil čtvrté místo na mistrovství světa juniorů v krasobruslení. V letech 1981 až 1988 byl osmkrát seniorským mistrem Kanady, vyhrál St. Ivel International 1981, 1982 a 1985 a Kanadskou brusli 1984, 1985 a 1988. Na mistrovství světa v krasobruslení získal zlatou medaili v roce 1987, stříbrnou v letech 1984, 1985, 1986 a 1988 a bronzovou v roce 1983. Na olympiádě 1984 skončil druhý za Scottem Hamiltonem z USA, když jako první v olympijské soutěži zvládl trojitý Axel-Paulsenův skok. Jako úřadující mistr světa byl na olympiádě 1988 na domácí půdě v Calgary hlavním favoritem mužské soutěže, ale opět na něj zbyla jen stříbrná medaile, když ho v závodě nazvaném „Bitva Brianů“ nejtěsnějším možným rozdílem porazil další Američan Brian Boitano.\n\nV roce 1988 odešel do profesionální show Stars on Ice. V roce 1990 hrál Dona Escamilla ve filmu \"Carmen on Ice\", za který získal cenu Emmy. Pracuje také jako trenér, mezi jeho svěřenci byli Kim Ju-na, Javier Fernández nebo Jevgenija Medveděvová. Je držitelem Řádu Kanady, byl uveden do Síně slávy kanadského sportu a Síně slávy světového krasobruslení. V roce 1998 oznámil svoji homosexuální orientaci, žije s partnerem Rajeshem Tiwarim.\n\n"}
{"id": "1462269", "url": "https://cs.wikipedia.org/wiki?curid=1462269", "title": "Bitva o Čínskou farmu", "text": "Bitva o Čínskou farmu\n\nBitva o Čínskou farmu (též Bitva u Čínské farmy) bylo vojenské střetnutí mezi egyptskou a izraelskou armádou na Sinajském poloostrově během Jomkipurské války. Bitva byla zahájena 15. října 1973 útokem izraelských tankových jednotek na pozice egyptské armády a skončila 17. října ústupem egyptských jednotek. Důvodem izraelského útoku byla snaha vytvořit zásobovací koridor pro operaci Gazela a uvolnit cestu pro pontonový most tažený izraelskými ženisty k Suezskému průplavu.\n\nČínská farma byl experimentální japonský zemědělský podnik na Sinajském poloostrově severně od Velkého Hořkého jezera. Nápisy v jazyce Kanji umístěných na farmě izraelští vojáci považovali omylem za čínštinu.\n\nPoté, co 6. října pronikly egyptské jednotky během Operace Badr na Izraelem obsazený Sinajský poloostrov a zatlačily jednotky IOS do hloubky 10 - 12 km, přešly jednotky izraelské armády do obrany s cílem zadržet další postup egyptských jednotek. Velením izraelské armády byla vyhlášena jako prioritní golanská fronta, kde syrské jednotky zaznamenaly úspěchy a díky prolomení izraelské obrany na jihu golanské fronty postupovaly směrem do Izraele. Proto větší část mobilizovaných izraelských záložníků bylo přesouváno na golanskou frontu. Na sinajské frontě egyptské jednotky dále posilovaly svou přítomnost na východním břehu. Izraelské velení jižní (sinajské) fronty očekávalo egyptskou ofenzivu. Ta přišla 14. října, ale byla díky izraelské připravenosti byla odražena. Velení IOS proto rozhodlo o protiútoku a začalo připravovat plány na překročení kanálu a v souladu s izraelskou vojenskou doktrínou na přenesení bojů na území protivníka.\n\nPlán, který dostal krycí název operace Gazela počítal s přesunem obřího válcového pontonového mostu do prostoru přechodu. Toto místo, nazvané Deversoir, kde Suezský kanál ústí do Velkého Hořkého jezera bylo již před rokem 1973 vytipováno jako místo pro případný přechod do Egypta a byly zde provedeny některé přípravné práce, včetně zeslabení pískového obranného valu a vybudování nástupního prostoru (tzv. \"dvůr\"). Toto místo se také nacházelo nejblíže k místu dotyku (tzv. \"švu\") mezi 2. a 3. egyptskou armádou a zároveň s nejmenší koncentrací egyptských jednotek. Kolona s pontonovým mostem se měla přesouvat po Akavíšské cestě a Tirturské cestě, které spojovaly místo pro překročení kanálu s izraelskou vojenskou zásobovací základnou. Celý prostor, včetně přístupových cest byl ale nakonec blokován silným uskupením egyptské 2. a 3. armády, které se sem stáhly po neúspěšné ofenzivě. \n\nTanková divize gen.mjr. Ariela Šarona byla pověřena vyčistěním a ochranou přístupových cest, tedy Akavíše a Tirturu. Šaron dobytím Čínské farmy a vyčistěním obou cest ve svém plánu pověřil plk. Amnona Rešefa a jeho posílenou 14. tankovou brigádu. Za ní měla postupovat 247. záložní parabrigáda s tanky a jednotkou ženistů pod velením plk. Daniho Matta. Ta měla zajistit přechod Suezské průplavu a zabezpečení předmostí na egyptské straně průplavu, kam by se následně přesunula 421. tanková brigáda pod velením plk. Chajima Ereze. 600. záložní tanková brigáda plk. Tuvii Raviva měla za úkol provést klamný čelní útok na 16. egyptskou pěší divizi a vázat tak jejich síly. Přechodem na egyptskou stranu průplavu byla pověřena divize gen. mjr. Abrahama Adana, pod jehož velení spadala 217. obrněná brigáda (velitel plk. Natke Nir), 460. obrněná brigáda (velitel plk. Gabi Amir) a 500. obrněná brigáda (velitel plk. Aryjeh Keren). Samotný plán a jeho časové rozvržení se ale ukázalo jako nereálné, což bylo jasné i Šaronovi a v případě problémů mohl skončit fiaskem. Přesto se ho rozhodl předložit velení, přičemž ale řadu riskantních aspektů zamlčel. Proti izraelským jednotkám stála 21. egyptská obrněná brigáda pod velením brig. gen. Ibrahima Orabyho. Pod Orabyho velením se nacházely 14. obrněná brigáda (velitel plk. Othman Kamel), 1. obrněná brigáda (velitel plk. Sajed Saleh) a 18. mechanizovaná brigáda (velitel plk. Talaat Muslim. Dále se v prostoru nacházela 16. pěší divize pod velením brig. gen. Abd Rab el-Nabi Hafeze. Pod jeho velení spadala i 16. pěší divize (velitel plk. Abd el-Hamid Abd el-Sami) a dále potom 116. pěší brigáda a 3. mechanizovaná brigáda.\n\nČínská farma se nacházela na Sinajském poloostrově, severně od Velkého Hořkého jezera a východně od Suezského průplavu v prostoru, kde se před Šestidenní válkou nacházela vesnice al-Gaala. Západně od Čínské farmy a asi 16 km od Suezského průplavu procházela tzv. Lexiconská cesta, kterou na jih od farmy křížila Tirturská cesta. Křižovatka se nacházela 6 knm od pevnosti Lakekan (součásti Bar Levovi linie) Ta procházela ze severovýchodu Sinaje, farmu míjela na jihu a ústila do prostoru, který byl určen jako nástupní pro izraelské překročení Suezského průplavu. Tirturská cesta na severovýchod od farmy kolmo navazovala na tzv. Dělostřeleckou cestu, která probíhala od severu na jih východně od farmy. Dělostřelecká cesta se poté křížila tzv. Akavíšskou cestu, která probíhala jihovýchodně od farmy a souběžně s cestou Tirturskou. Akavíšská cesta ústila na březích Velkého Hořkého jezera kolmo do cesty Lexicon. \n\nBoje byly zahájeny 15. října v 16 hodin klamným útokem izraelské 600. záložní tankové brigády. Krátce na to zahájila 14. tanková brigáda postup směrem k cestě Lexicon. Plán byl, že zatímco 7. izraelský tankový prapor obejde Čínskou farmu ze západu, učiní 18. tankový prapor totéž z východu a zaútočí na opěrný bod Missuri. Severovýchodním směrem bude postupovat 40. tankový prapor, který obsadí cestu Tirtur a napadne obranná postavení Egypťanů u Čínské farmy z týlu. Západně od Lexiconské cesty měl postupovat 42. izraelský pěší prapor s cílem likvidovat egyptská obranná postavení. Za nimi měly postupovat dvě roty parašutistů (tzv. \"Jednotka Šmulik\") a s tankovou podporou obsadit Čínskou farmu. 3. izraelský pěší prapor zůstal v záloze. \n\nPři útoku na opěrný bod Missouri se 18. prapor dostal do těžké palby z křižovatky cest Lexicon - Tirtur a zaznamenal velké ztráty. Obsazení křižovatky bylo přenecháno rotě ze 40. tankového praporu, která se náhle ocitla v boji nejen s 16. egyptskou pěší divizí, ale i se zbytky egyptské 21. tankové divize. 2. rota 40. tankového praporu mezi tím vyčistila Akavíškou cestu, po které se následně vydala vozidla s mostní technikou. Protože souběžná Tirturská cesta by v rukách Egypťanů, vytvořila se na Akavíšské cestě zácpa, která postup kolony zdržela. Tím pádem se dostal do skluzu i Šaronův (již tak časově napnutý) plán.\n\n18. a 7. prapor plk. Rešefa, které postupovaly k Čínské farmě od jihu se dostaly do těžkých bojů a 7. prapor ztratil dvě třetiny svého mužstva, když se jeho jednotky zcela nečekaně dostaly do týlového soustředění egyptských jednotek (16. pěší divize a 21. tankové divize). O tomto soustředění neměli izraelští velitelé žádné informace. Na Rešefovy jednotky se proto soustředila ohromná palebná síla a ten proto nařídil taktický ústup. Boje kolem Čínské farmy, do kterých se zapojil i 40. prapor (jeho útok se ale zhroutil) a izraelští výsadkáři posílení tanky, trvaly celou noc. Jediným izraelským úspěchem bylo obsazení Akavíšské cesty.\n\nMezitím 18. izraelský tankový prapor postupující kolem Čínské farmy z východu, se na sever od Čínské farmy dostal do boje s připravenými egyptskými obrannými postaveními a jeho útok se zastavil. Nakonec se zastavil i postup 7. tankového praporu a objevily se i obavy z egyptského protiútoku. Kolem 22. hodiny nařídil velitel brigády Rešef částečné stažení jednotek, aby zahustil vlastní obranu, dost prořídlou těžkými ztrátami. Kolem půlnoci byl 7. izraelský prapor v prostoru Tirturské cesty zatlačen zpět 14. egyptskou tankovou brigádou útočící ze severu.\n\nEgypťané měli kolem Čínské farmy dobře vybudovaná obranná postavení využívající již před tím vybudované zavlažovací kanály. Izraelské jednotky během noci zaznamenaly těžké ztráty. \n\nRešefovy ztráty dále vzrostly 16. října při pokusu o dobytí křižovatky Tirtur - Lexicon. Protože přímým útokem zahájeným ve 4. hodiny ráno se křižovatku nepodařilo dobýt, začaly Izraelci z maximální možné vzdálenosti palbou tanků ničit postupně jedno egyptské postavení za druhým a následně obsazovat pozice opouštěné vyčerpanými egyptskými obránci. Izraelský pokus pokračovat z obsazené křižovatky směrem na sever po cestě Tirtur byl zastaven silnou egyptskou palbou z prostoru opěrného bodu Missouri. Izraelci sice ovládali Akavíšskou cestu, ale souběžnou Tirturskou cestu ovládnout nedokázali.\n\nMezi tím se krátce po půlnoci dostali do těžké palby vedené z prostoru křižovatky Akavíšské cesty a Dělostřelecké cesty i výsadkáři D. Matta doprovázející válcový most. Palebným přepadem došlo i ke zničení části ženijní techniky. Matt proto vyslal jednotku pověřenou vyčištěním a ovládnutím křižovatky. Ta ale byla v následných bojích vyhlazena. Pokračující egyptská palba dále zvyšovala zpoždění kolony s válcovým mostem.\n\nV 8 hodin dopoledne bylo Šaronovi oznámeno, že se izraelským jednotkám podařilo vytvořit na egyptské straně průplavu předmostí a zakopat se. Díky tomu mohla do egyptského vnitrozemí vyrazit tanková jednotka plk. Ereze s úkolem ničit baterie raket \"země - vzduch\" a umožnit tak izraelskému letectvu ovládnout vzdušný prostor.\n\nVe svém hlášení pro velení Šaron zdůraznil, že překročení průplavu má mnohem větší význam, než obsazování Čínské farmy. Velení v čele s Bar Levem mělo opačný názor. Navíc bylo šokováno ztrátami, které izraelská armáda u Čínské farmy utrpěla (ve skutečnosti Šaron izraelské ztráty ve svém hlášení podhodnotil). Z obavy, že by ztráty jednotek přesouvajících se na západní břeh průplavu mohly být ještě větší, nařídilo velení jako prvořadý úkol obsazení Čínské farmy, aby se zajistilo hladké přesunutí válcového pontonu. Šaron, který s tímto nařízením nesouhlasil tvrdil, že k překročení kanálu postačují pontonové mosty a navrhoval pokračovat v přesunech i s rizikem, že Egypťané obsadí Akavíšskou cestu a izraelské jednotky na západním břehu odříznou od zásobování. To ale velení zamítlo a nařídilo Šaronovi útok na 24 hodin zastavit. Egyptské jednotky zvyšovaly ze severu tlak na Rešefovi jednotky na západ od Čínské farmy a v případě, že by se Egypťanům podařil průlom, mohlo by dojít i k odříznutí a likvidaci výsadku v Egyptě. V této situaci byly změněny rozkazy pro Adanovu divizi. Ta se měla po vybudování mostů přes kanál přesunout do Egypta a zde rozvinout činnost. Místo toho byly jeho jednotky také nasazeny do bojů o Čínskou farmu.\n\nV té době došlo od plk. Adana hlášení, že se Egypťané stáhli od Akavíšské cesty. Velení izraelské armády okamžitě nařídilo přesunout k průplavu pontonovou techniku. Zároveň do prostoru Čínské farmy vyslalo prapor výsadkářů z 35. parabrigády, kteří byli pověřeni ochranou konvoje. Ti zaútočili na egyptské pozice a následujících 14 hodin s Egypťany vedli těžké boje. Adan zároveň vyslal dvě tankové brigády pověřené obsazením Tirturské cesty a Akavíšské cesty, kterou se Egypťanům podařilo znovu částečně ovládnout. Těm se konečně podařilo zatlačit Egypťany na sever od bou cest.\n\nPřes těžké ztráty, které izraelští výsadkáři utrpěli se nedařilo egyptské obránce Čínské farmy vytlačit. Ti navíc začali znovu ohrožovat Akavíšskou cestu, po které se přesouvaly zásoby a technika potřebné k překročení průplavu. Izraelským jednotkám u průplavu navíc hrozilo obklíčení, přesto Šaron ignoroval rozkazy a pokračoval v přesunech techniky do ohroženého prostoru, takže velení muselo překročení průplavu zakázat přímo velitelům brigád ze Šaronovy divize. Během dopoledne došlo mezi generály Šaronem a Adanem na velitelství ke konfliktu, při kterém se Šaron snažil svůj původní úkol, totiž vyčistit prostor Čínské farmy přesunout na Adana a sám se věnovat postupu do Egypta. To ale Adan odmítl a obvinil Šarona, že se pouze honí za slávou. Velitel jižní fronty Elazar nakonec nařídil Šaronovi, aby dokončil dobytí Čínské farmy a konsolidaci předmostí, což se Šaronovým jednotkám podařilo jen částečně. \n\nEgyptské velení vědomo si postupujícího izraelského výsadku a jeho zásobování prostřednictvím koridoru tvořeného Akavíšskou a Tirturskou cestou, rozhodlo se tento koridor mohutným útokem uzavřít a výsadek a předmostí zničit. Již ráno zaútočily egyptské 16. pěší divize a 21. tankové divize ze sestavy 2. egyptské armády od severu s cílem vytlačit Izraelce od Čínské farmy, obsadit Akavíšskou cestu a odříznout Šaronovy jednotky. Izraelci ale odhadli egyptské záměry a do prostoru na sever od Čínské farmy přesunuli tři tankové brigády. Egypťané podnikli dva velké útoky, 16. egyptská pěší divize byla s těžkými ztrátami odražena, 21. egyptská tanková divize sice ovládla část Akavíšské cesty, ale nedokázala postoupit dál. Obě divize zaznamenaly těžké ztráty. 25. egyptská samostatná brigáda ze sestavy 3. egyptské armády byla na své cestě na sever podél Velkého Hořkého jezera ve 12 hodin napadena tanky 14. izraelské tankové brigády. Ty z bezpečné vzdálenosti začaly ničit čelo egyptské kolony. Izraelci poté uzavřeli Egypťanům cesty na východ (na západě bránilo Egypťanům v manévrování Velké Hořké jezero) a připravili léčku. Do té Egypťané vjeli. Pod následnou těžkou palbou izraelských tanků se egyptští tankisté pokusili otočit a ustoupit zpět. Sjeli z cesty, aby se otočili, ale vjeli do připraveného minového pole. Izraelské tankové jednotky poté dokončily obklíčení 25. egyptské samostatné brigády a zahájily její likvidaci. V 17.30, poté co bitva skončila, zbylo z 96 egyptských T-62 pouze 11 strojů. Egyptská zásobovací a transportní vozidla byla zničena všechna.\n\nBrigáda plk. Rešefa se přeskupila a znovu zaútočila na egyptská obranná postavení v prostoru Čínské farmy. Egyptští obránci, kteří byli do krajnosti vyčerpáni se nakonec stáhli a Izraelci farmu v odpoledních hodinách obsadili. Bitva o Čínskou farmu byla u konce.\n\n"}
{"id": "1462270", "url": "https://cs.wikipedia.org/wiki?curid=1462270", "title": "Referendum na Slovensku 2004", "text": "Referendum na Slovensku 2004\n\nReferendum na Slovensku v roce 2004 bylo šesté referendum na Slovensku; konalo se 3. dubna 2004. Účast byla 35,86 %, a proto bylo neplatné.\n\nOtázka zněla: „J\"ste pro to, aby poslanci NR SR přijali ústavní zákon o zkrácení III. volebního období NR SR tak, aby se volby do NR SR konaly v roce 2004?\"\" (86,78 % hlasovalo ANO, 11,93 % hlasovalo NE)\n\nReferendum na téma zkrácení třetího volebního období NR SR bylo vyhlášeno podle petiční akce Konfederace odborových svazů, podporované zejména stranou SMER, ale i dalšími opozičními stranami KSS, SDĽ a HZDS. Ze 608 518 podpisů voličů na petičních arších bylo platných 557 282. Referendum vypsal prezident Rudolf Schuster na 1. den prezidentských voleb 2004.\n"}
{"id": "1462274", "url": "https://cs.wikipedia.org/wiki?curid=1462274", "title": "Michaela Mervartová", "text": "Michaela Mervartová\n\nMichaela Mervartová (* 16. května 2003 Liberec) je česká zpěvačka. \n\nV dětství navštěvovala kroužek výuky zpěvu, poté absolvovala nauky dramatické výchovy. V deseti letech se u ní projevil pěvecký talent, který uplatnila roku 2013 na soutěži \"Little Star\", kde zvítězila. Také se zúčastnila pěveckých soutěží \"Hvězdy nad Ještědem\" (2017), \"Česko zpívá\" (2018), \"International young talent festival\" (2018), \"Talent La Sophia\" (2018). V těchto soutěžích se také umístila na 1. místě. Roku 2018 byla přijata na Pražskou státní konzervatoř se zaměřením hudebně dramatickém.\n\nVe 13 letech jí byl diagnostikován diabetes. Ve svém volném čase zpívá ve skupinách Lucky Band a Big Band Felixe Slováčka.\n"}
{"id": "1462275", "url": "https://cs.wikipedia.org/wiki?curid=1462275", "title": "Zemské volby v Sasku 2019", "text": "Zemské volby v Sasku 2019\n\nZemské volby v Sasku v roce 2019 se konaly 1. září, tedy v řádném termínu přibližně pěti let po volbách v roce 2014 a ve stejném termínu jako zemské volby v Braniborsku. Voleno bylo 119 poslanců do saského zemského sněmu zasedajícího v Drážďanech.\n\nV roce 2014 vyhrála volby Křesťanskodemokratická unie (\"CDU\") s 39,4 % hlasů a ziskem 59 křesel, druhá skončila Levice s 18,9 % hlasů a 27 mandáty, třetí Sociálnědemokratická strana Německa (\"SPD\") s 12,4 % a 18 křesly, čtvrtá Alternativa pro Německo (\"AfD\") s 9,7 % a 14 mandáty a jako poslední se dostal do zemského sněmu Svaz 90/Zelení s 5,7 % a 8 mandáty. Pětiprocentní uzavírací klauzuli těsně nepřekročila Národnědemokratická strana Německa (\"NPD\") s 4,9 % a ze zemského sněmu vypadla Svobodná demokratická strana (\"FDP\") s 3,8 %. Tehdejší předseda CDU Stanisław Tilich tak zůstal i po volbách ministerským předsedou Saska, ale jeho druhá vláda v koalici s FDP byla nahrazena třetí vládou v koalice s SPD.\n\nVe volbách do spolkového sněmu na podzim 2017 překvapivě zvítězila v rámci Saska AfD, která se ziskem 27,0 % těsně porazila CDU s 26,9 %. Stanisław Tilich následně odstoupil z funkce ministerského předsedy, takže koaliční vláda CDU a SPD pokračovala coby vláda Michaela Kretschmera.\n\nKoncem roku 2018 favorizovaly předvolební průzkumy CDU s necelými 30 % následovanou AfD s 25 %. Levice v průzkumech dosahovala až 18 %, SPD až 11 %, Zelení až 9 % a FDP těsně překračovala uzavírací klauzuli s přibližně 6 %.\n"}
{"id": "1462276", "url": "https://cs.wikipedia.org/wiki?curid=1462276", "title": "Charles White", "text": "Charles White\n\nCharles Wilbert White, Jr. (2. dubna 1918 Chicago, Illinois – 3. října 1979 Los Angeles, Kalifornie) byl americký malíř, který ve svých dílech zachycoval témata související s životy Afroameričanů. Jeho nejznámějším dílem je \"The Contribution of the Negro to American Democracy\" nástěnná malba (mural) v Hampton University. V roce 2018 uspořádaly Institut umění v Chicagu a newyorské Muzeum moderního umění k výročí sta let od jeho narození první velkou retrospektivní výstavu.\n\nCharles Wilbert White, Jr. se narodil v dubnu 1918 v chicagské čtvrti South Side. Jeho matka Ethelene Gary byla pracovnice v domácnosti a jeho otec Charles White, Sr. byl dělník. Jeho rodiče se nikdy nesezdali a oba celé jeho dětství tvrdě pracovali. Kvůli pracovnímu vytížení ho matka v dětství často nechávala přes den v městské knihovně, kde si vypěstoval zájem o četbu a umění. V sedmi letech mu matka koupila první olejové barvy, což ho už do konce života přivázalo k malířství. Přesto se v dětství věnoval hudbě, tanci a divadelnímu sboru. \n\nMatka ho v mládí vodila do Institutu umění v Chicagu, kde společně obdivovali vystavená díla. White zde začal inklinovat k dílům umělců Winslowa Homera a George Innesse. Během velké hospodářské krize musela jeho vášeň pro umění ustoupit praktičtějšímu přístupu. V roce 1926 zemřel Whiteův otec. Jeho matka se brzy poté z praktických důvodů provdala za oceláře, ze kterého se vykluboval násilník a alkoholik. Častým cílem jeho výbuchů byl právě malý Charles, který následně prchal do svého světa umění. V téže době ho matka dvakrát ročně posílala za tetami do Mississippi, kde se White dozvěděl o svých kořenech a jižanském afroamerickém folklóru. Tato témata se později často opakovala v jeho dílech.\n\nVe čtrnácti letech získal zaměstnání jako malíř reklam a cedulí na stěny budov. Kvůli nedostatku financí, které by mohl vynaložit na výtvarné potřeby se v této době rozvíjel malováním na jakýkoliv materiál, který našel (textil nebo papírové krabice). Základní vzdělání v praktické přípravě malíře (například míchání barev) získal na bezplatném kurzu Institutu umění v Chicagu. V sedmé třídě vyhrál grant, díky kterému mohl navštěvovat sobotní školu Institutu umění. \n\nJako teenager se stal lokálním aktivistou za práva Afroameričanů a své malířské nadání nabídl chicagské pobočce organizace National Negro Congress. Zásadní přelom v jeho smýšlení nastal poté, co se dostal k umělecké antologii \"The New Negro: An Interpretation\", kterou sestavil filozof Alain Locke, duchovní otec Harlemské renesance. Kniha se vedle jiných témat věnovala přínosu Afroameričanů v historii USA. White začal zpochybňovat školský systém, který roli a přínosy Afroameričanů marginalizoval. Kvůli tomu měl ve škole řadu konfliktů. Během studia na střední škole vyhrál několik výtvarných soutěží o stipendia, která mu však byla posléze odebrána a místo něj udělena bílým studentům. Po stále sílící deziluzi z amerického školství se rozhodl nedokončit střední školu, kterou opustil v posledním ročníku. V téže době byl přijat na dvě umělecké školy. Jeho přijetí bylo ovšem v obou případech odvoláno z rasových důvodů. Nakonec se Whiteovi podařilo získat plné stipendium na škole School of the Art Institute of Chicago (SAIC). Během studia ho ovlivnila díla amerického sociálního realisty Mitchella Siporina, Francise Chapina a Aarona Bohroda. White byl vynikajícím studentem a studoval s excelentními známkami. Aby mohl platit za materiál, přijal práci kuchaře, ve které využíval recepty, které ho naučila jeho matka. Později učil výtvarné umění na střední škole St. Elizabeth Catholic High School. Ve třicátých letech také pracoval pro Works Progress Administration, která v rámci vládního plánu New Deal vytvářela pracovní příležitosti ve veřejných projektech. Když pracoval pro Works Progress Administration inicioval vznik černošských odborů, které by bojovaly za rovná pracovní práva a odměňování. Za tuto svou aktivitu byl také zatčen a krátce uvězněn.\n\nV roce 1938 pracoval pro Illinois Art Project státní projekt zřízený v rámci Works Progress Administration. Jeho díla byla vystavena na stadionu Chicago Coliseum, na kterém se konala výstava \"Exhibition of the Art of the American Negro\", která byla součástí oslav 75 let od přijetí třináctého dodatku Ústavy USA, kterým bylo zakázáno otrokářství. V témže roce měl také první vlastní výstavu v Paragon Studios v Cincinnati. V roce 1940 začal vyučovat výtvarné umění na nově zřízeném South Side Community Art Center, které bylo založen v rámci aktivit Works Progress Administration. \n\nV roce 1941 se přestěhoval do New Orleans ve státě Louisiana, kde začal učit umění na Dillard University. Téhož roku si vzal sochařku Elizabethu Catlett, která také vyučovala na Dillard University. Manželství jim vydrželo pět let. Během druhé světové války sloužil v americké armádě, ale byl propuštěn kvůli onemocnění tuberkulózou. Ještě během válečných let se pár přestěhoval do New Yorku, kde se věnovali umění. Jistý čas studovali umění také v Ciudad de México. V roce 1958 se kvůli pokračujícím problémům s dýcháním přestěhoval za teplem a suším vzduchem do Los Angeles. Od roku 1965 do své smrti v roce 1979 zde vyučoval na Otis Art Institute. Během let se kolem něj vytvořil velký kruh afroamerických studentů umění a pozdějších umělců, kteří ho cíleně vyhledávali. Mezi nimi například umělci Alonzo Davis, David Hammons nebo Kerry James Marshall. \n\nJeho nejznámějším dílem je mural \"The Contribution of the Negro to American Democracy\" v Hampton University. Obrovská nástěnná malba znázorňuje celou řadu osobností, jakými byli Denmark Vesey, Nat Turner, Peter Salem, George Washington Carver, Harriet Tubmanová, Frederick Douglass nebo Marian Andersonová. V průběhu let byla jeho díla vystavena v řadě měst USA, včetně bostonského Muzea výtvarného umění a v newyorském Muzeu amerického umění Whitneyové. V průběhu dalších let vystavoval také ve varšavském Paláci kultury a vědy a v moskevském Puškinově muzeu. V roce 1972 byl White jmenován čestným členem National Academy of Design. V roce 1976 byla jeho díla součástí kolektivní výstavy \"Two Centuries of Black American Art\", kterou pořádalo Losangeleské muzeum umění jako svou první výstavu zcela věnovanou afroamerickým umělcům.\n"}
{"id": "1462281", "url": "https://cs.wikipedia.org/wiki?curid=1462281", "title": "Shreyas", "text": "Shreyas\n\nShreyas je mužské jméno indického původu, které znamená \"představený\" nebo \"prosnulost\". \n\n"}
{"id": "1462283", "url": "https://cs.wikipedia.org/wiki?curid=1462283", "title": "Referendum na Slovensku 2000", "text": "Referendum na Slovensku 2000\n\nReferendum na Slovensku v roce 2000 bylo čtvrté referendum na Slovensku. Konalo se 11. listopadu 2000. Účast byla 20,03 %, a proto bylo neplatné.\n\nOtázka zněla: „\"Jste pro to, aby se Národní rada Slovenské republiky usnesla na ústavním zákoně: Volební období NR SR, zvolené v roce 1998, končí dnem voleb do Národní rady Slovenské republiky, které budou provedeny do 150 dnů ode dne vyhlášení výsledků referenda?\"\"\n\nReferendum o předčasných parlamentních volbách vyhlásil prezident Rudolf Schuster na základě petiční akce organizované HZDS a SNS. Bylo sebráno přibližně 698 000 podpisů.\n"}
{"id": "1462286", "url": "https://cs.wikipedia.org/wiki?curid=1462286", "title": "Robert E. Sherwood", "text": "Robert E. Sherwood\n\nRobert E. Sherwood (4. dubna 1896 New Rochelle – 14. listopadu 1955 New York) byl americký dramatik, scenárista a vydavatel.\n\nNarodil se v roce 1896 v New Rochelle ve státě New York. Jeho rodiči byli burzovní makléř Arthur Murray Sherwood a malířka Rosina Emmet Sherwoodová. Po absolutoriu Harvardovy univerzity se zúčastnil bojů první světové války. Byl raněn a po návratu do vlasti začal psát filmové kritiky pro časopisy \"Life\" a \"Vanity Fair\".\n\nJiž jeho první divadelní hra \"The Road to Rome\" slavila velký úspěch na Broadwayi. Tento úspěch a následná popularita ho v roce 1926 přivedly do Hollywoodu. Mnoho jeho her bylo zfilmováno a spolupracoval i s Alfredem Hitchcockem a Joan Harrissonovou na scénáři k filmu \"Mrtvá a živá\".\n\nBěhem druhé světové války podporoval zapojení Spojených států do boje proti nacistickému Německu. V té době se stal poradcem prezidenta Franklina D. Roosevelta a spolupracoval na přípravě jeho projevů. Tuto epizodu svého života popsal v knize \"Roosevelt and Hopkins: An Intimate History\", za kterou v roce 1949 obdržel Pulitzerovu cenu v kategorii biografie nebo autobiografie.\n\n\n"}
{"id": "1462292", "url": "https://cs.wikipedia.org/wiki?curid=1462292", "title": "Hadžišabanovićova vila", "text": "Hadžišabanovićova vila\n\nHadžišabanovićova vila (bosensky Hadžišabanovića vila, v srbské cyrilici Хаџишабановића вила) je kulturní památka, která se nachází v blízkosti města Pale a pramene řeky Miljacky v Bosně a Hercegovině. Pochází z období existence Rakousko-Uherska.\n\nVila byla vybudována na počátku 20. století. Patřila bratrům Hadžišabanovićovým, kteří vlastnili v Pale pilu a několik dalších obchodů apod. Plán vily vypracoval August Tabory v Sarajevu v roce 1912. Vila byla dokončena ve stejném roce. Inspirována byla obdobnými stavbami z Rakousko-Uherska, které vznikaly v té době.\n\nTřípodlažní vila patřila Hadžišabanovićům až do roku 1946, kdy byla znárodněna a poté dána do správy opštině Pale. Při rekonstrukci, která se po válce uskutečnila, byly vile dodány okrasné dřevěné prvky.\n\nStavba přežila i válku v 90. letech 20. století, nicméně i ona sama je ničena povětrnostními vlivy. Na začátku 21. století byla budova opuštěna. Část stavby se vlivem špatného stavu zřítila. V roce 2013 byla zařazena na seznam prioritních památek pro potřebu obnovy v Republice srbské.\n"}
{"id": "1462297", "url": "https://cs.wikipedia.org/wiki?curid=1462297", "title": "Indie (rozcestník)", "text": "Indie (rozcestník)\n\nIndie může označovat:\n\n\n"}
{"id": "1462299", "url": "https://cs.wikipedia.org/wiki?curid=1462299", "title": "Hubbi Hatun", "text": "Hubbi Hatun\n\nHubbi Hatun ( Amasya - 1590 Istanbul) byla osmanská dvorní dáma sultána Selima II. a později i jeho syna, sultána Murada III. Byla významnou básnířkou 16. století. \n\nAyşe (rodné jméno) strávila své dětství ve městě Amasya. Byla dcerou \"Şeyh Akşemseddina\" a vnučkou \"Beşiktaşlı Şeyh Yahya Efendi\". Dostalo se jí vysokého vzdělání a během studia poezie se naučila arabsky. \n\nByla provdána za svého nejstaršího bratrance, který byl učitelem prince Selima (později sultána Selima II.), Şemsi Efendiho. Jeho matka byla kojnou sultána Sulejmana I. Společně měli dceru, která byla provdána za básníka \"Mehmeda Vusuli Efendiho\", známého jako \"Molla Çelebi\". Hubbi Hatun byla věnována zahrada ve Fındıklı. \n\nPo smrti manžela v roce 1551 zůstala ve dvoře a stala se přínosným společníkem Selima II. Hubbi Hatun byla známá svou krásou a poezií. Také byla pověstná milostnými románky s několika Selimovými dvořany. Když v roce 1566 nastoupil Selim na trůn, odešla spolu s ním Hubbi do Istanbulu. Po Selimově smrti v roce 1574 se stala dvorní dámou jeho syna, sultána Murada III. Během vlády obou těchto sultánů žila v harému společně s Muradovými oblíbenkyněmi, včetně hlavní kalfy Canfedy Hatun a hlavní pokladničkou Raziye Hatun. \n\nZemřela v roce 1590 v Istanbulu a je pohřbena na hřbitově v Eyüpu. \n\nPsala lyrické básně a ódy. Napsala také baladu \"Hürşid and Cemşid\", která pojednává o více než o třech tisících bejích. Její básně nenesly žádné známky feminismu, psala stejně jako její mužští kolegové. Za svou poetickou tvorbu byla také oceněna. Uměleckým jménem Hubbi se podepisovala pod všechny své básně a později bylo toto jméno nalezeno i v některých jejích dopisech. \n"}
{"id": "1462305", "url": "https://cs.wikipedia.org/wiki?curid=1462305", "title": "Paul Nash", "text": "Paul Nash\n\nPaul Nash (11. května 1889 Londýn – 11. července 1946 Boscombe) byl britský surrealistický malíř a válečný umělec, fotograf, spisovatel a designér aplikovaného umění. Nash byl jedním z významných krajinářů první poloviny dvacátého století. Hrál klíčovou roli v rozvoji modernismu v anglickém umění.\n\nNarodil se v Londýně a vyrostl v Buckinghamshire, kde se rozvíjela jeho láska k krajině. Vstoupil do umělecké školy Slade School of Art, ale nebyl příliš dobrý ve figurální kresbě a tak se soustředil se na krajinomalbu. Velkou inspiraci našel v krajině s prvky staré historie, jako jsou pohřební mohyly, hrady z doby železné, jako jsou Wittenham Clumps a menhiry u Avebury ve Wiltshire. Umělecká díla, která vytvořil během první světové války, patří mezi nejznámější obrazy válečného konfliktu. Po válce se Nash i nadále soustředil na krajinomalbu, původně ve formálním, dekorativním stylu, ale ve třicátých létech 20. století maloval stále více abstraktně. Ve svých malbách často umísťoval každodenní předměty do krajiny, aby jim dal novou identitu a symboliku.\n\nBěhem druhé světové války vytvořil dvě série antropomorfních zobrazení letadel, přestože onemocněl těžkým astmatem. Předtím však vytvořil řadu krajin bohatých na symboliku s intenzivní mystikou. Tyto obrazy se pravděpodobně staly nejznámějšími díly z tohoto období. Nash byl také vynikající ilustrátor knih, navrhoval divadelní dekorace, textil a plakáty.\n\nByl starším bratrem umělce Johna Nashe (1893 – 1977).\n\nPaul Nash byl synem úspěšného obhájce Williama Harryho Nashe a jeho manželky Caroline Maude, dcery kapitána v královském námořnictvu. Narodil se v Kensingtonu a vyrůstal v Earl's Court v západním Londýně. V roce 1902 se rodina přestěhovala do Iver Heath v Buckinghamshire v očekávání, že přestěhování do přírody pomůže Caroline Nashové, která stále více projevovala příznaky duševní nemoci. Rostoucí náklady na léčbu Caroline Nashové vedly k tomu, že dům v Iver Heathu byl pronajímán, zatímco Paul a jeho otec bydleli společně v podnájmu a jeho mladší sestra a bratr šli do internátních škol. Na svátek Valentýna 1910, ve věku 49 let Caroline Nashová zemřela v psychiatrickém ústavu. Paul Nash byl směrován ke kariéře v námořnictvu, měl následovat kariéru svého dědečka z matčiny strany. Bohužel navzdory dalšímu výcviku v odborné škole v Greenwichi nesložil námořní zkoušku a vrátil se k ukončení studia na St. Paul's School. Jeho spolužák Eric Kennington, budoucí anglický sochař, umělec a ilustrátor a oficiální válečný umělec v obou světových válkách, jej povzbuzoval, aby zkusil kariéru umělce. Poté co studoval jeden rok na Chelsea College of Arts v Chelsea, zapsal se na podzim roku 1908 na London County Council School of Photo-engraving and Lithography (bývalá londýnská škola tisku a grafického umění) v Bolt Court na Fleet Street. Nash zde strávil dva roky. Začal psát poezii a hry. Jeho práce chválil univerzitní profesor umění z Cambridge, Oxfordu a Londýna Selwyn Image, jemuž byl Nash doporučen básníkem a Nashovým přítelem Gordonem Bottomleym a anglickým malířem a grafikem sirem Williamem Rothensteinem. Poradil Nashovi studium na Slade School of Art na University College v Londýně. Nash se tam zapsal v říjnu 1910, ačkoli později poznamenal, že jeho první setkání s profesorem kresby Henry Tonksem probíhalo asi takto:\n\nŠkola Slade tehdy otevřela dveře pozoruhodnému množství mladých talentů – což Tonks později popisoval jako druhou a poslední \"krizi brilantnosti\". Mezi spolužáky Nashe byli například Ben Nicholson, Stanley Spencer, Mark Gertler, William Roberts, Dora Carrington, Christopher R. W. Nevinson a Edward Wadsworth. Nash bojoval s figurální kresbou a tak strávil na škole jen rok. V letech 1912 a 1913 pořádal Nash výstavy, někdy se svým bratrem Johnem. Velmi se věnoval kresbě a akvarelu, jeho rozkvetlé krajiny byly ovlivněny poezií Williama Blaka a obrazy Samuela Palmera a Danteho Gabriela Rossettiho. Ve svých krajinomalbách se obzvláště věnoval dvěma místům, pohledu z domu svého otce v Iver Heath a také rád maloval stromy v kopcích v údolí Temže, známé jako Wittenham Clumps. Wittenham Clumps byla první v řadě lokalit, které nakonec zahrnovaly Ypry, Dymchurch, Romney Marshes, Avebury a Swanage, lokality které Nashe inspirovaly po celý život. V létě roku 1914 se Nash těšil jistému úspěchu. Během tohoto roku pracoval krátce na Omega workshopech pod vedením Rogera Frye a také s ním spolupracoval na obnově Mantegnových pláten v Hampton Court Palace. V roce 1914 byl zvolen do Londýnské skupiny, společnosti založené proto, aby vedle Královské akademie umění nabídla umělcům další výstavní příležitosti. Společnost zformovaná v roce 1913 je jednou z nejstarších uměleckých organizací na světě. Byla vytvořena fúzí Camden Town Group a Fitzroy Street Group. Pořádala otevřené výstavy pro členy a hostující umělce.\n\nDne 10. září 1914, krátce po zahájení první světové války, byl Nash odveden k praporu tzv. Artists' Rifles, což byl speciální pluk britské armády, který vznikl v roce 1859 jako dobrovolnická lehká pěchotní jednotka a byla součástí 28. londýnského pluku. Nashovou povinností byla strážní služba v Toweru, což mu ponechávalo dost času věnovat se kreslení a malování. V prosinci 1914 se Nash oženil s Margaret Odehovou, která pracovala v organizaci bojující za volební práva žen, Women's Suffrage. Svatba se konala v anglikánském kostele St Martin-in-the-Fields na Trafalgarském náměstí. Pár neměl děti. Jeho důstojnický výcvik začal v srpnu 1916 a v únoru roku 1917 byl převelen na západní frontu jako druhý poručík Royal Hampshire Regiment. Byl odvelen do St. Eloi v Ypres Salient. V době jeho služby to byla poměrně tichá oblast, sice se dostala občas pod palbu, ale žádné velké boje zde neprobíhaly. Nash si jasně uvědomoval zkázu, kterou válka v krajině způsobila, ale byl potěšen, když viděl, že při příchodu jara se krajina zotavovala z poškození, která jí byla způsobena. V noci z 25. května 1917 Nash spadl do příkopu, zlomil si žebro a 1. června byl převezen do Londýna. O několik dní později byla většina jeho bývalé jednotky zabita při útoku na pozici známou jako Hill 60 (\"Battle of Messines\", 1917). Nash se považoval za šťastného, ​​že přežil. Během zotavení v Londýně tvořil Nash z náčrtů, které udělal na frontě. Vytvořil sérii 20 kreseb, většinou v inkoustu, křídě či jako akvarel. Některé z těchto prací vykazují vliv vorticismu, krátkodobého modernistického hnutí v britském umění a poezii z počátku 20. století, částečně inspirovaného kubismem. Směr byl vyhlášen v roce 1914 v prvním čísle časopisu \"BLAST\", které obsahovalo manifest tohoto uměleckého směru. Hnutí odmítalo krajinomalbu a akty ve prospěch geometrického stylu směřujícího k abstrakci. Nashova kolekce byla dobře přijata, vystavena byla v červnu téhož roku v Goupil Gallery. Další výstava těchto kreseb se konala v Birminghamu v září 1917. Na základě těchto prací Christopher R. W. Nevinson poradil Nashovi, aby se seznámil s Charlesem Mastermanem, předsedou vládního úřadu pro válečnou propagandu a požádal o oficiální jmenování válečným umělcem. Nash byl s rezervním praporem poblíž Portsmouthu a připravoval se na návrat do bojů ve Francii, když dostal oznámení, že jeho jmenování válečným umělcem bylo schváleno.\n\nV listopadu 1917 se Nash vrátil do Ypres Salient jako vojenský pozorovatel s důstojnickým sluhou a řidičem. V tom okamžiku probíhala bitva u Yper již třetí měsíc. Belgičané, ve snaze zabránit Němcům v postupu, vypustili v předstihu mořské hráze, a tak se krajina proměnila v močál. V takovém terénu se pak drželo bahno i v období, kdy bylo delší dobu sucho. Všechny britské útoky se tak potýkaly s blátem. V některých fázích bitvy se odhaduje, že zhruba třetina obětí se utopila v močále. Nash často po příjezdu do Flander chodil do přístavu. Zimní krajina, kterou našel, byla velmi odlišná od té, kterou naposled viděl na jaře. Systém příkopů, malých kanálů a hrází, které odvodňovaly krajinu Yper, byly opakovaně ničeny ohněm. Měsíce neustálého deště vedly k rozsáhlým záplavám a kilometrům hlubokého bláta. Nash byl tímto ničením přírody pobouřen. Věřil, že krajina už není schopna znovu ožít a nedokáže se s příchodem jara zotavit. Byl velmi rozhořčen a rozčarován. Vysvětlil to v dopisech napsaných manželce. Jeden takový, který byl napsán po zbytečném setkání na brigádním velitelství 16. listopadu 1917:\n\nNashův hněv byl pro něho velkým kreativním podnětem vedoucí ho k produkci až tuctu kreseb denně. Pracoval v šíleném tempu a podstupoval velké riziko, aby se co nejvíce přiblížil k frontovým zákopům. Navzdory nebezpečí a těžkostí, když dostal příležitost prodloužit si pobyt o týden a pracovat pro Kanaďany v sektoru Vimy, Nash tuto šanci uvítal. Do Anglie se vrátil 7. prosince 1917.\n\nBěhem šesti týdnů na západní frontě dokončil Nash sérií, kterou nazval \"Padesát kreseb bahnitých míst\". Po návratu do Anglie začal témata rozvíjet a dokončovat. Usilovně pracoval, aby měl připraveno dostatek obrazů pro samostatnou výstavu v květnu 1918. Ve Flandrech Nash maloval většinou perokresby či akvarely. Po návratu do Anglie zjistil, že Nevinson vytváří litografie. V roce 1917 nakreslil \"Nightfall, Zillebecke District\". Obraz se stal známým v roce 1918 jako litografie s názvem \"Rain\" (\"Déšť\"). Obraz \"After the Battle\" (\"Po bitvě\"), ukazuje bojiště, po bitvě opuštěné, zůstaly jen mrtvoly, potápějící se do bláta. \"Krajina (The Landscape – Hill 60)\", pole bahna a křovin s výbuchem vyplňujícím oblohu nad ním. Jedna z největších a nejsilnějších kreseb byla \"Wire\", původní název \"Drát – Hindenburgova linka (Wire-The Hindenburg Line)\". Nash opět ukazuje zničení přírody, kmen stromu je zahalen do ostnatého drátu, podobného trnové koruně, představující katastrofu války.\n\nPočátkem roku 1918 začal Nash pracovat s olejovými barvami. První jeho olejomalba byla \"The Mule Track\" (\"Cesta muly\"), v níž uprostřed výbuchů a bombardování jsou drobné postavy vojáků, kteří se snaží zabránit zabití zvířat. Malba v oleji umožnila Nashovi daleko více využívat barvu a obrazy výbuchů v \"The Mule Track\" obsahovaly odstíny žluté, oranžové a hořčicové. Plátno \"The Ypres Salient at Night\" (\"Ypres Salient v noci\") zachycuje dezorientaci vojáků způsobenou změnami ve směru obranných zákopů na frontě. To Nash mohl znát, dezorientace vojáků v noci byla zhoršována neustálými výbuchy granátů a bomb.\n\nVe Francii Nash udělal perokresbu obrazu \"Svítání: Inverness Copse (Sunrise: Inverness Copse)\". Inverness Copse byl místem těžkých bojů v létě roku 1917 během \"Battle of Langemarck\", bitvy o Langemarck, části \"Third Battle of Ypres\", třetí bitvy o Ypres. Nash líčí následky boje, ukazuje krajinu skládající se z bahna a zničených stromů, osvětlenou bledě žlutým sluncem. Počátkem roku 1918, kdy se Nash rozhodl vytvořit větší olejomalbu založenou na této kresbě. Dílo, které dostalo hořký titul \"We are Making a New World\" (\"Tvoříme nový svět\"), se jasně vysmívá ambicím války, ale je také univerzálnějším odkazem než předchozí dílo a představuje scénu ničení, která by mohla být kdekoli na západní frontě. Na obraze nejsou žádní lidé, ani detaily jako např. \"The Mule Track\", které by odváděly pozornost od rozbitých pahýlů stromů, díry po granátech a kopce zeminy. Slunce je studená bílá koule a z hnědých oblaků na původní kresbě se stávají krvavě červené. Jeden moderní kritik, který psal v roce 1994, ho přirovnal k \"jaderné zimě,\" zatímco jeden z prvních lidí, kteří obraz viděli v roce 1918, Arthur Lee, oficiální cenzor zodpovědný za britské válečné umělce, si myslel, že je to \"vtip\" na úkor veřejnosti a umění.\n\nTyto nové práce spolu s díly z roku 1917 a dalšími obrazy, jako je \"Mackerel Sky\" (\"Nebe makrely\") byly vystaveny na samostatné Nashově výstavě s názvem The \"Void of War\" (\"Prázdnota války\") v Leicester Galleries v květnu 1918. Tato výstava byla kritiky uznávaná a většina komentářů se zaměřila na Nashovo vylíčení přírody jako nevinné oběti války, devastovaných lesů, polí a kopců.\n\nV dubnu 1918 byl Nash pověřen Britským válečným výborem, aby namaloval scénu bojiště pro projekt \"Hall of Remembrance\" (\"Pamětní síň\"). Rozhodl se pro část obrazu \"Ypres Salient\", známou jako \"Tower Hamlets\", který byl zničen během bitvy \"Battle of the Menin Road Ridge\". Jakmile byla jeho práce pro výstavu \"Void of War\" v červnu 1918 dokončena, Nash začal ve čtvrti Chalfont St Peter v Buckinghamshire ve svém studiu malovat obrovské plátno, nyní známé jako \"The Menin Road\" (\"Meninská cesta\") ve velikosti téměř 5,6 m². Obraz dokončil v Londýně v únoru 1919. Zobrazuje bludiště zaplavených zákopů a kráterů po granátech, zatímco pahýly stromů zbavené listí, ukazují k obloze plné mraků a kouře, obloze rozdělené šípy slunečního světla, jež připomínají střely z pistole. Dva vojáci uprostřed obrazu se pokoušejí jít po nerozpoznatelné silnici, ale zdá se, že jsou v krajině zcela uvězněni.\n\nKdyž válka skončila, Nash byl odhodlán pokračovat ve své kariéře umělce, přestože zápasil s pravidelnými záchvaty deprese a s finančními starostmi. V letech 1919 a 1920 žil v Buckinghamshire a v Londýně, kde vytvořil návrh divadelních dekorací pro hru skotského spisovatele a dramatika sira Jamese Matthew BarriehoSpolu s několika dalšími umělci se Nash stal prominentním členem \"Society of Wood Engravers\" a v roce 1920 se podílel na jejich první výstavě. Stal se blízkým přítelem Erica Fitche Daglishe, kterého učil dřevořezbu a Daglish se stal úspěšným řezbářem. Od roku 1920 do roku 1923 Nash občas vyučoval na \"Cornmarket School of Art\" v Oxfordu.\n\nV roce 1921, po návštěvě svého nemocného otce, se Nash zhroutil a po týdnu, kdy opakovaně ztrácel vědomí, byl diagnostikován jako trpící \"emočním šokem\", který vznikl za války. Aby napomohl svému zotavení se přestěhoval do Dymchurch, kde pobýval už v roce 1919 a kde maloval moře a krajiny v Romney Marsh. Vlnolamy v Dymchurch se staly klíčové pro Nashovu práci. Konflikt mezi pevninou a mořem připomínal prvky Nashových válečných obrazů. Také byl ovlivněn žalem ze smrti svého přítele Clauda Lovata Frasera v červnu 1921. V roce 1922 Nash vytvořil soubor \"Místa (Places)\", sedm dřevorytin, pro které také navrhl krytí, vyřezal písmo a napsal text. V této době také začal malovat květinová zátiší a pokračoval v krajinomalbě, v té době namaloval hlavně pozoruhodný \"Chilterns under Snow\" v roce 1923. V průběhu let 1924 a 1925 Nash vyučoval na částečný úvazek na Design School na Royal College of Art. Mezi jeho studenty patřili anglický malíř a ilustrátor Eric William Ravilious a Edward Bawden, anglický malíř, ilustrátor a mezi jiným také návrhář zahradního nábytku. V roce 1924 uspořádal v Leicester Galleries komerčně úspěšnou výstavu. To umožnilo Nashovi počátkem roku 1925 strávit zimu v Nice a navštívit Florencii a Pisu. Poté se přestěhovali do Idenu poblíž Rye v Sussexu. Iden a Romney Marshes se staly námětem pro řadu Nashových obrazů, nejpozoruhodnější zimní moře namaloval v roce 1925, přepracoval jej v roce 1937. V roce 1927 byl Nash zvolen do London Artists' Association, sdružení londýnských umělců a v roce 1928 uspořádal v Leicester Galleries další úspěšnou výstavu svých maleb. V tomtéž roce se v Redfernově galerii konala výstava jeho dřevografiky. Výstava Leicester Galleries byla pozoruhodná také proto, že se Nash se odvrátil od své krajinomalby a začal se přiklánět ve svých dílech k abstrakci.\n\nTato změna směru pokračovala v průběhu let 1929 a 1930, kdy Nash vytvořil řadu inovativních maleb:\n\n\n\n\nNash často působil i jinak než jako malíř. Vytvořil dvě dřevorytiny, \"Places\" a \"Genesis\", během dvacátých let dvacátého století vytvořil vysoce ceněné knižní ilustrace pro několik autorů, včetně Roberta Gravese a Siegfrieda Sassoona. Nash byl jedním z přispěvatelů ilustrací k vydání pro předplatitele T. E. Lawrenceových \"Sedm pilířů moudrosti (Seven pillars of wisdom)\", publikovaných v roce 1926. V roce 1930 navrhl ilustraci pro sbírku příběhů z první světové války \"Roads to Glory\" Richarda Aldingtona.\n\nV roce 1921 vystavoval návrhy textilních vzorů na výstavě Heal's (Heal and Son Ltd) a v roce 1925 navrhl čtyři návrhy tkanin pro řadu \"Footprints\" prodávané v Modern Textiles v Londýně. Později v roce 1933 pověřila Nashe a další umělce společnost Brain & Co ve Stoke-on-Trent aby vytvořili návrhy pro jejich sortiment Foley China, které byly představeny na výstavě \"Modern Art for the Table\" v obchodním domě Harrods. V roce 1931 se plavil do Ameriky, aby se stal členem poroty na Mezinárodní ceně Carnegie v Pittsburghu. Margaret Nashová mu na cestu dala fotoaparát, Nash se stal plodným fotografem a často maloval podle vlastních snímků vedle svých přípravných skic.\n\nV dubnu 1928 chtěl Nash Iden opustit, ale učinil tak až po smrti svého otce v únoru 1929, kdy prodal rodinný dům v Iver Heath a koupil si dům v Rye.\nV roce 1930 začal Nash pracovat jako umělecký kritik pro posluchače rozhlasu a ve svých spisech potvrdil vliv londýnské výstavy Giorgia de Chirika v Londýně z roku 1928 a modernistických děl, které uviděl při návštěvě Paříže v roce 1930 v galerii Léonceho Rosenberga. Nash se stal průkopníkem modernismu v Británii a propagoval avantgardní evropské styly abstrakce a surrealismu po celá třicátá léta. V roce 1933 spoluzaložil vlivné moderní umělecké hnutí Unit One s dalšími umělci: Henry Moore, Barbara Hepworth, Ben Nicholson, Edward Wadsworth a kritikem Herbertem Readem. Byl to krátkodobý ale důležitý krok k revitalizaci britského umění v meziválečném období.\n\nKdyž byl v roce 1931 pozván, aby ilustroval knihu podle vlastního výběru, Nash si vybral knihu anglického učence sira Thomase Browna (19. října 1605 – 19. října 1682) \"Hydriotaphia, Urn Burial\" a poskytl vydavateli soubor 30 ilustrací, které doprovázejí Brownovy stati. Pro \"Hydriotaphia Urn Burial\" Nash také produkoval šest větších akvarelů, včetně \"Mansions of the Dead\" (\"Sídla mrtvých\") a tři olejomalby na téma knihy o smrti a pohřebních zvycích. Ty se staly významnými tématy pro Nashe, když v červenci 1933 cestoval do Marlborough na dovolenou a poprvé navštívil Silbury Hill a Avebury. Tato starověká krajina s neolitickými památkami a menhiry Nashe \"vzrušila a fascinovala\" a podle Ruth Clarke, která ho doprovázela do Marlborough, probudila \"jeho citlivost k magii a zlověstné kráse příšer\". Nash pokračoval v malování krajiny v Avebury několikrát v různých stylech, nejpozoruhodnější jsou obrazy z roku 1934, \"Krajina druidů (Druid Landscape)\" a \"Krajina megalitů (Landscape of Megaliths)\". Měkké ekvivalenty pro megality z roku 1935 zdůrazňují tajemství místa tím, že ho vykreslují abstraktním způsobem a nikoli doslovně. Zdá se, že Nash nebyl spokojený s restaurátorskými pracemi, zahájenými v roce 1934 u Avebury Alexanderem Keillerem, zdánlivě upřednostňovali předchozí divoký a neúpravný vzhled oblasti.\n\nNash se chtěl přestěhovat do Wiltshire. Ale opustil svůj dům v Rye v Londýně v listopadu 1933 ještě předtím než podnikl dlouhou cestu do Francie, na Gibraltar a do severní Afriky. Když se vrátil do Anglie v červnu 1934, Nashes pronajal chalupu na pobřeží Dorsetu poblíž Swanage. John Betjeman, anglický básník a spisovatel, požádal Nashe aby napsal sérii \"Shell Guides\". Nash nabídku přijal a vypracoval průvodce pro Dorset. (Shell Guides byla série cestovatelských příruček 20. století po britských krajích, určená pro běžné turisty.)\n\nMezi lety 1934 a 1936 Nash žil poblíž Swanage v Dorsetu a doufal, že mořský vzduch zklidní jeho astma, zatímco pracoval na knížce \"Shell Guide to Dorset\". Během tohoto období vytvořil značné množství obrazů a fotografií, z nichž některé v knize použil. Průvodce byl vydán v roce 1935 a vyznačoval se upozorněními na některé zvláštnosti krajiny a architektury, které byly často přehlíženy. Nash našel ve Swanage krajinu s různorodou flórou a faunou, fosiliemi a geologií, ve kterých viděl jisté surrealistické vlastnosti. V eseji z roku 1936 nazvané \"Swanage or Seaside Surrealism\" napsal, že: \"místo mělo něco ze snu, kde věci jsou tak často nesourodé a trochu děsivé ve vztahu k času nebo místu\". Nash se zde seznámil s britskou malířkou a fotografkou Eileen Forrester Agarovou, spojenou se surrealistickým hnutím. Jejich vztah trval několik let, a na řadě děl pracovali společně. V Swanage produkoval Nash několik významných surrealistických děl, jako například \"Events on the Downs\" (\"Události na Downs\"), obraz obrovského tenisového míčku a kmene stromu, kteří se zdánlivě vypravili na společnou cestu, pozdější \"Landscape from a Dream\", scéna na vrcholu útesu s jestřábem a zrcadlem. Pro koláž černobílých fotografií s názvem \"Swanage\", Nash zobrazuje objekty nalezené nebo pocházející z oblasti Dorsetu v rámci surrealistické krajiny. Na Romane Marsh našel svůj první surrealistický objekt, takzvaný \"Objet trouvé\". Kus dřeva vyplavený z řeky byl Nashem přirovnán k vynikajícímu sochařství Henryho Moora a byl vystaven na první mezinárodní surrealistické výstavě v roce 1936 pod názvem \"Marsh Personage\".\n\nV polovině roku 1936 se Nash přestěhoval do velkého domu v Hampsteadu. Zde psal články o \"přímořském surrealismu\", tvořil koláže a asambláže, začal psát svou autobiografii a v dubnu 1937 uspořádal velkou samostatnou výstavu v Redfernské galerii. V létě navštívil místo zvané Bílý kůň z Uffingtonu v Berkshire a krátce poté začal pracovat na \"Landscape from a Dream\". V roce 1939 krátce před druhou světovou válkou opustil Hampstead a přestěhoval se do Oxfordu.\n\nNa počátku druhé světové války byl Nash jmenován Poradním výborem pro válečné umění (War Artists' Advisory Committee WAAC) na post válečného umělce placeného na plný úvazek. Podléhal královskému letectvu a ministerstvu letectví. U zástupce ministerstva letectví ve výboru WAAC nebyl Nash populární, částečně kvůli modernistické povaze jeho práce a částečně proto, že RAF chtěla, aby se umělci WAAC soustředili na vytváření portrétů jejích pilotů a posádky letadel. Zatímco placený umělec WAAC Nash namaloval dvě série akvarelů: \"Raiders\" a \"Aerial Creatures\". \"Raiders\" nebo \"Marching Against England (Pochod proti Anglii)\" byla sada studií německých letadel, které byly rozbity v anglické venkovské krajině s tituly jako \"Bomber in the Corn\", \"The Messerschmitt in Windsor Great Park\" a \"Under the Cliff\". Zatímco ministerstvo letectví oceňovalo vlastenecký záměr a propagandistickou hodnotu těchto děl, série leteckých stvoření s antropomorfními zobrazeními britských letadel, ministerstvo letectví trvalo na ukončení Nashovy smlouvy na plný úvazek v prosinci 1940. Předseda WAAC, Kenneth Clark byl tímto vývojem velmi rozzuřen a v lednu 1941 výbor souhlasil s tím, že uhradí 500 dolarů za nákup Nashových děl na téma vzdušného konfliktu. Nash pracoval přerušovaně s touto úpravou až do roku 1944, kdy vytvořil čtyři obrazy pro WAAC. První dva z nich byly \"Totes Meer (Mrtvé moře)\" a \"Battle of Britain (Bitva o Británii)\".\n\nObraz \"Totes Meer\" (\"Mrtvé moře\") byl předán WAAC v roce 1941 a ukazuje \"mrtvé moře\" ztroskotaných německých křídel a trupů letadel založených na náčrtech a fotografiích, které byly pořízeny v oddělení pro kovovýrobu v Cowley u Oxfordu v roce 1940. Obraz připomíná řadu ponurých mořských a pobřežních obrazů, které Nash vytvořil ve třicátých letech minulého století. I když mezi troskami letadel u Cowley bylo i mnoho britských letadel, Nash zobrazil pouze německá letadla, protože chtěl ukázat osud \"stovek a stovek létajících tvorů, které napadly tyto břehy\". Navrhoval použít sérii pohlednic s troskami německých letadel jako propagandu a shazovat je nad Německem. Za tímto účelem Nash dokonce vytvořil pohlednici s obrazem s Hitlerovou hlavou naaranžovanou nad troskami německých letadel. Kenneth Clark uvedl, že obraz \"Mrtvé moře\" byl \"podle mého ten nejlepší obraz války,\" a je stále považován za nejslavnější britskou malbu druhé světové války.\n\nObraz \"Bitva o Británii\" (1941) je uměleckým ztvárněním letecké bitvy probíhající nad rozlehlou pevninou u moře, což naznačuje ústí Temže a Lamanšský průliv. Bílé stopy spojeneckých letadel vytvářejí vzory připomínající pupeny a okvětní lístky a zdá se, že přirozeně rostou ze země a mraků, na rozdíl od tuhých, formálních řad útočných sil. Clark rozpoznal alegorickou povahu díla a napsal Nashovi: \"Myslím, že v tomto a Totes Meere jste objevil novou podobu alegorického obrazu. Je nemožné vykreslit velké události bez alegorie ... a objevil jste způsob, jak by se symboly vymanily ze samotných událostí.\"\n\nPo dokončení tohoto obrazu se Nash cítil kreativně zablokovaný a opět oemocněl astmatem. Sice nebyl schopen malovat, ovšem vytvořil řadu fotografických koláží, které obsahovaly symboly a motivy z jeho předchozích prací často s motivy Hitlera. Nash předložil řadu těchto prací nazvaných \"Follow the Fuehrer (Následujte Vůdce)\" Ministerstvu informací na propagandu, ale byl odmítnut. Když pokračoval v malování, vytvořil dílo \"Defence of Albion\" (\"Obrana Albionu\"). Obraz je považován za nejslabší ze čtyř velkých obrazů pro WAAC. Nash měl velké problémy s jeho dokončením. Zobrazuje britský létající člun Short Sunderland v moři u Portland Bill. Nash měl k dispozici pouze fotografie letounu a byl příliš nemocný aby mohl jít na pobřeží a prohlédnout si je. Nash napsal Ericovi Raviliousovi, který maloval letadla ve Skotsku a požádal ho, aby mu popsal působení slunce na letadlo.\n\nNashův závěrečný obraz pro WAAC byl nicméně mimořádnou, imaginativní scénou bombového útoku na město. Navzdory tomu, že dostal přístup k oficiálním zprávám leteckých posádek útočících na Německo, zobrazení bitvy o Německo – \"Battle of Germany\" – použil nekonvenční, abstraktní přístup. Vysvětloval že chtěl ukázat město pod útokem s pilířem kouře z hořících budov v pozadí a s bílými kuličkami klesajících padáků v popředí. Sloup dýmu a kulatý měsíc hrozí městu stejně jako bombardéry, ukryté v červených mracích, zodpovědné za exploze na pravé straně obrazu. Kenneth Clark nejdříve prohlásil, že obraz je obtížně srozumitelný kvůli tomu, co nazval \"různými rovinami zobrazované reality\". Na druhé straně však uznal, že tímto směrem by mohlo směřovat poválečné umění.\nOd roku 1942 Nash často navštěvoval umělkyni Hildu Harrissonovou v jejím domě Sandlands na Boars Hill poblíž Oxfordu, aby se zotavil po záchvatech nemoci. Ze zahrady v Sandlands měl Nash výhled na Wittenham Clumps, křídové kopce v údolí Temže, které poprvé navštívil jako dítě a maloval zde před první světovou válkou a znovu v letech 1934 a 1935. Nyní zde namaloval řadu nápaditých prací s různými aspekty měsíce. Obrazy jako \"Landscape of the Vernal Equinox\" (\"Krajina jarní rovnodennosti\") z roku 1943 a \"Landscape of the Moon's Last Phase\" (\"Krajina s poslední fází měsíce\") z roku 1944 ukazují mystickou krajinu bohatou na symboliku měnících se období smrti a znovuzrození. Dokončení obrazu \"Battle of Germany\" (\"Bitva o Německo\") v září 1944 přineslo Nashovi ke konci jeho života veřejné závazky a tak strávil zbývajících osmnáct měsíců svého života podle svých vlastních slov v \"odloučené melancholii\". V těchto posledních měsících vytvořil sérii obrazů, včetně \"Flight of the Magnolia\" (1944), kterou nazval \"Létající květiny.\" Spojoval svou fascinaci létáním se svou láskou k dílu britského krajináře a autorovi vizionářských pastorálních obrazů Samuela Palmera. Nash se také vrátil k dílu Williama Blaka, který tak velmi ovlivnil jeho rané umění, například v sérii obrovských slunečnic, včetně \"Sunflower and Sun\" (1942), \"Solstice of the Sunflower\" (1945) a \"Eclipse of the Sunflower\" (1945) na téma Blakeových básní z roku 1794 \"Ah! Sun-flower\".\n\nBěhem posledních deseti dnů svého života se Nash vrátil do Dorsetu a navštívil Swanage, Corfe, Worth Matravers a Kimmeridge Bay. Zemřel ve spánku na srdeční selhání v důsledku dlouhodobého astma, dne 11. července 1946, v Boscombe v Hampshire (nyní Dorset) a byl pohřben 17. července v kostele \"St. Mary the Virgin Church\" (Kostel Panny Marie) v Langley v Buckinghamshire (nyní Berkshire). Na jeho hrobě je vytesán obraz \"Landscape from a Dream (Krajina ze snu)\". Pamětní výstava a koncert pro Nashe, kterého se zúčastnila královna Alžběta, se konala v březnu 1948 v galerii Tate.\n\nDíla Paula Nashe jsou v majetku ve světových galeriích a muzeích: Aberdeen Art Gallery, Art Gallery of New South Wales, Beaverbrook Art Gallery, Bolton Art Gallery, Brighton & Hove Museums, Cleveland Museum of Art, Courtauld Institute of Art, Glynn Vivian Art Gallery, Harvard University Art Museums, Imperial War Museum, Manchester City Art Gallery, National Museums Liverpool, Tate Gallery, The Huntington Library, The Priseman Seabrook Collection, Whitworth Art Gallery, The Norfolk Museums Collection a Wichita Art Museum.\n\nSamostatná výstava v londýnské Tate Britain nazvaná \"Paul Nash\" se uskutečnila od října 2016 do března 2017, poté se přesunula do Sainsbury Centre for Visual Arts v Norwichi, kde probíhala od dubna do srpna 2017.\n\n"}
{"id": "1462307", "url": "https://cs.wikipedia.org/wiki?curid=1462307", "title": "Jacob Lawrence", "text": "Jacob Lawrence\n\nJacob Lawrence (7. září 1917, Atlantic City – 9. června 2000, Seattle) byl americký malíř známý pro zachycování života Afroameričanů. Svůj styl sám pojmenoval jako dynamický kubismus, ovšem spíše než ve Francii hledal svou inspiraci v Harlemu. Věnoval se také výuce, 15 let vyučoval na University of Washington. Je jedním z nejznámějších afroamerických malířů. Do celonárodního povědomí se dostal ve 25 letech se svou šedesátidílnou sérií \"Migration Series\", kterou namaloval na karton. Série zachycuje téma Velké migrace Afroameričanů z rurálního jihu do průmyslově rozvinutého severu USA. O sérii byla v roce 1941 napsaná reportáž také v magazínu \"Fortune\". Lawrencova díla jsou stálými expozicemi například v institucích, jako jsou: Muzeum umění ve Filadelfii, Muzeum moderního umění, Muzeum amerického umění Whitneyové, Metropolitní muzeum umění nebo Brooklynské muzeum.\n\nJacob Lawrence se narodil v září 1917 v Atlantic City. Jeho rodiče byli součástí Velké migrace Afroameričanů z rurálního jihu do průmyslově rozvinutého severu USA. Do Atlantic City přišli za prací. V roce 1924 se jeho rodiče rozvedli. Pracující matka neměla jinou šanci než svěřit Jacoba a jeho sourozence státu, který je umístil do pěstounské péče ve Filadelfii. Ve 13 letech se se svými sourozenci vydali do New Yorku, kde se znovu setkali se svou matkou, která žila v Harlemu. Brzy poté ho matka přihlásila do odpoledních kroužků výtvarného a užitého umění.\n\nV šestnácti letech byl vyhozen ze školy a začal pracovat v prádelně a tiskárně. Ve svém volném čase se začal věnovat více a více umění. Navštěvoval například kurzy v instituci Harlem Art Workshop, kde ho učil například malíř a sochař Charles Alston. Právě Alston v něm rozpoznal potenciál a přiměl ho se přihlásit na Harlem Community Art Center, kterou vedla sochařka Augusta Savage. Ta Lawrencovi zajistila plné stipendium na nezávislé umělecké škole American Artists School. Současně mu pomohla získat práci v rámci agentury Works Progress Administration, která v rámci vládního plánu New Deal vytvářela pracovní příležitosti ve veřejných projektech. Lawrence současně dále studoval a spolupracoval s Alstonem a nově také se sochařem a malířem Henrym Bannarnem, kteří všichni byli umělci Harlemské renesance.\n\nV červenci 1941 se oženil s malířkou Gwendolyn Knight, která v té době byla také studentkou Alstona. Pár byl spolu až do smrti Jacoba Lawrence v roce 2000. Během druhé světové války sloužil v jednotkách Pobřežní stráže USA na lodi \"USCGC Sea Cloud\". Během služby se dál věnoval malbě, kdy kreslil a maloval zážitky ze služby. Během války vytvořil kolem 48 děl, které se nedochovaly. Nicméně hned po válce vytvořil sérii \"War Series\". Po válce se vrátil do New Yorku. Nejpozději v roce 1949 se u něj naplno projevila deprese. Téhož roku se zapsal na Hillside Hospital v Queensu, kde strávil následujících jedenáct měsíců. S depresemi se i zde vyrovnával s pomocí malování. Většina maleb z tohoto období zachycují smutek a bolest. Krátce po svém propuštění se začal věnovat divadlu.\n\nVe třicátých letech se účastnil výtvarných kurzů v rámci Works Progress Administration (1934 až 1937) a studoval také v Harlem Art Workshop (1937). Harlem tehdy bylo centrum formálního vzdělání ve výtvarném umění pro Afroameričany z celé země. Ovlivněný myšlenkami Harlemské renesance se ve svých dílech velmi věnoval zachycování historie Afroameričanů. V roce 1938, v jeho 21 letech, vystavilo Baltimore Museum of Art jeho sérii obrazů o haitské revoluci otroků Toussainta Louvertureho, která vedla k nezávislosti Haiti. Tuto úspěšnou výstavu následovaly obrazy o Frederickovi Douglassovi, Harrietě Tubmanové nebo Johnu Brownovi.\n\nLawrencovi bylo pouhých 23 let, když dokončil šedesátidílnou sérii \"Migration of the Negro\" (dnes známou jako \"Migration Series\"). Série zachycuje Velkou migraci, během které statisíce Afroameričanů po první světové válce opustily rurální jih a odešly hledat práci do rozvinutějšího severu USA. Série byla vystavena v newyorském Muzeu moderního umění (jako prvního Afroameričana) a Lawrencovi přinesla slávu a uznání. Do roku 1941 se věnoval především zachycování každodenního života v Harlemu a cyklu obrazů odkazujímu k historii Afroameričanů. V roce 1946 poprvé vyučoval v letním uměleckém kurzu Black Mountain College. Zde byl ovlivněn malířem Josefem Albersem a přiklonil se k realismu.\n\nPozději dostal příležitost učit na University of Washington, kde následně učil celých 15 let. Zde namaloval sérii obrazů o Georgeovi Washingtonovi Bushovi, prvním pionýrovi, který byl míšencem a osídlil západ USA. Do konce života učil na několika univerzitách a aktivně maloval. Zemřel v roce 2000 na karcinom plic.\n\nV roce 1970 mu National Association for the Advancement of Colored People udělila medaili za zásluhy. V roce 1971 byl zvolen čestným členem National Academy of Design, v roce 1979 získal plné členství. V roce 1974 pořádalo Muzeum amerického umění Whitneyové jeho první velkou retrospektivní výstavu. V roce 1983 byl zvolen členem American Academy of Arts and Letters. V roce 1990 mu Kongres Spojených států amerických udělil národní medaili za přínos v umění. V roce 1995 byl zvolen členem Americké akademie umění a věd.\n"}
{"id": "1462309", "url": "https://cs.wikipedia.org/wiki?curid=1462309", "title": "Karla Mahenová", "text": "Karla Mahenová\n\nKarla Mahenová, vlastním jménem Karla Vančurová, rozená Karolina Haselmannová (26. listopadu 1896 Valašské Meziříčí – 16. července 1991 Brno) byla manželka Jiřího Mahena, autorka vzpomínkové knihy na manželství se spisovatelem.\n\nNarodila se v rodině majitele pivovaru ve Valašském Meziříčí Karla Haselmanna a jeho manželky Gisely, rozené Pecníkové. Měla starší sestru Marii (21. 6. 1893 – 19. 6. 1991). Vystudovala obchodní učiliště v Brně a od roku 1913 pracovala v brněnské Rolnické pojišťovně.\n\nS budoucím manželem, spisovatelem Jiřím Mahenem (1882–1939, vlastním jménem Antonín Vančura), se znala od svých šestnácti let. Dne 6. října 1919 se za něj v Brně provdala (občanský sňatek). Manželství bylo bezdětné.\n\nPo Mahenově smrti žila ve vile společně se sestrou Marií. Zaštiťovala akce, které se spisovatelově památce věnovaly a spolupracovala na přípravě Mahenova památníku.\n\nV roce 1941 se Karla Mahenová rozhodla uložit literární pozůstalost svého manžela do literárního archivu knihovny Národního muzea. Již tehdy si však vyhradila, že po získání vhodných prostor bude tento materiál vrácen do Brna.\n\nOkolo roku 1982 se Karla Mahenová začala zabývat myšlenkou na vznik památníku Jiřího Mahena v domě, kde s autorem žila (nyní Brno, Mahenova357/8). V témže roce schválila záměr Rada národního výbor Brna a dům byl zapsán do seznamu kulturních památek (památkovou ochranu získalo průčelí). Po rekonstrukci a odstranění administrativních problémů byl památník otevřen v prosinci 1992.\n\nPodle odkazu Karly Mahenové je v přízemí vilky pobočka \"Knihovny Jiřího Mahena\", v prvním poschodí Mahenova pracovna a stálá expozice. V památníku se konají besedy s různými osobnostmi, Muzejní noci a akce pro děti. Obrazy moderních malířů, kterými je památník vybaven, zčásti zapůjčilo Moravské zemské muzeum. Další část obrazů daroval synovec Karly Mahenové dr. Oldřich Haselmann (1896–1991, funkcionář Úřadu Vysokého komisaře OSN pro uprchlíky), který byl vykonavatelem její poslední vůle.\n\n\n\n"}
{"id": "1462310", "url": "https://cs.wikipedia.org/wiki?curid=1462310", "title": "Blok 23 (Nový Bělehrad)", "text": "Blok 23 (Nový Bělehrad)\n\nBlok 23 (v srbské cyrilici Блок 23) se nachází v Novém Bělehradě, západně od centra srbské metropole. Je vymezen ulicemi \"Antifašističke borbe\" (ze západu), bývalou dálnicí Bratrství a jednoty (ze severu), ulicí \"Milentija Popovića\" (z východu) a bulvárem \"Miletina Milankovića\" (z jihu). Nachází se v blízkosti železniční stanice Novi Beograd.\n\nBlok tvoří několik dlouhých panelových domů, které byly umístěny po jeho obvodu. Tyto domy mají vnitřní atrium, do kterého jsou v jednotlivých bytech orientovány kuchyně a koupelny; obytné části bytů (ložnice a pokoje) jsou směřovány buď do středu bloků, nebo ven. \n\nV jižním cípu se potom nacházejí vysoké věžové domy o šestnácti patrech, které vznikly podle návrhu architektů Aleksandra Stepanoviće, Branislava Karadžiće a Božidara Jankoviće. V centrální části bloku se nachází školka a základní škola Lazy Kostiće.\n\nBudovy z bloku 23, včetně základní školy, patří mezi ukázky jugoslávského brutalismu.\n\n"}
{"id": "1462319", "url": "https://cs.wikipedia.org/wiki?curid=1462319", "title": "Poplužský rybník", "text": "Poplužský rybník\n\nPoplužský rybník o výměře vodní plochy 2,08 ha se nachází v lese asi 1 km severovýchodně od centra obce Žumberk v okrese Chrudim. Rybník slouží pro chov ryb. Poplužský rybník spolu s okolní dubohabřinou představuje cennou botanickou lokalitu s výskytem vzácných rostlin, jako je například bělozářka větevnatá, tolita lékařská, hvozdík kartouzek, a kosatec sibiřský, a proto je chráněn jako významný krajinný prvek.\n\n"}
{"id": "1462326", "url": "https://cs.wikipedia.org/wiki?curid=1462326", "title": "Malá Straka", "text": "Malá Straka\n\nLesní rybník Malá Straka o výměře vodní plochy 0,97 ha se nachází v lese asi 1 km severozápadně od centra obce Smrček v okrese Chrudim. Rybník Malá Straka je historické vodní dílo, jehož vznik je dokladován před více než 300 lety. Jedná se o lesní \nprůtočný rybník na bezejmenném levostranném přítoku vodního toku Bítovanka. Rybník představuje velice zachovalý mokřadní biotop s bohatou vegetací a je stanovištěm mnoha druhů\nobojživelníků, zejména kuňky ohnivé, a proto je chráněn jako Evropsky významná lokalita. Rybník je v současnosti využíván pro chov rybího plůdku.\n\n"}
{"id": "1462327", "url": "https://cs.wikipedia.org/wiki?curid=1462327", "title": "Agrobanka", "text": "Agrobanka\n\nAgrobanka (Agrobanka Praha a.s., zkráceně i AGB) byla česká bankovní instituce působící na komerčním bankovním trhu v letech 1990 – 1998.\n\nAgrobanka byla založena rozhodnutím Státní banky Československé v únoru 1990 jako první nestátní banka vzniklá v Československu po roce 1989. K jejím akcionářům tehdy patřila hlavně zemědělská družstva a jiné právnické i fyzické osoby začínající podnikat v zemědělském sektoru. Na odvětví zemědělství a služeb se také zpočátku zaměřovala úvěrová činnost banky. Banka poměrně rychle expandovala, vytvořila rozsáhlou síť poboček (přes 300) a získala řadu klientů i velké množství vkladů. Postupně ovládla zhruba 3,8 % trhu. Podle výroční zprávy měla na počátku roku 1996 bilanční sumu 67,5 miliardy korun, objem vkladů klientů 50 miliard korun, objem úvěrů 39 miliard korun; klientelu tvořilo 9 procent všech podnikatelských subjektů v ČR a 3 procenta všech občanů ČR.\n\nAgrobanka se prakticky od svého počátku potýkala s problematickými úvěry, i proto, že se zaměřovala na riziková odvětví (zemědělství a služby). Pro stabilizaci bylo nutné vytvořit značnou rezervu na krytí úvěrových rizik, současně s expanzí banky neúměrně vzrostly i provozní náklady. Zároveň se měnila i struktura akcionářů a v roce 1995 se Agrobanka dostala pod kontrolu finanční skupiny Motoinvest. Vzhledem k riskantní investiční strategii a některým neprůhledným operacím začala mít banka problémy s likviditou a omezený přístup na mezibankovní trh. Nakonec ČNB uvalila 17.9.1996 na AGB nucenou správu, přičemž s cílem ochránit vkladatele a v obavě před systémovým rizikem vydala záruku na všechny závazky banky.\n\nAudit firmy Price Waterhouse následně vyčíslil ztráty Agrobanky pod vedením společnosti Motoinvest na devět miliard korun, přičemž celkové náklady a sanace za vyřešení krize spojené s Agrobankou jsou odhadovány na 50 miliard korun.\n\nTehdejší generální ředitel Motoinvestu Pavel Tykač se začátkem roku 1997 vůči zprávě auditora Price Waterhouse v rámci několika veřejných vystoupení ostře ohradil.\nPod nucenou správou fungovala Agrobanka až do roku 1998. Správcem byl jmenován Jiří Klumpar, který posléze na doporučení poradenské firmy HSBC navrhl rozdělení Agrobanky na dvě části. „Zdravá“ část, tedy vklady a hodnotná aktiva, měla být prodána zahraničnímu investorovi a zbytek, tedy především špatná a obtížně vymahatelná aktiva, měla být ponechána současným akcionářům. Tento záměr byl po schválení ČNB v roce 1998 také realizován: „zdravá“ část včetně pobočkové sítě byla prodána za cca půl miliardy korun společnosti GE Capital Bank a.s., pro zbývající část byla nařízena likvidace (Agrobanka Praha a.s., v likvidaci).\nPůvodní společnost GE Capital Bank, a.s. svůj název v lednu 2005 změnila na GE Money Bank, a.s a od května 2016 se název banky změnil na Moneta Money Bank. Patří mezi největší české peněžní ústavy.\n\nLikvidace zbytkové části Agrobanky není dosud (leden 2019) ukončena, přes některé dílčí dohody nejsou všechny nejasnosti týkající se prodeje části Agrobanky uzavřeny a soudní spory s některými původními akcionáři Agrobanky trvají.\n\n\n\n"}
{"id": "1462330", "url": "https://cs.wikipedia.org/wiki?curid=1462330", "title": "Ponožky v sandálech", "text": "Ponožky v sandálech\n\nNošení ponožek v sandálech je kontroverzní módní kombinace a společenský jev, o kterém se v různých zemích a kulturách diskutuje. Na některých místech se považuje za módní faux pas. Názory však nejsou jednoznačné a mění se s módou.\n\nNejstarší důkaz o ponožkách v sandálech je zdokumentován na archeologickém nalezišti mezi Dishforthem a Leemingem v severním Yorkshiru v Anglii. Tento objev naznačuje, že staří Římané nosili ponožky v sandálech před nejméně 2000 lety. \n\nSaurabh Bhatia, autorka knihy \"Indická korporátní etiketa\", radí čtenářům: \"\"Pokud z nějakého důvodu ponožky v sandálech nenosíte, zajistěte, aby vaše prsty byly čisté a vaše nehty jsou ostříhané nakrátko\".\" Joshua Belter, autor \"Knihy pravidel: Jak vše dělat správně\" \"(v anglickém originále: Book of Rules: The Right Way to Do Everything)\", poukazuje na to, že nošení ponožek v sandálech redukuje pocit chladných nohou. Příručky pro návrh energie však jmenují lehké ponožky v sandálech jako součást tropického oblečení s vysokým teplotním tokem.\n\nPodle Briana Shey z \"The Evening Sun\" jsou ponožky v sandálech oblíbené u lidí starší generace a Němců.\n\nBritové jsou podle \"The China Post\" „známí módními chybami, jako je nošení ponožek v sandálech\".\n\nNošení ponožek v sandálech je v České republice považováno za spíše neestetické; nicméně někteří lidé ponožky v sandálech nosí a část obyvatel využívá obě možnosti (sandály s ponožkami i bez nich). Slovenský karikaturista Shooty, který použil bílé ponožky v sandálech ve své karikatuře typického Čecha jako brouka Pytlíka, je považuje za „součást českého národního kroje 21. století“.\n\nPonožky se sandály jsou běžným fenoménem i v severozápadním Pacifiku. Společnost PEMCO, která sídlí v Seattlu, používala znak \"Sandals & Socks Guy\" \"(Chlapík s ponožkami v sandálech)\" jako součást reklamní kampaně v roce 2007, která to popsala jako typicky tichomořskou severozápadní módu.\n\nNošení ponožek v sandálech je spojeno s některými geek kulturami. Když byly ponožky v sandálech v roce 2009 představeny jako příslušenství ke stažení pro Xbox Live, bylo to označeno za \"těžký módní zločin\".\n\nZatímco volba ponožek se sandály je nejčastěji spojována s ležérním oblečením, ve světě obchodní módy dochází k pokusům o její popularizaci.\n\nV roce 2010 noviny \"Daily Telegraph\" oznámily, že nošení ponožek v sandálech se pro jaro/léto toho roku stalo hitem. Počínaje rokem 2010 a opět pak v roce 2014 několik zdrojů uvedlo, že ponožky a sandály se staly módním trendem ve Spojených státech a ve Spojeném království a objevují se na několika módních přehlídkách, kde je využili i značky včetně Miu Miu (2010), módní návrháři jako Vivienne Tam a Mary-Kate a Ashley Olsen (2014), a využily je také celebrity. S ponožkami v sandálech a pantoflích byly vyfotografovány i mnohé celebrity, jako např. Bruce Willis, Justin Bieber, Rihanna nebo Uma Thurman.\n\nPonožky je z hygienických důvodů obvyklé měnit každý den. Ponožka zachycuje pot, nečistoty a produkty bakteriální fermentace, které jsou přirozenými produkty lidské pokožky a jinak by se ukládaly na vnitřní straně boty.\n\nNa druhou stranu zabraňují pronikání látek, které jsou uvolňovány z použitých materiálů, biofilmu a nečistot, z boty na kůži.\n\nNošení bot bez ponožek může souviset s rizikem vzniku problémů spojených s houbovými infekcemi .\n\nPodle anonymních autorů webu Chování.eu se při chladném počasí doporučuje zvolit uzavřené boty, nikoli ponožky do sandálů, protože z estetických důvodů není vhodné ukazovat špičky a paty ponožek.\n\n\n"}
{"id": "1462331", "url": "https://cs.wikipedia.org/wiki?curid=1462331", "title": "Šápúr Bachtijár", "text": "Šápúr Bachtijár\n\nŠápúr Bachtijár ( شاپور بختیار‎ , 26. června 1914 Šahr-e Kord – 6. srpna 1991 Suresnes) byl íránský politik a liberální intelektuál, stoupenec konstituční monarchie a poslední premiér Íránského císařství.\n\nPocházel z rodiny bachtijárských náčelníků. Jeho dědeček Saad ad-Daulá byl v letech 1912 a 1918 předsedou perské vlády. Jeho otec byl v roce 1934 popraven spolu s dalšími příslušníky tradiční aristokracie obviněnými z pokusu svrhnout panovníka Rezu Šáha Pahlavího.\n\nStudoval v Bejrútu a na pařížské Sorbonně, kde získal diplom v oborech politologie, právo a filosofie. Bojoval proti fašistům ve španělské občanské válce i v hnutí Résistance. V roce 1946 se vrátil do vlasti, kde vstoupil do levicově orientované Íránské strany, pracoval v sociální oblasti a za vlády Muhammada Mosaddeka byl náměstkem ministra práce. Po Mosaddekově svržení v roce 1953 se stal jedním z hlavních kritiků samovlády šáha Muhammada Rezy Pahlavího, účastnil se činnosti zakázané Národní fronty, byl sledován policií a téměř šest let strávil ve vězení. \n\nV roce 1977 vypukly v Íránu rozsáhlé stávky a demonstrace proti režimu, které přivedly šáha k ústupkům vůči opozici. Dne 4. ledna 1979 nahradil v čele vlády generála Gholáma Rezu Azharího populárním umírněným disidentem Bachtijárem. Ten zahájil rozsáhlé reformy: zrušil tajnou policii SAVAK, propustil politické vězně, vyhlásil svobodu tisku a shromažďování. Nepodařilo se mu však uklidnit zradikalizovanou atmosféru ve společnosti a Národní fronta ho kvůli spolupráci s šáhem označila za zrádce. Panovník opustil Írán 16. ledna 1979 a 1. února se vrátil z emigrace ájatolláh Rúholláh Chomejní, který se postavil do čela islámské revoluce. Podařilo se mu získat na svoji stranu davy v ulicích i armádu, takže Bachtijár byl 11. února donucen odstoupit z funkce a odejít ze země. \n\nUsadil se ve Francii, kde založil exilovou skupinu Íránské národní hnutí odporu (NAMIR) a vydal vzpomínkovou knihu \"37 dní po 37 letech\". V Íránu byl v nepřítomnnosti odsouzen k trestu smrti a v roce 1991 byl spolu se svým asistentem ubodán agenty vyslanými teheránským teokratickým režimem. Je pochován na Montparnaském hřbitově.\n"}
{"id": "1462332", "url": "https://cs.wikipedia.org/wiki?curid=1462332", "title": "David Hammons", "text": "David Hammons\n\nDavid Hammons (24. července 1943, Springfield) je americký umělec, který proslul během 70. a 80. let 20. století svými performancemi a instalacemi, jejichž hlavním tématem byla obhajoba občanských práv Afroameričanů. Jeho nejznámějším dílem je zřejmě \"African American Flag\", které je součástí stálé sbírky newyorského Muzea moderního umění.\n\nDavid Hammons se narodil v červenci 1943 ve městě Springfield ve státě Illinois jako desáté dítě matky samoživitelky. V roce 1962 se přestěhoval do Los Angeles. Mezi lety 1966 a 1968 zde studoval na Chouinard Art Institute (dnes California Institute of the Arts) a poté v letech 1968 až 1972 na Otis College of Art and Design. Na školách ho ovlivnili umělci Bruce Nauman (experimentující s různými médii), John Baldessari (věnující se konceptuálnímu umění) a Chris Burden (věnující se instalačnímu umění). Všichni se rovněž věnovali performancím, což Hammonse také ovlivnilo. V roce 1974 se přestěhoval do New Yorku.\n\nVětšina jeho děl se věnovala podpoře občanských práv Afroameričanů a hnutí Black Power. Prvním význačnějším dílem je série objektů \"Spade\" z let 1973 a 1974. V roce 1980 se podílel v rámci umělecké iniciativy Collaborative Projects na akci \"The Times Square Show\", která sloužila jako platforma pro experimenty mladých umělců. V dalších dílech využíval reálie života Afroameričanů v New Yorku. Častým tématem byl například basketbal. Hammons v této době například vytvořil obraz házením basketbalového míče natřeného barvou na plátno. Dalším dílem bylo \"Higher Goals\" (1986), kdy vztyčil basketbalové koše do výšky odpovídající třípatrové budově. Dílo komentovalo téměř nedosažitelnou ambici dostat se z života v ghettu na výsluní slávy.\n\nHammons často experimentoval, měnil média a vlastní styl. Díky tomu se vyhnul zařazení do jednoho uměleckého směru. Nicméně jeho dílo souzní s minimálním uměním, ale s prvky komentáře k identitě Afroameričanů v USA. Hammons se vedle kulturních podtextů věnoval také otázce využívání soukromých a veřejných prostranství, stejně jako odhalování podstaty stanovování toho, co je dle společnosti cenné a hodnotné. Zde lze jmenovat performanci \"Bliz-aard Ball Sale\" (1983), během které na ulicích Manhattanu prodával sněhové koule oceněné dle své velikosti. Performací ironizoval směnu komodit a kapitalistickou podstatu podpory umění galeriemi.\n\nV roce 1988 namaloval billboard afroamerického aktivisty a kandidáta na prezidenta USA Jesseho Jacksona, na kterém měl ovšem Jackson bílou kůži, blonďaté vlasy a modré oči. Billboard byl doprovázen nasprejovaným nápisem „How Ya Like Me Now?“. Dílo mělo vyvolat otázku, zda barva kůže utváří politiku kandidáta a naznačovalo, že i v roce 1988 stále přetrvává rasismus. Dílo bylo součástí venkovní expozice \"The Blues Esthetic: Black Culture and Modernism\", kterou podpořila nezisková organizace Washington Project for the Arts. Neoznačený billboard vyvolal vlnu kontroverze a brzy po svém vyvěšení ho poškodila skupina Afroameričanů, která se domnívala, že jde o rasistické znevážení Jacksona. Následně bylo dílo zrestaurováno a umístěno v galerii. Rétorická otázka „How Ya Like Me Now?“ byla citací názvu písně rappera Kool Moe Dee a obracela se k nastupující graffiti a hip-hopové generaci Afroameričanů.\n\nHammons proslul také svou prací s „vyloučenými“ materiály a předměty, jakými byli například sloní trus, kuřecí části, prameny vlasů Afroameričanů a lahve levného vína. Tyto předměty a materiály měly samy o sobě evokovat chudobu a život chudých Afroameričanů. Sám Hammons v těchto materiálech vidí jistou posvátnou podstatu.\n\nV jedné ze svých prvních samostatných výstav \"The Window: Rented Earth: David Hammons\" konané v newyorském New Museum se zabýval protichůdným vztahem mezi spiritualitou a technologiemi. Hammons se věnoval také videoartu. Na videoinstalacích spolupracoval s umělcem Alexem Harsleyem. Jejich známým dílem je \"Phat Free\", které bylo vystaveno například na Whitney Biennial. Jeho nejznámějším dílem je zřejmě \"African American Flag\", které je součástí stálé sbírky newyorského Muzea moderního umění. Jeho další díla jsou umístěná ve sbírkách Muzea amerického umění Whitneyové, Hirshhornova muzea, Fondation Cartier pour l'art contemporain v Paříži nebo v londýnské Tate Gallery. V roce 1991 obdržel grant od MacArthur Fellows Program, který je přezdíván Grant géniů.\n"}
{"id": "1462334", "url": "https://cs.wikipedia.org/wiki?curid=1462334", "title": "Dehtárská (Praha)", "text": "Dehtárská (Praha)\n\nDehtárská (případně \"Dechtárská\" i \"Dechtarská\") je zaniklá a v podstatě nikdy neprovedená ulice v Hloubětíně na Praze 14. Začínala na Kbelské a měla slepé zakončení. Měla přibližný západovýchodní průběh, případně se stáčela mírně k jihu. Ležela na sever od Zelenečské a s ní byla i rovnoběžná. Podle mladších map ze 40. let 20. století měla být prodloužením Kolbenovy ulice na východ.\n\nUlice byla vyprojektována v roce 1933 v Novém Hloubětíně. Přestože nikdy nebyla realizována, na mapách byla zakreslena až do 60. let 20. století, kdy bylo vybudováno sídliště Hloubětín. Nazvána byla podle středočeské obce Dehtáry v okrese Praha-východ, které jsou od roku 1960 součástí Jenštejna. Podle Orientačního plánu hlavního města Prahy od Rudolfa Jiříka z roku 1942 se v době protektorátu západní úsek jmenoval \"Dechtarer Straße\".\n"}
{"id": "1462336", "url": "https://cs.wikipedia.org/wiki?curid=1462336", "title": "Dehtárská", "text": "Dehtárská\n\nDehtárská může být\n\n\n"}
{"id": "1462341", "url": "https://cs.wikipedia.org/wiki?curid=1462341", "title": "Shell Oil Company", "text": "Shell Oil Company\n\nShell Oil Company je ropná společnost, jeden z nejznámějších producentů zemního plynu a olejů v USA. Sídlí v Houstonu ve státě Texas a je dceřinou společností Royal Dutch Shell, nadnárodní ropné společnosti anglo-holandského původu, která patří mezi největší ropné společnosti na světě. V USA zaměstnává přibližně 22 000 lidí.\n\nProdukty Shell zahrnují oleje a paliva; společnost provádí různé služby stejně jako těžbu, výrobu a rafinaci ropných produktů.\n\n\n"}
{"id": "1462344", "url": "https://cs.wikipedia.org/wiki?curid=1462344", "title": "Referendum na Slovensku 1994", "text": "Referendum na Slovensku 1994\n\nReferendum na Slovensku v roce 1994 bylo první referendum na Slovensku, které se konalo 22. října 1994. Účast voličů byla 19,96 % a referendum bylo proto neplatné.\n\nOtázka zněla: „\"Souhlasíte, aby se přijal zákon o prokazování finančních prostředků, které byly použity při dražbách a privatizaci?\"\"\n\nReferendum vyhlásil prezident Michal Kováč dne 10. srpna 1994 rozhodnutím č. 205/1994 Sb. na základě usnesení NR SR, které bylo přijato dne 12. července 1994 na návrh předsedy Sdružení dělníků Slovenska Jána Ľuptáka. Referendum bylo provedeno v sobotu 22. října 1994. \n"}
{"id": "1462350", "url": "https://cs.wikipedia.org/wiki?curid=1462350", "title": "Ktrace", "text": "Ktrace\n\nktrace je v oblasti operačních systémů nástroj obsažený v některých verzích systémů BSD a macOS, který slouží k trasování interakce mezi aplikacemi a jádrem operačního systému. Záznam zahrnující trasování systémových volání, signálů a vstupu/výstupu je následně uložen do vnější paměti za účelem následné analýzy a ladění. Přednastaveným výstupem je soubor \"ktrace.out\", k jehož prohlížení slouží nástroj kdump.\n\nV operačním systému Mac OS byl ktrace nahrazen od verze Mac OS X Leopard nástrojem DTrace. V operačním systému Linux je místo ktrace používán program strace.\n"}
{"id": "1462351", "url": "https://cs.wikipedia.org/wiki?curid=1462351", "title": "Pavel Petr", "text": "Pavel Petr\n\nJméno Pavel Petr má více osob:\n\n"}
{"id": "1462352", "url": "https://cs.wikipedia.org/wiki?curid=1462352", "title": "Lublaňská botanická zahrada", "text": "Lublaňská botanická zahrada\n\nLublaňská botanická zahrada (slovinsky: \"Ljubljanski botanični vrt\"), oficiálně Botanická zahrada Univerzity v Lublani (\"Botanični vrt Univerze v Ljubljani\"), je hlavní slovinská botanická zahrada a nejstarší taková zahrada v jihovýchodní Evropě. Ve Slovinsku představuje jednu z nejstarších kulturních, vědeckých a vzdělávacích institucí. Nachází se v lublaňské čtvrti Rudnik, na ulici Ižanska cesta podél Gruberova kanálu. Spravuje ji biologické oddělení Biotechnické fakulty Univerzity v Lublani.\n\nZahrada vznikla v roce 1810 pod vedením botanika Franze Hladnika. V dané éře byla Lublaň metropolí Ilyrských provincií. Tamější zahrada se v rámci kontinentální Evropy zařadila mezi ty průměrně staré. Stala se součástí mezinárodní organizace Botanic Gardens Conservation International a k roku 2010 spolupracovala s více než 270 botanickými zahradami po celém světě. Na ploše dvou hektarů pěstuje okolo 4 500 rostlinných druhů a poddruhů, z nichž přibližně třetina jsou slovinské endemity. Zbylé rostliny pocházejí z evropských areálů a dalších kontinentů.\n\n"}
{"id": "1462368", "url": "https://cs.wikipedia.org/wiki?curid=1462368", "title": "Lin-Manuel Miranda", "text": "Lin-Manuel Miranda\n\nLin-Manuel Miranda (* 16. ledna 1980 New York) je americký hudební skladatel, textař, dramatik, zpěvák a herec známý autorstvím a účinkováním v muzikálech \"Život v Heights\" a \"Hamilton\". Je spoluautorem písní pro animovaný film \"\" (Walt Disney Animation Studios), a zahrál si jednu z hlavních rolí ve filmu \"Mary Poppins se vrací\". Mezi ocenění, která obdržel patří Pulitzerova cena, tři ceny Grammy, cena Emmy, tři ceny Tony a hvězda na Hollywoodském Chodníku slávy. V roce 2018 získal Cenu Kennedyho střediska (Kennedy Center Honor).\n\nNarodil se v New Yorku jako druhé dítě klinické psycholožky Luz Towns a konzultanta Demokratické strany Luise A. Mirandy, Jr. Jeho jméno Lin-Manuel bylo inspirováno básní z vietnamské války \"Nana roja para mi hijo Lin Manuel\" od portorického spisovatele José Manuela Torres Santiaga. Během svého dětství a dospívání strávil každoročně alespoň měsíc u svých prarodičů ve Vega Alta v Portoriku. Má starší sestru Luz. \n\nNapsal hudbu i texty pro muzikál \"Život v Heights\", který měl premiéru na Broadwayi v roce 2008. V témže roce byl za svou práci oceněn cenou Tony za Nejlepší hudbu a libreto, v roce 2009 cenou Grammy za Nejlepší muzikálové album a show také získala cenu Tony v kategorii Nejlepší muzikál. Za své účinkování v hlavní roli byl nominován na cenu Tony v kategorii Nejlepší muzikálový herec. \n\nJe uznávaný za hudbu, libreto a také knihu \"Hamilton: An American Musical\" show, která je již od své premiéry na Broadwayi v srpnu roku 2015 označována za fenomén pop-kultury. Muzikál získal v roce 2016 Pulitzerovu cenu za drama a cenu Grammy za Nejlepší muzikálové album. Byl nominován na cenu Tony v rekordních 16 kategoriích, v 11 z nich zvítězil, včetně kategorie Nejlepší muzikál, Nejlepší hudba a libreto, a Nejlepší kniha. Za svůj výkon v hlavní roli Alexandera Hamiltona byl nominován na další cenu Tony v kategorii Nejlepší muzikálový herec. Nahrávka muzikálu se držela 10 týdnů na vrcholu žebříčku Nejlepších rappových alb za rok 2015, zatímco \"The Hamilton Mixtape\" (album s přezpívanými písněmi z muzikálu, které zpracoval a sám v něm i účinkoval) dosáhlo prvního místa v žebříčku nejlepších amerických alb (\"Billboard 200\") za prosinec 2016.\n\nJe politicky aktivní, zejména v zastoupení Portorika. V roce 2016 se sešel s politiky, aby se vyjádřil ve prospěch úlevy dluhů Portoriku a intenzivně pracuje na získávání finančních prostředků pro záchranné akce a pomoc poté, co ostrov v roce 2017 zasáhl hurikán Maria.\n\nV roce 2010 se oženil se svou přítelkyní ze střední školy Vanessou Adrianou Nadalovou, vědkyní a právničkou. Video ze svatební hostiny, kde společně s dalšími svatebními hosty předvedl hudební číslo, umístil na YouTube. Dne 10. listopadu 2014 se jim narodil syn Sebastian, 2. února 2018 pak druhý syn Francisco.\n\nV roce 2002 začali Lin-Manuel Miranda, John Buffalo Mailer a režisér Thomas Kail (v roce 2004 se k nim přidal spisovatel Quiara Alegría Hudes) společně pracovat na \"Život v Heights\"\".\" Muzikál sklidil velký úspěch a v už březnu roku 2008 měl svou premiéru i na Brodwayi. Byl nominován na 13 cen Tony, z nichž čtyři získal, včetně kategorie Nejlepší muzikál a Nejlepší hudba a libreto. V roce 2009 získal také cenu Grammy za Nejlepší muzikálové album. Miranda si za svůj výkon v hlavní roli vysloužil nominaci na cenu Tony pro Nejlepšího muzikálového herce a na Brodwayi působil až do 15 února 2009.\n\nSvou roli Usnaviho si Miranda zopakoval v Los Angeles v červnu a červenci roku 2015 v rámci národního turné a později také v portorickém San Juanu. Zpátky na Brodway se vrátil v prosinci 2010, kde účinkoval až do derniéry muzikálu v lednu 2011 (odehrál celkový počet 29 předpremiér a 1 185 obvyklých představení).\n\nBěhem toho období se ale Miranda věnoval i další práci. V kooperaci se Stephenem Sondheimem přeložil v roce 2009 do španělštiny muzikál \"West Side Story\". Na pozvání Stephena Schwartze přispěl dvěma novými písněmi do obnovené verze muzikálu \"Working\" z roku 1978, který měl premiéru v květnu v Asolo Repertory Theatre v Sarasotě na Floridě.\n\nMiranda se zabýval také projekty pro film a televizi. V roce 2007 se jako host objevil v televizním seriálu \"Rodina Sopránů\" v dílu „Starý časy“, a v roce 2009 si v premiérové epizodě 6. série seriálu \"Dr. House\" zahrál spolubydlícího Gregoryho House (tuto roli si později zopakoval později v květnu 2010). Pracoval rovněž pro \"Sezame, otevři se\", kde příležitostně hrál a zpíval.\n\nV průběhu těchto let byl Miranda zaměstnán jako učitel angličtiny na své bývalé střední škole, psal sloupky a recenze restaurací pro \"Manhattan Times\" a skládal hudbu pro reklamy.\n\nMiranda je spoluautorem hudby a libreta pro muzikál \"Bring It On: The Musical\" s Tomem Kittem a Amandou Green. Show debutovala v Alliance Theatre v Atlantě v lednu 2011 a v říjnu téhož roku mělo v Los Angeles premiéru národní turné. V omezeném počtu představení se od července do prosince roku 2012 muzikál objevil i na Brodwayi, v St. James Theatre. Byl nominován na cenu Tony v kategorii Nejlepší muzikál a Nejlepší choreografie.\n\nV únoru 2012 si Miranda zahrál Charleyho v \"Merrily We Roll Along\" (muzikál Stephena Sondheima) a objevil se také v sérii koncertů \"Encores!\" Napsal hudbu a libreto pro muzikál o jednom jednání \"21 Chump Street\", a v jediném představení na Brooklyn Academy of Music v něm sám účinkoval jako vypravěč.\n\nV roce 2014 se ke sbírce jeho ocenění přidala také cena Emmy za píseň \"Bigger!\", kterou společně s Kittem napsal jako úvodní číslo k udělování cen Tony.\n\nMiranda se objevil v malé roli v hraném filmu od studia Walt Diney Pictures \"Neobyčejný život Timothyho Greena\" (2012).\n\nZahrál si také v několika televizních rolích, například v televizním seriálu \"Taková moderní rodinka\", v seriálu \"Do No Harm\" nebo v sitcomu \"Jak jsem poznal vaši matku.\"\n\nBěhem dovolené v roce 2008 se Lin-Manuelu Mirandovi dostala do rukou biografie Alexandera Hamiltona od Rona Chernowa. Miranda, inspirovaný touto knihou, napsal o Hamiltonovi rap, který v doprovodu Alexe Lacamoira, prezentoval v květnu 2009 v Bílém domě na Večeru poezie, hudby a mluveného slova. \n\n\"Hamilton: An American Musical\", režírovaný Thomase Kailem, měl premiéru v The Public Theatre v lednu roku 2015. Miranda pro tuto show napsal hudbu, libreto, knihu a vystupoval také v hlavní roli. Muzikál sklidil obrovský úspěch, všechna jeho představení byla vyprodaná a už v červnu téhož roku se přesunul na Brodway do Richard Rodgers Theatre, kde měl oficiální premiéru 6. srpna.\n\n15. března 2016 vystoupili herci v Bílém domě, kde uvedli i četné workshopy.\n\nV dubnu 2016 vyšla kniha \"Hamilton:The Revolution,\" popisující cestu muzikálu od první myšlenky až k Brodwayi, jejímiž autory jsou Miranda a Jeremy McCarter. V říjnu 2016 měl na New York Film Festival premiéru dokument o vzniku show, \"Hamilton's America\".\n\nSvé poslední představení odehrál Miranda 9. července 2016. Do úlohy Alexandera Hamiltona se má v plánu vrátit až v lednu 2019, kdy se produkce \"Hamiltona\" přesouvá na tři týdny do Portorika.Téměř 40 000 vstupenek na těchto 23 představení bylo vyprodáno během dvou dnů. \n\nJednání s Disney a balíček 6 skladeb určených pro Walt Disney Animation Studios ze zimy roku 2013 vedlo k celé řadě společných projektů:\n\n\n24. ledna 2016 si Lin-Manuel Miranda zahrál roličku v brodwayské produkci \"Bídníků\" a splnil si tak svůj dětský sen (Bídníci byli prvním představením, které na Brodway viděl).\n\n26. dubna 2016 předvedl v televizní show \"Last Week Tonight with John Oliver\" emotivní rap ohledně restrukturalizace dluhu Portorica.\n\n8. října 2016 uváděl Miranda \"Saturday Night Live\" a za svůj výstup obdržel v červenci 2017 nominaci na cenu Emmy.\n\n\n"}
{"id": "1462373", "url": "https://cs.wikipedia.org/wiki?curid=1462373", "title": "Mistrovství světa v rybníkovém hokeji", "text": "Mistrovství světa v rybníkovém hokeji\n\nMistrovství světa v rybníkovém hokeji je mezinárodní hokejový turnaj pořádaný v Kanadě. Rybníkový hokej je druh ledního hokeje, který se hraje na menším hřišti ve čtyřech hráčích. Mistrovství probíhá v Kanadě v obci Plaster Rock, v provoncii Nový Brunšvik, na jezeře Roulston.\n\nČesko a Slovensko jsou aktuálně jediné země, které pořádají vlastní kvalifikační turnaje (Mistrovství Česka a Mistrovství Slovenska).\n\nPrvní Mistrovství světa v rybníkovém hokeji proběhlo v roce 2002. Zakladateli akce byli Tom Chamberlain a Danny Braun. Česko a Slovensko vyslalo své zástupce na turnaje poprvé v roce 2017. Od roku 2018 je Mistrovství Česka a Slovenska v rybníkovém hokeji oficiálním kvalifikačním turnajem pro mezinárodní mistrovství. Z každého kvalifikačního turnaje postupují 3 nejlepší.\n\nTurnaj se hraje ve čtyřech hráčích proti čtyřem bez brankáře, každý tým může mít maximálně 5 hračů (starších 19 let). Hraje se na malém hřišti (cca 22,85m x 45,7m) na malé brány o šířce klasických 1,83 m, ale s výšce pouze 0,3 m. Je zbudováno 20 kluzišť, aby mohlo hrát naráz 40 týmů. Zápas trvá 30 minut (2x15min). Není přítomen klasický rozhodčí, jen \"pozorovatel\", který zapisuje skóre a rozhoduje o porušení pravidel. V zápasu se nevylučují hráči, za běžné fauly se uděluje \"malý trest\", což znamená připsání gólu ve prospěch druhého týmu. Každý tým hraje nejméně pět 30minutových zápasů (2x15 min) v průběhu tří dnů turnaje. Čtvrtý den se hraje playoff, jehož se účastní 32 nejúspěšnějších týmů z předešlé části.\n\n"}
{"id": "1462376", "url": "https://cs.wikipedia.org/wiki?curid=1462376", "title": "Alstera", "text": "Alstera\n\nAlstera, německy Alster, je řeka v Holštýnsku, pravobřežní přítok Labe, s nímž se slévá v Hamburku. Pramení u obce Henstedt-Ulzburg, je dlouhá 56 km a na svém dolním toku vytváří dvě jezera: větší Vnější Alsteru (Außenalster) a menší Vnitřní Alsteru (Binnenalster).\n"}
{"id": "1462378", "url": "https://cs.wikipedia.org/wiki?curid=1462378", "title": "Alster", "text": "Alster\n\nAlster může být:\n"}
{"id": "1462380", "url": "https://cs.wikipedia.org/wiki?curid=1462380", "title": "Vavřincův kanál", "text": "Vavřincův kanál\n\nVavřincův kanál je umělý, občasný vodní tok VII. řádu na Záhorí, v okrese Malacky, v katastru obce Jakubov. Jeho celková délka činí 553  metrů a plocha odtokové oblasti asi 0,709 km². Jeho koryto vzniká 725 metrů od „Dolečkovy“ asfaltové cesty z Jakubova do Gajar uprostřed velkého pole, kterému se říká „Prostřední pole“ (150 m. n. m) v nadmořské výšce 149 m. n. m a ústí do Borinského kanálu v nadmořské výšce 146 m. n. m, 185 metrů od zmiňované cesty.\n\nVavřincův kanál byl vystavěn v průběhu třetí etapy melioračních prací v obci Jakubov v roce 1962. Jeho výstavbou byla odvodněna zamokřená půda, která se mohla začít zemědělsky využívat. Výstavba kanálu vyšla celkem 268 104 Kčs.\n\nTok je od vzniku po ústí jedna úsečka směřující skoro přesně na západ. Dno je volné, bahnité, nevydláždené, na březích rostou stromy a keře. Na toku se nenachází žádné přemostění.\n\n"}
{"id": "1462381", "url": "https://cs.wikipedia.org/wiki?curid=1462381", "title": "Za Školou", "text": "Za Školou\n\nZa Školou může být\n\n\n"}
{"id": "1462382", "url": "https://cs.wikipedia.org/wiki?curid=1462382", "title": "Za Školou (Praha)", "text": "Za Školou (Praha)\n\nZa Školou je ulice v Kyjích na Praze 14. Protíná ji ulice Šimanovská a s ní i cyklotrasa. Má tvar háčku a její delší strana má přibližný severojižní průběh. Ulice má oba konce slepé. Od severního konce lze dojít ke Kyjskému rybníku. Od jižního konce lze pěšky po schodech pokračovat do Hlinské a dále směrem k železniční zastávce Praha-Kyje.\n\nNazvána je podle své polohy u školní budovy. Ulice vznikla a byla pojmenována v roce 1934.\n\nPodél ulice jsou rodinné jednopatrové domy se zahradami, v některých místech vytvářejí dojem blokové zástavby. Na rohu se Šimanovskou je základní škola. Na východní straně severního úseku jsou moderní řadové dvoupatrové domy s balkony a terasami z konce 20. století.\n\n"}
{"id": "1462399", "url": "https://cs.wikipedia.org/wiki?curid=1462399", "title": "Sdružení lázeňských míst České republiky", "text": "Sdružení lázeňských míst České republiky\n\nSdružení lázeňských míst České republiky (ve zkratce SLM) je nestátní nevládní organizace, jejímiž členy jsou města a obce na území České republiky, na jejichž území se nachází lázeňská zařízení a která mají schválený lázeňský statut. Uskupení je účastníkem jednání se státními institucemi v případech, kdy se agenda těchto jednání věnuje oblasti lázeňství. Úzce při tom spolupracuje se Svazem léčebných lázní České republiky, jehož členy jsou samotné lázeňské instituce. Obě organizace se například společnými silami zdárně zasazovaly proti plánovanému omezování úhrad za léčbu pacientů. Státní instituce nakonec od tohoto omezování ustoupily. V roce 2017 zas Sdružení lázeňských míst provázelo skupinu zástupců řeckých lázeňských měst, kteří přijeli do České republiky načerpat zkušenosti s vedením lázní a jejich rozvojem. Dále je sdružení svým členům nápomocno při tvorbě tak zvaných lázeňských statutů, jež po nich Ministerstvo zdravotnictví České republiky vyžaduje.\n\nV čele sdružení stojí předseda, jimiž byli:\n\n\n"}
{"id": "1462405", "url": "https://cs.wikipedia.org/wiki?curid=1462405", "title": "Cíglerova", "text": "Cíglerova\n\nCíglerova je ulice v katastrálním území Černý Most, Kyje a Hloubětín na Praze 14, která spojuje ulici Poděbradskou a Ocelkovu. Má přibližný západovýchodní průběh, avšak je mírně esovitě prohnutá. Největší část leží na Černém Mostě, v Kyjích leží úsek mezi ulicemi Broumarskou a Za Černým mostem a konečně v Hloubětíně krátký úsek mezi ulicí Za Černým mostem a Poděbradskou. Od západu do ní postupně ústí ulice Za Černým mostem, dále ji protíná Broumarská, poté do ní ústí Bratří Venclíků, Bouřilova, Trytova, Ronešova a nakonec Pospíchalova.\n\nNazvána byla v roce 1976 v souvislosti s výstavbou sídliště Černý Most I podle kyjského občana Václava Cíglera (1901–1942), který aktivně působil v odboji (ilegální buňka KSČ) za druhé světové války. V roce 1941 byl zatčen a přestože byl propuštěn, byl i nadále pronásledován. Trpěl těžkou tuberkulózou a po dalším zatčení zemřel. Název tak patří ke skupině ulic pojmenovaných po kyjských občanech, kteří padli během Pražského povstání nebo byli nacisty umučeni v koncentračních táborech, jako ulice Anny Čížkové, Bouřilova, Bratří Venclíků, Ronešova, Trytova a Vlčkova. V roce 1983 byla ulice prodloužena od Broumarské směrem na západ o svůj kyjský a hloubětínský úsek, překonává tak mostem ulici Chlumeckou.\n\nNa sever od hloubětínského a kyjského úseku je zeleň a za ní železniční trať Praha–Turnov (070), přes kterou vedl začouzený most, který dal název celému sídlišti. Na jih od hloubětínského úseku je zeleň a za ní ulice Kukelská s panelovými domy sídliště Lehovec. Na jih od kyjského úseku jsou rodinné domy se zahradami na ulicích Hůrská a Vajgarská. Celý tento popsaný úsek značně ovlivňuje rušná ulice Poděbradská, která na rozhraní katastrálních území přechází ve Chlumeckou. Na Černém mostě jsou po severní straně parkoviště, stanice metra Rajská zahrada a zeleň. Ulice probíhá rovnoběžně s tubusem žluté linky pražského metra B. Na jižní straně je multifunkční centrum čp. 1139 s lékárnou, poštou (198 00), rychlým občerstvením, supermarketem a parkovištěm. Dále následují panelové domy sídliště Černý Most I, Centrální park Černý Most a za zelení Poliklinika Parník.\n\nNa ulici jsou autobusové zastávky \"Rajská zahrada\", \"Ronešova\" a \"Poliklinika Černý Most\".\n\n\n"}
{"id": "1462412", "url": "https://cs.wikipedia.org/wiki?curid=1462412", "title": "Australian Open 2019 – kvalifikace ženské dvouhry", "text": "Australian Open 2019 – kvalifikace ženské dvouhry\n\nKvalifikace ženské dvouhry na Australian Open 2019 probíhala před zahájením hlavní soutěže mezi 8. až 11. lednem 2019. Poprvé se jí účastnilo namísto tradičních devadesáti šesti hráček sto dvacet osm tenistek, čímž se ženská část vyrovnala mužskému kvalifikačnímu turnaji. Z tříkolové soutěže postoupilo do navazujícího singlu šestnáct kvalifikantek. \n"}
{"id": "1462413", "url": "https://cs.wikipedia.org/wiki?curid=1462413", "title": "Svaz léčebných lázní České republiky", "text": "Svaz léčebných lázní České republiky\n\nSvaz léčebných lázní České republiky (ve zkratce SLL) je zájmové profesní uskupení, které sdružuje instituce, jež na území státu poskytují lázeňskou péči. V kooperaci se Sdružením lázeňských míst České republiky hájí zájmy svých členů. Úspěšně se jim například podařilo zvrátit rozhodnutí Ministerstva zdravotnictví České republiky z roku 2012, které omezilo úhradu léčebné péče v lázních ze strany zdravotních pojišťoven, což mělo za následek hospodářské problémy některých lázní, kupříkladu Velichovek, Janských Lázní či Darkova.\n\nV čele svazu stojí prezident, jímž je Eduard Bláha z lázní Jáchymov a Luhačovice.\n\n"}
{"id": "1462465", "url": "https://cs.wikipedia.org/wiki?curid=1462465", "title": "Divadelní léto pod plzeňským nebem", "text": "Divadelní léto pod plzeňským nebem\n\nDivadelní léto pod plzeňským nebem (DLPPN) je letní venkovní divadelní festival odehrávající se převážně v červenci. Založil jej se svými přáteli v roce 2008 Vilém Dubnička ve spolupráci s Marcelou Mašínovou a občanským sdružením PaNaMo. Festival uvádí každoročně premiérovou původní inscenaci a několik repríz inscenace z předešlého ročníku. Místo konání je variabilní. Prostory v širším centru Plzně se přizpůsobují charakteru premiérové inscenace. \n\nPrvní ročník Divadelního léta pod plzeňským nebem se odehrál v roce 2008. Jedinou inscenací, která se v tomto roce hrála, byl Moliérův Don Juan v úpravě a režii zakladatele festivalu Viléma Dubničky. Tato inscenace byla zasazena do prostoru plzeňské Proluky v Křižíkových sadech. \n\nObsazení: Viktor Limr, Jan Přeučil, Zdeněk Rohlíček, Štěpánka Křesťanová, Michal Štěrba, Bronislav Kotiš, Antonín Procházka ml., Jana Zenáhlíková, Jana Kubátová, Karel Basák, František Dvořák a Ivan Říha\n\nV roce 2009 měl na DLPPN premiéru Gogolův Revizor, opět v režii Viléma Dubničky. Inscenátoři tuto hru zasadili na náměstí Republiky do prostoru před plzeňskou radnicí, která se stala i kulisou využitou v několika výstupech. \n\nObsazení: Martin Zahálka, Jan Zadražil, Zorka Kostková, Štěpánka Křesťanová, Radek Valenta, František Dvořák, Bronislav Kotiš, Michal Štěrba, Viktor Limr, Zdeněk Rohlíček, Antonín Procházka ml, Kristýna Hlaváčková, Zdeněk Lahoda, Petr Borovský\n\nTřetí ročník otevřela v roce 2010 inscenace žánru commedia dell'arte Král Jelenem od Carla Gozziho. Režisér Vilém Dubnička vybral pro tuto komedii místo před Západočeským muzeem, kde se přirozenými kulisami inscenace stala kašna, okolní park a stromy. \n\nObsazení: Antonín Procházka ml., Zdeněk Rohlíček, Kamila Kikinčuková / Kristýna Hlaváčková, František Dvořák, Pavel Kikinčuk, Jana Zenáhlíková, Ivan Říha, Štěpánka Křesťanová, Michal Štěrba, Magdalena Suchá, Martin Hofmann \n\nPremiérou čtvrtého ročníku byla v roce 2011 komedie Williama Shakespeara Marná lásky snaha. Režie se ujal Michal Lang, nynější ředitel Divadla Pod Palmovkou. Místem konání se tentokrát stalo prostranství před hotelem Courtyard by Marriott. \n\nObsazení: Vilém Dubnička, Viktor Limr, Antonín Procházka ml., Michal Štěrba, Radek Valenta, František Dvořák, Pavel Juřica, Michal Maléř, Petr Borovský, Ivan Říha, Jana Bernášková, Lenka Ouhrabková, Kristýna Leichtová, Týna Průchová, Jana Zenáhlíková\n\nPremiérovou inscenaci pátého ročníku opět režíroval zakladatel festivalu Vilém Dubnička. Hru s názvem V nouzi poznáš přítele od Jeana Rets Comme Dieua zasadil do prostoru zahrady Měštanské besedy v Plzni. \n\nObsazení: Kryštof Rímský, Michal Štěrba, Renata Prokopová, Bronislav Kotiš, Petr Borovský, Jana Zenáhlíková, Štěpánka Křesťanová, Antonín Procházka ml., Zdeněk Rohlíček, Radek Štědronský Shejbal\n\nV roce 2013 se dějištěm DLPPN stalo opět náměstí Republiky, tentokrát se však hlavním scénickým motivem a kulisou nestala radnice jako u Revizora, ale Katedrála sv. Bartoloměje. Premiérou šestho ročníku byli Dumasovi Tři mušketýři, režie se ujal Vilém Dubnička.\n\nObsazení: Petr Konáš, Viktor Limr, Jan Teplý, Radek Valenta, Diana Toniková, Bronislav Kotiš, Michal Štěrba, Zdeněk Rohlíček, Štěpánka Křesťanová, Antonín Procházka ml., Andrej Polák, Marek Adamczyk, Petr Borovský, Kristýna Lechtová, Jan Přeučil\n\nSlavná komedie Lhář od Carla Goldoniho byla premiérovým titulem sedmého ročníku DLPPN (rok 2014). Režisér Zdeněk Bartoš přenesl Benátky na plzeňské náměstí a do titulní role obsadil Romana Zacha.\n\nObsazení: Miloslav Mejzlík, Roman Zach, Tomáš Jeřábek, Bronislav Kotiš, Malvína Pachlová, Klára Krejsová, Diana Toniková, Marek Adamczyk, Petr Konáš, Zdeněk Rohlíček, Daniela Šišková, Zdeněk Lahoda, David Kovář, Štěpán Váňa / Matěj Smola, Martin Zahálka ml.\n\nV roce 2015 se DLPPN vrátilo do Proluky v Křižíkových sadech, kde v roce 2008 vzniklo. Režisér Petr Svojtka zde inscenoval hru Prokletí rodu Baskervillů aneb Pozor, zlý pes!\n\nObsazení: Pavel Batěk, Zdeněk Velen, Zdeněk Rohlíček, Marek Adamczyk, Zdeněk Mucha, Michal Štěrba, Marta Dancingerová, Vilém Dubnička\n\nPremiérou devátého ročníku se stala slavná hra Miguela de Cervantese y Saavedry Don Quijote. Do role legendárního bojovníka s větrnými mlýny obsadil režisér Vilém Dubnička pražského herce Kamila Halbicha. Dějištěm se tentokrát stalo prostranství U Zvonu.\n\nObsazení: Kamil Halbich, Marek Adamczyk, Bronislav Kotiš, Jan Teplý, Michal Štěrba, Zdeněk Rohlíček, Antonín Procházka ml., Jana Zenáhlíková, Diana Toniková, Jana Kubátová\n\nJubilejní desátý ročník festivalu otevřela v roce 2017 inscenace hry Davida Drábka s názvem Akvabely. Režie této hry se ujal Vilém Dubnička.\n\nObsazení: Bronislav Kotiš, Zdeněk Rohlíček, Michal Štěrba, Klára Krejsová, Andrej Polák, Jana Zenáhlíková / Diana Toniková, Jana Kubátová, David Kubát, Kamila Šmejkalová, David Hradil, Antonín Procházka ml., Dominik Uriča/ Helena Hadrbolcová\n\nBěhem jedenáctého ročníku se festival vrátil do Proluky v Křižíkových sadech. Premiérovým titulem roku 2018 byl Cyrano v režii Ivana Řezáče a v hlavní roli s Michalem Dlouhým.\n\nObsazení: Michal Dlouhý, Miloslav Tichý, Jan Jankovský, Antonín Procházka ml., Petr Borovský, Jiří Maryško, Kamil Halbich, Bronislav Kotiš, Marek Mikulášek, Jiří Kout, Adam Rezner, Jaroslav Matějka, František Šimánek / Jiří Weiner, Jindřich Kout, Andrea Mohylová, Jana Kubátová, Klára Krejsová\n\nUž několik let rozšiřuje festival svůj program o další zajímavé aktivity. Navázal mj. spolupráci s festivalem Tanec Praha a do svého programu zařadil kvalitní taneční inscenace Korekce - soubor VerTeDance a Malá smrt - režie duo SKUTR. V roce 2015 pro festival vznikla ve spolupráci s tanečnicí a choreografkou Adélou Laštovkovou Stodolovou autorská poetická komedie NOs, která se dočkala i několika úspěšných repríz. \n\nV témže roce se Divadelní léto pod plzeňským nebem stalo součástí hlavního programu Evropského hlavního města kultury 2015, díky čemuž se festivalová inscenace Tři mušketýři živě přenášela do kin ve dvanácti městech v České republice.\n\nMezi další součásti doprovodného programu festivalu patří Improzápasy, Open Air Slam Poetry nebo Festival hereckých kapel.\n\nV roce 2018 do svého programu DLPPN zařadilo Festival hereckých kapel. Během vystoupily kapely zejména těch herců, kteří byli obsazeni alespoň do jedné z inscenací Divadelního léta pod plzeňským nebem. Jednalo se o tyto kapely a hudební uskupení: Duo Dubnička – Lahoda, Homer street, Matka, Bára Valentová, Furt rovně, Orchestr posledního dne, Pawlowski a Genius noci.\n"}
{"id": "1462466", "url": "https://cs.wikipedia.org/wiki?curid=1462466", "title": "Velká Straka", "text": "Velká Straka\n\nLesní rybník Velká Straka o výměře vodní plochy 2,2 ha se nachází v lese asi 1,3 km severozápadně od centra obce Smrček v okrese Chrudim. Rybník Velká Straka je historické vodní dílo, jehož vznik je doložen již před více než 300 lety. Jedná se o lesní \nprůtočný rybník na říčce Bítovanka. Rybník představuje zachovalý mokřadní biotop s bohatou vegetací a je stanovištěm mnoha druhů obojživelníků. \n\nRybník byl v roce 2012 revitalizován a odbahněn a je v současnosti využíván pro chov ryb.\n\n"}
{"id": "1462474", "url": "https://cs.wikipedia.org/wiki?curid=1462474", "title": "Žďár (rybník)", "text": "Žďár (rybník)\n\nRybník Žďár je posledním ze soustavy Havlovických rybníků, kterou tvoří společně s rybníky Petráň a Hořička. Je napájen bočním přítokem z rybníka Hořička a voda je odváděna požerákem pod komunikací vedoucí do obce Smrček do říčky Ležák. Název rybníku Žďár byl asi odvozen od slov žďáření či žďárování tj. vypalování lesa před založením rybníka.\n\nRybník je využíván pro chov ryb.\n"}
{"id": "1462477", "url": "https://cs.wikipedia.org/wiki?curid=1462477", "title": "Walter Scolar", "text": "Walter Scolar\n\nWalter Scolar byl československý devítiválcový vzduchem chlazený hvězdicový motor pro pohon lehkých, akrobatických letadel. Byl vyvinut ve 30. letech 20. století a byl vyráběn Akciovou společností Walter, továrnou na automobily a letecké motory v Praze - Jinonicích od roku 1936.\n\nWalter Scolar byl posledním motorem v řadě motorů Walter NZ-120 (1927-1931), Walter Mars (1929-1932), Walter Gemma (1933-1939), Walter Bora (1934-1939), Walter Bora II a Walter Bora II-R (1935-1939). Oproti svým předchůdcům měl zkrácený zdvih za 120 mm na 100 mm. Po homologaci, která proběhla v roce 1936, byl používán především na československých letounech firmy Beneš - Mráz z Chocně.\n\nByl to devítiválcový, hvězdicový motor s vrtáním 105 mm a zdvihem 100 mm (9H). Klasický benzinový motor (oktanové číslo min. 73) s karburátorem Stromberg NAR 62. V základním příslušenství měl pohon palivové pumpy, otáčkoměru, rozdělovače pneumatického spouštěče, příruby pro mechanický, externí spouštěč, za karburátorem kompresor v nasávacím systému a montážní okruží. Lopatkové kolo kompresoru mělo shodné otáčky s klikovou hřídelí. Při zkráceném zdvihu se zmenšila i jeho velikost - průměr snížen na 984 mm, což dovolilo - oproti jeho předchůdcům zvýšit nominální a maximální otáčky motoru.\n\nByl předurčen pro školní letadla tzn. při konstrukci byly vzaty v úvahu požadované vlastnosti jako jsou spolehlivost, trvanlivost i při zvýšeném namáhání ve školním provozu, konstrukční jednoduchost, snadná a jednoduchá obsluha. Mohl být náležitě vybaven příslušenstvím a pomocnými přístroji, jako jsou palivová pumpa, startér, možnost použití kovových vrtulí díky normalizovanému drážkování hřídele) atp.\n\nPočty vyrobených motorů Walter Scolar oficiální statistiky neuvádějí, ale zřejmě se jednalo jen o desítky kusů. Motory Walter Scolar byly představeny koncem roku 1936 na aerosalonu v Paříži a pak byly součástí expozic továrny Walter na leteckých výstavách v Praze (červen 1937), na II. mezinárodním aerosalonu v Miláně (říjen 1937) a opět na aerosalonu v Paříži (leden 1939), ale počet jejich aplikací to nerozšířilo. Motor Walter Scolar je vystaven v Leteckém muzeu Kbely a ve Slovenském technickém múzeu, pobočka Múzeum letectva v Košicích.\n\nJednokřídlé dolnoplošníky Beneš-Mráz Be-252 Beta Scolar a jeho následník Be-252C Beta Scolar, ve kterých byl tento motor použit, navrhl ing. Beneš v roce 1937 resp. 1938 (Továrna na letadla, ing. Pavel Beneš a ing. Jaroslav Mráz, Choceň). Jednalo se o dvousedadlový cvičný letoun pro výcvik ve vysoké akrobacii, popřípadě ke kondičním letům s instruktorem. Letoun byl zalétán v dubnu 1938. Drak přechozího typu Beneš-Mráz Be-52 byl ponechán téměř beze změny. Při letových zkouškách se Walter Scolar projevil velmi dobře, zejména při vertikálních obratech. Zklamání však přinesly vlastnosti prototypu Be-252 (OK-BEZ) ve vývrtce. V zimě 1938 zkoušky pokračovaly a vedly k přestavbě letounu na typ Be-252C. Změna byla provedena jednoduše - na původní plochý trup byly připevněny lehké tvarové přepážky a celek s trupem vejčitém průřezu byl doplněn podélnými lištami. Navíc byly upraveny aerodynamické přechody mezi křídlem a trupem. Kabina dostala průběžný prosklený, zcela uzavřený kryt. Firemní šéfpilot Petr Široký zalétal prototyp Be-252C (OK-YOA) v březnu 1939 jen několik dnů před okupací. Ještě v československém zbarvení a imatrikulací, ale se svastikou na ocase byl pak Be-252C používán německou Luftwaffe jako cvičný letoun.\n\nBeneš-Mráz Be-252 Beta-Scolar\n\nBeneš-Mráz Be-252C Beta-Scolar\n\n\n\n\n"}
{"id": "1462479", "url": "https://cs.wikipedia.org/wiki?curid=1462479", "title": "Havlovické rybníky", "text": "Havlovické rybníky\n\nHavlovické rybníky jsou soustavou tří vzájemně propojených velkých rybníků – Hořička, Petráň, Žďár a menšího rybníka Liška nalézající se v okolí vesnice Havlovice v okrese Chrudim. \n\nZdrojem vody pro rybniční soustavu je řeka Ležák (Holetínka), která napájí Petráň. Voda pak protéká do Hořičky a Žďáru, ze kterého nadbytečná voda opět odtéká do řeky Ležák. Do Petráně přitéká také voda z rybníku Liška, který je napájen Havlovickým potokem, který pramení za osadou Kvasín. \n\nRybníky mají rozlohu od největší Hořičky (30 ha), přes Petráň 15 ha), Žďár (10 ha) po Lišku (0,26 ha).\n\nDnešní rybník Petráň se podle mapy z r. 1839 (Císařské otisky), jmenoval původně Kostelecký. Současný název Petráň vznikl pravděpodobně podle objektu pod rybníkem (mlýna), který se nazýval U Petráňů. Název rybníku Hořička byl odvozen od kopce Hořička (německy Horitschka), který leží nad rybníkem, 384 m nad mořem. Název rybníku Žďár byl asi odvozen od slov \"žďáření\" či \"žďárování\", tj. vypalování lesa před založením rybníka.\n"}
{"id": "1462482", "url": "https://cs.wikipedia.org/wiki?curid=1462482", "title": "Hořička (rybník)", "text": "Hořička (rybník)\n\nRybník Hořička o výměře vodní plochy 30 ha je největším ze soustavy Havlovických rybníků, kterou tvoří společně s rybníky Petráň a Žďár. Je napájen bočním přítokem z rybníka Petráň a voda je odváděna požerákem v boční hrázi do sousedního rybníka Žďár. Název rybníku Hořička byl odvozen od kopce Hořička (384 m nad mořem), který leží nad rybníkem.\n\nRybník je využíván pro chov ryb.\n"}
{"id": "1462483", "url": "https://cs.wikipedia.org/wiki?curid=1462483", "title": "Gravitační přivaděč Smíchov", "text": "Gravitační přivaděč Smíchov\n\nGravitační přivaděč Smíchov je přivaděč technologické vody pro chlazení metra, vedoucí v délce 1262 metrů ze Smíchova do Kutvirtovy ulice v Radlicích. Přivadeč zásobuje vodou 8 sedimentačních jímacích vrtů s hloubkou 10–16 metrů; vrty jsou na Smíchově u Strakonické ulice, následně je voda svedena do přivaděče.\n\nVrty se nacházejí na levém vltavském břehu, v jižní části Smíchova, ve smíšené zástavbě mezi Strakonickou a Nádražní ulicí. Jímací studny pro zásobení gravitačního přivaděče sousedí podélně těsně se Strakonickou ulicí. Vstupní šachta a jímací vrty jižně od šachty jsou v oploceném pozemku. Jímací studny severně od vstupní šachty jsou umístěny ve zpevněné ploše. Vltava protéká ve vzdálenosti cca 75 m východně.\n\nOd roku 2018 je stavba předmětem sporu mezi majitelem pozemku, ve kterém jsou umístěny jímací vrty, a dopravním podnikem.\n\nDle článku v Hospodářských novinách z ledna 2019 vodní dílo může „v případě krize může zásobovat po dobu 10 dnů pitnou vodou až 600 tisíc obyvatel metropole“.\n\nGenerální ředitel dopravního podniku hl. m. Prahy Petr Witowski v březnu 2019 uvedl, že „existují rozbory, které potvrzují kvalitu vody blízkou pitné vodě a ta úprava na pitnou vodu tak, aby byl i hygienik spokojený, není vůbec náročná“.\n\nPražští radní dne 5. srpna 2019 zastavili řízení o povolení výjimky ze stavební uzávěry.\n\n"}
{"id": "1462484", "url": "https://cs.wikipedia.org/wiki?curid=1462484", "title": "Bludné skály", "text": "Bludné skály\n\nBludné skály (polsky \"Błędne Skały\", německy \"Wilde Löcher\") jsou pískovcové skalní město v masivu stolové hory Bor (Skalniak). Lokalita se nachází v kladském okrese v polských Stolových horách při česko-polské státní hranici na pomezí Královéhradeckého kraje a Dolnoslezského vojvodství. Bludné skály měly dříve status samostatné přírodní rezervace, který byl zrušen po začlenění tohoto chráněného území do Národního parku Stolové hory, vyhlášeného v roce 1993. \n\nSkalní labyrint Bludné skály je součástí geomorfologického celku Stolové hory v Orlické oblasti neboli Středních Sudetech. Nachází se v nadmořské výšce 853 metrů severozápadně od prameniště a horního toku \"Czermnice\" (česky Čermná nebo Čermenský potok, levostranný přítok Metuje), v severozápadní části Boru (\"Skalniak\", 915 m n. m.), kterým prochází česko-polská státní hranice. Nejbližším polským sídlem je na západním úpatí Boru vesnička Bukowina Kłodzka, nejvýše položená část (750 m n. m.) Lázní Chudoba, kde sídlí dětská onkologicko-hematologická rehabilitační léčebna.\n\nPískovcový masiv je pozůstatkem mohutných vrstev sedimentů druhohorního moře z období svrchní křídy, které byly vyzdviženy s celou oblastí Sudet ( geomorfologicky Krkonošsko-jesenickou neboli Sudetskou subprovincií) během alpinského vrásnění v třetihorách. Vlivem eroze a zvětrávání se zde postupně vytvořilo skalní město, doslova skalní labyrint s bloky a se skalami nejrůznějších tvarů, oddělenými 6 až 11 metrů hlubokými puklinami a úzkými průchody. V Bludných skalách se vyskytují skalní věže, brány, tunely nebo skalní hřiby. Některé skály zvláště kuriózních tvarů byly podle své vnější podoby pojmenovány, jako například \"Kuří nožka\", \"Loď\" nebo \"Skalní číše\" s vyhlídkou na Velkou a Malou Hejšovinu. Bludné skály jsou součástí česko-polské dálkové naučné trasy Geotrasa sudetská.\n\nPo druhé světové válce ještě delší dobu byly skály označovány jako \"Wilczy Doły\" (\"Vlčí jámy\"), což bylo zřejmě inspirováno původním německým názvem \"Wilde Löcher\". O Bludných skalách existuje pověst, podle které je toto skalní bludiště dílem Krakonoše.\n\nV Bludných skalách byly natáčeny záběry z filmu novozélandského režiséra Andrewa Adamsona (anglicky \"The Chronicles of Narnia: Prince Caspian\", 2008), dále polský film pro děti Přítel veselého ďábla (\"Przyjaciel wesołego diabła\", 1986) a polsko-australský dobrodružný televizní seriál Vládci kouzel (polsky \"Dwa światy\", anglicky \"Spellbinder\", 1995).\n\nPro motoristy je nejbližší přístup z Náchoda po silnici E 67 a dále pak v Polsku po silnici č. 387, která spojuje nedaleké lázně Kudowa-Zdrój s Karłówem a správním střediskem gminy Radkówem. Na této komunikaci je také zastávka \"Karłów,\" \"Błędne Skały\", kam v letní sezóně o víkendech zajíždějí turistické autobusy, které jezdí v trase Náchod - Kudowa-Zdrój - Radków - Otvovice - Broumov. Zmíněná autobusová zastávka je od vstupu do skal vzdálena po modře značené turistické stezce asi 3,7 km. O něco málo větší vzdálenosti dělí skály od Karłówa na východě a od českého Machova na severu. \n\nSkalami vede značený turistický okruh. Provozní doba je v letní sezóně (od konce dubna do konce října) po sedm dnů v týdnu od 8 do 18 hodin, během července a srpna až do 20 hodin, na podzim jen od 9 do 17, respektive 16 hodin. Během sezóny je vstup na turistický prohlídkový okruh zpoplatněný, plné vstupné činí 10, snížené 5 zlotých. Mimo sezónu je do skal, kde se dlouho drží led a sníh, vstup na vlastní nebezpečí.\n\n"}
{"id": "1462487", "url": "https://cs.wikipedia.org/wiki?curid=1462487", "title": "Liesel Westermannová", "text": "Liesel Westermannová\n\nLiesel Westermannová, provdaná Kriegová (* 2. listopadu 1944 Sulingen) je bývalá západoněmecká diskařka, členka klubu Bayer Leverkusen. Desetkrát vyhrála národní šampionát v hodu diskem, jednou ve vrhu koulí a dvakrát ve štafetě 4×100 m. Stala se první ženou, která překonala v disku šedesátimetrovou hranici, když 5. listopadu 1967 v São Paulo hodila 61,26 m. Svůj světový rekord ještě třikrát vylepšila na 62,54 m, 62,70 m a 63,96 m. Obsadila druhé místo na mistrovství Evropy v atletice 1966, vyhrála Univerziádu 1967, stříbrnou medaili získala na olympijských hrách 1968 i na mistrovství Evropy v atletice 1971. Na domácí olympiádě 1972 skončila pátá. Byla zvolena západoněmeckou sportovkyní roku 1967 a 1969. Po ukončení kariéry pracovala jako učitelka tělocviku, za Svobodnou demokratickou stranu byla poradkyní pro sport dolnosaské spolkové vlády a zaměřila se na boj proti dopingu.\n\n"}
{"id": "1462490", "url": "https://cs.wikipedia.org/wiki?curid=1462490", "title": "Walter NZ-40", "text": "Walter NZ-40\n\nWalter NZ-40 a Walter NZ-45 byly československé tříválcové vzduchem chlazené hvězdicové motory. Byly vyvinuty na přelomu 20.-30. let 20. století a byly vyráběny Akciovou továrnou automobilů Josef Walter a spol. v Praze - Jinonicích.\n\nWalter NZ-40 byl odvozen od základního motoru řady NZ, od pětiválcového typu Walter NZ-60 (1923-1930). Všechny motory řady NZ měly jednotné vrtání 105 mm a zdvih 120 mm (až na Walter Scolar). Lišily se pouze počtem válců.\n\nTříválec NZ-40 z roku 1929 přibyl do řady NZ jako poslední, po základním pětiválci NZ-60 (1923) ho předstihly sedmiválcový Walter NZ-85 (1926) i devítiválcový Walter NZ-120 (1927). S tříválcem však byly potíže, které způsobovaly nevyváženost chodu. Kvůli nadměrným vibracím se motor NZ-40 nedostal do výroby a ani k montáži na letoun. Motor byl přepracován na verzi Walter NZ-45. Jeho homologační zkouška byla odjeta až ve dnech 26.1.-13.2.1932. Koncem roku 1932 byl nahrazen motorem Walter Polaris.\n\nMotor Walter NZ-40 byl tříválcový, hvězdicový motor s vrtáním 105 mm a zdvihem 120 mm (3H). Konstrukce motoru dovolovala využít jej na letounu v tažném nebo tlačném uspořádání. Motorová skříň byla ze dvou částí, odlitých z hliníkové slitiny. Válce byly ocelové s nalitými hliníkovými žebry. Hlava válců ze šedé litiny byla k válci přišroubována. Zalomený, klikový hřídel byl vykován z oceli Poldi Vitrix a otáčel se ve dvou válečkových ložiscích. Přední konec hřídele měl kónické ukončení pro uložení vrtulového náboje. Hlavní ojnice byla z chromniklové oceli, k níž byly přičleněny dvě vedlejší ojnice. Hlavní ojnice byla uložena na čepu klikového hřídele prostřednictvím bronzového pouzdra, vylitého ložiskovým kovem. Písty byly odlity z hliníkové slitiny a vyztuženy žebry, která současně přichycovala nálitky pro pístní čepy. Pístní čepy byly volné jak v ojnici, tak i v pístu. Byly zajištěny proti vysunutí Segerovými pojistnými kroužky. U rozvodu OHV byly ventily poháněny od vačkového kotouče prostřednictvím zvedáků, zdvihacích tyčinek a vahadélek. Vahadla byla uložena na válečcích. Mazání olejovým čerpadlem, které bylo umístěno v přední části motorové skříně. Pumpa se skládala ze dvou částí - tlakové, která čerpala oleje do motoru, a vratné, která čerpala olej z motoru zpět do nádrže. Zapalování bylo jednoduché magnetem Scintilla. Předstih zážehu byl ručně seříditelný. Byl to klasický benzinový motor s karburátorem Zénith \"Triple-diffuseur\". Směs z karburátoru se přiváděla přes krátký nástavec do rozváděcího, kruhového kanálu, který byl v zadní polovině motorové skříně a odtud sacími trubkami k jednotlivým válcům. Směs v rozváděcí komoře byla ve spodní části předehřívána od výstupního olejového potrubí z motoru. Mimo to mohl být namontován i předehřívač vzduchu pracující s teplem z výfukového systému. Startování motoru bylo ruční, klikou umístěnou vzadu na motoru.\n\nVýše uvedené nedostatky motoru Walter NZ-40 se konstrukční oddělení pokusilo odstranit verzí Walter NZ-45 z roku 1931. Montáž a demontáž motoru do draku letounu bylo možno provést velmi snadno bez odpojování kterékoliv části motoru, sacího potrubí atp., a přichycen byl k draku pouze 6 šrouby. Snadno byly přístupné a kontrolovatelné i olejové a benzínové přípojky a šroubení. Walter NZ-45 měl již mimo startování klikou i elektrické přes startovací magneto. Avšak původní potíže motoru NZ-40 se nepodařilo odstranit, a proto ani on nemá žádnou úspěšnou aplikaci v nasazení na nějaký letoun.\n\nPočty vyrobených motorů Walter NZ-40 resp. Walter NZ-45 oficiální statistiky neuvádějí, ale zřejmě se jednalo jen o jednotky kusů.\n\n\n\n\n\n"}
{"id": "1462494", "url": "https://cs.wikipedia.org/wiki?curid=1462494", "title": "Bohumil Čermák (lední hokejista)", "text": "Bohumil Čermák (lední hokejista)\n\nBohumil Čermák (* 20. září 1947, Žilina) je bývalý český hokejista, obránce a trenér. \n\nV lize hrál za TJ SONP/Poldi SONP Kladno (1968-1969 a 1971-1982). V lize nastoupil ve 498 utkáních a dal 54 gólů, celkem za Kladno odehrál 841 utkání a dal 127 gólů. S Kladnem získal 5x mistrovský titul a stal se vítězem PMEZ. Vojenskou službu absolvoval v Dukle Litoměřice. Za reprezentaci Československa nastoupil 12. března 1969 v Pardubicích proti USA. Po skončení aktivní kariéry působil v letech 1983-1987 jako hrající trenér v TJ ČKD Slaný.\n\n"}
{"id": "1462498", "url": "https://cs.wikipedia.org/wiki?curid=1462498", "title": "IMDG", "text": "IMDG\n\nIMDG (anglicky In-Memory Data Grid) je zkratka pro distribuované objektové úložiště. Data jsou uložena v operační paměti ve tvaru klíč - hodnota. Oproti tradičním systémům, ve kterých jsou typy klíčů a hodnot omezeny polem bajtů (byte array) nebo řetězcem (String), v IMDG žádné omezení není: lze použít jakýkoliv objekt. Tato vlastnost významně zvyšuje agilitu tím, že umožňuje ukládat jakékoliv objekty bez serializace/deserializace navíc.\n\nNa rozdíl od IMDB, In-Memory Data Grid osvobozuje uživatele od nutnosti používání ORM a umožňuje přistupovat v datům jako k obecné hash-tabulce. To se hodí pro snadné využití v nejpopulárnějších programovacích jazycích, jako Java, C#/.Net, Python, C++ atd.\n\nÚkolem, který řeší IMDG je zajištění rychlého přístupu k datům prostřednictvím jejich uložení do operační paměti (RAM) v distribuovaném stavu.\n\nModerní in-memory technologie umožňují spojení s existujícími úložišti dat jako například Hadoop nebo Postgresql. V takovém případě bude IMDG systém splňovat funkci cache.\n\nRůzné systémy mají různé mechanismy zamykání přístupu k datům, nejmodernější poskytují konkurenční zamykací mechanismus (jako například MVCC - Multi-Version Concurrency Control) a zároveň splňují ACID vlastnosti s největším výkonem.\n\nIMDG se dá použít buď jako datové úložiště, nebo jako cache vrstvu pro již existující databázi. Na obrázku je uvedena schema klasického použití IMDG.\n\nV takovém konkrétním případě každý klíč s množinou hodnot patří do jednotlivého uzlu. Vnější databáze není povinná, ale pokud se vyskytuje, tak, zpravidla, IMDG bude automatické načítat a zapisovat data do databáze.\nTypická in-memory architektura rozděluje data v klasteru pomocí IMDG, pak se spustitelný kód posílá do těch serverů, ve kterých jsou potřebná data. Integrace mezi IMDG a Computer Grid je velmi důležitá, protože získaný spustitelný kód (výpočetní úkol), obvykle je součástí gridových výpočtů (Grid computing) a musí být správně nasazen (deploy), sbalancován (load-balancing), mít vysokou stupeň odolnosti proti selhání (fail-over) a mít možnost být spustitelný podle předem daného rozvrhu.\n\n\n\n"}
{"id": "1462503", "url": "https://cs.wikipedia.org/wiki?curid=1462503", "title": "Herkules I. Estenský", "text": "Herkules I. Estenský\n\nHerkules I. Estenský ( \"Ercole I. d’Este\", 26. října 1431 Ferrara – 15. června 1505 Ferrara) byl italský politik, markrabě ferrarský, vévoda modenský a reggiánský z italského šlechtického rodu Estenských.\n\nNarodil se jako jeden z manželských dětí Mikuláše III. Estenského, markraběte ferrarského, vévody modenského a reggianského a jeho manželky Ricciardy ze Saluzza. Po svém nevlastním bratrovi Borsu Estenském nastoupil 20. srpna 1471 jako vévoda zmíněných území.\n\nBěhem jeho panování došlo k hospodářskému a kulturnímu rozkvětu vévodství. Od roku 1490 pověřil architekta Biagia Rossettiho (1447–1516) opevněním Ferrary, a zároveň nechal město rozšířit, přičemž poprvé v Evropě byly v rámci středověkého jádra města projektovány rovné a široké ulice.\n\n3. července 1473 se Herkules I. oženil s Eleonorou Aragonskou (1450–1493), dcerou krále Ferdinanda I. Se svou manželkou měl šest potomků, z nichž čtyři se později zařadili mezi nejvýznamnější členy rodu. Herkules I. měl také nejméně jednoho nemanželského potomka.\n\n"}
{"id": "1462507", "url": "https://cs.wikipedia.org/wiki?curid=1462507", "title": "Mareb", "text": "Mareb\n\nMareb (na dolním toku spíše známá pod názvem Gaš) je řeka ve východní Africe, dlouhá 440 km. Pramení na náhorní plošině ve střední Eritreji nedaleko Asmary a teče zprvu k jihu, pak se stáčí západním a severozápadním směrem, zprava přibírá hlavní přítok Obel a zleva Balasu. Koryto Marebu je po většinu roku vyschlé a naplní se pouze v období dešťů, kdy dochází k častým záplavám – ani tehdy však většina vody nedoteče do Atbary, ale vsákne se do písku v pustinách východního Súdánu. Řeka je významná tím, že tvoří přírodní hranici mezi Eritreou a Etiopií, v jejím povodí se proto odehrávaly těžké boje za první italsko-etiopské války, druhé italsko-etiopské války i eritrejsko-etiopské války. Kraj podél řeky obývá národ Kunamů.\n"}
{"id": "1462509", "url": "https://cs.wikipedia.org/wiki?curid=1462509", "title": "Alexandr Matvějev", "text": "Alexandr Matvějev\n\nAlexandr Matvějev (* ???; ) je ruský horolezec a bývalý reprezentant v ledolezení, mistr světa v ledolezení na rychlost.\n\n\n"}
{"id": "1462514", "url": "https://cs.wikipedia.org/wiki?curid=1462514", "title": "Bouřka (divadelní hra)", "text": "Bouřka (divadelní hra)\n\nBouřka (Oväder) je první ze čtyř komorních her švédského dramatika Augusta Strindberga, z pozdního období jeho tvorby. Drama vzniklo v lednu a začátkem února roku 1907.\nCyklus komorních her, do nichž patří \"Bouřka\", \"Spáleniště\", \"Strašidelná sonáta\" a \"Pelikán\", byly napsány pro Intimní divadlo (Intima teatern), které August Strindberg založil s hercem Augustem Falckem v roce 1907.\nHry byly koncipovány jako dramatická obdoba hudebních komorních skladeb s malým rozsahem, dějovou sevřeností a menším počtem postav.\nVe hrách postupně sílí autorův pesimismus a mizantropie, nejvíc viditelné v posledních dvou dramatech cyklu. Motivy, které v těchto\nhrách nabývají groteskních a absurdních rozměrů se vyskytují už v Bouřce. \n\n\nPříběh se odehrává se v nájemním domě. V přízemí žije pán odloučený od světa. Udržuje vztah pouze se svým bratrem a cukrářem. Pán žije uprostřed vlastních falešných vzpomínek. Uchyluje se do samoty v naději, že prožívá pokojný podzim svého života. \nZpočátku klidná nálada předjímá ticho před bouří. Do domu se stěhují Fischerovi, představující značně rušivý element. Pán zjišťuje, že Fischerova žena je ve skutečnosti jeho exmanželka. Bouře nastane, když Fischer uteče s cukrářovou mladou dcerou Agnes a násilně s sebou vezme i dceru pána a Gerdy.\nGerda a pán jsou nuceni spolupracovat. Agnes se nakonec vrací domů. Pánova exmanželka najde svou dcerou a odjíždí s ní ke své matce na venkov. Bouře je zažehnána.\n\nTato komorní hra je výjimečná svou poetičností a realistickými rysy. Je o člověku, který překonává svou minulost, skrze přítomnost. Filozofie víry a existencionalismu se prolíná s prostými osudy postav v jakémsi předbouřkovém šeru. Po vyhrocení situace nastane klid. Bouřka zdánlivě končí šťastně a hrdinové mají možnost začít žít svůj život znovu. . Nakonec se v blízkosti domu symbolicky rozsvítí lucerny.\n\nDrama vyšlo tiskem v prosinci roku 1907 u příležitosti premiéry v Intimním divadle 30.12.1907. Představení nebylo příliš zdařilé, s jednoznačně pozitivní odezvou se setkala až inscenace v Novém intimním divadle v režii M. Stillera 15.3.1915.\n\n\n"}
{"id": "1462519", "url": "https://cs.wikipedia.org/wiki?curid=1462519", "title": "Stéphanie Maureau", "text": "Stéphanie Maureau\n\nStéphanie Maureau (* 10. srpna 1977) je francouzská horolezkyně a bývalá reprezentantka v ledolezení, vicemistryně světa v ledolezení na obtížnost. Jako jedna z několika málo žen v Alpách pracuje jako horský vůdce (také např. Anna Torretta).\n\n\n"}
{"id": "1462523", "url": "https://cs.wikipedia.org/wiki?curid=1462523", "title": "América Latina Olé Tour", "text": "América Latina Olé Tour\n\nAmérica Latina Olé Tour bylo koncertní turné britské rockové skupiny The Rolling Stones. Turné bylo zahájeno koncertem v Santiagu de Chile a bylo zakončeno koncertem v Havaně na Kubě.\n\nPoslední koncert v Havaně na Kubě byl natáčen pro zvukový i filmový materiál, který vyšel pod názvem \"Havana Moon.\" Na turné byl také natáčen dokumentární film pod názvem \".\"\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nPřídavek:\n\n17. You Can't Always Get What You Want\n\n18. (I Can't Get No) Satisfaction\n\nThe Rolling Stones\n\n\nDoprovodní členové\n\n"}
{"id": "1462526", "url": "https://cs.wikipedia.org/wiki?curid=1462526", "title": "Ježkův vlečkový most", "text": "Ježkův vlečkový most\n\nJežkův vlečkový most je bývalý železniční most, kulturní památka v městě Blansko. Jedná se o pozůstatek po vlečce, která vedla do Ježkovy továrny hospodářských strojů. Dnes se nachází na levém břehu řeky Svitavy, kterou kdysi překonávala.\n\nRozvoj výroby v tehdejší firmě K. & R. Ježek Blansko (později Adast a. s. Blansko) zavdal kolem roku 1911 k výstavbě tovární vlečky, která Ježkovu továrnu spojovala s železniční tratí.\n\nPro potřeby překonání říčního koryta Svitavy bylo potřeba, aby na vlečce vznikl most. Pro tento účel využil investor rušený most v obci Mokropsích, kde překonával řeku Berounku, a odkoupil jej. Do Blanska byl most dopraven v roce 1912.\n\nV době kdy byla stavěna na nádraží průjezdní kolej pro rychlíky, si Ježkova továrna dojednala prodloužení koleje na úroveň továrny. Zde byla postavena točna s přístupem na most. Z točny byly vagony do továrny dopraveny pomocí lana a navijáku. Toto řešení bylo z pohledu denního provozu na vlečce dostačující.\n\nNa konci druhé světové války byl most Němci podminován a bylo v plánu jej vyhodit do povětří. Dne 9. května 1945 jej zachránil zaměstnanec Ježkovy továrny zámečník Karel Musil, který nepozorovaně most odminoval.\n\nMost v poválečném období nadále sloužil továrně K. & R. Ježek, která byla v roce 1946 znárodněna. V roce 1963 se stala továrna pobočným závodem Adamovských strojíren. K 1. lednu 1993 se blanenský závod vyčlenil ze strojíren jako samostatná akciová společnost. Od tohoto roku již vlečka a most nebyly využívány.\n\nV roce 1996 byla snesena kompletně vlečka a na místě zbyl jen most, který již sloužil pro pěší jen jako zkratka přes řeku.\n\nNa začátku roku 2009 bylo rozhodnuto o úpravách koryta řeky z důvodu protipovodňové ochrany. Most měl být při té příležitosti snesen. Z důvodu, že o most žádný z předešlých majitelů neprojevil zájem, stal se tzv. věcí opuštěnou.\n\nSprávy mostu se tedy ujalo Blansko, které jej následně za symbolickou 1 Kč prodalo spolku Kolejová, která se o most stará. Most byl tedy v říjnu 2009 snesen na nábřeží řeky Svitavy, kde byl umístěn.\n\nDne 24. února 2010 byl most vyhlášen kulturní památkou.\n\n\n"}
{"id": "1462530", "url": "https://cs.wikipedia.org/wiki?curid=1462530", "title": "Seznam hor a kopců v Černé Hoře", "text": "Seznam hor a kopců v Černé Hoře\n\nToto je seznam významných hor a kopců v Černé Hoře řazený podle jejich nadmořské výšky.\n"}
{"id": "1462532", "url": "https://cs.wikipedia.org/wiki?curid=1462532", "title": "Sedmá armáda Spojených států amerických", "text": "Sedmá armáda Spojených států amerických\n\nSedmá armáda Spojených států amerických ( nebo ) je jednou z armád Armády Spojených států amerických. \n\nPůvodně byla formálně vytvořena za druhé světové války 10. června 1943 během invaze na Sicílii z I. armádního sboru. Po dobytí Sicílie se účastnila v srpnu 1944 invaze do jižní Francie a po dobytí jižní Francie, při které osvobozovala Marseille, Lyon a Toulon, a setkání s armádami postupujícími od Normandie se obrátila směrem k Německu. Pronikla do Alsaska a během bitvy v Ardenách se bránila útoku německé operace Nordwind. Následně dobyla Štrasburk, pokračovala do Sárska, přes Siegfriedovu linii a dále dobyla Norimberk a Mnichov. Po překročení Brennerského průsmyku se ve Vitipenu setkala s jednotkami Páté armády postupující Itálií od jihu. K březnu 1946 byla zrušena.\n\nTrvale obnovena byla 24. listopadu 1950 a od té doby je v Německu, do roku 1966 u Stuttgartu, následně u Heidelbergu.\n\nMezi významné velitele patřili George S. Patton (1943–1944) a Mark W. Clark (1944).\n"}
{"id": "1462534", "url": "https://cs.wikipedia.org/wiki?curid=1462534", "title": "Michaela Chaloupková", "text": "Michaela Chaloupková\n\nMichaela Chaloupková (* 4. června 1975, Plzeň) je česká právnička, ředitelka divize správa a členka představenstva akciové společnosti ČEZ. V roce 1999 absolvovala právnickou fakultu Západočeské univerzity a v roce 2007 studium MBA na University of Pittsburgh, Joseph M. Katz Graduate School of Business\nPo ukončení studia půl roku pracovala jak koncipientka v advokátní kanceláři. V letech 2001-2002 pracovala u obchodníka cennými papíry, akciová společnost Stratego Invest. V dubnu 2003 nastoupila do pozice obchodního referenta nákupu akciové společnosti ČEZ. Vypracovala se na pozici ředitelky centrálního nákupního útvaru pro celou Skupinu ČEZ. \nV roce 2010 se stala jedinou ženou v představenstvu ČEZ a od roku 2014 řídí lidské zdroje Skupiny ČEZ. Propaguje společenskou odpovědnost a udržitelný rozvoj a řídí tyto aktivity ve Skupině ČEZ jak Chief Sustainability Officer. Roku 2016 uvedla Strategii udržitelného rozvoje Skupiny ČEZ s názvem ENERGIE PRO BUDOUCNOST.\n\nJe členka správní rady neziskové společnosti Odyssey, která podporuje ženské manažerské talenty.\n\nAnketu pořádá deník Hospodářské noviny:\n\n"}
{"id": "1462537", "url": "https://cs.wikipedia.org/wiki?curid=1462537", "title": "Mistrovství světa v ledolezení 2018", "text": "Mistrovství světa v ledolezení 2018\n\nMistrovství světa v ledolezení 2018 v kombinaci (anglicky \"UIAA Ice Climbing World Championships\") proběhlo 14.-16. prosince v ruské Moskvě. Bylo to první mistrovství světa v ledolezení v kombinaci disciplín v ledolezení na obtížnost a rychlost (v olympijském formátu), celkově desáté.\n\nZvítězil závodník s nejnižším násobkem pořadí za dvě disciplíny. V případě rovnosti bodů se přihlíželo k lepšímu výsledku za obtížnost.\n\nBez české účasti.\n\n\n"}
{"id": "1462538", "url": "https://cs.wikipedia.org/wiki?curid=1462538", "title": "Volby do orgánů samosprávných krajů na Slovensku 2001", "text": "Volby do orgánů samosprávných krajů na Slovensku 2001\n\nPředseda NR SR svým rozhodnutím č. 320/2001 CFU ze dne 17. srpna 2001 vyhlásil volby do zastupitelstev samosprávných krajů a volby předsedů samosprávných krajů. Den voleb byl určen na 1. prosince 2001. Druhá kola se v případě voleb županů sedmi krajů (výjimkou byl Bratislavský kraj) konala následně 15. prosince 2001. Účast v prvním kole dosáhla 26 % oprávněných voličů a ve druhém kole 22,6 % oprávněných voličů. Toto byly první volby do VÚC v historii nezávislé Slovenské republiky (tj od r. 1993).\n\n\n\n"}
{"id": "1462543", "url": "https://cs.wikipedia.org/wiki?curid=1462543", "title": "František Rada", "text": "František Rada\n\nFrantišek Rada (2. října 1910 Kelč – 1. ledna 1979 tamtéž) byl český řezbář a restaurátor.\n\nFrantišek Rada se narodil 2. října 1910 v Kelči do rodiny Vincence Rady. Po základní škole šel na státní dřevařskou školu ve Valašském Meziříčí. Na popud kamarádů pak studoval na vysoké umělecko-průmyslové škole v Praze, kde ho učil prof. Karel Dvořák. Povoláním byl sochař a řezbář v Žatci.\n\nFrantišek pracoval na několika významných dílech. Např. se podílel na dokončování sousoší Cyrila a Metoděje na Karlově mostě. Další jeho významné dílo bylo i Smutek. Je možno zmínit i pomník Osvobození, který se nachází na Kruhovém náměstí v Žatci. Pracoval též na sochách Narození a Malínským. Kromě soch vyřezával i betlémy. Jeden jeho betlém se nachází v kostele Sv. Josefa v Senetářově.\n"}
{"id": "1462550", "url": "https://cs.wikipedia.org/wiki?curid=1462550", "title": "Jagellonská knihovna", "text": "Jagellonská knihovna\n\nJagellonská knihovna (polsky Biblioteka Jagiellońska) je hlavní univerzitní knihovna Jagellonské univerzity v Krakově a zároveň jedna z největších knihoven v Polsku. Spolu s Národní knihovnou (Biblioteka Narodowa) je jednou ze dvou knihoven, které v Polsku mají právo dvou exemplářů povinných výtisků.\n\nByla založena společně s univerzitou v roce 1364. Do roku 1940 sídlila v Collegium Maius, mezi léty 1931–1939 pro ni byla vybudována nová budova, kde sídlí dodnes. Právo povinného výtisku má v Polsku od roku 1932.\n\n"}
{"id": "1462556", "url": "https://cs.wikipedia.org/wiki?curid=1462556", "title": "Konzervatoř Duncan centre", "text": "Konzervatoř Duncan centre\n\nKonzervatoř Duncan centre je státní taneční konzervatoř. Je to jediná škola v České republice zaměřená na současný tanec. Škola se nachází v Praze v Braníku (Branická 41) a současně má budovu i v Karlíně. Šestileté studium připravuje studenty na roli tanečního interpreta, choreografa či tanečního pedagoga. Po maturitě mají studenti možnost odjet na různé zahraniční stáže a po zakončení studia získají akademický titul \"diplomovaný specialista\".\n\nNa této škole je podporováno samostatné vyjadřování studentů, především prostřednictvím tance. Rozvíjí kreativitu jedince a vychází vstříc jeho potřebám. Taneční Konzervatoř Duncan centre se liší od jiných tanečních konzervatoří bohatým spektrem předmětů zaměřených na pohybovou a psychickou stránku člověka. Studenti si tak mohou projít pestrou škálou pohybových žánrů a výrazových prostředků.\nHlavním předmětem je tvorba, v níž se studenti zaměřují na vlastní choreografie, se kterými následně vystupují dvakrát do roka na klauzurních zkouškách.\nZkoušky se skládají v prvním ročníku z Duncan taneční techniky, lidového tance, dramatu a tvorby. Ve druhém ročníku přibude ještě současná taneční technika. Od třetího ročníku se skládají z Duncan taneční techniky, moderní taneční techniky, současné taneční techniky, klasické taneční techniky a tvorby.\n\nMimo tyto předměty se zde vyučuje také bojové umění, improvizace (která je velmi důležitá pro rozvoj tanečníka), pilates, jóga, úvod do klasické taneční techniky, bicí, klavír, tanečně rytmické vztahy, zpěv a klade se zde velký důraz také na teoretické předměty.\n\nStudenti studují dva jazyky - angličtinu a francouzštinu. Nechybí český jazyk a literatura, dějepis, dějiny tance a divadla, dějiny výtvarného umění, dějiny hudby, anatomie a další teoretické předměty. Od čtvrtého ročníku se vyučuje teorie hlavního oboru, která je součástí maturitní zkoušky. Pátý a šestý ročník je zaměřen na pedagogiku.\n\nKonzervatoř Duncan centre vznikla roku 1992, založila ji Eva Blažíčková, která navázala na odkaz americké tanečnice Isadory Duncan a její české pokračovatelky Jarmily Jeřábkové. Škola Isadory Duncan vedená její sestrou Elizabeth působila v Praze už v letech 1931-32. Poté byl duncanovský styl spojen zejména s průkopnicí moderního tance v Československu, Jarmilou Jeřábkovou.\n\nIsadora Duncan byla taneční reformátorkou žijící na přelomu 19. a 20. století. Tančila na klasickou hudbu, vystupovala bosá a v řeckém chitónu s rozpuštěnými vlasy. Neodpovídala tělesným proporcím, které byly pro tehdejší tanečnice nutností. Tanec I. Duncan byl velmi oceňován světovými malíři, sochaři a básníky. Stala se inspirací mnohým sochám a kresbám zachycujícím ji v pohybu, který byl pro všechny něčím pozoruhodným, novým a krásným. V současném tanci se také dává volný průběh improvizaci, kdy si tanečník tvoří své vlastní pohyby vycházející z emocí, které mu navozuje hudba. Důležitá je práce s těžištěm (zejména oblast pánve, hýždě, spodní břicho, pánevní dno) a osou těla. Ani ohledně hudby se žádné meze nekladou. Dá se tvořit na lidovou či klasickou hudbu, dokonce i na ticho. Tanečník si také může vytvořit hudbu přímo pro sebe. Hudba ale nemá v tanci dominovat. Má tvořit pouze charakteristický podkres. To nejdůležitější musí předat pohybová část. Zajímavé je porovnání s jakoukoliv baletní tvorbou, kdy všechny tanečnice a tanečníci mají určený pohyb, výraz ve tváři a provedení. V baletu jsou také všechny pozice již předem vymyšlené. Tanečník má vše předem dané a důkladně vysvětlené.\nCílem I. Duncan bylo uvolnit tehdejší tanec-balet z jeho strnulosti, formálnosti. To, že Isadora tančila v chitónu a bosá však neznamená, že se tak tančí i dnes. Za doby její reformy byla velmi inspirovaná řeckým uměním a návratem k přírodě. Na rozdíl od počátku 20. století se současný tanec musí učit a předávat v určitých formách, aby studenti pochopili do hloubky všechny principy a myšlenky duncanismu. Záleží pouze na zodpovědnosti tanečníka, jak přistupuje a nakládá se svým tělem a zda jedná tak, aby pohyb provedl technicky přesně, ale zároveň s ohledem na své klouby, kosti a svaly. Takový přístup mu může poskytnout aktivní a zdravé fungující tělo až do pozdního věku.\n\nPrvní generace, které Duncan vystudovaly, byly a jsou našimi prvními tanečníky, kteří propagují v České republice současný tanec. Většina souborů, které nyní působí na české taneční scéně, jsou absolventi z Duncan centre.\nNapř.: Dora Sulženko-Hoštová, Michal Záhora, Dagmar Chaloupková, Jan Malík, Marta Trpišovská, Monika Částková, Inga Zotova-Mikshina, Roman Zotov-Mikshin, Veronika Švábová, Petra Hauerová, Zuzana Sýkorová.\n\n"}
{"id": "1462558", "url": "https://cs.wikipedia.org/wiki?curid=1462558", "title": "Gornje Selo", "text": "Gornje Selo\n\nGornje Selo, tzv. „Horní osada“, je osada v Chorvatsku na ostrově Šolta ve Splitu-Dalmácii. S ostatními osadami je spojena silnicí D111. Místní obyvatelé se zabývají především zemědělstvím, rybářstvím nebo námořnictvím. Na pokraji osady se nachází moderní továrna olivového oleje. Zálivy jsou na jižním a východním pobřeží osady.\n\n14. listopadu 1991 během Chorvatské války za nezávislost byla tato osada a další osady a města (např. Split) terčem útoku Srbska. Jugoslávské námořnictvo zasáhlo a poškodilo kostel v Gornji Selo.\n\n"}
{"id": "1462559", "url": "https://cs.wikipedia.org/wiki?curid=1462559", "title": "Úřad průmyslového vlastnictví Slovenské republiky", "text": "Úřad průmyslového vlastnictví Slovenské republiky\n\nÚřad průmyslového vlastnictví Slovenské republiky (zkratka ÚPV SR) je ústřední orgán státní správy Slovenské republiky pro oblast průmyslového vlastnictví. \n\nÚkolem úřadu je vedle rozhodování o poskytování ochrany na vynálezy a technická řešení, designy a označení výrobků a služeb poskytovat komplexní služby týkající se zpřístupňování patentových a známkových informací, poskytování metodicko-poradenské činnosti při práci s informacemi tohoto druhu a provádění patentových a známkových rešerší.\n\n\n"}
{"id": "1462560", "url": "https://cs.wikipedia.org/wiki?curid=1462560", "title": "Podbošovský rybník", "text": "Podbošovský rybník\n\nPodbošovský rybník o výměře vodní plochy 1,3 ha se nalézá asi 1,6 km severně od centra obce Miřetice v okrese Chrudim. Rybník byl v roce 2009 obnoven soukromým majitelem za pomoci dotace 4,7 mil. Kč z Operačního programu Životní prostředí na místě historického rybníka.\n\nRybník je využíván pro chov ryb.\n\n"}
{"id": "1462568", "url": "https://cs.wikipedia.org/wiki?curid=1462568", "title": "Roman Hanák", "text": "Roman Hanák\n\nRoman Hanák (* 1984 Vyškov) je český politik, od roku 2016 náměstek hejtmana Jihomoravského kraje, v letech 2006 až 2014 místostarosta Kobeřic u Brna, od roku 2014 starosta této obce, člen ČSSD.\n\nPo ukončení studia na Střední průmyslové škole strojní v Brně na Sokolské pracoval ve stavebnictví, v roce 2013 získal bakalářský titul z práva. \n\nOd roku 2005 je členem ČSSD, aktuálně (leden 2019) místopředsedou krajské organizace v Jihomoravském kraji. Od roku 2006 je členem Zastupitelstva obce Kobeřice u Brna, v letech 2006 až 2014 vykonával funkci místostarosty, po komunálních volbách v roce 2014 byl zvolen starostou obce.\n\nNa ustavujícím zasedání jihomoravského krajského zastupitelstva v listopadu 2012 byl zvolen předsedou Finančního výboru Zastupitelstva Jihomoravského kraje. V krajských volbách na podzim 2012 byl opět zvolen členem krajského zastupitelstva. Na konci roku 2015 byl zvolen předsedou KVV ČSSD Jihomoravského kraje. V této funkci setrval do listopadu 2017 (jeho nástupcem ve funkci se stala Naděžda Křemečková). \n\nV únoru 2016 se stal náměstkem hejtmana pro oblast dopravy a majetku, do té doby předsedal finančnímu výboru krajského zastupitelstva. \n\nVe volbách v roce 2016 mandát krajského zastupitele obhájil. Byl zvolen statutárním náměstkem hejtmana s gescí pro oblast dopravy.\n\n"}
{"id": "1462569", "url": "https://cs.wikipedia.org/wiki?curid=1462569", "title": "Jean-Baptiste Gramaye", "text": "Jean-Baptiste Gramaye\n\nJean-Baptiste Gramaye (1579, Antverpy – 1635, Lübeck) byl brabantský historik, diplomat, literát a cestovatel, profesor univerzity v Lovani. Byl nejprve ve službách arcivévody Alberta v Nizozemí, posléze na pozvání kardinála Dietrichsteina působil na Moravě.\n\nVystudoval latinské gymnázium v Kolíně nad Rýnem a na univerzitě v Lovani získal titul \"Magister artium\" a licenciát z obojího práva. Stal se kanovníkem v Lovani, proboštem v Arnhemu a arcijáhnem v Utrechtu, což mu zajistilo velké příjmy, takže mohl žít „na vysoké noze“. Vydal řadu monografií o městech a knížectvích jižního Nizozemí, které však jeho kritici pokládali za díla kompilační. Roku 1618 se vydal do Říma a s papežovým pověřením na ostrov Malta. Na cestě zpět byl zajat piráty a půl roku vězněn v Alžíru, kde však brzy získal volnost pohybu. Využil ji k tomu, že vykupoval křesťanské zajatce (kterých zde bylo kolem 30 tisíc) a snažil se podporovat tamní křesťanskou obec. Své zkušenosti z vězení popsal v „Denících“ (\"Diaria\") a v monumentálním díle \"Africa illustrata\" o deseti knihách, dále vydal knihu o jazycích a písmech celého světa a sbírku 107 jazykových verzí modlitby Otče náš. V letech 1625–1634 působil jako administrátor v Oslavanech a na pozvání kardinála Dietrichsteina v Mikulově, kde založil řadu vzdělávacích a charitativních institucí i tiskárnu a předal je řádu piaristů.\n\n\n"}
{"id": "1462570", "url": "https://cs.wikipedia.org/wiki?curid=1462570", "title": "Nikita Glazyrin", "text": "Nikita Glazyrin\n\nNikita Glazyrin (: \"Никита Глазырин\"; * 2001) je ruský horolezec a reprezentant v ledolezení, vicemistr světa v ledolezení (v kombinaci), mistr Evropy a juniorský mistr světa v ledolezení na rychlost.\n\n\n"}
{"id": "1462571", "url": "https://cs.wikipedia.org/wiki?curid=1462571", "title": "Nyírtelek", "text": "Nyírtelek\n\nNyírtelek [ňírtelek] (do roku 1952 \"Királytelek\") je město ve východním Maďarsku v župě Szabolcs-Szatmár-Bereg, spadající pod okres Nyíregyháza. Nachází se asi 6 km severozápadně od Nyíregyházy. V roce 2015 zde žilo 6 555 obyvatel. Podle údajů z roku 2001 zde bylo 99 % obyvatel maďarské a 1 % romské národnosti.\n\nNejbližšími městy jsou Nyíregyháza a Rakamaz. Poblíže jsou též obce Kótaj, Nagycserkesz, Tiszaeszlár a Tiszanagyfalu.\n"}
{"id": "1462573", "url": "https://cs.wikipedia.org/wiki?curid=1462573", "title": "Kutín (rybník)", "text": "Kutín (rybník)\n\nRybník Kutín o výměře vodní plochy 1,5 ha se nachází v polích asi 0,7 km severně od centra obce Miřetice v okrese Chrudim. Přístup na hráz rybníka Kutín je po polní cestě odbočující ze silnice III. třídy č. 33775 spojující obce Miřetice a Smrček. Rybník Kutín je historické vodní dílo, jehož vznik je doložen již před více než 300 lety. \n\nRybník je v majetku obce Miřetice a je v současnosti využíván pro chov ryb.\n\n"}
{"id": "1462577", "url": "https://cs.wikipedia.org/wiki?curid=1462577", "title": "Darja Kačanovová", "text": "Darja Kačanovová\n\nDarja Dmitrijevna Kačanovová ( ; * 17. září 1997 Nižnij Novgorod) je ruská rychlobruslařka.\n\nV roce 2014 se poprvé představila na Mistrovství světa juniorů, od podzimu téhož roku startovala v juniorském Světovém poháru. V letech 2016 a 2017 získala na juniorských světových šampionátech ve sprinterských závodech čtyři zlaté medaile. Mezi seniorskými závodníky debutovala v roce 2018 na Mistrovství Evropy, kde skončila v závodě na 500 m na páté příčce a na dvojnásobné distanci sedmá. Následně premiérově startovala ve Světovém poháru a představila se také na MS 2018 ve sprintu. Na Mistrovství Evropy 2019 vybojovala ve sprinterském víceboji stříbrnou medaili. Z MS 2019 si přivezla bronz z týmového sprintu. Na ME 2020 získala zlatou medaili v týmovém sprintu a stříbro na trati 1000 m. Z Mistrovství světa na jednotlivých tratích 2020 si přivezla stříbrnou medaili z týmového sprintu.\n"}
{"id": "1462584", "url": "https://cs.wikipedia.org/wiki?curid=1462584", "title": "Walter Polaris", "text": "Walter Polaris\n\nWalter Polaris a Polaris II byly československé tříválcové vzduchem chlazené hvězdicové motory. Byl vyvinut počátkem 30. let 20. století a byl vyráběn \"Akciovou společností Walter, továrna na automobily a letecké motory\" v Praze - Jinonicích. Motor Walter Polaris II je vystaven v expozici Leteckého muzea ve Kbelích.\n\nMotor Walter Polaris byl překonstruován z ne zcela povedeného motoru Walter NZ-40 resp. NZ-45, později byl modifikován na výkonnější verzi Walter Polaris II. Homologační zkouška motoru Walter Polaris byla ukončena 12. února 1932 a u motoru Walter Polaris II 25. dubna 1933. Počty vyrobených motorů Walter Polaris obou verzí se uvádějí v množství 33 kusů.\n\nTříválec Walter Polaris II byl určen pro lehká sportovní letadla, popřípadě pro lidová letadélka, o nichž se v těch letech hodně uvažovalo a která byla nedosaženým snem většiny konstruktérů. Nalezlo se dosti lehkých letadel, kde by tento motor našel uplatnění, ale ujal se prakticky jen u letounu Letov Š-39. Tímto typem v podstatě končí historie tříválcových, hvězdicových motorů vyráběných továrnou Walter s vrtáním 105 mm a zdvihem 120 mm. Bylo několik typů letadel, kde se motory Walter Polaris a Walter Polaris II objevily, ale takových úspěchů jako \"enzety\" už tyto nové hvězdy nedobyly. Hvězdicové motory již postupně začaly uvolňovat místo invertním, řadovým motorům.\n\nByl to tříválcový hvězdicový motor s vrtáním 105 mm a zdvihem 120 mm (3H). Klasický zážehový motor s karburátorem. Všechny motory řady NZ měly jednotné vrtání 105 mm a zdvih 120 mm (až na Walter Scolar). Lišily se pouze počtem válců. Z detailů, které tento motor odlišovaly od předchozího NZ-40/NZ-45, je třeba zmínit ocelové válce s hliníkovými hlavami a vysoustruženými žebry, uložení nedělené hlavní ojnice kruhového průřezu na volném bronzovém pouzdru se dvěma smykovými plochami, dělený klikový hřídel (Poldi-Victrix-Special) a dvojité zapalování Scintilla. I tento motor trpěl neduhy předešlého typu Walter NZ-40 (NZ-45). Především šlo o špatné mazání horního válce, neklidný chod a z něho vyplývající narušování motorového lože. Teprve mohutné gumové tlumiče kmitů od vibrací pomohly.\n\nPočet aplikací byl s motory Polaris z výše uvedených důvodů \"řídký\". Mimo níže popsaných letounů Letov Š-39 a Přikryl-Blecha PB 5 „Racek“ byl tento motor instalován na letounu Jaroslava Lonka s registrační značkou OK-VAF, typ Lonek L-5. S typem L-5 se v roce 1932 zúčastnil Memoriálu ing. Kašpara v Chrudimi, kde však havaroval a jeho spoluletkyně Ginette Ferron zahynula. Druhou \"jednokusovou\" aplikaci byl americký letoun Rearvin Junior 4000, který byl v Československu provozován s imatrikulací OK-WAO (1934-1939). Za II. světové války byl tento letoun registrován na Slovensku.\n\nLetoun Letov Š-39 byl jednomotorový dvoumístný, vzpěrový hornoplošník, který byl vyvinut a používán jako sportovní letoun. Letoun konstrukce Aloise Šmolíka s jednonosníkovým celodřevěným křídlem uskutečnil první let v roce 1931. Byl následně vyráběn v továrně Letov v Letňanech u Prahy (Vojenská továrna na letadla Letov). V roce 1932 bylo vyrobeno 23 letounů tohoto typu. Major Josef Heřmanský dosáhl 9. prosince 1932 v kategorii lehkých letadel do 400 kg s letounem Š-39 a motorem Polaris československého, výškového rekordu, když vzlétl do výše 5137 m. V letech 1932-1933 s tímto letounem vytvořil pilot (již jako podplukovník p.p.l.) Josef Heřmanský 8 národních rekordů. Jeden z těchto letounů vlastnil generální ředitel továrny Walter, soukromý pilot Antonín Kumpera. Na II. meetingu na mokotovském letišti u Varšavy Antonín Kumpera obsadil 2. místo v handicapovém závodě klubových letadel a 3. místo v rychlostním závodě. V období 1932–1934 byl nejmodernějším a také nejrozšířenějším sportovním letadlem tohoto druhu vyráběným v Československu. Masového rozšíření však nedosáhl, protože samotný drak stál 25 000 Kč a motor Polaris dalších 28 000 Kč. Vývoj tohoto letounu dále pokračoval verzemi Letov Š-139 (několik z nich bylo vybaveno motorem Walter Mira-R) a Letov Š-239, která byla vybavena motorem Walter Minor 4-I.\n\nDalším letounem, na kterém se motor Walter Polaris krátce objevil, bylo dvojmístné sportovní letadlo Přikryl-Blecha PB-5 Racek z roku 1931. Jednalo se o elegantní, malé letadélko, které bylo ideální pro leteckou turistiku amatérů. Vyznačovalo se velmi krátkým startem a přistáním a také nezvykle dobrou stoupavostí. Dvoučlenná posádka byla usazena v tandemovém uspořádání, když pilot seděl vzadu a cestující vpředu. Za odklápěcími sedadly byl v klenutí trupu dosti velký prostor pro zavazadla. Motor Polaris I byl upevněn přímo v přední dřevěné stěně pomocí šesti silentbloků. Vrtule Letov dřevěná o průměru 1820 mm. Motor byl zakryt snímatelnou hliníkovou kapotou, která umožňovala snadný přístup k armaturám. Je však pravdou, že motor Polaris I se v tomto letounu příliš neosvědčil. Další prototyp OK-BPE létal s motorem Walter NZ-60, ale u dalších stavěných strojů byl používán motor sedmiválcový Pobjoy R o výkonu 55 kW (75 k).\n\nData dle\n\n\n\n\n\n"}
{"id": "1462590", "url": "https://cs.wikipedia.org/wiki?curid=1462590", "title": "Maják Kaavi", "text": "Maják Kaavi\n\nMaják Kaavi (estonsky: Kaavi \"tuletorn\") stojí na jihovýchodním pobřeží poloostrova Sõrve v jihozápadní části ostrova Saaremaa asi dva kilometry od vesnice Kaavi v obci Torgu v kraji Saaremaa v Baltském moři v Estonsku. Je ve správě Estonského úřadu námořní dopravy (Veeteede Amet, EVA), kde je veden pod registračním číslem 943.\n\nNavádí lodi v severní části Rižského zálivu.\n\nMaják byl postaven v roce 1954 podle stejné typové řady jako maják Loode a Sääretuka. Dosvit v roce 1966 byl snížen z 9 nm na 6 nm. \n\nV roce 1994 byl maják opraven a v roce 1996 firma EKTA jej vybavila novým osvětlovacím zařízením.\n\nMaják je cloněn stromy, které rostou na pobřeží. Z tohoto důvodu má být postaven nový maják (asi v roce 2019) blíže pobřeží a má zároveň sloužit k pozorování ptáků.\n\nHranolová železobetonová věž vysoká 15 metrů je ukončená přesahujícím ochozem a lampou umístěnou na sloupku vysokém 2,6 m. Nad vchodem je obvodová římsa. Maják je červený, ve střední části má široký bílý pruh. V roce 2008 byly instalovány LED lampy.\n\noznačení\n\n\n"}
{"id": "1462604", "url": "https://cs.wikipedia.org/wiki?curid=1462604", "title": "Eric Kennington", "text": "Eric Kennington\n\nEric Henri Kennington, RA (Royal Academy of Arts), (12. března 1888 Chelsea, Londýn – 13. dubna 1960 Reading) byl anglický sochař, malíř, ilustrátor a oficiální válečný umělec v obou světových válkách. Jako válečný umělec se Kennington specializoval na zobrazování každodenních těžkostí, které museli vydržet vojáci a letci. V meziválečných letech pracoval především na portrétech a na řadě knižních ilustrací. Nejpozoruhodnější z jeho knižních ilustrací byla práce pro knihu Thomase Edwarda Lawrence \"Sedm pilířů moudrosti (Seven Pillars of Wisdom)\". Kennington byl také nadaným sochařem. K jeho nejznámější pracím patří \"24th East Surrey Division War Memorial (24. památník války z východního Surrey)\" v Battersea Park, práce na Shakespearově památníku ve Stratfordu nad Avonou a náhrobek T. E. Lawrence v Warehamu v Dorsetu.\n\nKennington se narodil v Chelsea v Londýně jako druhý syn Thomase Benjamina Kenningtona (1856–1916), jenž byl zakládajícím členem \"New English Art Clubu\". Absolvoval školy \"St Paul's School\" a \"Lambeth School of Art\". Poprvé vystavoval na Královské akademii v roce 1908. V dubnu 1914 vystavoval Kennington sérii obrazů a kreseb pouličních prodavačů (costermongers) na Mezinárodní výstavě sochařů a malířů. Obrazy se dobře prodávaly, což mu umožnilo zřídit si studio na High Street v Londýně.\n\nKennington narukoval k londýnskému pluku 13. Kensingtonskému praporu dne 6. srpna 1914. Bojoval na západní frontě, v lednu 1915 byl zraněn a evakuován zpět do Anglie. Strávil čtyři měsíce v nemocnici. V červnu 1915 byl propuštěn a dalších šest měsíců rekonvalescence strávil prací na obraze \"The Kensingtons at Laventie\", skupinového portrétu své vlastní pěchotní čety. Kennington sám je třetí zleva, na hlavě s kuklou. Když byl obraz vystaven na jaře roku 1916, jeho vyobrazení vyčerpaných vojáků způsobilo senzaci.\n\nKennington navštívil Sommu v prosinci 1916, jako polooficiální vládní umělec, když předtím vytvořil šest litografií pod názvem \"Making Soldiers\". Pro britské \"Department of Information (Ministerstvo informací) \"v ytvořil sérii obrazů \"Britain's Efforts and Ideal\", které byly vystaveny v Británii i v zahraničí a byly také prodávané jako výtisky za účelem získání peněz pro válečné úsilí. V květnu 1917 dostal od Department of Information oficiální pověření strávit měsíc na západní frontě jako válečný umělec. Požádal o prodloužení a nakonec strávil sedm a půl měsíce ve Francii. Pobýval v ústředí třetí armády a trávil čas na frontách poblíž Villers-Faucon. Později byl jmenován válečným umělcem jeho přítel William Rothenstein. Poté společně pracovali na Montigny Farm a v Devise na Sommě, kde se často dostali pod palbu. Většinu času trávil malováním portrétů, což ho sice těšilo, ale nebyl spokojený s tím, že není blíže k bojům a také ho trápilo, že oficiální cenzor odstraňuje jména portrétovaných. Ačkoli Kennington patřil mezi první oficiální válečné umělce, které Británie poslala do Francie, nebylo mu poskytnuto stejné postavení jaké si ostatní, zejména William Orpen a Muirhead Bone, užívali. Zatímco Kennington pracoval bez platu a nebyly mu propláceny ani výdaje, neměl žádný oficiální vůz ani personál, Orpen dostal hodnost majora, měl svého vojenského poradce, auto a řidiče a na vlastní náklady sluhu a asistenta. Občas byl proto agresivní a podrážděný a stěžoval si na svou situaci, tvrdíc, že musel být nejlevnějším umělcem zaměstnaný vládou a že: \"Bone měl provizi a Orpen měl zatraceně dobré časy\".\n\nBěhem pobytu ve Francii, Kennington vytvořil 170 kreseb uhlem, pastelem a akvarely než se v březnu 1918 vrátil do Londýna. V roce 1918 byl ve Francii Kennington přijat do nemocnice v Tincourt-Boucly, kde byl hospitalizován s horečkou. Tam udělal několik nákresů a kreseb mužů zraněných během bombardování, které předcházelo německému jarnímu útoku z roku 1918. Některé z těchto kreseb se staly základem dokončeného obrazu \"Gassed and Wounded (Plyn a zranění)\".\n\nBěhem června a července 1918 se v Londýně konala výstava Kenningtonových obrazů pod názvem \"Britský voják\", která dostala skvělé recenze a ve veřejnosti vzbudila nadšení. Navzdory tomu byl Kennington nespokojený s jednáním s Ministerstvem informací, šlo mu hlavně o cenzurování jeho obrazů, a rezignoval na svůj status britského válečného umělce. V listopadu 1918 byl Kennington pověřen kanadskou vládou vytvořit obrazy kanadských vojáků v Evropě. Kennigton se vrátil do Francie jako dočasný první poručík připojený k 16th Battalion (Canadian Scottish), 16. kanadsko-skotskému praporu. Osm měsíců, které Kennington strávil v Německu, Belgii a Francii, pracoval pro Kanaďany, což vyústilo v sedmdesát kreseb.\nNa výstavě svého válečného umění v Londýně se Kennington setkal s T. E. Lawrencem, který jej velmi ovlivnil. Strávil první polovinu roku 1921 cestováním po Egyptě, Jordánsku, Sýrii, Libanonu a Palestině. Obrazy z této cesty byly vystaveny v říjnu 1921 a některé kresby byly použity jako ilustrace pro knihu T. E. Lawrence \"The Seven Pillars of Wisdom\", na které Kennington pracoval jako umělecký editor. V roce 1922 začal Kennington experimentovat se sochařinou a krátce na to vytvořil válečný památník 24. divize v Battersea parku, který byl odhalen v říjnu 1924. Týž měsíc uspořádal svou první výstavu zaměřenou spíše na plastiku než na obrazy a kresby, přestože pokračoval v přijímání zakázek na portréty i jiné zakázky, příkladem je práce na designu knihy George Bernarda Shawa \"Průvodce inteligentní ženy po socialismu a kapitalismu (The Intelligent Woman's Guide to Socialism and Capitalism.\"\n\nBěhem dvacátých let 20. století Kennington pracoval na vlysu pro Londýnskou školu hygieny a tropické medicíny, který měl být umístěn nad vchodem do školy. Kamenný panel zobrazuje matku a dítě, které jsou chráněny před silným hadem nahým, vousatým mužem s nožem. Nicméně kvůli zobrazování mužských pohlavních orgánů správci školy nedovolili, aby vlys byl umístěn nad vchodem do školy, pokud Kennington nezakryje tyto partie bederní rouškou. Ten to odmítl a práce byla umístěna nad vchodem do knihovny, kde zůstává. V roce 1966, kdy byla budována v knihovně mezaninová podlaha, vznikla ve vlysu velká trhlina, která byla následně natřena, aby se škody zakryly.\n\nV roce 1922 se Kennington oženil s Edith Cecil, dcerou lorda Francise Horace Pierrepont Cecila (který byl druhým synem Williama Cecila, 3. markýze z Exeteru), se kterou měl syna a dceru. Edith, která byla již vdaná s Williamem Hanburym Tracym (5. barona Sudeley), se zamilovala do Kenningtona v době kdy maloval obraz jejího manžela. Oba zůstali dobrými přáteli s Edithiným bývalým manželem.\n\nBěhem dvacátých a třicátých let 20. století Kennington vytvořil mnoho pozoruhodných veřejných soch:\n\n\nV listopadu 1938 byl Kennington přesvědčen, že další světová válka je nevyhnutelná a obrátil se na Home Office, oddělení MI5, zodpovědné za vládní politiku v otázkách bezpečnosti s návrhem na vytvoření skupiny, která by se zabývala ochranou maskováním velkých veřejných budov. S Richardem Carlinem, Leonem Underwoodem a dalšími spolupracovníky pracoval v sekci, která byla přidělena k oddělení pro ochranu letectva v Home Office až do vypuknutí války.\n\nNa počátku druhé světové války vytvořil Kennington řadu pastelových portrétů důstojníků královského námořnictva pro Poradní výbor pro válečné umění, na krátkodobé smlouvy. Tyto portréty patří mezi nejvýznamnější události první výstavy WAAC v Národní galerii v létě roku 1940. Kennington také namaloval portrét admirála námořnictva Sira Dudley Pounda. Pound byl vážně nemocný když si ho Kennington načrtl a přestože admiralita byla s tímto obrazem spokojena, odmítli povolit, aby se portrét zveřejnil dříve než Pound zemřel v říjnu 1943. Kennington nakreslil několik mladších námořníků, z nichž někteří přežili potopení své lodě. V květnu 1940 byl Kennington frustrován postojem WAAC k jeho návrhům a na svou smlouvu rezignoval. Vstoupil do nově formovaných \"Home Guard\", což byli dobrovolníci, tvořící ozbrojenou civilní milici, podporující britskou armádu během druhé světové války. Kennington velel šestičlenné hlídce v Ipsdenu.\n\nV srpnu 1940 mu výbor WAAC nabídl pracovní smlouvu pro ministerstvo letectví na plný úvazek, což přijal. Mezi prvními portréty pro RAF patřil portrét jednoho z velitelů letky Rodericka Learoyda, VC (nositel Victoria Cross). Setkání se uskutečnilo odpoledne 7. září 1940 v budově ministerstva letectví v Londýně a bylo přerušeno sirénou, kterou oba muži ignorovali. V březnu 1941 byl Kennington umístěn v RAF Witteringu, na základně Night Fighter. Tady Kennington vytvořil několik dalších originálních prací, mezi něž patří například \"In the Flare Path and Stevens' Rocket\". Kennington poté strávil nějaký čas na základně Bomber Command v Norfolku, než se přestěhoval do RAF Ringway poblíž Manchesteru, kde pokračoval ve výcviku v Parachute Regimentu. Přestože Kenningtonovi už bylo 52 let, uskutečnil přinejmenším jeden padákový seskok u Ringwoodu. V září 1941 sám publikoval ilustrovanou brožuru \"Pilots, Workers, Machines\", která měla velký úspěch.\n\nAž do září 1942 Kennington cestoval po Británii. Maloval stovky portrétů spojeneckého letového štábu a dalšího servisního personálu. Pak rezignoval na své pověření, neboť měl pocit, že WAAC nevyužívá propagandistickou hodnotu jeho práce ve svých publikacích a plakátech. Asi 52 Kenningtonových prací pro RAF bylo publikováno v knize WAAC z roku 1942: \"Drawing the RAF\". Další publikace kterou Kennington ilustroval byla \"Tanks and Tank Folk,\" vydaná roku 1943. V roce 1945 Kennington dodal ilustrace pro Britain's Home Guard od Johna Brophyho. Darracott a Loftus píší, jak v obou válkách \"jeho kresby a dopisy ukazují, že je obdivovatelem hrdinství obyčejných mužů a žen, obdiv, který je obzvláště pozoruhodný v plakátové sérii Seeing It Through\", s básněmi Sira Alana Patricka Herberta, jeho osobního přítele.\n\nBěhem druhé světové války byl zabito více než čtyřicet pilotů RAF, jež Kennington portrétoval. Kennington se rozhodl vytvořit pro ně vhodný památník a během následujících deseti let pracoval na památníku pracova Tpělivě tesal sloup s hlavou pilota RAF, na němž byl archanděl Michael s kopím, zabíjející draka. V roce 1946 byl jmenován Kennington oficiálním portrétním malířem společnosti \"Worshipful Company of Skinners\". Během příštích pěti let vytvořil pro společnost 9 pastelových portrétů, které byly vysoce oceněny, když byly vystaveny v Královské akademii. V roce 1951 se Kennington stal mimořádným členem Akademie a v roce 1959 byl zvolen za jejího řádného člena. Jeho poslední práce, kterou dokončil po jeho smrti jeho asistent Eric Stanford, byl kamenný reliéf, který zdobí budovu \"James Watt South Building\" na univerzitě v Glasgow.\n\nKennington je pohřben na hřbitově v Checkendon, Oxfordshire, kde byl jedním ze dvou volených laických zástupců v anglikánské farnosti, formálně zodpovědný za movitý církevní majetek a za udržování pořádku v kostele. Památník má na hřbitově Brompton Cemetery v Londýně.\n"}
{"id": "1462606", "url": "https://cs.wikipedia.org/wiki?curid=1462606", "title": "Světový pohár v ledolezení 2018", "text": "Světový pohár v ledolezení 2018\n\nSvětový pohár v ledolezení 2018 se uskutečnil začátkem roku 2018 v pěti městech a zemích v obou disciplínách (obtížnost a rychlost) pod patronací Mezinárodní horolezecké federace (UIAA).\n\nZ českých závodníků se dvou závodů v ledolezení na obtížnost zúčastnil Tomáš Indra, který ale nezískal body do celkového žebříčku.\n\n\n"}
{"id": "1462641", "url": "https://cs.wikipedia.org/wiki?curid=1462641", "title": "Šimončič", "text": "Šimončič\n\nPříjmení Šimončič, přechýleně Šimončičová, nosí více osobností:\n\n"}
{"id": "1462643", "url": "https://cs.wikipedia.org/wiki?curid=1462643", "title": "Cesta kolem světa", "text": "Cesta kolem světa\n\nCesta kolem světa je cesta kolem zeměkoule ve tvaru uzavřené smyčky, přičemž tato smyčka dělí povrch Země na dvě části srovnatelné velikosti. \n\nPrvní cestu kolem světa v letech 1519 až 1522 uskutečnila námořní expedice lodi \"Victoria\", kterou až do své smrti roku 1521 vedl portugalský mořeplavec Fernão de Magalhães a dokončil jeho nástupce Juan Sebastián Elcano. Cestu ze Sevilly západním směrem přes Atlantik, Tichý a Indický oceán tehdy kromě Elcana přežilo 18 mužů původní posádky. Druhým mořeplavcem, který obeplul zeměkouli, se stal Francis Drake v letech 1577 až 1580. \n\nJako první Čech údajně vykonal cestu kolem světa v letech 1822–1824 přírodovědec František Vilém Sieber z Prahy. Kolem světa prokazatelně cestoval litomyšlský řezník Jan Jílek v letech 1837–1841. \n\n"}
{"id": "1462644", "url": "https://cs.wikipedia.org/wiki?curid=1462644", "title": "Maják Sääretuka", "text": "Maják Sääretuka\n\nMaják Sääretuka (estonsky: \"Sääretüki tuletorn\" také \"Sääretuka tuletorn\") stojí na jižním pobřeží poloostrova Sandla v jižní části ostrova Saaremaa asi pět kilometrů od vesnice Sandla v obci Pitha v kraji Saaremaa v Baltském moři v Estonsku. Je ve správě Estonského úřadu námořní dopravy (Veeteede Amet, EVA), kde je veden pod registračním číslem 977.\n\nNavádí lodi v severní části Rižského zálivu.\n\nMaják byl postaven v roce 1954 podle stejné typové řady jako maják Loode a Kaavi.\n\nDosvit acetylénové svítilny byl v roce 1966 snížen z 9 nm na 8 nm. V roce 1980 byla provedena elektrifikace majáku a jako napájecí zdroj byl použit radioizotopový termoelektrický generátor. Ten byl v roce 1993 odstraněn a rok byl mimo provoz. Maják byl rekonstruován, plně automatizován a uveden do provozu v roce 1995. Jako elektrické napájení slouží sluneční panely a větrná turbína. Charakteristika signálu byla Fl (2) W 10s s dosvitem 7 nm.\n\nV roce 1999 firma Tideland Signal Ltd. maják vybavila novou lampou typu ML-300 a byla změněna charakteristika na Fl (3) W 15s s dosvitem 6 nm.\n\nHranolová železobetonová věž vysoká 15 metrů je ukončena přesahujícím ochozem a lampou umístěnou na sloupku vysokém 1,6 m. Nad vchodem je obvodová římsa. Maják má bílou barvu. V roce 2008 byly instalovány LED lampy.\n\noznačení\n\n\n"}
{"id": "1462646", "url": "https://cs.wikipedia.org/wiki?curid=1462646", "title": "Seznam kamenů zmizelých v Plzeňském kraji", "text": "Seznam kamenů zmizelých v Plzeňském kraji\n\nSeznam kamenů zmizelých v Plzeňském kraji obsahuje pamětní kameny obětem nacismu na území Plzeňského kraje. Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nKameny zmizelých se zpravidla nacházejí před posledním místem pobytu obětí.\n\nV Horažďovicích byly položeny následující kameny:\n\nNásledující kameny byly položeny v Plzni:\nNásledující kameny byly položeny v městečku Sušice:\n\nData pokládání kamenů zmizelých v Plzeňském kraji:\n\n\nHorské úskoky Horažďovice byly iniciovány Výborem pro svitky (Westminsterská synagoga (předsedkyně: Alberta Strage).\n\n\n"}
{"id": "1462650", "url": "https://cs.wikipedia.org/wiki?curid=1462650", "title": "Chrpa žlutokvětá", "text": "Chrpa žlutokvětá\n\nChrpa žlutokvětá (\"Centaurea macrocephala\") je vytrvalá, žlutě kvetoucí rostlina vyššího vzrůstu, jedna z téměř 700 druhů hojně rozšířeného rodu chrpa. V přírodě České republiky tato nápadná květina volně neroste, je považována za příležitostně se vyskytující neofyt, který ojediněle uniká ze zahrad. V minulosti byla zařazována do rodu \"Grossheimia\" pod názvem \"Grossheimia macrocephala\".\n\nBylina pochází ze Zakavkazska (Arménie, Ázerbájdžánu, Gruzie), z přiléhajícího íránského regionu (Íránský Ázerbájdžán) a z oblasti v severovýchodním Turecku (Anatólie). Roste na subalpínských loukách nebo v otevřených horských lesích v různých bylinných společenstvech. Odtud byla jako okrasná a na pěstování nenáročná květina rozšířena do zahrad mnoha zemí Evropy a počátkem 19. století se o její zpopularizování v Severní Americe postaral třetí americký president Thomas Jefferson, když ji vysadil na svou rodinnou zahradu Monticello.\n\nV České republice bývá i přes své atraktivní květenství a jen malou potřebnou péči pěstována v zahradách jen velmi zřídka. Používá se i k řezu, kdy se pro vzhledově zajímavé zákrovy stříhají a suší ještě nerozvité úbory, při sušení s rozvitými žlutými květy dochází k jejich zhnědnutí.\n\nPřirozená stanoviště chrpy žlutokvěté jsou výše položené louky, často až nad hranicí lesa. Vyskytuje se v nadmořské výšce od 400 po 2000 m n. m. Je hemikryptofytem rašícím obvykle v dubnu a kvetoucí, v závislosti na stanovišti, od června do srpna. Nejlépe roste v hluboké, propustné, hlinité a mírně vlhké půdě na plném slunci. Velmi dobře toleruje sucho, na pH půdy nemá vyhraněné nároky. Je rostlinou mírného podnebného pásu, středoevropské zimy spolehlivě přečkává. Ploidie druhu je 2n = 18.\n\nVytrvalá, trsnatá bylina dorůstající do výše 100 a s květem až 150 cm, s nevětvenými, přímými, pevnými, rýhovanými lodyhami, které bývají velmi hustě olistěné až pod úbory s jasně žlutými květy. Lodyha vyrůstá z kořene s větvenou hlavou a je stejně jako listy obvykle pavučinatě vlnatá a mívá plstnaté chloupky i lepkavé žlázky. Přízemní listy jsou krátce řapíkaté, jejich čepele jsou dlouhé až 25 cm a široké do 10 cm, tvar mají obvejčitý až obkopinatý, po obvodě jsou téměř celistvé a mají stočenou špičku. Lodyžní listy vyrůstají ve spirále, jsou přisedlé, po lodyze sbíhavé a směrem vzhůru se zmenšují.\n\nNa vrcholu lodyhy je 6 až 9 cm velký úbor s mnoha žlutě kvetoucími květy. Polokulovitý, víceřadý zákrov je tvořen hnědými, oválnými, dovnitř zahnutými listeny silně porostlými blanitými, roztřepenými přívěsky. Středové i obvodové květy v úboru mají redukovaný kalich a jasně žlutou, okolo 4 mm velkou, vespod srostlou pěticípou korunu s tenkými niťovitými úkrojky. U oboupohlavných středových květů je koruna trubkovitá a u samčích rostoucích po obvodě je nálevkovitá a nepaprskuje. Ze zbytku kalichu se v době zrání vytváří chmýr až 8 mm velký.\n\nKvěty jsou opylovány hmyzem, plod je nažka okolo 7 mm dlouhá s bohatým, o něco málo delším chmýrem. Zralé nažky jsou těžké a nebývají obvykle větrem odnášeny více než na pár metrů. Šířit se do větší vzdálenosti mohou jen za pomoci zvířat, kterým se zamotají do srstí či peří nebo zapadnutím do štěrbin vozidel.\n\nJe trvalkou množící se hlavně semeny (nažkami). Prvým, někdy až druhým rokem, vyrostou z klíčícího semene pouze přízemní listy a teprve v dalším roce květonosná lodyha. Jak rostlina sílí, vyrůstá lodyh více. Nejlépe je vysít semena na chráněné místo a po vyklíčení vzrostlejší semenáče vysadit na trvalé stanoviště v menších skupinkách (ve sponu 3 ks na 1 m²) nebo jako solitéry. Statnou, kvetoucí bylinu lze rozmnožit i jarním rozdělením trsu, což ale vždy nebývá spolehlivá metoda. Sází se na otevřenou, nezastíněnou plochu bez souvislého porostu dřevin, na místa stepního charakteru.\n\nNa některých územích (severozápad Spojených států amerických, jih Kanady, jihovýchod Austrálie), kde se původně pěstovala v zahradách a parcích jako okrasná trvalka, však našla optimální životní podmínky a nemá přirozených nepřátel. Zplaněla a rozšířila se na tamní pastviny natolik, že v některých oblastech (např. ve státě Washington v USA a provincii Alberta v Kanadě) byla prohlášena za škodlivý invazní plevel s negativním vlivem na současný ekosystém, za rostlinný druh měnící životní prostředí. Je však široce pěstovanou květinou a riziko jejího zavlečení na další území trvá.\n\nV České republice tento druh projevuje velmi nízký invazní potenciál. Zplaňuje jen zcela výjimečně, většina v minulosti zaznamenaných planě rostoucích rostlin pravděpodobně pocházela ze starých zpustlých zahrad. Případ skutečně samovolného růstu chrpy žlutokvěté v české přírodě je zdokumentován v okolí Znojma na jižní Moravě.\n\n\"\n"}
{"id": "1462655", "url": "https://cs.wikipedia.org/wiki?curid=1462655", "title": "Jan Doležal", "text": "Jan Doležal\n\nJan Doležal (* 6. června 1996 Třebechovice pod Orebem) je český atletický vícebojař.\n\nS atletikou začínal v Hradci Králové, dnes závodí za PSK Olymp Praha. Trénuje ve skupině atletů vedené Pavlem Svobodou.\n\nJeho prvním úspěchem bylo třetí místo v osmiboji na mistrovství světa do 17 let v Doněcku v roce 2013. O dva roky později se stal juniorským mistrem Evropy v desetiboji. V kategorii dospělých se prosadil v roce 2018. Na světovém halovém šampionátu skončil v sedmiboji devátý, na mistrovství Evropy skončil mezi desetibojaři osmý. Jeho osobní rekordem v desetiboji je k červnu 2019 součet 8142 bodů, v halovém sedmiboji 6021 bodů.\n\n"}
{"id": "1462660", "url": "https://cs.wikipedia.org/wiki?curid=1462660", "title": "Něžnosti", "text": "Něžnosti\n\nNěžnosti (\"Carícies\") je španělský hraný film z roku 1998, který režíroval Ventura Pons podle divadelní hry katalánského dramatika Sergi Belbela. Film se skládá z jedenácti povídek, které se odehrávají během jednoho večera v Barceloně a navzájem se propojují.\n\nFilm začíná surovou hádkou mezi mladými manželi. Poté se mladá žena setká v parku se svou matkou, která žije v pečovatelském domově. Zde bydlí s lesbickou spolubydlící. Spolubydlící vyhledá svého bratra, který je bezdomovec, a svou sestru nenávidí za to, že v minulosti měla vztah s jeho ženou. Poté je bezdomovec okraden mladým chlapcem. Mladík po návratu domů hovoří se svým otcem. Jeho otec se jde na nádraží rozloučit se svou milenkou. Ta byla navštívit svého otce, s nímž si nerozumí. Její otec se poté setkává se svým mladým milencem. Tento mladík jde na večeři ke své matce. Matka bydlí v domě, kde se hádají manželé. Manžel za ní přijde požádat ji o olivový olej.\n"}
{"id": "1462663", "url": "https://cs.wikipedia.org/wiki?curid=1462663", "title": "Registr rytířských řádů", "text": "Registr rytířských řádů\n\nRegistr rytířských řádů (\"Register of Orders of Chivalry, Registre des Ordres de Chevalerie\") je oficiální seznam mezinárodně uznávaných rytířských řádů, který vydává Mezinárodní stálá komise pro rytířské řády. Komise se při tom řídí mezinárodně uznanými Standardy posuzování legitimity rytířských řádů (viz níže). Registr je aktualizován v nepravidelných intervalech. Registr byl vydán v těchto letech: 1964, 1970, 1978, 1996, 1998, 2001, 2002, 2003, 2004, 2006, 2007, 2008, 2009, 2010, 2016.\n\n\nSeznam nezahrnuje řády udělované vládnoucími královskými rodinami, ani státní vyznamenání. Letopočet v závorce udává založení, popř. uznání řádu.\n\nNěkteré z dynastických řádů v současnosti nejsou udělovány, a mohly by být zařazeny mezi \"spící řády\", ale hlavy panovnických rodin by je mohly kdykoliv obnovit. Některé jsou také udělovány jako státní vyznamenání zemí, které již nejsou monarchiemi; některé byly takto udělovány i v minulosti. \nJde o dynastické řády knížecích domů, které byly mediatisovány a proto se neúčastnily Vídeňského kongresu. \n\nVzhledem k rostoucímu počtu řádů a vyznamenání spadajících pod jurisdikci církví mimo církev římskokatolickou se Mezinárodní komise rytířských řádů (\"The International Commission on Orders of Chivalry\") po jistém váhání zahrnula do svého seznamu také tyto dekorace a vytvořila seznam, který je průběžně aktualizován.\n\nV dodatcích jsou obsaženy následující seznamy: \n\nKritérii pro zařazení jsou: 1) zakládací listina nebo statut vydané suverénním panovníkem; 2) Insignie musí být oficiálně uznaná; 3) nošení uniformy (vojenské nebo civilní) je povoleno.\n\nJde o dekorace udělované patriarchy východních církví nebo arcibiskupem cantenburským jakožto hlavou anglikánského společenství. Komise uznává, že tato ocenění mají platnost jakožto ocenění zásluh uvnitř těchto církví, ale vzhledem k tomu, že východní patriarchové či arcibiskup cantenburský nemají plnou suverenitu, jako ji má římskokatolický papež, který je zároveň suverénní hlavou státu. Proto není přesné nazývat tato ocenění slovem \"řád\" a jejich držitele termínem \"rytíř\". Do seznamu jsou zahrnuta pouze ta ocenění, která jsou příslušnými autoritami udělována přímo, tedy nikoli ta, které jsou pouze pod jejich ochranou: ochrana je znamením suverenity, kterou příslušné autority nemají.\n\n"}
{"id": "1462664", "url": "https://cs.wikipedia.org/wiki?curid=1462664", "title": "Julien Duvivier", "text": "Julien Duvivier\n\nJulien Henri Nicolas Duvivier (8. října 1896 Lille – 29. října 1967 Paříž) byl francouzský filmový režisér a scenárista.\n\nZačínal jako herec ve filmech i v divadle Théâtre de l'Odéon, od roku 1918 byl asistentem režie u společnosti Gaumont a v roce 1919 režíroval svůj první film. Ve své kariéře natočil dvacet němých a třicet zvukových snímků.\n\nK jeho nejvýznamnějším dílům patří \"Dravec\" (1933, v hlavní roli Harry Baur), \"Pevnost ztracených\" (1935) a \"Pépé le Moko\" (1937, v hlavní roli Jean Gabin), v nichž spojil drsné příběhy z podsvětí s psychologickým ponorem i poetickou atmosférou. V Československu natočil v roce 1936 film \"Golem\", na němž původně spolupracoval s Janem Werichem a Jiřím Voskovcem, jejich ironický přístup k legendě však nakonec zamítl a dal přednost výpravné historické podívané. Je také autorem sociální komedie \"Dobrá parta\" (1936) a nostalgického romantického příběhu \"Její první ples\" (1937, v hlavní roli Marie Bellová). \n\nV letech 1938 až 1946 působil v Hollywoodu. Po druhé světové válce natočil adaptaci \"Anny Kareninové\" s Vivien Leighovou v titulní roli, zfilmoval také humoristické knížky Giovannina Guareschiho o Donu Camillovi, jehož hrál Fernandel. Zemřel v roce 1967 na následky dopravní nehody, která ho postihla při natáčení filmu \"Ďábelsky váš\".\n"}
{"id": "1462667", "url": "https://cs.wikipedia.org/wiki?curid=1462667", "title": "Římskokatolická farnost Chvojnov", "text": "Římskokatolická farnost Chvojnov\n\nŘímskokatolická farnost Chvojnov je územním společenstvím římských katolíků v rámci pelhřimovského vikariátu českobudějovické diecéze.\n\nChvojnovský kostel v roce 1296 vysvětil biskup Tobiáš z Bechyně. Plebánie je ve vsi písemně doložena v roce 1384 a od roku 1630 jsou vedeny matriky.\nFarnost má sídelního duchovního správce, který je zároveň administrátorem ex currendo v Zachotíně.\n\n\n"}
{"id": "1462668", "url": "https://cs.wikipedia.org/wiki?curid=1462668", "title": "Římskokatolická farnost Zachotín", "text": "Římskokatolická farnost Zachotín\n\nŘímskokatolická farnost Zachotín je územním společenstvím římských katolíků v rámci pelhřimovského vikariátu českobudějovické diecéze.\n\nPrvní písemná zmínka o obci pochází z roku 1379. V Zachotíně byla v roce 1788 zřízena lokálie, ze které byla následně v roce 1858 vytvořena samostatná farnost.\nFarnost je administrována ex currendo z Chvojnova. \n\n\n"}
{"id": "1462678", "url": "https://cs.wikipedia.org/wiki?curid=1462678", "title": "Jaroslav Vinš", "text": "Jaroslav Vinš\n\nJaroslav Vinš (* 30. prosince 1947, Bílenec) je bývalý český hokejista, obránce.\n\nV lize hrál za TJ SONP/Poldi SONP Kladno (1965-1968 a 1970-1983) a během vojenské služby za Duklu Jihlava. Celkem za Kladno odehrál 1099 utkání a dal 173 gólů. S Kladnem získal 5x mistrovský titul a stal se vítězem PMEZ, další 2 mistrovské tituly získal s Duklou Jihlava. Za reprezentaci Československa nastoupil 12. března 1969 v Pardubicích proti USA. \n\n"}
{"id": "1462680", "url": "https://cs.wikipedia.org/wiki?curid=1462680", "title": "Kovárenský rybník", "text": "Kovárenský rybník\n\nKovárenský rybník o výměře vodní plochy 1,25 ha se nachází v polích asi 0,3 km severovýchodně od centra obce Miřetice v okrese Chrudim. Přístup na hráz Kovárenského rybníka je po místní komunikaci spojující osady Holčí a Na Račanech. Rybník Kutín je historické vodní dílo, jehož vznik je doložen již před více než 300 lety. Kovárenský rybník spolu s okolní slatinnou loukou, kde se vyskytují vzácné druhy rostlin (např. svízel severní) je registrovaným významným krajinným prvkem. \n\nRybník je v současnosti využíván pro chov ryb.\n\n"}
{"id": "1462681", "url": "https://cs.wikipedia.org/wiki?curid=1462681", "title": "Krajský přebor – Praha-město 1970/71", "text": "Krajský přebor – Praha-město 1970/71\n\nV soubojích Krajského přeboru – Praha-město 1970/71, jedné ze skupin 5. nejvyšší fotbalové soutěže, se utkalo 16 týmů dvoukolovým systémem podzim – jaro. Tento ročník skončil v červnu 1971.\n\nZdroj:\n\nPoznámky:\n"}
{"id": "1462682", "url": "https://cs.wikipedia.org/wiki?curid=1462682", "title": "Nový rybník (Švihov)", "text": "Nový rybník (Švihov)\n\nNový rybník u Švihova o výměře vodní plochy 2,23 ha se nachází na západním okraji vesnice Švihov v okrese Chrudim. Po hrázi Nového rybníka vede silnice II. třídy ze Švihova do městečka Nasavrky. Rybník Kutín je historické vodní dílo, jehož vznik je doložen již před více než 300 lety. Kovárenský rybník spolu s okolní slatinnou loukou je registrovaným významným krajinným prvkem. \n\nRybník je v současnosti využíván pro chov ryb.\n\n"}
{"id": "1462697", "url": "https://cs.wikipedia.org/wiki?curid=1462697", "title": "Pravděpodobnostní míra", "text": "Pravděpodobnostní míra\n\nPravděpodobnostní míra je funkce, která přiřazuje každému výsledku náhodného pokusu jeho pravděpodobnost. Je definována jako míra normovaná tak, aby její hodnota pro jistý jev byla 1.\n\n"}
{"id": "1462698", "url": "https://cs.wikipedia.org/wiki?curid=1462698", "title": "Lomy u Švihůvku", "text": "Lomy u Švihůvku\n\nLomová jezírka u Švihůvku jsou pozůstatkem po jámových lomech na granodiorit nacházejících se na okraji Švihůvku po obou stranách silnice III. třídy č. 33770 spojující vesnice Švihůvek a Strkov. Těžba zde byla ukončena koncem 90. let 20. století, surovina byla hojně využívána pro výrobu velkých dlažebních kostek a zejména obrubníků.\n\nLom byl následně rekultivován, lomové jámy byly zatopeny čistou vodou a vzniklo zde romantické přírodní koupaliště. V okolí jsou četné pozůstatky po lomařských technologiích a provozech.\n\n"}
{"id": "1462702", "url": "https://cs.wikipedia.org/wiki?curid=1462702", "title": "Mark Velasquez", "text": "Mark Velasquez\n\nMark Velasquez (* 2. srpna 1977 Santa Maria, Kalifornie) je americký fotograf, který se zúčastnil první série realitní televizní soutěže \"Work of Art: The Next Great Artist\" v televizi Bravo.\n\nVelasquez studoval a ministroval ve školách St. Mary of the Assumption a St. Louis de Montfort. Vystudoval střední školu St. Joseph High School v kalifornské Santa Marii a Cornish College of the Arts v Seattle ve státě Washington, kde absolvoval obory kreslení, sochařství a uměleckou performanci. Velasquez je členem Eagle Scout a Elks. Od svých 14 let pracoval v rodinné restauraci Tom's Take-Out v řadě profesích, především jako kuchař. Svůj vztah k fotografii si uvědomil poté, co začal fotograficky dokumentovat vlastní umělecká díla.\n\nZatímco Velasquezova obraznost může být lákavá a často se vyznačuje spoře oblečenými ženami, jako svou hlavní inspiraci cituje Normana Rockwella. \"Rockwell využíval lidi ze svého malého města, své přátele, sousedy, děti... Dělání umění z toho, co máme kolem sebe.\"\n\nV srpnu 2009 se Velasquez zúčastnil kastingu v Los Angeles, pro televizní program Bravo TV, který se zaměřil na uměleckou realitu, Work of Art: The Next Great Artist. Byl vybrán jako soutěžící a zúčastnil se sedmi z 10 epizod, v osmé skončil. Osmá epizoda nesla název Protiklady se přitahují, nebe a peklo, jeho soupeřem byl Peregrine Honig, který chtěl nakreslit peklo přes Velasquezovu břišní jizvu, vizuální záznam jeho záchvatu divertikulitidy. Markovi se to zpočátku nelíbilo, nezdálo se mu, že jizva představuje peklo, ale nakonec souhlasil. Porotci však shledali tento koncept jako klišé a neinspirativní. Moderátorka China Chow při oznamování očividně \"bojovala se slzami\", ale oznámila rozhodnutí soudců, že Velasquez nebude pokračovat. \n\nV květnu 2010 byla vydána publikace \"Show & Tell\", 80stránková kniha obsahující fotografie šesti modelů, které představují milníky v jeho rané kariéře. Kniha obsahuje ruminaci jeho zkušeností a vztahů s každým modelem a příběhy o tom, jak se oboje v průběhu jejich přátelství měnilo. \n\nV listopadu 2010 vydal Velasquez \"časopis NSFW\" ve spolupráci s Michaelem Neffem. \"NSFW\", zkratka pro \"Ne Bezpečné Pro Práci\" (Not Safe For Work), je čtvrtletník a každé vydání je zaměřeno na jedno téma. Obsahue Velasquezovy fotografie a články, sloupeček napsaný Hilary Underwoodem a fotografie modelky Kacie Marie.\n\n"}
{"id": "1462704", "url": "https://cs.wikipedia.org/wiki?curid=1462704", "title": "Walter Castor", "text": "Walter Castor\n\nWalter Castor byl československý sedmiválcový zážehový vzduchem chlazený hvězdicový motor. Byl vyvinut koncem 20. let 20. století a byl vyráběn Akciovou továrnou automobilů Josef Walter a spol. v Praze - Jinonicích. Motor Walter Castor (později označovaný jako \"Walter Castor I\") je vystaven v expozici Leteckého muzea ve Kbelích.\n\nPo úspěchu řady motorů NZ mohlo konstrukční oddělení továrny Walter v čele s hlavním konstruktérem ing. Františkem Adolfem Barvitiusem přistoupit k vývoji vyšší výkonové skupiny motorů. Konstrukce motoru Castor byla kompilací mezi původními a převzatými konstrukčními prvky. Nové hvězdicové motory Walter byly nazývány podle hvězd. V červnu 1928 (18.–27.6.) byl úředně homologován nový sedmiválec Castor o nominálním výkonu 176 kW (240 k) při 1750 ot/min. \n\nVeškeré ocele používané ve stavbě motorů Walter byly ze společnosti Poldi. Válce byly z jednoho bloku oceli (výkovku) s vysoustruženými chladicími žebry a obrobenou spodní přírubou. Hlavy válců byly z tepelně zpracované hliníkové slitiny a byly s velkým přesahem přišroubovány k válcům z oceli zvláštním uspořádáním, dle patentu společnosti Walter (přitisknutí třídílnými ocelovými zdeřemi), přičemž každá hlava byla vzájemně zaměnitelná. Ventilová sedla z bronzu byla do hlavy zalisována a rozválcována. U hliníkových pístů byla jejich dna lehce vyduta a byla zesílena žebry. Každý píst měl 2 kroužky těsnící a jeden stírací. Systém ojnic byl tvořen hlavní ojnicí a 6 vedlejšími. Hlavní ojnice I-průřezu byla z chromniklové oceli Poldi Victrix a byla uložena ve 2 válečkových ložiscích.\n\nKlikový hřídel z oceli Poldi Victrix byl vykován ze dvou části, s protizávažími na každé části, a byl podporován dvěma válečkovými ložisky a axiálním ložiskem v předním krytu klikové skříně. Ocelovými šrouby byly spojeny obě části klikové skříně a sloužily také k upevnění motoru v motorovém loži letounu. V přední části klikové skříně byla vačková hřídel, která měla vačky ve dvou řadách; čtyři přední vačky ovládaly výfukové ventily, zatímco čtyři zadní vačky ovládaly sací ventily. Vnější rozvod byl částečně zakryt plechovými kryty. \n\nPalivo motoru (benzín) dodávala dvojice karburátorů Zenith 60 DCJ, které byly připevněny na zadním víku. Plynová směs přiváděná k válcům v trubkách byla předehřívána olejem vycházejícím z motoru. Jako novinka u motorů Walter bylo použito poprvé rozváděcí lopatkové kolo, které se otáčelo shodně s otáčkami klikového hřídele. Toto kolo pak zajišťovalo rovnoměrné rozdělování směsi do všech válců. Mazání bylo řešeno dvěma zubovými čerpadly, umístěnými na spodní části zadní poloviny klikové skříně, která byla poháněna ozubenými koly s čelním ozubením od klikového hřídele. Zapalování dvěma zařízeními Bosch G.F.7 nebo Scintilla G.N.7., která byla nesena dvěma konzolami na předním víku. Toto řešení bylo u motorů Walter velmi ojedinělé. Všechny ostatní motory měly magneta na zadní skříni. Zapalovací svíčky Jiskra. \n\nByl to sedmiválcový hvězdicový motor s vrtáním 135 mm a zdvihem 170 mm. Ucelená řada motorů této \"hvězdné série\", s tímto počtem a uspořádáním válců, a s tímto vrtáním a zdvihem měla v následujících letech pokračování v dalších verzích Castorů. Počty vyrobených motorů Walter Castor jsou uváděny v množství 190 ks. U \"pokračovatele\" Walter Castor II to bylo 200 motorů. \n\nVýznam Castorů pro československé letectví je nesporný a jejich úspěšný provoz u letadel různých kategorií je skutečně pozoruhodný. Až nečekaně úspěšný byl i export motorů tohoto typu v Evropě i mimo ni. Postupně přibývaly další modifikace původního Castora, a to v roce 1932 výkonnější Walter Castor II (výkon 260 k/191 kW při 2060 ot/min), reduktorová verze Walter Castor II-R (výkon 280 k/206 kW při 2060 ot/min) a akrobatická verze Walter Castor II-A (schopný dlouhodobých letů v obrácené poloze a libovolných obratů) a konečně v roce 1934 Walter Castor III včetně verze Walter Castor III-R s reduktorem (oba s výkonem 320 k/235 kW při 2000 resp. 2100 ot/min). Tyto poslední verze se však v Československu využívaly málo, byly spíše předmětem exportu.\n\nMotory Walter Castor byly použity na československých, italských, švédských, rakouských, jugoslávských a německých letounech. Po dílčím neúspěchu s exportem motoru Walter NZ-120 na americký trh obrátil Antonín Kumpera svoji pozornost více na Evropu a zvláště na italský trh. Velmi úspěšných aplikací dosáhl na italských letounech Breda Ba.15, Breda Ba.19, Caproni Ca.113 a Savoia-Marchetti S.71. Největšího sportovního úspěchu bylo dosaženo s motorem Walter Castor na italském, akrobatickém letounu Caproni Ca.113, když v září 1931 italský pilot Mario de Bernardi na leteckém mítinku Cleveland Air Races v Clevelandu (USA) zvítězil. Na letounu Breda Ba.19s byl vytvořen světový rekord v letu na zádech a to hned dvakrát. Letoun Italského královského aeroklubu (Reale AC d'Italias) s imatrikulaci I-ABCR pilotován poručíkem Raffaelem Colacicchim vytvořil 12. ledna 1933 světový rekord v letu na zádech 41 min a 37 vteřin. Rekord byl překonán na stejném typu letounu kapitánem Willym Bocolou 15. května 1933, kdy letěl \"vzhůru nohama\" po dobu 65 minut a 15 vteřin. Akrobatické lety na letounech Breda Ba.19s prováděla eskadra italského letectva Squadriglia di Alta Acrobazia Aerea. Skupina 9 letounů Breda Ba.19 na druhém ročníku italského Dne křídel (Il giorno dell'ala) v Římě a na leteckém dnu v Berlíně, který se konal 12. června 1932, předvedla skupinovou akrobacii ve formaci na Ba.19 s motory Castor, která byla v komentáři časopisu Letectví označena za strhující. \n\nLetoun Aero A-211 byl pokračovatelem rozvětvené rodiny letounů A-12/A-11. V roce 1928 byl testován motor Walter Castor v sériovém draku A-11.105. Nebyla to špatná aplikace, ale k uplatnění nedošlo pro nezájem MNO. O čtyři roky později (1932) postavili v továrně Aero sérii 18 cvičných letadel A-211, která byla výsledkem pokusu z roku 1928. Dvouplošník A-211 byl značně zmodernizován, dostal dělený podvozek a dokonalejší přístrojové vybavení. Tyto letouny vydržely ve službě prakticky až do roku 1939.\n\nV prosinci 1930 byl Gerhard Fieseler (stíhací pilot, letecké eso v první světové válce, mistr světa v letecké akrobacii, konstruktér a výrobce letadel) pozván Švédským letectvem (Flygvapnet), aby představil původně akrobatický letoun Raab-Katzenstein RK-26 armádě a švédské letecké výrobní společnosti ASJA (AB Svenska Järnvägsverkstädernas Aeroplanavdelning). Švédské letectvo potřebovalo nový cvičný letoun a typ RK-26 byl zajímavým letadlem. Fieseler nedávno získal titul mistra světa právě s RK-26. Společnost ASJA se pak na základě prezentace rozhodla koupit jedno letadlo, které bylo imatrikulováno jako SE-ACO, později jako SE-ADK. Bylo testováno s různými konfiguracemi motoru, i když původní verze měla motor Armstrong Siddeley Lynx. V roce 1930 společnost Raab-Katzenstien zbankrotovala, na spolupráci s ASJA a v dodávkách motorů Armstrong Siddeley Lynx se nepodílela. Na základě zkoušek Švédské letectvo objednalo u ASJA 25 letadel přestavěných na cvičnou, dvousedadlovou modifikaci s motory Walter Castor. Důstojnické listy však připomínají, že se švédské vojenské letectvo rozhodlo zavést \"standardně\" československé motory Walter Castor IA (240/340 k) do vojenských školních a cvičných letounů Sk 10, dvojmístných to dvouplošníků moderní konstrukce a výborných vlastností. \n\nLicenční dopravní letoun Avia Fokker F-VIIb-3m byl hornoplošník osazený 3 motory Walter Castor. Poprvé vzlétl v roce 1932 a měl kapacitu dvoučlennou osádku a 12 cestujících (2+12). Letadlový park značné části světových leteckých společností ovládl koncem 20. a počátkem 30. let 20. století suverénně holandský letecký konstruktér a továrník Anthony H. G. Fokker se svými samonosnými hornoplošníky s jedním, dvěma a převážně třemi motory. I Československo a Československá letecká společnost (ČLS), jako podnik Škodových závodů) a Československé státní aerolinie podlehly této invazi. Bylo to řešeno licenční smlouvou na 30 letadel F-VIIb-3m, ale tolik jich ve skutečnosti postaveno nebylo. ČSA objednala z Avie 5 strojů, první z nich vzlétl 21. května 1930 (OK-AFA). Po něm následovaly OK-AFB, OK-AFC, OK AFD a jako poslední v dubnu 1932 OK-AFE. Pro ČSA nalétaly přes 2,3 mil. km a přes 16 tisíc letových hodin. To je největší výkon jednoho typu v předválečné éře ČSA. Dva z těchto strojů OK-ABM a OK-ABR byly přeprodány MLL. U ČSL na 8 objednaných letounů byly zprvu montovány motory z produkce Avia a Škoda (Škoda-Wright, Avia DR-14), ale pro jejich nízkou výrobní úroveň a poruchovost byly postupně nahrazovány motory Walter Castor. Pro ČSL bylo postaveno osm letounů, z nichž jeden byl přeprodán do společnosti Baťa. Celkem bylo postaveno 13 strojů pro československé civilní zákazníky a zbývající stroje pro francouzskou společnost CIDNA, celkem 21 letounů.\n\nLetoun Letov Š-28 byl jednomotorový dvoumístný dvouplošník, který byl vyvinut a používán jako pozorovací, průzkumný letoun. Letoun konstrukce Aloise Šmolíka s celokovovou kostrou a plátěným potahem uskutečnil první let v roce 1929. Bylo to první a jediné letadlo firmy Letov (Vojenská továrna na letadla Letov), poháněné novým motorem Walter Castor. Motor se však ukázal pro \"bojový\" letoun jako slabý a MNO neobjednalo sériovou výrobu. Prototyp letounu Letov Š-28 byl předán vojenskému letectvu k výcviku. V roce 1938 jej získala olomoucká organizace Masarykovy letecké ligy, upravila jej pro pilota a 4 cestující. Používala ho s označením OK-LOH k vyhlídkovým letům až do havárie v srpnu 1938 Vývoj tohoto letounu však dále pokračoval verzemi Letov Š-128 (i s motorem Walter Jupiter VI), Letov Š-228, Letov Š-328, která byla vybavena motory licenčními Walter Pegas II-M-2 a Pegas III-M-2 a konečně Letov Š-528 s dvouhvězdicovým licenčním motorem Walter 14Krsd.\n\nData dle\n\n\n\n\n\n\n"}
{"id": "1462709", "url": "https://cs.wikipedia.org/wiki?curid=1462709", "title": "ASD Castel di Sangro cep 1953", "text": "ASD Castel di Sangro cep 1953\n\nASD Castel di Sangro cep 1953 je italský fotbalový klub, sídlící ve městě Castel di Sangro. Klub byl založen v roce 1953 jako \"Polisportiva C.E.P. Castel di Sangro\". Zlatý věk klubu nastal polovině 80. let 20. století. Klub koupil podnikatel \"Pietro Rezza\". Od roku 1989 až do 2005 hrál klub mezi profesionály. V roce 2005 končí klub v bankrotu. Je založen klub nový a začínají hrát v regionální lize. V létě roku 2012 klub končí úplně. Momentálně ve městě Castel di Sangro hraje klub \"ASD Castel di Sangro cep 1953\"\n\nNejvyšší soutěž klub nikdy nehrál. Největší úspěch je hraní ve druhé lize. Hrál ji celkem v 2 sezonách (1996/97, 1997/98).\n\n"}
{"id": "1462710", "url": "https://cs.wikipedia.org/wiki?curid=1462710", "title": "Nový rybník (Loučky)", "text": "Nový rybník (Loučky)\n\nNový rybník o výměře vodní plochy 1,26 ha se nachází asi 0,5 km jihozápadně od vesnice Loučky v okrese Chrudim. Hráz Nového rybníka je přístupná po polní cestě odbočující u vesnice Loučky ze silnice III. třídy č. 33769 spojující Loučky s obcí Lukavice. Nový rybník je historické vodní dílo, které bylo vybudováno jako součást soustavy Libáňských rybníků sestávající se z následujících rybníků: Pařezný rybník, Zaháj, Hluboký rybník, Jezírko (Libáňské rybníky), Nový rybník, Loučenský rybník.\n\nRybník je v současnosti využíván pro chov ryb.\n"}
{"id": "1462712", "url": "https://cs.wikipedia.org/wiki?curid=1462712", "title": "Jezírko (Libáňské rybníky)", "text": "Jezírko (Libáňské rybníky)\n\nRybník Jezírko o výměře vodní plochy 0,87 ha se nachází asi 0,7 km jihozápadně od vesnice Loučky v okrese Chrudim. Hráz rybníka Jezírko je přístupná po polní cestě odbočující u vesnice Loučky ze silnice III. třídy č. 33769 spojující Loučky s obcí Lukavice. \n\nRybník Jezírko je historické vodní dílo, které bylo vybudováno jako součást soustavy Libáňských rybníků sestávající z následujících rybníků: Pařezný rybník, Zaháj, Hluboký rybník, Jezírko, Nový rybník, Loučenský rybník.\n\nRybník je v současnosti využíván pro chov ryb. V okolí rybníka rostou vlhkomilné druhy rostlin a žije bohaté společenstvo obojživelníků a ptáků. \n"}
{"id": "1462713", "url": "https://cs.wikipedia.org/wiki?curid=1462713", "title": "Fermana FC", "text": "Fermana FC\n\nFermana FC je italský fotbalový klub, sídlící ve městě Fermo. Klub byl založen v roce 1920 jako \"Società Sportiva La Fermo\". Ze začátku své existence hráli pouze přátelské zápasy. V roce 1923 se činovníci klubu rozdělili tak, že prezident klubu \"Checco Rocchetti\" založil klub svůj – \"Fermo Football Club\". Jenže za rok se z politických důvodů oba kluby opět sloučily pod názvem \"Unione Sportiva Fermana.\"\n\nV létě roku 2006 se klub ocitl v bankrotu. Je založen klub nový a začínají hrát v regionální lize. V roce 2013 klub ohlašuje bankrot. Vzniká nový klub a okamžitě je sloučen s jiným klubem ve městě. Klub má název \"Società Dilettantistica Montegranaro Calcio Fermana Football Club\".\n\nNejvyšší italskou soutěž klub nikdy nehrál. Největší úspěch je hraní ve druhé lize. Hrál ji jednu sezonu (1999/00).\n\n"}
{"id": "1462715", "url": "https://cs.wikipedia.org/wiki?curid=1462715", "title": "Římskokatolická farnost Pošná", "text": "Římskokatolická farnost Pošná\n\nŘímskokatolická farnost Pošná je územním společenstvím římských katolíků v rámci pelhřimovského vikariátu českobudějovické diecéze.\n\nPlebánie v Pošné je poprvé písemně doložena v roce 1384. Plebánie později zchudla, a proto neměla prostředky na vydržování vlastního kněze. Do Pošné proto dlouho dojížděli kněží z okolí. Až od roku 1738 začala být místní farnost opět obsazována sídelním duchovním správcem. Začátkem 21. století obsazování farnosti znovu přestalo, a Pošná tak začala být administrována ex currendo z Pacova.\n\nFarnost je administrována ex currendo z Pacova.\n\n"}
{"id": "1462717", "url": "https://cs.wikipedia.org/wiki?curid=1462717", "title": "Rozklad na parciální zlomky", "text": "Rozklad na parciální zlomky\n\nRozklad na parciální zlomky je v matematice rozklad racionální lomené funkce na součet polynomu a zlomků \"J\" / \"H \", kde \"H\" je ireducibilní polynom a \"J\" je polynom stupně nižšího než stupeň \"H\". Tento rozklad se používá v integrálním počtu k hledání primitivních funkcí racionálních funkcí. Používá se také pro výpočet inverzní Laplaceovy transformace.\n\nUrčení, které polynomy jsou neredukovatelné, závisí na použitém skalárním komutativním tělese. Pokud použijeme komplexní čísla, budou neredukovatelné pouze polynomy prvního stupně. Pokud vezmeme reálná čísla, neredukovatelné polynomy budou stupně prvního nebo druhého. Pokud bychom použili racionální čísla, můžeme nalézt neredukovatelné polynomy libovolného stupně; totéž platí pro konečná tělesa.\n\nZákladní motivací pro rozklad racionálních lomených funkcí je výpočet jejich integrálů.\n\nRacionální funkce nelze integrovat přímo, ale existují metody pro integraci jednoduchých sčítanců. Například pro integraci racionální lomené funkce formula_1 ji napřed rozdělíme na součet formula_2 a integrací sčítanců dostaneme primitivní funkci formula_3.\n\nDalší klasický příklad se týká součtu řad, jako je formula_4: po rozkladu na jednoduché sčítance formula_5 se členy teleskopicky vyruší a získáme součet formula_6.\n\n"}
{"id": "1462718", "url": "https://cs.wikipedia.org/wiki?curid=1462718", "title": "Zaháj (rybník)", "text": "Zaháj (rybník)\n\nLesní rybník Zaháj o výměře vodní plochy 2,78 ha se nachází v lese asi 1 km jižně od vesnice Vysonín v okrese Chrudim. Hráz rybníka Zaháj je přístupná po modré turistické značce vedoucí z Vysonína do osady Radochlín. \n\nRybník Zaháj je historické vodní dílo, které bylo vybudováno jako součást soustavy Libáňských rybníků sestávající z následujících rybníků: Pařezný rybník, Zaháj, Hluboký rybník, Jezírko, Nový rybník, Loučenský rybník.\n\nRybník je v současnosti využíván pro chov ryb. V okolí rybníka rostou vlhkomilné druhy rostlin a žije bohaté společenstvo obojživelníků a ptáků. \n"}
{"id": "1462720", "url": "https://cs.wikipedia.org/wiki?curid=1462720", "title": "Mistrovství světa juniorů v ledolezení 2015", "text": "Mistrovství světa juniorů v ledolezení 2015\n\nMistrovství světa juniorů v ledolezení 2015 ( \"UIAA Ice Climbing World Youth Championship\") proběhlo 17.–18. ledna 2015 ve švýcarském Saas-Fee.\n\n\nBez účasti českých závodníků.\n\n\n"}
{"id": "1462723", "url": "https://cs.wikipedia.org/wiki?curid=1462723", "title": "Statens institut för rasbiologi", "text": "Statens institut för rasbiologi\n\nStatens institut för rasbiologi (SIFR, švédský: \"Státní institut pro rasovou biologii\") byl švédský vládní výzkumný ústav založený v roce 1922 za účelem studia eugeniky a lidské genetiky. Sídlil v Uppsale. V roce 1958 byl přejmenován na Ústav lékařské genetiky (\"Institutionen för medicinisk genetik\") a dnes je začleněn jako genetické centrum Uppsalské univerzity. Jeho prvním vedoucím byl Herman Lundborg. \n\nPo založení v roce 1922 pokračoval pod vedením Hermana Lundborga. Výzkumné práce provedené ústavem poskytly základ pro Lundborgovu učebnici pro vyšší střední školy \"Švédská rasová studia\" vydanou v roce 1926. Nicméně Lundborg se stával stále více antisemitským, což ho v době, kdy mezi Švédskem a Německem rostlo napětí, dostalo do rozporu se švédskou vládou. V roce 1936 jej nahradil Gunnar Dahlberg. V roce 1959 byl integrován do Uppsalské univerzity a je dnes genetickým centrem univerzity. \n\nOficiálním úkolem švédského ústavu bylo studovat obyvatele země z rasové perspektivy. Studoval životní podmínky a vývoj prostředí v různých rodinách. Pracovníci se pokoušeli vysvětlit vliv biologické dědičnosti a prostředí na lidi. Studovali také duševní choroby, alkoholismus a kriminalitu. \n\nSvenska sällskapet för rashygien (Švédská společnost pro rasovou čistotu) byla založena v roce 1909 a vydláždila cestu k SIFR. Jejím posláním bylo studovat eugeniku. \"Svenska sällskapet för rashygien\" a eugenika obecně neměly vhodnou půdu až do doby po první světové válce. V roce 1918 organizace jezdila po Švédsku s výstavou nazvanou \"Folktyputställning\" (\"\"Výstava o typech lidí\"\"). Ve stejný rok Frithiof Lennmalm, ředitel Institut Karolinska, navrhl, aby Nobelova nadace financovala institut pro rasovou biologii. Nobelův výbor pro medicínu hlasoval jednomyslně ve prospěch návrhu. Zaměstnanci Institutu Karolinska proti němu hlasovali jen těsně (9 proti 8). Namísto toho bylo navrženo, aby samotný švédský stát našel prostředky a financoval takový institut.\n"}
{"id": "1462726", "url": "https://cs.wikipedia.org/wiki?curid=1462726", "title": "Prádelný rybník", "text": "Prádelný rybník\n\nPrádelný rybník o výměře vodní plochy 1,56 ha se nachází na jižním okraji obce Lukavice v okrese Chrudim. Hráz Prádelného rybníka je přístupná polní cestou odbočující ze silnice III. třídy č. 35817 vedoucí do vesnice Žumberk. \n\nPrádelný rybník je historické vodní dílo, které bylo vybudováno v souvislosti s těžbou nerostných surovin v Lukavici, kde voda sloužila k pohonu technických zařízení dolů a k potřebám chemické továrny. \n\nRybník je v současnosti využíván pro chov ryb. \n"}
{"id": "1462727", "url": "https://cs.wikipedia.org/wiki?curid=1462727", "title": "Římskokatolická farnost Božejov", "text": "Římskokatolická farnost Božejov\n\nŘímskokatolická farnost Božejov je územním společenstvím římských katolíků v rámci pelhřimovského vikariátu českobudějovické diecéze.\n\nPlebánie v Božejově je doložena poprvé v roce 1359.\n\nFarnost má sídelního duchovního správce, který je zároveň administrátorem ex currendo ve farnosti Libkova Voda a výpomocným duchovním v Pelhřimově.\n\n"}
{"id": "1462728", "url": "https://cs.wikipedia.org/wiki?curid=1462728", "title": "Světový pohár v ledolezení 2019", "text": "Světový pohár v ledolezení 2019\n\nSvětový pohár v ledolezení 2019 () probíhal začátkem roku 2019 v šesti městech a zemích v obou disciplínách (obtížnost a rychlost) pod patronací Mezinárodní horolezecké federace (UIAA).\n\nDo celkového bodování se počítaly pět nejlepších výsledků z jednotlivých kol (jeden nejhorší se škrtal). Na prvním místě se závodníci ve všech disciplínách suverénně udrželi od druhého až po šesté kolo. V ledolezení na obtížnost vybojoval po posledním závodu bronzovou příčku Švýcar Yannick Glatthard, který si druhou zlatou medailí polepšil o tři stupně, obdobně ze čtvrté pozice se na bronzovou prodrala Irka Eimir Mcswiggan, když se její soupeřka neúčastnila posledního závodu.\n\nV ledolezení na rychlost se posledního závodu účastnili jen dva Rusové ze sedmi v první desítce. Ti zde získali dvě medaile, ale před svými krajany si polepšil jen Nikolaj Kuzovlev, který díky zlatu získal celkově druhé místo. U žen skončily po pátém kole dvě ruské závodnice shodně na druhém místě a o jejich konečném pořadí rozhodlo poslední kolo.\n\nZ českých závodníků se třetího kola zúčastnila Aneta Loužecká, která skončila v obou disciplínách poslední. Ve čtvrtém kole pak předposlední na obtížnost, v rychlosti byla ale již třináctá z osmnácti závodnic, čímž si polepšila v celkovém hodnocení této disciplíny (22. z 44.), celkově nakonec skončila na 48. a 25. místě z 51 a 59 závodnic.\n\n\n"}
{"id": "1462731", "url": "https://cs.wikipedia.org/wiki?curid=1462731", "title": "Nový rybník (Krupín)", "text": "Nový rybník (Krupín)\n\nNový rybník se nachází nedaleko města Nasavrky v okrese Chrudim.\n\nV roce 2018 byla zahájena obnova rybníka v blízkosti křižovatky silnice II. třídy č. 337 vedoucí do městečka Nasavrky se silnicí III. třídy č. 33769 spojující Krupín s vesnicí Podlíšťany.\n"}
{"id": "1462732", "url": "https://cs.wikipedia.org/wiki?curid=1462732", "title": "Turistická značená trasa 0641", "text": "Turistická značená trasa 0641\n\nTuristická trasa 0641 má svůj počátek v nadmořské výšce 710 m u nádraží v Ostružné. Nenavazuje zde na žádnou další turistickou trasu. Vede nejprve k nedaleké II/369 a po ní na rozcestí v centru obce, kde přechází do souběhu se zeleně značenou trasou 4803 z Branné na Smrk. Ten končí na západním okraji obce. Trasa 0641 vystoupá nad obce a po cestách střídavě lesem a loukami vede jihozápadním směrem k Holému vrchu, za kterým klesá do osady Kronfelzov. Z něj vychází nejprve jihozápadním směrem po příjezdové komunikaci, pak se stáčí na západ a stoupá loukou k linii československého opevnění, kterou sleduje až k Starému Městu. Po vystoupání na hřeben následuje rozcestí se žlutě značenou trasou 7891 Branná - Velké Vrbno. Trasa 0641 pokračuje západním směrem přes Kutný vrch na vrch Jelen, kde se nachází rozcestí s okružní místní červeně značenou trasou 9617, a pokračuje dále v souběhu s její severní větví. Společně klesají kolem pěchotního srubu StM-S 34 ke srubu StM-S 33, kde souběh končí. Trasa 0641 přechází traversem na jižní větev trasy 9617 a společně s ní klesá do Starého Města a končí na náměstí v nadmořské výšce 540 m.\n\n"}
{"id": "1462735", "url": "https://cs.wikipedia.org/wiki?curid=1462735", "title": "Kuantan", "text": "Kuantan\n\nKuantan je město v Malajsii na pobřeží Jihočínského moře. Žije v něm , je hlavním městem státu Pahang a největším městem na východním pobřeží pevninské Malajsie.\n\nMěsto vzniklo v polovině 19. století pod názvem Kampung Teruntum, jeho rozvoj je spojen s produkcí cínu a kaučuku. V prosinci 1941 zde došlo zničení Svazu Z. V roce 1955 se Kuantan stal hlavním městem Pahangu místo vnitrozemského Kuala Lipis. V roce 1991 zde byla postavena státní mešita Masjid Negeri Sultan Ahmad Shah, která pojme až deset tisíc věřících.\n\nMěsto je centrem potravinářského a dřevozpracujícího průmyslu, má významný přístav a letiště. V nedalekém Gebengu se nacházejí četné petrochemické závody. Kuantan je sídlem technické vysoké školy Universiti Malaysia Pahang. Turistům nabízí město četné pláže a parky, nedaleko se nachází vodopád Sungai Pandan vládne zde ekvatoriální podnebí. Stadion Darul Makmur je sídlem prvoligového fotbalového týmu Pahang FA.\n\nV Japonci okupovaném Kuantanu za druhé světové války se odehrává část děje románu Nevila Shutea \"Město jako Alice\".\n\n"}
{"id": "1462740", "url": "https://cs.wikipedia.org/wiki?curid=1462740", "title": "Jemva", "text": "Jemva\n\nJemva () je město v Komijské republice v Ruské federaci. Při sčítání lidu v roce 2010 měla bezmála patnáct tisíc obyvatel.\n\nJemva leží v předhůří Severního Uralu na řece Vymu, přítoku Vyčegdy v povodí Severní Dviny. Od Syktyvkaru, hlavního města Komijské republiky, je vzdálena přibližně 130 kilometrů severovýchodně.\n\nVe městě je nádraží Pečorské železnice vedoucí z Konoši přes Kotlas do Vorkuty.\n\nJemva vznikla rovnou se statusem sídla městského typu pod jménem \"Železnodorožnyj\" () při výstavbě železniční stanice \"Kňažpogost\" () pojmenované podle nedaleké vesnice. V roce 1985 byla povýšena na město a přejmenována na \"Jemva\" podle komijsko-chantyjského pojmenování řeky Vym.\n"}
{"id": "1462741", "url": "https://cs.wikipedia.org/wiki?curid=1462741", "title": "Penny Marshallová", "text": "Penny Marshallová\n\nPenny Marshallová (15. říjen 1943 Bronx, New York – 17. prosinec 2018 Los Angeles, Kalifornie) byla americká herečka, režisérka a producentka. Její úspěchem byla postava Laver v televizním seriálu \"Laverne & amp; Shirley\" (1976–1983), kde získala tři nominace na cenu Zlatý glóbus za nejlepší herecký výkon v televizní sérii hudební nebo komediální. V roce 1990 režírovala film Čas probuzení, (podle knižní předlohy Oliver Sacks), který byl nominován na Oscara.\n\nNarodila se v Bronxu v New Yorku. Jejím bratrem je známý režisér Garry Marshall. Její otec měl italský původ a matka německý, anglický a skotský. \n\nPenny se poprvé objevila v televizní reklamě na šampon \"Head and Shoulders\". Měla hrát dívku s tuhými, nezajímavými vlasy a Farrah Fawcett měla hrát dívku s hustými a půvabnými vlasy. Tato reklama vzbudila ve společnosti dojem, že Penny moc nedbá o svůj vzhled a Farrah byla považována za tu půvabnou a krásnou. Farrah cítila, že Penny je nejistá kvůli svému vzhledu, a časem jí pomáhala.\nV roce 1970 se Garry Marshall stal výkonným producentem televizního seriálu \"The Odd Couple\". Následující rok byla Penny obsazena do stálého obsazení - čtyři roky hrála sekretářku Myrnu. \n\nDne 11. listopadu 1975 Garry Marshall představil seriál Lavera a Shirley plus hlavní postavy Lavera DeFazio a Shirley Feeney (které hrají Penny Marshallová a Cindy Williams). Postavy Laverne a Shirley se objevily i v dalších pěti epizodách seriálu \"Happy Days\". V roce 1982 na začátku osmé sezóny Laverne & amp; Shirley, Cindy Williams opustila seriál kvůli těhotenství. Seriál byl zrušen po poslední epizodě sezóny vysílané v květnu 1983. Postavu Lavera DeFazio, si Penny společně s její hereckou kolegyní Cindy Williams zahrála i v roce 2013 v seriálu \"Sam & amp; Cat\".\n\nDabovala také jednu z vedlejších postav v seriálu Simpsonovi.\n\nNa bratrů popud se začala zajímat o režírování. Zatímco hrála v \"Laverne a Shirley\", podílela se jako režisérka na čtyřech epizodách tohoto seriálu. V roce 1979 režírovala několik epizod krátkého sitcomu \"Working Stiffs\", ve kterém hráli Michael Keaton a James Belushi. Jejím prvním filmem je \"Jumpin 'Jack Flash\" (1986) ve kterém hrála hlavní roli Whoopi Goldberg. Možnost režírovat film dostala díky neshodám Whoopi Goldberg s původním režisérem. Dala ve filmu také prostor dceři Tracy a bratrovi Garrymu.\n\nPenny měla několik úspěšných celovečerních filmů od poloviny 80. let, včetně filmu \"Big\" (1988), ve kterém hrál Tom Hanks (první film režírovaný ženou, který vydělal více než 100 milionů amerických dolarů), Awakenings (1990) s Robinem Williamsem a Robertem De Niro, \"a League of Their Own (\"1992) s Geena Davisová, Tomem Hanksem a \"The Preacher 's Wife\" (1996), kde hráli Denzel Washington a Whitney Houston. V roce 1991 získala cenu \"Women in Film Crystal Award\". V roce 2001 také obsadila herečku Drew Barrymore a Brittany Murphy v životopisném filmu \"Riding in Cars with Boys\".\n\nV letech 2010–2011 režírovala dvě epizody seriálu \"Showtime United States of Tara\" (v hlavní roli s Toni Collette). \n\nV roce 2010 oznámila, že jí byla diagnostikována Rakovina plic, která metastazovala do mozku. V roce 2012 řekla, že její zdravotní stav je v remisí. Zemřela v Los Angeles na komplikace s cukrovkou 17. prosince 2018 ve věku 75 let. \n"}
{"id": "1462744", "url": "https://cs.wikipedia.org/wiki?curid=1462744", "title": "Turistická značená trasa 9617", "text": "Turistická značená trasa 9617\n\nTuristická trasa 9617 má svůj počátek i konec u nádraží ve Starém Městě na rozcestí s modře značenou trasou 2209 z pohoří Králického Sněžníku do Branné, zeleně značenou trasou 4806 vedoucí od rozhledny Na Kraličáku k chatě Paprsek a výchozí žlutě značenou trasou 7910 na Kunčickou horu. Ve směru proti hodinovým ručičkám vede trasa 9617 v souběhu s trasou 2209 nejprve do centra města, kde na náměstí začíná červeně značená trasa 0641 do Ostružné, a v souběhu s ní pokračuje do svahů severovýchodně od města. V lukách opouští souběh s trasou 0641 a kolem objektů lehkého opevnění stoupá k vrcholu Jelen, kde se obrací a vrací k městu. Znovu vstupuje do souběhu s trasou 0641, tentokrát však v opačném směru. Obě klesají kolem pěchotního srubu StM-S 34 k pěchotnímu srubu StM-S 33, kde souběh opět končí. Trasa 9617 pokračuje dále přes mělké sedlo k pěchotnímu srubu StM-S 32. Od něj velmi prudce klesá lesem do údolí Vrbenského potoka, který po lávce překonává, za ním křižuje opět turistickou trasu 4806 a prudce stoupá k pěchotnímu srubu StM-S 31. Poté trasa 9617 loukami znovu klesá do údolí do okrajových částí Starého Města, u městských sportovišť přechází Krupou a v souběhu s dalšími turistickými trasami se vrací k nádraží.\n\n"}
{"id": "1462751", "url": "https://cs.wikipedia.org/wiki?curid=1462751", "title": "Solar Air Water Earth Resource", "text": "Solar Air Water Earth Resource\n\nS.A.W.E.R. je autonomní systém na kultivaci pouště. Má za úkol proměnit alespoň část suché a horké pouště v zelenou oázu. Projekt spojuje odborníky z Univerzitního centra energeticky efektivních budov a Fakulty strojní ČVUT s Botanickým ústavem Akademie věd ČR. V praxi bude uplatněn v českém pavilonu na světové výstavě Expo 2020 v Dubaji.\n\nS myšlenkou vzniku systému S.A.W.E.R. přišel v únoru 2017 Jiří F. Potužník v rámci koncepce účasti České republiky na EXPO 2020 v Dubaji, jejímž ústředním tématem je získávání vody ze vzduchu a kultivace pouště na úrodnou zahradu. Odborný vývoj a realizaci technologie převzal na podzim 2017 tým Univerzitního centra energeticky efektivních budov ČVUT (zkratka ČVUT UCEEB) vedený Tomášem Matuškou. Patenty a licenční práva k zařízení proto patří této výzkumné instituci. Na vývoji se kromě ČVUT UCEEB podílí také Fakulta strojní ČVUT v Praze ve spolupráci s Botanickým ústavem Akademie věd ČR.\n\nV létě 2019 spustili vědci z ČVUT UCEEB zkušební provoz systému v poušti Sweihan ve Spojených arabských emirátech. Během šestiměsíčního testování si ověřili, že S.A.W.E.R. dokáže vyrábět vodu ze vzduchu v reálném pouštním prostředí, v němž odolal vysokým teplotám, jemnému písku a dalším nepříznivým vlivům.\n\nPoznatky získané během zkušebního provozu prvního prototypu byly využity při výrobě výkonnějšího zařízení s produkční kapacitou 500 litrů vody denně. Tato verze systému S.A.W.E.R. byla v únoru 2020 vypravena na cestu z buštěhradských laboratoří ČVUT UCEEB do Dubaje, kde se stane součástí pavilonu České republiky na Všeobecné světové výstavě EXPO 2020.\n\nS.A.W.E.R. je zařízení, které má sloužit k přeměně suché pouště v oázu prostřednictvím cíleného rozmnožování mikroorganismů. Voda, kterou systém S.A.W.E.R. produkuje, je získávána ze vzdušné vlhkosti. Solar Air Water Energy Resource (S. A. W. E. R.) se skládá ze dvou systémů, jeden na získávání vody z pouštního vzduchu a druhý pro kultivaci pouště v úrodnou půdu.\n\nSystém na získávání vody ze vzduchu, na jehož vývoji se podílí Univerzitní centrum energeticky efektivních budov a Fakulta strojní ČVUT v Praze, je využíván jako dvojstupňový systém, v němž se v první fázi použije desikant – materiál, který na svůj povrch váže vodní páru adsorpcí. Ten venkovnímu vzduchu odebere vodní obsah a zadrží ho na svém povrchu. Odvlhčený vzduch se odvede zpátky do venkovního prostředí. Zároveň se do systému nasaje další venkovní vzduch se svým přirozeným obsahem vodní páry, který se nejdříve ohřeje na tak vysokou teplotu, aby bylo možné z povrchu desikantu vodní páru uvolnit, a tím pouštní vzduch navlhčit. Vzduch při zvýšené teplotě do sebe totiž může vázat větší množství vodní páry. Na chladič pak přichází výrazně vlhčí vzduch, než je venkovní vzduch z pouště. Díky tomu lze chladičem získat daleko více vody kondenzací ze vzduchu.\n\nS.A.W.E.R. by podle odborníků mohl ze vzduchu dostat v průměru až 100 litrů za den. Což je ve srovnáni s jinými chladiči pouštního vzduchu až desetinásobek. Součástí českého pavilonu na výstavě Expo 2020 v Dubaji bude rozsáhlá zahrada, která by měla využívat vyrobenou vodu ze systému. Pro výstavu se tak připravují dvě větší zařízení, která dohromady vyrobí až 500 litrů vody. Hlavním specifikem systému S.A.W.E.R. je autonomní provoz. Energetické potřeby systému jsou plně hrazeny ze sluneční energie (solární fototermické kolektory, fotovoltaické moduly, akumulace tepla a elektrické energie). \n\nZařízení se propojila v laboratořích v UCEEB, kde vědci mobilní verzi systému S.A.W.E.R. testují v komoře simulující atmosférické podmínky Spojených arabských emirátů.\n\nBotanický ústav Akademie věd ČR vyvíjí systém pro kultivaci pouště, jenž využívá část získané vody pro speciální fotobioreaktor, umělé prostředí sloužící ke kultivaci mikrořas za účelem produkce polysacharidů a zadržení živin ve vodě. Směs vody, řas a organicky navázaných živin se aplikuje formou zálivkového systému umístěného asi 20 cm pod povrchem půdy. Kořeny rostlin získají vodu s živinami přímo ze zálivkového potrubí. Tím se výrazně omezí ztráty vody vypařováním, což je důležité hlavně v suchých oblastech s vysokou hladinou slunečního záření. Zaléváním vodou s obsahem řas se do půdy dostávají jak živiny, které se mohou pomalu uvolňovat, tak další látky obsažené v řasách, jako jsou rostlinné hormony a organická hmota potřebná pro zdárný růst rostlin.\nPřed výsadbou rostlin se písčitá půda oživí mikroorganismy, které jsou prospěšné pro růst rostlin, pomáhají rostlině efektivněji získávat živiny a zvyšují zadržení vody v půdní vrstvě kolem kořenů. Tyto organismy, půdní symbiotické mykorhizní a endofytní houby fungující v kořenovém systému, ve spolupráci s dalšími půdními organismy oživí půdu tak, že se stává vhodnou pro pěstování i v tak extrémních podmínkách, jaké panují v poušti. \n\nS.A.W.E.R. vyrábí destilovanou vodu, která se dobře uchovává a pro další použití dále upravuje. Pro závlahu rostlin ji o živiny obohacuje fotobioreaktor, který dodává Botanický ústav AV ČR, na pitnou vodu ji mění remineralizační jednotka WatiMin. Zpětná mineralizace vody se používá právě v případech, kdy do demineralizované (osmotické) vody je zapotřebí doplnit zdraví prospěšné látky, aby splnila legislativní požadavky na pitnou vodu. Voda je obohacována o vápník, hořčík a draslík.\n\n"}
{"id": "1462757", "url": "https://cs.wikipedia.org/wiki?curid=1462757", "title": "Turistická značená trasa 2214", "text": "Turistická značená trasa 2214\n\nTuristická trasa 2214 má svůj počátek v Červenohorském sedle na rozcestí s trasou 0604 ze Šeráku na Praděd a žlutě značenou trasou 7803 z Koutů nad Desnou do Filipovic. Trasa 2214 tvoří v celé své délce méně sklonově náročnou alternativu k hřebenové trasa 0604.\n\nTrasa 2214 počíná v centru zástavby sedla, v souběhu s ostatními trasami překonává most přes silnici I/44 a pak již samostatně klesá k autobusové zastávce. Za ní se od hlavní silnice odpojuje zpevněná vrstevnicová cesta, kterou trasa 2214 ve většině své délky sleduje. Velkým obloukem z jihu obchází Velký Klínovec a z jihozápadu Výrovku. V sedle za ní se trasa 2214 téměř dotýká s hřebenovkou 0604 a je zde mezi nimi možný přechod. Poté opouští hlavní cestu a po pěšinách překonává jihozápadní rozsochu Malého Jezerníku. Poté končí na rozcestí \"Kamzík\" se zeleně značenou trasou 4811 z Koutů nad Desnou, po které je možno pokračovat dále na Švýcárnu a Praděd.\n\nZ rozcestí \"U Výrovky\" pokračovala trasa po zpevněné cestě k jihu až téměř k rozcestí \"Petrovka\" na trase 4811, poté stoupala lesní pěšinou k východu ke styku se současným vedením trasy.\n\n"}
{"id": "1462758", "url": "https://cs.wikipedia.org/wiki?curid=1462758", "title": "Alexej Děngin", "text": "Alexej Děngin\n\nAlexej Děngin (: Алексей Деньгин; * 10. dubna 1982 Kirov) je ruský horolezec a reprezentant v ledolezení, finalista závodů světového poháru v ledolezení na obtížnost.\n\n\n"}
{"id": "1462764", "url": "https://cs.wikipedia.org/wiki?curid=1462764", "title": "Seznam dílů seriálu Zvrhlé panství", "text": "Seznam dílů seriálu Zvrhlé panství\n\nToto je seznam dílů seriálu \"Zvrhlé panství\".\n\n<onlyinclude></onlyinclude>\n\n"}
{"id": "1462769", "url": "https://cs.wikipedia.org/wiki?curid=1462769", "title": "Walter Venus", "text": "Walter Venus\n\nWalter Venus byl československý sedmiválcový zážehový vzduchem chlazený hvězdicový, pístový motor. Byl vyvinut koncem 20. let 20. století a byl vyráběn Akciovou továrnu automobilů Josef Walter a spol. v Praze - Jinonicích. Motor Walter Venus je vystaven v expozici Leteckého muzea ve Kbelích.\nOblíbená řada lehkých motorů NZ-40, NZ-60, NZ-85 a NZ-120 pro sportovní a školní letadla začala na přelomu 20. a 30. let 20 století zastarávat, přestože byly výkonově modifikovány na typy NZ-45, NZ-70, NZ-95 a NZ-130. Bylo zájmem továrny Walter tuto řadu nahradit novými typy. Nová konstrukční řada se objevila v roce 1929 a byla pojmenována podle hvězd. Byly to opět hvězdicové motory, Walter Polaris (tříválcový), Walter Vega (pětiválcový), Walter Venus (sedmiválcový) a Walter Mars (devítiválcový). Sdílely stejné válce, písty a další součásti, měly stejný kompresní poměr a otáčky, stejné vrtání 105 mm a zdvih 120 mm, lišily se jen počtem válců. \"Prostřední\" Walter Venus byl sedmiválcový hvězdicový benzinový motor s karburátorem Zenith typ 50-J. Oproti předchozímu motoru Walter NZ-85 resp. NZ-95 měl zvýšený kompresní poměr, téměř stejnou hmotnost a zvýšený výkon.\n\nNejvětší konstrukční, metalurgické a technologické změny oproti řadě NZ proběhly na válcích motoru resp. na jejich hlavách. Nové typy hlav již nebyly odlévány z litiny, nýbrž z hliníkové slitiny. Válce tak byly \"kompozitní\" konstrukce. Na výkovek tělesa válce z oceli byly přišroubovány hlavy odlité z hliníkových slitin. Neobvyklé bylo, že hlavy byly odnímatelné bez odstranění celého válce z klikové skříně, protože byly montovány za studena, a tím podstatně urychlovaly a usnadňovaly montáž a demontáž. Karburátor Zenith typ 50-J, který byl umístěn v dobře přístupném místě v zadní části klikové skříně, dodával směs do prstencovité komory, odkud byla směs vedena k jednotlivým válcům nasávacími trubkami. Zapalování obstarávala dvě magneta Scintilia MN7D popř. MN7DA, která byla namontována na konzolách a byla integrována do zadní části krytu motoru. Mazání olejovým, pístovým čerpadlem nové konstrukce s čističem oleje. Ucelená řada motorů této \"hvězdné série\", s tímto počtem a uspořádáním válců, ale jiným vrtáním a zdvihem měla v následujících letech volné pokračování v dalších verzích Castorů (Castor II, III). \n\nJako počet vyrobených motorů Walter Venus se uvádí 17 ks, nejednalo se tedy o nějak úspěšný motor. Tímto typem také končí výroba sedmiválcových a všech ostatních hvězdicových motorů Walter s vrtáním 105 mm a zdvihem 120 mm. Bylo několik typů letadel, kde se Walter Vega, Walter Venus a Walter Mars objevily, ale takových úspěchů jako \"enzety\" už tyto nové hvězdy nedobyly. Hvězdicové motory postupně začaly uvolňovat místo invertním, řadovým motorům.\n\nMotor Walter Venus nebyl tak úspěšný jako jeho souputníci Walter Vega a Walter Mars. Objevil se na jednom československém letounu Aero A-34 Kos resp. i na Aero A-134 Kos. Z evropských aplikací byl instalován na litevském letounu ANBO V, na italských Breda Ba.15-S (některé prameny tento letoun označují jako Breda Ba.15-P). Švýcarský pilot Jean-René Pierroz se s tímto letounem v roce 1930 zúčastnil soutěže \"Challenge International de Tourisme\" 1930 a obsadil slušné 14. místo z 35 klasifikovaných. Je ovšem pravdou, že na letounech Breda Ba.15 bylo použito více motorů, takže Walter Venus byl jeden z řady (Cirrus III, de Havilland Gipsy, Colombo S.63, Walter NZ-85, Walter NZ-120, Walter Mars a Isotta-Fraschini 80 T). Tento motor byl také jedním z těch, které byly namontovány na italském \"obojživelníku\" Savoia-Marchetti S.56, mezi nimiž lze jmenovat např. Anzani 70 HP, Anzani 80 HP, FIAT A.53 (115 HP), FIAT A.54 (135 HP) atd.\n\nAero A-34 Kos z roku 1929 byl malý sportovní a cvičný dvouplošník, využívaný v československém civilním a vojenském letectví. Křídla tohoto letounu mohla být sklopena na šířku letounu jen 2,91 m, a to umožňovalo vlečení automobilem z letiště na letiště. Prototyp (registrace L-BASO) měl hvězdicový motor Walter Vega o výkonu 85 koní. Měl se účastnit mezinárodní soutěže \"Challenge International de Tourisme\" 1929 (pilotovaný Josefem Novákem), ale musel 8. srpna 1929 ze soutěže odstoupit pro selhání motoru a vynucené přistání. Sedm letounů Aero A-34 a jeho varianty postavila továrna Aero s různými motory: 3 Aero A-34Js měly motor Walter Junior a 3 Aero A-134s měly Walter Venus.\n\n\nData dle\n\n\n\n\n\n"}
{"id": "1462776", "url": "https://cs.wikipedia.org/wiki?curid=1462776", "title": "Mistrovství Československa silničních motocyklů 1975", "text": "Mistrovství Československa silničních motocyklů 1975\n\nMistrovství Československa silničních motocyklů 1975 se konalo v objemových třídách do 50 cm³, do 125 cm³, do 250 cm³ a do 350 cm³.\n\n\n\nZapočítávají se 3 nejlepší výsledky.\n\n\nZapočítávají se 4 nejlepší výsledky.\n\n\nZapočítávají se 4 nejlepší výsledky.\n\n\nZapočítávají se 4 nejlepší výsledky.\n\n\n"}
{"id": "1462779", "url": "https://cs.wikipedia.org/wiki?curid=1462779", "title": "Úřad pro normalizaci, metrologii a zkušebnictví Slovenské republiky", "text": "Úřad pro normalizaci, metrologii a zkušebnictví Slovenské republiky\n\nÚřad pro normalizaci, metrologii a zkušebnictví Slovenské republiky (ÚNMS SR) je ústředním orgánem státní správy Slovenské republiky pro oblast technické normalizace, metrologie a zkušebnictví. Podílí se na tvorbě a provádění jednotné státní politiky v oblasti technické normalizace, metrologie, kvality a posuzování shody. Vypracovává koncepci státní politiky v oblasti technické normalizace, metrologie, kvality a posuzování shody a ve spolupráci s ministerstvy a jinými orgány státní správy zajišťuje její realizaci.\n\nÚkolem ÚNMS SR je tvorba a udržování důvěryhodných nástrojů infrastruktury kvality pro konkurenceschopné podnikatelské prostředí. Nástroji infrastruktury kvality v evropském pojetí je normalizace, metrologie, posuzování shody, akreditace a nově i tržní dozor v rozsahu, v němž provádí činnosti zaměřené na vymahatelnost směrnic, zejména nového přístupu.\n\nDo zřizovatelské působnosti apod dohled ÚNMS SR patří řada organizací:\n\n"}
{"id": "1462785", "url": "https://cs.wikipedia.org/wiki?curid=1462785", "title": "Vilém Dubnička", "text": "Vilém Dubnička\n\nVilém Dubnička (* 21. listopadu 1976 Hranice) je český herec, režisér, moderátor a textař.\n\nVystudoval obor činoherní herectví na DAMU, poté nastoupil jako herec do DJKT v Plzni. Založil festival Divadelní léto pod plzeňským nebem. Od roku 2009 se živí na volné noze. Vystupuje se Zdeňkem Lahodou v autorské hudební dvojici nazvané Dubnička-Lahoda, kde působí především jako textař.\n\nV roce 2019 vydal knihu \"Recitátor 1,\" která obsahuje jeho autorské texty určené pro recitátory.\n\nPo základní škole v Hustopečích nad Bečvou absolvoval Obchodní akademii ve Valašském Meziříčí. V roce 1996 nastoupil na Divadelní akademii múzických umění (obor činoherní herectví) do ročníku Borise Rösnera, Evy Salzmannové a prof. Miloše Horanského. Zde absolvoval v roce 2000 rolí Hamleta.\n\nPo absolutoriu na pražské DAMU nastoupil do souboru činohry Divadla Josefa Kajetána Tyla jako herec. V roce 2006 se uvedl v klubu DJKT poprvé jako režisér. V roce 2008 založil spolu s přáteli festival Divadelní léto pod plzeňským nebem. Od roku 2009 je na volné noze.\n\nVýběr rolí.\n\n\nPražské komorní divadlo\n\nA Studio Rubín\n\nNárodní divadlo\n\nLetní Skakespearovské slavnosti\n\nNoD\n\nAgentura Harlekýn\n\nDivadelní léto pod plzeňským nebem\n\n\n\n\n\n\n\n\n\nOd roku 2007 tvoří se Zdeňkem Lahodou autorské hudební duo, jehož je Vilém Dubnička výhradním textařem. V roce 2010 vydali první CD s názvem \"Normálně nezpívám\", v roce 2013 CD \"Řemesla nás baví\". V květnu 2019 odpremiérovali v plzeňském Divadélku JoNáš svůj hudebně-zábavný pořad s názvem \"Dubnička Lahoda Revival Kabaret - Oslavná tryzna za neznámé hity\". Vilém Dubnička se také podílel na CD skupiny Hlasoplet \"Betlém, aneb České Vánoce a cappella\".\n\n"}
{"id": "1462798", "url": "https://cs.wikipedia.org/wiki?curid=1462798", "title": "Al-Kámil", "text": "Al-Kámil\n\nAl-Kámil (\"arabsky\" الكامل, celým jménem \"al-Malik al-Kámil Naser ad-Din Abu al-Ma'ali Muhammad\", asi 1177, Káhira – 6. března 1238, Damašek) byl egyptský sultán z dynastie Ajjúbovců. Během jeho vlády se odehrála Pátá křížová výprava, kterou odrazil. V důsledku prohry v šesté křížové výpravě postoupil Jeruzalém do rukou křesťanů. Je známý také pro své setkání se svatým Františkem.\n\n"}
{"id": "1462814", "url": "https://cs.wikipedia.org/wiki?curid=1462814", "title": "Paweł Adamowicz", "text": "Paweł Adamowicz\n\nPaweł Bogdan Adamowicz ([pavɛw Bɔɡdan adamɔvit͡ʂ]; 2. listopadu 1965, Gdaňsk – 14. ledna 2019, tamtéž) byl polský politik a právník, starosta Gdaňsku v letech 1998–2019.\n\nPatřil mezi organizátory gdaňské stávky v roce 1988 a byl vedoucím stávkového výboru. Předtím, než se stal starostou, ho v roce 1990 zvolili členem městské rady v Gdaňsku a od roku 1994 do roku 1998 jí předsedal. Starostou byl zvolen v roce 1998 a opětovně 10. listopadu 2002 když získal 72 % hlasů. V roce 2018 byl zvolen potřetí jakožto nezávislý kandidát.\n\nDne 13. ledna 2019 byl Adamowicz pobodán útočníkem během vystoupení na charitativní akci v Gdaňsku. Zemřel následující den na následky způsobených poranění ve věku 53 let. Pachatel byl už dříve trestán za násilí a snad se domníval, že Adamowicz mu trest způsobil.\n\nJeho manželkou byla Magdalena Adamowicz.\n\nJméno Pawla Adamowicze dostala promenáda v pražské čtvrti Vinohrady.\n\n"}
{"id": "1462817", "url": "https://cs.wikipedia.org/wiki?curid=1462817", "title": "Sokolský stadion (Brno)", "text": "Sokolský stadion (Brno)\n\nSokolský stadion v Brně tvoří venkovní hřiště, tělocvičny a společenské sály. Celý komplex vznikl v letech 1928–1929 jako Sokolovna a trakt se společenskými místnostmi v místě bývalého městského hřbitova. Autorem návrhu je architekt Miloš Laml, člen spolku Devětsil. \n\nInvestorem celé stavby bylo Družstvo pro zřízení tělocvičny pro Tělocvičnou jednotu Sokol v Brně. Roku 1920 zakoupilo družstvo z veřejné sbírky pozemek o rozloze 2,5 ha v místě bývalého hřbitova, kde poblíž vznikl i Tyršův sad. \n\nV první fázi zde byl postaven jednoduchý výstavní pavilon. Za jeho pronájem a prodejem úpisových akcií získalo družstvo prostředky na další výstavbu. V architektonické soutěži roku 1926 vyhrál architekt Jindřich Kumpošt, který komplex navrhl jako dva samostatné objekty, nebyl však schopen projekt dokončit včas. Po dohodě za něj zakázku převzal Miloš Laml.\n\nSoučástí stadionu bylo atletické venkovní hřiště, tělocvičny, svého času největší společenský a koncertní sál v Brně (vznikl přebudováním výstavního pavilonu), kino, restaurace a kavárna.\n\nTělocvičný i společenský provoz jsou propojeny vstupní halou, jejíž monumentální portál tvoří slavnostní bránu s vyhlídkou na navazující plochu venkovního hřiště. V levé části se nachází dřívější tělocvična žen orientovaná velkými okny do ulice, na ni navazovala dřívější tělocvična mužů. V pravé části jsou pak prostory společenského sálu, bývalého kina a restaurace.\n\nObjekt sdružuje několik provozů. Sokol Brno I zde provozuje halu míčových sportů, tělocvičnu, šermírnu, horolezeckou stěnu nebo venkovní futsalová a volejbalová hřiště či atletický ovál.\n\nV objektu dále sídlí hudební klub Melodka, divadlo Buranteatr, restaurace Kometa pub, bar Tembo či minigolfové hřiště.\n\nV roce 2016 začala rekonstrukce objektu podle návrhu TRANSAT architekti a Svatopluka Sládečka. Kompletní rekonstrukce by měla být hotova roku 2025.\n"}
{"id": "1462825", "url": "https://cs.wikipedia.org/wiki?curid=1462825", "title": "Walter Vega", "text": "Walter Vega\n\nWalter Vega byl československý pětiválcový zážehový vzduchem chlazený hvězdicový letecký motor. Byl vyvinut koncem 20. let 20. století a byl vyráběn Akciovou továrnou automobilů Josef Walter a spol. v Praze XVII - Jinonicích. Současně s tímto pětiválcem byly představeny a dány do výroby sedmiválcový Venus a devítiválcový Mars. Všechny tyto motory měly vrtání 105 a zdvih 120 mm.\n\nOblíbená řada lehkých motorů NZ-40, NZ-60, NZ-85 a NZ-120 pro sportovní a školní letadla začala na přelomu 20. a 30. let 20 století zastarávat. Bylo zájmem továrny Walter tuto řadu nahradit novými modely, přestože u původních motorů byl zvýšen výkon a v posledním období byly nabízeny jako NZ-45, NZ-70, NZ-95 a NZ-130 . Nová konstrukční řada se objevila v roce 1929 a byla pojmenována podle hvězd. Světovou premiéru si nové motory odbyly v londýnské Olympii na letecké výstavě v Londýně (spolu s nimi byl vystaven i Walter Castor). Stánek firmy Walter s novými motory byl umístěn na velmi důstojném místě, ve středu hlavní výstavní haly. Byly to hvězdicové motory Walter Vega (pětiválcový), Walter Venus (sedmiválcový) a Walter Mars (devítiválcový). Později k nim v roce 1932 přibyl i motor Walter Polaris (tříválcový). Všechny tyto motory sdílely stejné válce, písty a další součásti, měly stejný kompresní poměr a otáčky. Byly to motory se stejným vrtáním 105 mm a zdvihem 120 mm, lišily se jen počtem válců. \"Nejmenší\" Walter Vega byl pětiválcový, hvězdicový motor s vrtáním 105 mm a zdvihem 120 mm (5H), benzinový motor s karburátorem Zenith type 50-J. Oproti předchozímu motoru Walter NZ-60 a NZ-70 měl zvýšený kompresní poměr, téměř stejnou hmotnost a zvýšený výkon.\n\nVálce byly \"kompozitní\" konstrukce, na výkovek tělesa válce z oceli byly přišroubovány hlavy odlité z hliníkových slitin. Neobvyklé bylo, že hlavy již byly odnímatelné bez odstranění celého válce z klikové skříně, protože byly montovány za studena, a tím podstatně urychlovaly a usnadňovaly montáž a demontáž. Karburátor Zenith typ 50-J, který byl umístěn v dobře přístupném místě v zadní části klikové skříně, dodával směs do prstencovité komory. Vzduch pro palivovou směs byl předehříván výfukovými plyny. Zapalování obstarávala dvě magneta Scintilia PN5D nebo PN5D, která byla namontována na konzolách a byla integrována do zadní části krytu motoru. Tlakové, cirkulační mazání olejovým čerpadlem s čističem oleje.\n\nWalter Vega byl pístový, pětiválcový, hvězdicový motor s vrtáním 105 mm a zdvihem 120 mm (5H). Oproti svému předchůdci motoru Walter NZ-60 měl zvýšený kompresní poměr, téměř stejnou hmotnost a zvýšený výkon. Ucelená řada motorů této \"hvězdné série\", s tímto počtem a uspořádáním válců, s tímto vrtáním a zdvihem měla v následujících letech pokračování v dalších verzích Castorů. Pětiválec Walter Vega byl využit pro české letouny Aero A-34 Kos a Avia BH-11B, ze zahraničních ANBO V, Cunningham-Hall, Couzinet 21, Junkers A50ba (Junior) a Pander EF85.\n\nPočty vyrobených motorů Walter Vega jsou uváděny v množství 28 ks. Bylo několik typů letadel, kde se Walter Vega, Walter Venus a Walter Mars objevily, ale takových úspěchů jako \"enzety\" už tyto nové hvězdy nedobyly. Hvězdicové motory již postupně začaly uvolňovat místo invertním, řadovým motorům. Motorem Walter Vega končí řada pětiválcových hvězdicových motorů Walter o vrtání 105 mm a zdvihu 120 mm.\nMotor Walter Vega byl používán na dvou československých letadlech Aero A-34 a Avia BH-11. Další aplikace si připsal na 11 letounech 9 firem z Bulharska, Francie, Jugoslávie, Litvy, Německa, Nizozemska, Polska a USA.\n\nAero A-34 Kos z roku 1929 byl malý sportovní a tréninkový dvojplošník, využívaný v československém civilním a vojenském letectví. Křídla tohoto letounu mohla být sklopena na šířku letounu jen 2,91 m, a to umožňovalo vlečení automobilem z letiště na letiště. Prototyp (registrace L-BASO) měl hvězdicový motor Walter Vega o výkonu 85 koní. Měl se účastnit mezinárodní soutěže \"Challenge International de Tourisme\" 1929 pilotová Josefem Novákem (s novou imatrikulací OK-ASO), ale musel 8. srpna 1929 ze soutěže odstoupit z důvodu selhání motoru a vynuceného přistání. Bez problémů se odehrálo jeho vystoupení na leteckém dnu Aeroklubu RČs., který se uskutečnil o necelé 2 měsíce později, v neděli 29. září 1929. Úspěšné předvedení \"Kosa\" šéfpilotem Novákem patřilo k nejlepším atrakcím dne. Letouny Aero A-34 a jeho varianty postavila továrna Aero s různými motory: základní verze A-34 s motorem Vega, Aero A-34Js měly motor Walter Junior a Aero A-134s měly Walter Venus o výkonu 100 koní. \n\nAvia BH-11 (vojenské označení B-11) byl lehký celodřevěný vzpěrový dolnoplošník, který vznikl úpravou letounu BH-9, a sloužil jako školní, kurýrní a sportovní. Je dílem mladých konstruktérů Pavla Beneše a Miroslava Hajna. Motor Walter Vega byl instalován ve sportovní verzi Avia BH-11B. Byly vyráběny ve dvou provedeních. Prvním bylo BH-11B – tovární letoun imatrikulovaný L-BONM se zvětšenými nádržemi a zaoblenými konci křídel vznikl v roce 1927 pro dálkové lety. Při rekordních letech byla v místě předního sedadla (v těžišti letounu) umístěna další palivová nádrž a prostor byl zakryt. Letadlo bylo po této úpravě jednomístné. Druhou verzí bylo BH-11B „Antilopa“ - tovární letadla pro šestidenní závod turistických letadel Challenge v roce 1929, vyrobeny 4 kusy. První dvě „Antilopy“ v.č.1001 (později OK–LIQ) a v.č.1004 byly velmi štíhlé, ale neosvědčily se a do závodu nebyly vyslány. Závodu se zúčastnily letouny L-BABH, L-BABG s motorem Walter Vega o výkonu 85 HP, většími palivovými nádržemi, sníženou pyramidou za hlavou pilota a lomenou osou podvozku.\nData dle\n\n\n\n\n\n\n"}
{"id": "1462828", "url": "https://cs.wikipedia.org/wiki?curid=1462828", "title": "Poděbradská (Praha)", "text": "Poděbradská (Praha)\n\nPoděbradská je ulice ve Vysočanech a Hloubětíně na Praze 9 a 14. Spojuje křižovatku Harfa, to jest křižovatku ulic Českomoravská, K Žižkovu, Freyova s ulicí Chlumeckou. Na východním konci Poděbradské do roku 1968, kdy byly Kyje připojeny k hlavnímu městu, končila Praha. Ulice má od Harfy průběh přibližně severovýchodovýchodním směrem. Ve vysočanském úseku do ní od západu postupně ústí ulice U Harfy, Čerpadlová, Kabešova, Podkovářská, V Předním Hloubětíně a nakonec ji protíná ulice U Elektry, která je také hranicí katastrálních území. V hloubětínském úseku do ní ústí Nademlejnská, Na Obrátce, dále Průmyslová a Kbelská, které jsou součástí rušného Průmyslového polookruhu, pak do ní ústí Anny Čížkové, Pod Turnovskou tratí, Hloubětínská, Chvalská, poté ji protíná Slévačská, následně do ní ústí Kolbenova a nakonec Cíglerova.\n\nUlice kopíruje starou poděbradskou silnici, jejíž předchůdkyně existovala už ve středověku a po které do Prahy přijížděli i někteří čeští králové, kteří se v Hloubětíně občerstvili nebo dokonce přespali. Současný název pochází až z roku 1948. Do té doby se vysočanský úsek od roku 1906 nazýval \"Poděbradova\" podle českého krále Jiřího z Poděbrad, který vládl v letech 1458–1471. Hloubětínský úsek se původně označoval jako \"Hlavní silnice\". V roce 1925 se přejmenoval na Poděbradskou podle středočeského lázeňského města Poděbrady, které leží na řece Labi.\n\nDo začátku 21. století měl západní úsek po Průmyslový polookruh industriální charakter. Výjimkou byly činžovní domy z počátku 20. století v Předním Hloubětíně kolem ulic V Předním Hloubětíně a Kolmá. Jak název napovídá, tato lokalita bývala součástí Hloubětína, hranice mezi katastrálními územími však byla v roce 1946 posunuta více na východ, takže Přední Hloubětín leží ve Vysočanech. Od roku 2005 probíhala na severní straně ulice výstavba velkého bytového projektu společnosti Finep nazvaného Nová Harfa, který nabídl na ploše 5,5 hektarů přibližně 2 tisíce bytů. Projektovala ho kancelář AHK architekti. Na jižní straně je velký komplex podniku Tesla (původně Elektra), který se má také proměnit v rezidenční čtvrť. U ulice Nademlejnská překonává Poděbradská říčku Rokytku. O kousek dále, kde vedla železniční vlečka, vede nad Poděbradskou po novém mostě cyklistická stezka A26. U tramvajové smyčky a zastávky \"Starý Hloubětín\" odbočuje tramvajová trať také na sever do vozovny Hloubětín a směrem do Kolbenovy.\n\nHloubětínský úsek od Průmyslového polookruhu (Kbelská, Průmyslová) má rezidenční charakter. Na severní straně leží Nový Hloubětín, zatímco na jižní straně je Starý Hloubětín. První ulice od tramvajové smyčky, která z Poděbradské vycházela směrem na jih, byla Podkostelní, ta však v roce 1984 zanikla. Poděbradská se v 60. letech 20. století upravovala a rozšiřovala, a proto bylo zbořeno několik domů Starého Hloubětína. Z kulturních památek je třeba zmínit Starou hospodu čp. 1 nebo usedlosti čp. 18, 19 a 20. Na hlavním hloubětínském veřejném prostranství, které se do roku 1990 jmenovalo Vetiškovo náměstí, je stanice metra, pošta (Praha 94), supermarket, obchody, lékárny a restaurace. Pod ulicí zde vede podchod. Dále na východ je podél Poděbradské sídliště Hloubětín z let 1961–1965. Výškovou dominantou je obytný dvanáctipodlažní věžový dům s plochou střechou čp. 590/95. Na severní straně u křižovatky se Slévačskou je Ubytovna Areál Hloubětín (bývalá ubytovna ČKD) z roku 1980, na protější straně je Park Hloubětín, developerský projekt energeticky pasívních novostaveb z let 2014–2016. Konečně vedle tramvajové smyčky a zastávky \"Lehovec\" je na jižní straně sídliště Poděbradská z 80. let 20. století.\n\nV obou úsecích ulice je také několik čerpacích stanic.\n\n\n\n\nNa ulici funguje tramvajová doprava. Tramvajová trať byla do (Starého) Hloubětína z Harfy protažena v roce 1931 a v roce 1976 byla protažena až na Lehovec. Na ulici jsou následující tramvajové zastávky \"Kabešova\", \"Podkovářská\", \"U Elektry\", \"Nademlejnská\", \"Starý Hloubětín\" (do otevření stanice metra Hloubětín jen \"Hloubětín\", za Protektorátu německy \"Tiefenbach\"), kde je i tramvajová smyčka, dále \"Kbelská\", \"Hloubětín\" (do roku 1999 \"Havana\"), \"Sídliště Hloubětín\" a \"Lehovec\", kde je na konečné tramvajová smyčka.\n\nNa bývalém Vetiškově náměstí je od roku 1999 stanice metra Hloubětín na lince B.\n\n"}
{"id": "1462829", "url": "https://cs.wikipedia.org/wiki?curid=1462829", "title": "Vida kohoutí", "text": "Vida kohoutí\n\nVida kohoutí (\"Euplectes progne\") nebo také přádelník dlouhoocasý, domorodci zvaný \"sakabula\", je snovačovitý pták, žijící v jižní části afrického kontinentu. Je poměrně hojný, obývá především otevřené savany, přičemž vyhledává blízkost vodních zdrojů; v Dračích horách vystupuje do nadmořské výšky až 2750 metrů. Živí se semeny travin, hmyzem a pavouky.\n\nPatří k největším představitelům čeledi snovačovitých: samci jsou dlouzí okolo 20 cm a váží okolo 40 g, samice měří okolo 15 cm a váží okolo 30 g. Mají světle šedý kuželovitý zobák, okrové nohy a černou oční duhovku. Obě pohlaví mají nenápadné šedohnědé zbarvení s černými skvrnami, avšak v období rozmnožování, které trvá od prosince do března, získávají samci černé peří s oranžovými a bílými pruhy na křídlech, ocasní pera jsou až půl metru dlouhá a zahnutá jako u kohoutů. Opeření je nástrojem pohlavního výběru – jak popsal Malte Andersson, samice dávají dokonce přednost partnerům s uměle prodlouženým ocasem před normálními jedinci. Vida kohoutí je polygamním a teritoriálním druhem. Hnízdo staví v travinách, klade obvykle tři vejce, na nichž sedí pouze samice. Mláďata se líhnou po dvou týdnech a za další dva až tři týdny opouštějí hnízdo. Do hnízd vidy kohoutí často klade vejce kukačka lesklá. Mimo období rozmnožování vytvářejí vidy velká hejna, k nimž se přidávají i další snovačovití ptáci.\n\n\n"}
{"id": "1462830", "url": "https://cs.wikipedia.org/wiki?curid=1462830", "title": "Gordon Bottomley", "text": "Gordon Bottomley\n\nGordon Bottomley (20. února 1874 Keighley, Yorkshire – 25. srpna 1948 Perth, Skotsko) byl anglický básník, divadelní dramatik, ovlivněný zejména pozdní viktoriánskou romantikou, pre-rafaelity a Williamem Morrisem. Od dětství byl postižen tuberkulózou.\n\nGordon Bottomley se narodil 20. února 1874 v anglickém Keighley, West Riding, Yorkshire, jako jediné dítě Marie a Alfreda Bottomleye. Nejprve byl doma vychováván matkou a poté navštěvoval místní gymnázium. V sedmi letech onemocněl tuberkulózou, což ho ovlivnilo na celý život. Byl invalidní a nebyl schopen cestovat ani trvale žít ve městě. V šestnácti letech se stal mladším úředníkem v Craven Bank v Keighley. Po dalším ataku nemoci byl v roce 1891 byl převeden do pobočky v Bradfordu. Poprvé zde navštívil divadlo a uviděl nadšené diváky hry Oscara Wilda \"Vějíř Lady Windermerové\". Tak začal jeho zájem o divadlo. Po dalším záchvatu nemoci v roce 1892 Bottomley opustil Bradford a přestěhoval se do Cartmelu v Lancashire a začal psát poezii. V roce 1895 potkal Emily Burtonovou a v roce 1905 se vzali. Od roku 1914 až do své smrti v roce 1948 žil v Silverdale, poblíž Carnforth. V roce 1944 získal čestný doktorát na univerzitě v Leedsu. Bottomley zemřel v roce 1948, přežil svou ženu o necelý rok. Jejich popel je uložen v St. Fillan's Chapel v Dundurnu (dnešní Strathearn) v Perthu ve Skotsku.\n\nBottomley začal psát poezii v roce 1890. Byl ovlivněn romantickými básníky. Přátelil s mnoha známými spisovateli, básníky a dalšími umělci, se kterými si především dopisoval. Londýn navštěvoval pouze příležitostně. Návštěvníky v jeho domě byli například Arthur Ransome a Philip Edward Thomas,(3. března 1878 – 9. dubna 1917), britský básník a spisovatel, padlý v bojích první světové války. Jeho první kniha \"The Mickle Drede and Other Verses\" byla vydána soukromě v Kendalu v roce 1896. Bottomley napsal mnoho dalších básní a her, které zpravidla hrají amatéři nebo jsou hrána v experimentálních divadlech. V roce 1922 upravil poezii Isaaca Rosenberga, který jej v dopisech podporoval od roku 1915. Bottomleyho psaní bylo vždy pevně zakotveno v přírodě, jeho ovlivnění básníkem W. B. Yeatsem se projevilo v jeho pozdních hrách.\n\nByl velkým přítelem malíře Paula Nashe. V roce 1910 je spojila Nashova láska k poezii a Bottomleyova rozsáhlá znalost malby. Bottomley povzbuzoval mladého umělce a výměnou Nash vytvořil několik návrhů pro Bottomleyovy hry, které vystavoval nebo použil jako ilustrace. Navzdory rozdílnému uměleckému vkusu jejich přátelství přežilo a plodná celoživotní korespondence mezi oběma muži byla publikována v roce 1955.\n\nBottomley studoval umění a byl vášnivým sběratelem. Kupoval umělecká díla, kdykoli si to mohl dovolit, a mnozí jeho přátelé mu také vděčili za jeho podporu a přátelství. Ve čtyřicátých letech dvacátého století Bottomley a jeho žena Emily věnovali svou osobní uměleckou sbírku šesti set maleb, tisků a kreseb do Muzea a galerie umění Tullie House v Carlisle v Cumberlandu. Cenná byla sbírka prací prerafaelitů včetně obrazů Dante Gabriela Rossettiho, Edwarda Burne-Jonese, Williama Morrise, Arthura Hughese, Forda Madox Browna, Elizabeth Siddal a Simeona Solomona. Kolekce zahrnovala také práci umělců jiného žánru, včetně Stanleyho Spencera, Samuela Palmera, Alberta Moora, Frederica, Lorda Leightona, Henri Fantin-Latoura. Byl zde zastoupen i Lucien Pissarro, William Nicholson, Walter Crane, Charles Conder, Jessie Marion King, dcera Williama Morrise May Morris, William Rothenstein, Charles Ricketts a samozřejmě Paul Nash.\n\n!width=200| Hry 1902–1929\n!width=50| Rok \n!width=270| Hry 1930–1953\n!width=50| Rok\n!width=300| Poezie\n!width=50| Rok\n\nJako editor spolupracoval na sbírce \"The Collected Poems\" Isaaca Rosenberga (1937) spolu s Denysem Hardingem, Schocken Books, New York, ISBN 978-0-80523-036-9\n"}
{"id": "1462835", "url": "https://cs.wikipedia.org/wiki?curid=1462835", "title": "Poděbradská", "text": "Poděbradská\n\nPoděbradská může být\n\n\n\n\n"}
{"id": "1462837", "url": "https://cs.wikipedia.org/wiki?curid=1462837", "title": "Bitva o Übach-Palenberg", "text": "Bitva o Übach-Palenberg\n\nBitva o Übach-Palenberg bylo střetnutí, během kterého se silám XIX. sboru americké 1. armády ve dnech 2. – 9. října 1944 podařilo severně od Cách překročit řeku Wurm a prolomit zde Scharnhorstovu linii, která byla součástí tzv. Západního valu (spojenci označován jako Siegfriedova linie). Tento úsek fronty bránil LXXXI. armádní sbor německé 7. armády. Střetnutí proběhlo v rámci širší, dlouho trvající operace, jejímž cílem bylo dokončit obklíčení Cách a v konečné fázi dobýt toto město.\nÚtok, jehož cílem bylo u města Übach-Palenberg (vzniklo spojením obcí Übach a Palenberg) prorazit Scharnhorstovu linii, tvořenou velkým počtem betonových bunkrů a množstvím zátarasů a překážek, měla začít zkušená 30. pěší divize, součást XIX. sboru, kterému velel generálmajor Charles Corlett. Fronta v této oblasti byla poměrně klidná, proto byla zdejší obranná postavení sice dostačující, ale nikterak hluboká, na rozdíl od německých postavení před městem Cáchy a jižně od něj (Hürtgenský les), kde americké jednotky zabředly do dlouhých a vyčerpávajících bojů.\n\nRáno 2. října započal útok 30. pěší divize překročením řeky Wurm. Ještě předtím provedla 29. pěší divize pro odvedení pozornosti Němců klamnou operaci na jiném úseku fronty. Útoku předcházel nálet a týdenní dělostřelecké bombardování. Počáteční odpor byl slabý. Večer již americká pěchota kontrolovala východní část Palenbergu, který ležel za řekou. Řeka byla taktéž překročena o 2 kilometry na jih u Rimburgu. Útok zasáhl pomezí dvou sektorů, z nichž jeden byl držen německou 183. \"Volksgrenadier\" divizí (nový typ německých pěších divizí, budovaný od léta/podzimu 1944) a druhý bránila 49. pěší divize. Obě tyto divize byly součástí LXXXI. sboru pod velením pěchotního generála Friedricha Köchlinga. Ve 3:00 3. října Němci provedli protiútok směrem na Palenberg, jenž byl zastaven těžkou dělostřeleckou palbou. Večer téhož dne již měli Američané většinu Übachu i Palenbergu pod kontrolou.\n\nPřes řeku neustále proudily americké síly. Posily však dorazily i Němcům, a to včetně brigád stíhačů tanků (jejichž jádro tvořila útočná děla Sturmgeschütz III), připravujících se na další protiútok. Němci plánovali udeřit z Alsdorfu, který ležel na jih od Übachu a Palenbergu, směrem na sever k těmto dvěma městům. Útok byl zahájen 4. října ve 2:15 ráno. Němcům se podařilo prorazit do Übachu, následně však byli vytlačeni americkým protiútokem. Další německý útok byl zastaven americkou dělostřeleckou palbou. Rota G 67. tankového pluku americké 2. tankové divize dostala rozkaz postoupit z Übachu směrem na východ, na Beggendorf. To vyústilo ve střet obrněnců. Kvůli obavám vrchního velitele na západní frontě polního maršála Gerda von Rundstedta, že k dojde k průlomu, byly do tohoto úseku fronty přesunuty jednotky z oblasti Cách včetně tankových záloh.\n\nAmeričané útočili po celé délce fronty u Übach-Palenbergu a obsadily Merkstein na jih od něj. Německé úsilí o znovudobytí tohoto města vyústilo v zuřivé boje. 5. října Američané vstoupili do Beggendorfu na východě. 7. října dosáhl americký 66. tankový pluk s dalšími silami měst Baesweileru a Alsdorfu 4 kilometry jihovýchodně od Übachu a obsadil je. Alsdorf měl pro Němce velký význam - vedla přes něj jedna ze dvou hlavních silnic do Cách ze severu. Proto bylo rozhodnuto, že musí být znovu dobyt za každou cenu.\n\nPěchotní generál Friedrich Köchling, velitel LXXXI. sboru, měl v plánu zahájit protiútok za úsvitu 8. října, začal ale až v 9:15 z důvodu pozdního příchodu části německých sil. Alsdorf byl v té době v rukou 1. a 3. praporu 117. pěšího pluku americké 3. divize. Oba prapory vyrazily z Alsdorfu na jih v 7:25, tedy ještě před německým útokem. V Alsdorfu zůstal jen zlomek sil těchto dvou praporů. Obě postupující síly se poté střetly a část těch německých se dostala do města. Do zhruba 16:00 byli Němci z Alsdorfu opět vytlačeni.\n\nJejich nezdařený útok osud Cách zpečetil. V tentýž den byl obnoven americký útok jižně od Cách a obklíčení města bylo po dalších tvrdých bojích dokončeno 16. října. Město padlo 21. října.\n\nI přes značnou nevýhodu co se týče kvantity obrněné techniky a kvantity a kvality mužstva (v posledních dvou letech války trpěla pěchota i osádky obrněnců nedostatečným výcvikem), zmohli se Němci 2. až 9. října v oblasti Übach-Palenbergu na zarputilý odpor a neméně tvrdé byly i jejich protiútoky. Obě strany ztratily přes 40 tanků, stíhačů tanků a útočných děl. Řada dalších vozidel však byla vyřazena, opravena a opět vrácena do služby.\n\n\n\n  "}
{"id": "1462839", "url": "https://cs.wikipedia.org/wiki?curid=1462839", "title": "Gutmannova vila", "text": "Gutmannova vila\n\nGutmannova vila (též Gutmannův obytný dům) je obytný dům v Brně ve čtvrti Veveří. Je dílem architekta Ernsta Wiesnera. Činžovní vila vznikla v letech 1919 - 1922 a jedná se o jednu z prvních realizací tohoto českého architekta. Majitelem a zadavatelem stavby byl velkoobchodník s uhlím Wilhelm Gutmann.\n\nJedná se o první puristicky koncipovanou stavbu v Brně. Hladká fasáda byla ve městě, kde se doposud objevovaly především secesní a historizující dekory, naprostou novinkou. Fasáda je rozčleněna pouze keramickými šambránami oken a vchodu. Ernst Wiesner upřednostňoval před okouzlení fasádou spíše prostorové a funkční uspořádání vnitřních dispozic. Každé podlaží obsahuje čtyřpokojový nebo pětipokojový byt.\n\nNovinkou byl i důraz kladený na přirozené osvětlení interiérů. Osvětlení je podřízen i tvar budovy, který měl eliminovat neosvětlené místnosti na dvorní fasádě. Poprvé v Brně se objevilo i velkoplošně prosklené schodiště nebo oboustranné prosvětlení vstupní haly. Vstupní průčelí je natočeno do nároží dvou ulic a umožňuje přístup jižního světla do hlavních obytných místností. Na severní stranu pak byly orientovány hlavně obslužné místnosti a schodiště.\n\nDům tvoří přechod mezi městskou a vilovou zástavbou Kraví hory. Ačkoliv se jedná o bytový dům, původními nájemci byli pouze příslušníci Gutmannovy rodiny. \n\nWilhelm Gutmann prodal dům cukrovarnickému podnikateli Felixi Redlichovi, který v roce 1926 dobudoval na zahradě garáže a skladiště. Za okupace byla vila majiteli zabavena pro jeho židovský původ, později roku 1946 znárodněna na základě Benešových dekretů. V roce 1953 získal dům do správy Bytový podnik města Brna. Dnes jsou byty v privátním vlastnictví obyvatel.\n"}
{"id": "1462840", "url": "https://cs.wikipedia.org/wiki?curid=1462840", "title": "Australian Open 2019 – ženská čtyřhra", "text": "Australian Open 2019 – ženská čtyřhra\n\nŽenská čtyřhra Australian Open 2019 probíhala ve druhé polovině ledna 2019. Do deblové soutěže australského tenisového grandslamu v Melbourne Parku nastoupilo šedesát čtyři dvojic. Obhájcem titulu byly Babosová s Mladenovicovou.\n\nČešky Kateřina Siniaková a Barbora Strýcová vstoupily do soutěže jako soupeřky o post světové jedničky ve čtyřhře. Strýcová se jí mohla stát pouze v případě zisku titulu a vyřazení Siniakové před třetím kolem. Po skončení grandslamu tak na čele světové klasifikace nadále setrvala Siniaková, když s Krejčíkovou postoupila do čtvrtfinále.\n\nVítězem se stal nenasazený australsko-čínský pár Samantha Stosurová a Čang Šuaj, který ve finále zdolal maďarsko-francouzské turnajové dvojky a obhájkyně Tímeu Babosovou s Kristinou Mladenovicovou po dvousetovém průběhu 6–3 a 6–4. Obě šampionky si do žebříčku WTA připsaly 2 000 bodů a získaly druhou společnou trofej po Hong Kong Tennis Open 2018. 34letá Stosurová vybojovala v osmém grandslamovém finále čtyřhry třetí trofej, když s Lisou Raymondovou triumfovala již na US Open 2005 a French Open 2006. Obě také odešly poraženy z finále Australian Open 2006. 30letá Čangová odehrála první grandslamové finále v kariéře a na okruhu WTA Tour získala osmý deblový titul. Stosurová dvacátý šestý takový. Poslední předchozí Australankou, která zvítězila na melbournském grandslamu v ženském deblu se stala Alicia Moliková roku 2005.\n\n Barbora Krejčíková / Kateřina Siniaková \"(čtvrtfinále)\" \n\n \n"}
{"id": "1462852", "url": "https://cs.wikipedia.org/wiki?curid=1462852", "title": "Dům čp. 4 (Chomutov)", "text": "Dům čp. 4 (Chomutov)\n\nDům čp. 4 na náměstí 1. máje v Chomutově je barokní měšťanský dům, který do sedmnáctého století sloužil jako městská radnice a solnice. Později byl upraven na hospodu, byty úředníků a sídlo soudu. Od roku 1963 je chráněn jako kulturní památka.\n\nNení jisté, kdy byl postaven první předchůdce dochovaného domu, ale předpokládá se, že roku 1376 stál na místě domu čp. 4 dům rychtáře Hanze Pruze. Roku 1396 udělil Albrecht z Dubé městu řadu privilegií, ke kterým patřilo povolení obchodu se solí. Městská rada poté potřebovala dům, kde by se mohla setkávat a skladovat sůl. Nechala proto v rohu náměstí postavit novou budovu, kterou převzala a schválila dne 22. srpna 1397.\n\nVětšina městské, převážně dřevěné, zástavby byla zničena při dobytí města husity. Nový dům pak nechala městská rada postavit pravděpodobně až roku 1456, kdy město patřilo Janu Caltovi z Kamenné Hory. V domě se poté nacházela zasedací síň městské rady, městská váha, obecní truhla s penězi a sklad soli. Do sklepení se ukládalo obecní pivo a víno, zatímco v prvním patře měli kanceláře písař a purkmistr.\n\nDne 24. července 1598 vypukl požár, při kterém shořela velká část města včetně zámku a radního domu. Ten byl brzy opraven a probíhala v něm jednání s cílem vykoupit město z poddanství. Roku 1606 byli v domě zvoleni zástupci prvního magistrátu poté, co se Chomutov stal královským městem. Město však zároveň koupilo zámek, na který roku 1620 radnici přestěhovalo. Původní radní dům byl poté upraven na hospodu s pivovarem zvaným též Gössliho pivovar, který později vystřídaly obchody a skladiště.\n\nAž do roku 1849, kdy byl zřízen chomutovský okresní soud, se v prvním patře domu nacházely úřednické byty. Soud v domě sídlil až do výstavby nové soudní budovy v ulici Na Příkopech. Od konce devatenáctého století v přízemí byly opět obchody a v patře byty. Ve dvacátém století až do roku 1989 dům využívaly městský úřad, městský národní výbor a dočasně také okresní muzeum.\n\nPůdorys města byl ve třináctém století rozvržen lokátorem, podle kterého se v místech domu čp. 4 původně nacházely dvě stavební parcely. Podobu původních domů neznáme. Nejstarší stavební fází dochovaného domu jsou nejspíše nárožní sklep a prostor naproti kostelu Nanebevzetí Panny Marie, které mohou pocházet z přelomu čtrnáctého a patnáctého století. Ve druhé polovině patnáctého století již dům zabíral obě parcely. Nejpozději v šestnáctém století bylo průčelí domu rozšířeno o podloubí a k domu přiléhal pozemek domu čp. 37. Na západní straně dům lemovala úzká ulička sevřená z druhé strany ohradní zdí hřbitova, který se nacházel v okolí kostela a v místech Husova náměstí.\n\nDochovanou barokní podobu s půdorysem ve tvaru písmene L, podloubím a mansardovou střechou dům získal při úpravách v osmnáctém století. Jeho součástí byl přímý vstup do sklepa z prostoru podloubí, průjezd do dvora v místech komory sousedící s domem čp. 5 nebo gotický portál usazený v oblastním muzeu u vchodu do lapidária.\n"}
{"id": "1462854", "url": "https://cs.wikipedia.org/wiki?curid=1462854", "title": "Dům čp. 9 (Chomutov)", "text": "Dům čp. 9 (Chomutov)\n\nDům čp. 9 (též \"Kollinův dům\") na náměstí 1. máje v Chomutově je pozdněgotický měšťanský dům s klasicistní fasádou upravený na hostinec a ve druhé polovině dvacátého století na restauraci. Od roku 1963 je chráněn jako kulturní památka.\n\nDům byl údajně postaven po roce 1450, kdy chomutovští měšťané napravovali škody způsobené během husitských válek. Nechala ho postavit rodina Kollinů, která obchodovala s vínem a jíž v okolí města patřily rozsáhlé pozemky včetně mnoha vinic. Roku 1530 od nich dům koupil Daniel Reinhard, který v roce 1556 získal od Jana z Veitmile povolení zřídit v domě hostinec pro šlechtu a jiné počestné lidi. Hostinský měl povinnost podat občerstvení i lidem ubytovaným v jiných hostincích. Daniel Reinhard dům roku 1558 prodal Mikuláši Volfovi a od roku 1590 jej drželi opět Kollinové, kterým patřil až do vymření rodu, kdy dům převzalo město. Roku 1618 v domě bydleli žoldnéři stavovského vojska.\n\nPoslední stavební úpravy domu proběhly v polovině dvacátého století, kdy byla přízemní okna osazena novým obloukovým ostěním, a po roce 1991, kdy byl přesunut hlavní vstup a přízemí upraveno pro potřeby restaurace.\n\nNejstarší částí domu jsou valeně zaklenuté sklepy v pravé části, které patřily již ke starším domům ze čtrnáctého století. Dochovaný dům zaujal dvě stavební parcely a původní domy se v něm promítají v podobě částečně dochovaných dvou přízemních síní a průjezdů. Nejvýznamnější částí domu jsou sklípkové klenby v podloubí, dvou přízemních sálech a části chodby. Byly postaveny nejspíše v letech 1480–1495, kdy ve městě působil chebský stavitel Hans Schaffer, který se mimo jiné podílel na přestavbě chomutovského zámku zadané Benešem z Veitmile. V polích klenby se opakuje obrazec osmicípé hvězdy. Ve velké střední síni klenbu podepírá středový sloup s osmicí vyžlabení, která odpovídají náběhům klenby.\n\nDispozice prvního patra pochází z úprav v roce 1525 a pozdějších oprav, které probíhaly až do konce osmnáctého století. Při nich dům získal dochovanou podobu. V patře se nachází vstupní síň a místnosti, jejichž půdorys odpovídá přízemním sálům. Prostory v patře mají trámové stropy.\n"}
{"id": "1462857", "url": "https://cs.wikipedia.org/wiki?curid=1462857", "title": "Drvenik Mali", "text": "Drvenik Mali\n\nDrvenik Mali je chorvatský ostrov ležící západně od ostrova Drvenik Veli a asi 10 námořních mil jihozápadně od Trogiru. Povrch ostrova je asi 3,43 km². Nejvyšší vrchol je 79 m vysoký kopec Glavica na západě ostrova. Místní obyvatelé ostrov nazývají Ploča (česky panel či deska). Bydlí zde obyvatel.\n\nPodmínky pro rozvoj cestovního ruchu jsou špatné (existují zde pouze tzv. \"lesní silnice\"). Ostrov je obklopen plážemi a čistým mořem. Ostrov se vyznačuje olivovými háji a skalami. Extra panenský olivový olej je zde dobře známý a populární. Drvenik Mali je vhodný pro dovolenou \"mimo civilizaci\", protože se vyznačuje neporušenou přírodní krásou a léčivými středomořskými bylinami.\n"}
{"id": "1462863", "url": "https://cs.wikipedia.org/wiki?curid=1462863", "title": "Odsávačka mateřského mléka", "text": "Odsávačka mateřského mléka\n\nOdsávačka mateřského mléka je mechanické zařízení, které kojící matky používají k odsátí mateřského mléka. Odsávačka může být manuální nebo elektrická. Odsávačky pomáhají maminkám řešit problémy s laktací a s kojením. Například pokud není normální kojení možné. Pravidelné odsávání v tomto případě udržuje laktaci a může zabránit předčasnému odstavení.\n\nOdsávačku vyvinul a popsal experimentální fyzik Johann Gottlieb Stegmann (1725–1795). Za vynálezce odsávačky dnešního typu je považován také Carl Baunscheidt. Jednoduchý model vznikl kolem roku 1855. United States Patent Office přijal patent č. 11,135 O. H. Needhama na odsávačku 20. června 1854. Časopis \"Scientific American\" v roce 1863 za vynálezce uvedl L.O. Colbina. Patent na elektrickou odsávačku získal 4. října 1927 Edward Lasker.\n\nPrvní elektrickou odsávačku mléka vyrobil švédský vynálezce inženýr Einar Engell v roce 1945, kterému se pomoc kojícím matkám stala životním posláním. Po letech výzkumu vyvinul první pohodlnou a účinnou odsávačku. Tato odsávačka použila průběh vakua ve tvaru vlny, čímž napodobovala přirozený průběh sání kojence a odsávala mateřské mléko bezpečně a účinně. Později se začala používat pod názvem SMB Breast Pump na neonatologických odděleních mnoha nemocnic a v některých z nich se používá stále. Během této průkopnické práce odvodil hodnoty pro velikost vakua a také pro počet cyklů. Tyto se dodnes používají laktačními poradci na celém světě. \n\n"}
{"id": "1462864", "url": "https://cs.wikipedia.org/wiki?curid=1462864", "title": "Římskokatolická farnost Častrov", "text": "Římskokatolická farnost Častrov\n\nŘímskokatolická farnost Častrov je územním společenstvím římských katolíků v rámci pelhřimovského vikariátu českobudějovické diecéze.\n\nV roce 1350 je v Častrově doložen kostel, zasvěcený svatému Mikuláši z Myry a při něm plebánie. Plebánie v pozdější době zanikla. Častrov byl tehdy přifařen ke Kamenici nad Lipou. V roce 1761 byla obnovena samostatná farnost a začaly být vedeny samostatné matriky.\n\n\nFarnost je administrována ex currendo z Kamenice nad Lipou.\n\n"}
{"id": "1462865", "url": "https://cs.wikipedia.org/wiki?curid=1462865", "title": "Třída Kii", "text": "Třída Kii\n\nTřída Kii byla plánovaná třída superdreadnoughtů japonského císařského námořnictva z 20. let 20. století. Celkem byla plánována stavba čtyř jednotek této třídy. Jejich stavba byla zrušena po Washingtonské konferenci.\n\nBrzy po skončení první světové války hrozilo vypuknutí nových závodů ve zbrojení. Po porážce císařského Německa se třetí nejvýznamnější námořní mocností (po Velké Británii a USA) stalo Japonsko, které chtělo své námořnictvo dále posílit prostřednictvím ambiciózního programu stavby bitevních lodí a bitevních křižníků. Roku 1920 byla zahájena stavba dvou bitevních lodí třídy \"Tosa\" a plánována byla stavba dalších čtyř jednotek třídy \"Kii\". V letech 1920–1921 byly dále rozestavěny čtyři bitevní křižníky třídy \"Amagi\", přičemž připravovány byly další čtyři označené jako třída \"č. 13\". Rozsáhlá výstavba válečných lodí probíhala rovněž v USA, které byly hlavním japonským námořním rivalem.\n\nVývoj nové třídy rychlých bitevních lodí vedl Juzuru Hiraga. Vycházel přitom z bitevních křižníků třídy \"Amagi\". Celkem byla v letech 1921–1922 objednána stavba čtyř jednotek této třídy. Každou měla postavit jiná japonská loděnice. Bitevní loď \"Kii\" měla být postavena v Jokosuce, \"Owari\" v Kure, \"Suruga\" v Kóbe a \"Omi\" v Nagasaki. Stavba byla zrušena před založením kýlu na základě výsledků Washingtonské konference.\n\nVýzbroj mělo tvořit deset 410mm kanónů typu 3. roku ve dvoudělových věžích, šestnáct 140mm kanónů typu 3. roku, čtyři 120mm kanóny typu 10. roku a osm 610mm torpédometů. Pohonný systém mělo tvořit 19 kotlů Kampon a čtyři turbíny Gihon o výkonu 131 200 shp, pohánějící čtyři lodní šrouby. Nejvyšší rychlost měla dosahovat 29,7 uzlu. Plánovaný dosah byl 8000 námořních mil při rychlosti 14 uzlů.\n\n"}
{"id": "1462867", "url": "https://cs.wikipedia.org/wiki?curid=1462867", "title": "Kekhvi", "text": "Kekhvi\n\nKekhvi (gruzínsky: კეხვი \"Kekhvi\", osetsky: Чъех \"Chekh\", rusky: Кехви \"Kekhvi\") je gruzínská obec opuštěná od roku 2008, kdy vypukla rusko-gruzínská válka (též jako válka v Jižní Osetii). Nachází se v okrese Gori v Gruzii.\n"}
{"id": "1462868", "url": "https://cs.wikipedia.org/wiki?curid=1462868", "title": "Fuchsova vila (Brno)", "text": "Fuchsova vila (Brno)\n\nFuchsova vila je vlastním rodinným domem, který si architekt Bohuslav Fuchs postavil v roce 1928 v Brně. Dům je vlastně dvojdomem na hrotu mezi ulicemi Hvězdárenskou a Tůmovou. Skromnější část dvojdomu byla postavena později a sloužila rodině architektovy ženy. Součástí domu byl i architektův ateliér, ten však v roce 1929 přestal kapacitně vyhovovat, proto byla vila propojena s tím sousedním, kde byla zřízena velká projekční kancelář.\n\nKoncepce domu vychází z návrhů a teorie architekta Le Corbusiera a jeho typového domu Citrohan. Pro prostorové pojetí hledá inspiraci u Adolfa Loose a volnou dispozici pojímá jako Ludwig Mies van der Rohe.\n\nVolně stojící dvoupatrový rodinný dům na přibližně čtvercovém půdorysu je konstrukčně řešený jako železobetonový skelet. V suterénu je zázemí s garáží.\n\nFuchsovo obydlí vycházelo z corbisierovského pojetí mezonetového bydlení s dvojpodlažním obytným prostorem. Zvýšené patro je obytné a propojené zasunovacími skleněnými stěnami s vestibulem a obsahovalo zimní zahradu, hudební kout, sezení a jídelnu.\n\nOsu půdorysu tvoří dvě schodiště, která budovu půlí na dvě části s různou výškou. Jednoramenné hlavní schodiště navazuje na vstup z Hvězdárenské ulice a zpřístupňuje ateliér architekta z kanceláře v prvním patře. Druhé schodiště propojuje obytný prostor v přízemí, galerii s knihovnou, patra s kabinovými ložnicemi a rovnou střechu, která zároveň sloužila jako terasa. Kuchyň frankfurtského typu od rakouské architektky Margarete Schütte-Lihotzky byla moderně zařízena, orientována na sever a nad ní je ateliér.\n\nNábytek domu byl především vestavěný a provedený podle architektova návrhu. Z vnitřních prostor je nejpůsobivější obytná hala s galerií, otevřená přes dvě patra, do níž vstupuje světlo prosklenými balkonovými dveřmi a luxferovými stěnami.\n\nPo nedávné rekonstukci byla subtilní elegance stavby narušena výměnou oken a zateplením fasády.\n"}
{"id": "1462870", "url": "https://cs.wikipedia.org/wiki?curid=1462870", "title": "Římskokatolická farnost Velká Chyška", "text": "Římskokatolická farnost Velká Chyška\n\nŘímskokatolická farnost Velká Chyška je územním společenstvím římských katolíků v rámci pelhřimovského vikariátu českobudějovické diecéze.\n\nVe 40. letech 12. století byla ves Velká Chyška věnována do majetku strahovských premonstrátů. Plebánie je zde doložena v roce 1359. Původní románský farní kostelík byl zbořen v 19. století. Na jeho místě byl pak v roce 1898 vystavěn kostel nový v pseudorománském stylu.\n\nFarnost je administrována ex currendo z Pacova.\n\n"}
{"id": "1462872", "url": "https://cs.wikipedia.org/wiki?curid=1462872", "title": "Třída South Dakota (1920)", "text": "Třída South Dakota (1920)\n\nTřída South Dakota byla plánovaná třída bitevních lodí námořnictva Spojených států amerických. Celkem mělo být postaveno šest jednotek této třídy.\n\nOd ledna do listopadu 1920 byly založeny kýly šesti rychlých bitevních lodí této třídy. Do stavby se zapojily americké loděnice New York Navy Yard v Brooklynu, Mare Island Navy Yard ve Vallejo, Norfolk Navy Yard v Portsmouthu, Newport News Shipbuilding v Newport News a Fore River v Quincy. Jejich stavba byla ještě před spuštěním na vodu zrušena kvůli omezením přijatým na Washingtonské konferenci.\n\nJednotky třídy \"South Dakota\":\nHlavním rozpoznávacím rysem plavidel byly čtyři komíny spojené do jednoho mohutného tělesa. Plánovanou výzbroj tvořilo dvanáct 406mm kanónů ve třídělových věžích, šestnáct 152mm kanónů v kasematech, čtyři 76mm kanóny a dva 533mm torpédomety. Pohonný systém o výkonu 60 000 hp tvořilo 12 kotlů, čtyři turbogenerátory a elektromotory, pohánějící čtyři lodní šrouby. Nejvyšší rychlost dosahovala 23 uzlů. Dosah byl 8000 námořních mil při rychlosti 10 uzlů.\n\n"}
{"id": "1462875", "url": "https://cs.wikipedia.org/wiki?curid=1462875", "title": "Enying", "text": "Enying\n\nEnying [eňing] je město v Maďarsku na jihozápadě župy Fejér, těsně u hranic s župou Somogy, nacházející se blízko břehu Balatonu. Nachází se asi 28 km jihozápadně od Székesfehérváru a je správním městem stejnojmenného okresu. V roce 2018 zde žilo 6 655 obyvatel. Podle údajů z roku 2011 zde bylo 88,7 % obyvatel maďarské, 2,4 % romské a 1,3 % německé národnosti.\n\nNejbližšími městy jsou Polgárdi a Siófok. Poblíže jsou též obce Balatonakarattya, Balatonvilágos, Dég, Lajoskomárom, Lepsény a Mátyásdomb.\n\n"}
{"id": "1462878", "url": "https://cs.wikipedia.org/wiki?curid=1462878", "title": "Jekatěrina Vlasovová", "text": "Jekatěrina Vlasovová\n\nJekatěrina Vlasovová (: \"Екатерина Власова\"; * 10. října 1986 Prochladnyj) je ruská horolezkyně a reprezentantka v ledolezení, vicemistryně Evropy v ledolezení na obtížnost.\n\nMezinárodních závodů v ledolezení se účastnili také Maxim Vlasov a Alena Vlasovová.\n\n"}
{"id": "1462884", "url": "https://cs.wikipedia.org/wiki?curid=1462884", "title": "Vila Karla Kaisera", "text": "Vila Karla Kaisera\n\nNovorenesanční vila Karla Kaisera stojí v blízkosti vily Tugendhat na ulici Černopolní v Brně. Postavena byla architektem Josefem Arnoldem roku 1860.\n\nDům byl vůbec první vilou v budoucí významné vilové čtvrti. Ještě dříve než vyrostla slavná vila Tugendhat ji doplnily další vily z ateliéru Josefa Arnolda: např. Giskova vila na ulici Drobného. \n\nKarel Kaiser měl dům ve vlastnictví pouhých čtrnáct let. Vila pak střídala různé majitele, z nichž byl nejvýznamnější poslanec Moravského zemského sněmu a stavitel Josef Jelinek, který dům v letech 1897–1898 významně rozšířil, přestavěl a doplnil o Schodišťovou věž. \n\nNovorenesanční vila má charakter zámečku s nárožní věžičkou. Budova stojí na umělé terase lužáneckých zahrad. Současnou podobu nabyla vila roku 1898. \n\nCelá stavba je v dispozici i průčelí symetricky komponovaná (vyjma přistavěné věžičky). Vila má tři trakty a jedno patro. Přízemí obsahuje čtyři velké pokoje a kuchyň. Do patra domu jsou umístěny ve všech traktech ložnice, z nichž je výhled na okolní zahrady. Schodiště bylo umístěno v severovýchodní části budovy. Postranní trakty byly v přízemí prolomeny sdruženými okny, střední trakt měl verandu s dřevěným loubím v romantizujícím dekoru se vstupem do zahrady.\n"}
{"id": "1462891", "url": "https://cs.wikipedia.org/wiki?curid=1462891", "title": "Velká kniha Medvídka Pú", "text": "Velká kniha Medvídka Pú\n\nVelká kniha Medvídka Pú (v anglickém originále The Book of Pooh) je americký animovaný seriál vhodný pro děti předškolního věku. Seriál byl vysílán od května 2001 do listopadu 2003.\n"}
{"id": "1462892", "url": "https://cs.wikipedia.org/wiki?curid=1462892", "title": "Nová dobrodružství Medvídka Pú", "text": "Nová dobrodružství Medvídka Pú\n\nNová dobrodružství Medvídka Pú (v anglickém originále The New Adventures of Winnie the Pooh) je americký animovaný seriál vhodný pro děti předškolního věku. Seriál byl vysílán od května 1988 do listopadu 1991.\n"}
{"id": "1462899", "url": "https://cs.wikipedia.org/wiki?curid=1462899", "title": "Humberto Mariles", "text": "Humberto Mariles\n\nHumberto Mariles Cortés (13. června 1913 Hidalgo del Parral – 7. prosince 1972 Paříž) byl mexický reprezentant v jezdectví a podplukovník mexické armády. Na Letních olympijských hrách 1948 se stal prvním mexickým olympijským vítězem v historii, když na koni Arete vyhrál v parkurovém skákání soutěž jednotlivců i družstev. Vítězství dosáhl přesto, že jeho kůň byl na levé oko slepý, a zůstává stále jediným dvojnásobným olympijským vítězem z Mexika. Také získal s mexickým družstvem bronzovou medaili v soutěži všestranné způsobilosti, do níž nastoupil na koni Parral. Byl rovněž členem vítězného domácího skokanského družstva na Panamerických hrách v roce 1955. \n\nV roce 1964 se zapletl do incidentu s řidičem, který najížděl na jeho automobil, a při hádce svého soka zastřelil. Byl odsouzen k dvaceti pěti letům vězení, avšak po pěti letech mu prezident Gustavo Díaz Ordaz udělil milost. Mariles pak odešel do Paříže, kde byl v roce 1972 zatčen a obviněn z pašování drog. Zemřel ve vězení ještě dříve, než došlo k soudnímu řízení. \n"}
{"id": "1462907", "url": "https://cs.wikipedia.org/wiki?curid=1462907", "title": "Jan Lisiecki", "text": "Jan Lisiecki\n\nJan Miłosz Lisiecki (* 23. března 1995 Calgary) je kanadský klavírista polské národnosti, který zahájil svou koncertní dráhu v 9 letech. S výukou hry na klavír začal v 5 letech, od roku 2011 studoval také na škole Glenna Goulda (Glenn Gould School) v Torontu.\nPrvní CD s živými nahrávkami koncertů Lisieckého bylo vydáno v roce 2010, v únoru následujícího roku uzavřel exkluzivní smlouvu s Deutsche Grammophon.\n\n"}
{"id": "1462908", "url": "https://cs.wikipedia.org/wiki?curid=1462908", "title": "Vila Černopolní 41", "text": "Vila Černopolní 41\n\nVila byla realizována architektem Františkem Aloisem Dvořákem roku 1904. Stojí mezi nejstarší stavbou první brněnské vilové kolonie, vilou Karla Kaisera a slavnou vilou Tugendhat. \n\nHistorizující architektura vily s černými románskými a renesančními motivy. Letohrádek má arkádovou lodžii a věž v průčelí.\n\nStavba figurovala v 39. epizodě seriálu Četnické humoresky jako Kulhánkova ordinace. \n"}
{"id": "1462928", "url": "https://cs.wikipedia.org/wiki?curid=1462928", "title": "Igor Fajzullin", "text": "Igor Fajzullin\n\nIgor Fajzullin (: \"Игорь Файзуллин\") je ruský horolezec a bývalý reprezentant v ledolezení, vicemistr světa v ledolezení na rychlost.\n\n"}
{"id": "1462930", "url": "https://cs.wikipedia.org/wiki?curid=1462930", "title": "Leonid Malych", "text": "Leonid Malych\n\nLeonid Malych (: \"Леонид Малых\") je ruský horolezec a reprezentant v ledolezení, vicemistr světa a juniorský vicemistr světa v ledolezení na rychlost.\n\n"}
{"id": "1462931", "url": "https://cs.wikipedia.org/wiki?curid=1462931", "title": "Termux", "text": "Termux\n\nTermux je aplikace pro operační systém Android. Jedná se o emulátor terminálu s rozšiřitelným linuxovým prostředím. Po instalaci aplikace je k dispozici minimální prostředí, do kterého je možné instalovat řadu terminálových aplikací známých z operačního systému Linux. \n\nTermux je vybaven vlastním balíčkovacím systémem pkg, který zjednodušuje instalaci balíčků a pro který je připraveno velké množství balíčků. Mimo jiné je pro Termux k dispozici překladač programovacího jazyka C clang s řadou rozšiřujících knihoven. To umožňuje si v Termuxu a pro Termux překládat vlastní aplikace. Termux je vybaven překladači a interprety řady dalších jazyků, jako např. Python, Java, Go, Rust a další. K dispozici jsou správce souborů Midnight Comander, textový editor Vim, aplikace SSH a další, což činí z Termuxu komfortní pracovní prostředí na zařízení s Andriodem, zvláště pokud je vybaveno klávesnicí . V mnoha případech využití není rozdíl mezi prací na PC s Linuxem v terminálovém prostředí a na zařízení s Androidem a Termuxem. Přesto toto prostředí není plnohodnotné z důvodu omezení systému Android, který neumožňuje přímý přístup k hardware. Např. není v Termuxu přístup k USB portu a k zařízením připojeným k tomuto portu. V novějších verzích Android nefungují informační příkazy typu 'top' z důvodu omezení přístupu do souborového stystému /proc.\n\nAplikace Termux je oficiálně dostupná na dvou úložištích, Google Play a F-Droid. Aplikace je rozdělena do několik balíčků, na hlavní a několik přídavných pluginů́ \n\n"}
{"id": "1462932", "url": "https://cs.wikipedia.org/wiki?curid=1462932", "title": "Australian Open 2019 – mužská čtyřhra", "text": "Australian Open 2019 – mužská čtyřhra\n\nMužská čtyřhra Australian Open 2019 probíhala ve druhé polovině ledna 2019. Do deblové soutěže australského tenisového grandslamu konaného v Melbourne Parku nastoupilo šedesát čtyři dvojic. Obhájcem titulu byl nejvýše nasazený rakousko-chorvatský pár Oliver Marach a Mate Pavić, který dohrál ve druhém kole na raketách Argentince Máxima Gonzáleze s Chilanem Nicolásem Jarrym.\n\nVítězem se stal pátý nasazený pár Francouzů Pierre-Hugues Herbert a Nicolas Mahut, který ve finále zdolal finsko-australské turnajové dvanáctky Henriho Kontinena s Johnem Peersem po dvousetovém průběhu 6–4 a 7–6. Oba šampioni získali třináctou společnou trofej a rozdělili si částku 750 000 australských dolarů. \n\nFrancouzský pár se stal osmou dvojicí historie, která zkompletovala kariérní Grand Slam, tj. tituly ze všech čtyř majorů v mužské čtyřhře. 37letý Mahut s 27letým Herbertem tak navázali na vítězství z US Open 2015, Wimbledonu 2016 a French Open 2018. V otevřené éře se to před nimi podařilo pouze Australanům Woodbridgovi s Woodfordem, Nizozemcům Eltinghovi s Haarhuisem a Američanům Bobovi s Mikem Bryanovými. Z finále grandslamu odešli jako pár poraženi pouze na Australian Open 2015.\n\n Oliver Marach / Mate Pavić \"(2. kolo)\"\n"}
{"id": "1462933", "url": "https://cs.wikipedia.org/wiki?curid=1462933", "title": "Seznam kulturních památek v Mirovicích", "text": "Seznam kulturních památek v Mirovicích\n\n"}
{"id": "1462934", "url": "https://cs.wikipedia.org/wiki?curid=1462934", "title": "Australian Open 2019 – kvalifikace mužské dvouhry", "text": "Australian Open 2019 – kvalifikace mužské dvouhry\n\nKvalifikace mužské dvouhry na Australian Open 2019 probíhala před zahájením hlavní soutěže mezi 8. až 11. lednem 2019. Byla tak o den kratší než v předchozím ročníku a začala již v úterý týdne před startem grandslamu. Zúčastnilo se jí sto dvacet osm tenistů. Z tříkolové soutěže postoupilo do navazujícího singlu šestnáct kvalifikantů.\n"}
{"id": "1462936", "url": "https://cs.wikipedia.org/wiki?curid=1462936", "title": "Malá Hejšovina", "text": "Malá Hejšovina\n\nMalá Hejšovina (polsky \"Szczeliniec Mały\", německy \"Kleiner Heuscheuer\") je stolová hora v těsném sousedství Velké Hejšoviny, nejvyššího vrcholu polských Stolových hor. Nachází se na území radkówské gminy v okrese Kladsko v Dolnoslezském vojvodství. Malá Hejšovina je po Velké Hejšovině a Boru (\"Skalniak\") třetím nejvyšším vrcholem Stolových hor a je součástí stejnojmenného národního parku. \n\nMalá Hejšovina je typickou součástí reliéfu Stolových hor. Její vrchol oválného tvaru, orientovaný ve směru od severozápadu k jihovýchodu, je obklopen kolmými skalními stěnami. Pískovcový masiv převyšuje okolní terén o zhruba 200 metrů. Plochý vrchol stolové hory vyplňuje menší, avšak velmi kompaktní skalní město s vysokými skalními věžemi, četnými průrvami a skalními komíny. \n\nPolské Stolové hory, tvořené sedimenty mořského dna z období svrchní křídy, které byly uloženy před zhruba 100 milióny let a během následujících desítek miliónů let byly vyzdviženy alpinským vrásněním a postupně zformovány erozí a zvětráváním, se dělí do tří výškových úrovní. K té nejvyšší v rozmezí 850 až 919 metrů nadmořské výšky náleží spolu s Velkou Hejšovinou, Borem a Nárožníkem i Malá Hejšovina. Nejvyšší úroveň tvoří nejmladší usazeniny - vodorovně uložené hrubozné kvádrové pískovce, rozdělené do bloků kolmými puklinami. Nižší, prostřední sedimentární vrstva hornin v nadmořské výšce 500 až 800 metrů je přikryta zvětralými slínovci a vyskytují se zde též kvádrové pískovce. V této úrovní se nacházejí i menší lidská sídla kolem Malé a Velké Hejšoviny, jako jsou vesnice Karlów a Pasterka. \n\nMalá Hejšovina je od Velké Hejšoviny oddělena mělkým sedlem v nadmořské výšce 867 metrů, přičemž v nejužších místech tohoto sedla jsou skalní stěny obou vrcholů od sebe vzdáleny sotva 100 metrů.\n\nČeské pojmenování horského masivu \"Hejšovina\" vzniklo jako zkomolenina německého názvu \"Heuscheuer\", přičemž doslovný překlad tohoto německého slova znamená \"seník\". Toto pojmenování bylo pravděpodobně odvozeno od vnější podoby těchto horských vrcholů.\n\nNa severozápadním úbočí Malé Hejšoviny poblíž starého kamenolomu byla v letech 1790/1791 vybudována v rámci příprav na nadcházející prusko-rakouský konflikt malá pevnost, nazývaná \"Baterie nad Pasterkou\" (polsky \"Bateria nad Pasterką\", německy \"Batterie bei Passendorf\"). Tento fort byl opuštěn v roce 1806.\n\nMalá Hejšovina, na rozdíl od Velké Hejšoviny, není a ani v minulosti nebyla přístupná turistům. Do poloviny 80. let 20. století zde však na základě zvláštního povolení mohlo být provozováno horolezectví. Území je přísně střeženou přírodní rezervací s výskytem chráněných druhů ptactva.\n\n"}
{"id": "1462940", "url": "https://cs.wikipedia.org/wiki?curid=1462940", "title": "Taťána Valová", "text": "Taťána Valová\n\nTaťána Valová (* 7. března 1944) je bývalá česká silniční motocyklová závodnice. Jako jediná žena bodovala v závodech mistrovství Československa silničních motocyklů.\n\nV místrovství Československa startovala v letech 1970-1974 ve třídě do 50 cm³ na motocyklu Ahra. V celkové klasifikaci skončil nejlépe na 7. místě v letech 1971 a 1973, nejlepší výsledek v jednotlivém závodu mistrovství Československa dosáhla 5. místem v Novém Mestě nad Váhom v roce 1972 a stejného umístění dosáhla v roce 1973 v Ústí nad Labem. \n\n\n\n"}
{"id": "1462941", "url": "https://cs.wikipedia.org/wiki?curid=1462941", "title": "Walter Mars", "text": "Walter Mars\n\nWalter Mars byl devítiválcový hvězdicový motor, který navazoval na úspěšný motor Walter NZ-120 (1927) a NZ-130 konstruktérů Nováka a Zeithammera, zprvu k pohonu lehkých cvičných a sportovních letadel, později i vícemotorových dopravních letadel. Byl vyráběn od roku 1929 Akciovou společností Walter, továrnou na automobily a letecké motory v Praze - Jinonicích.\n\nMotor Walter Mars získal úřední homologaci v roce 1929 (19.-23.4.), mezi lety 1929 až 1932 bylo vyrobeno 92 motorů. Oblíbená řada lehkých motorů NZ-40, NZ-60, NZ-85 a NZ-120 pro sportovní a školní letadla začala na přelomu 20. a 30. let 20 století zastarávat, přestože byly výkonově modifikovány na typy NZ-45, NZ-70, NZ-95 a NZ-130. Bylo zájmem továrny Walter tuto řadu nahradit novými typy. Nová konstrukční řada se objevila v roce 1929 a byla pojmenována podle hvězd. Byly to motory Walter Polaris (tříválcový), Walter Vega (pětiválcový), Walter Venus (sedmiválcový) a Walter Mars (devítiválcový). Sdílely stejné válce, písty a další součásti, měly stejný kompresní poměr a otáčky, stejné vrtání 105 mm a zdvih 120 mm, lišily se jen počtem válců. \"Největší\" Walter Mars byl devítiválcový hvězdicový benzinový motor (9H). Oproti předchozímu motoru Walter NZ-120 resp. Walter NZ-130 měl zvýšený kompresní poměr, téměř stejnou hmotnost a zvýšený výkon.\n\nUcelená řada motorů s tímto počtem a uspořádáním válců (9H), s tímto vrtáním a zdvihem měla v následujících letech pokračování. Na tento typ Walter Mars v roce 1933 navázal motor Walter Gemma, v roce 1934 navázal opět velice úspěšný devítiválec Walter Bora, v roce 1935 reduktorová verze Walter Bora II-R a konečně v roce 1936 Walter Scolar, který ovšem měl zkrácený zdvih na 100 mm. Tento motor Walter Mars z \"nástupců\" po řadě NZ byl nejúspěšnější díky montáži do československých letounů Letov Š-32 a početných Praga BH-39 (E-39).\n\nVálce byly \"kompozitní\" konstrukce, na výkovek tělesa válce z oceli byly přišroubovány hlavy odlité z hliníkových slitin. Neobvyklé bylo, že hlavy byly odnímatelné bez odstranění celého válce z klikové skříně, protože byly montovány za studena, a tím podstatně urychlovaly a usnadňovaly montáž a demontáž. Karburátor Zénith typ 42-DCI který byl umístěn v dobře přístupném místě v zadní části klikové skříně, dodával směs do prstencovité komory. Zapalování obstarávala dvě magneta Scintilia, která byla namontována na konzolách a byla integrována do zadní části krytu motoru. Mazání olejovým čerpadlem s čističem oleje. Některé zdroje ho uvádějí jako Walter Mars 9 nebo Walter Mars W, popřípadě jako Walter Mars I (např. anglická wikipedie), aby nedocházelo k záměně s pozdějším motorem jinonické továrny Walter Mars 14 M\nMotor Walter Mars byl použit u dvou československých letounů. Další aplikace si připsal na 11 letounech 8 firem z Bulharska, Itálie, Litvy, Jugoslávie, Německa, Rumunska a Švédska. \n\nV bulharském letectví se motory Mars osvědčily zvláště v šestimístném dopravním letounu DAR-4 a cvičném letounu pro pokračovací výcvik DAR-6. Zvláštní byl příběh italského třímotorového letadla Caproni Ca.97 s imatrikulací I-ABEK, která mu byla přidělena v březnu 1931. To mělo nainstalovány sedmiválcové motory Walter Venus a přiletělo v březnu do Prahy na jejich výměnu za výkonnější, devítiválcové motory Walter Mars. Po provedené výměně bylo prodáno do Československa pro Ústřední leteckou školu a 9.10.1931 mu byla přidělena imatrikulace OK-BEK. Letoun byl vymazán z rejstříku v roce 1936. Jistý průnik do Skandinávie znamenala zástavba motoru Walter Mars do švédského letounu ASJA Viking, který byl vyráběn v továrně AB Svenska Järnvägsverkstäderna z Linköpingu. Letoun byl zakoupen švédským časopisem Stockholms Tidningen a přestavěn na hydroplán. Byl s ním učiněn 18-denní let okolo Baltického moře. Letoun s imatrikulací SE-FYR byl v provozu od září 1931 do prosince 1934. Následně vyrobené letouny ASJA Viking I nesly \"následnické\" motory Walter Gemma. Focke-Wulf A 33 Sperber byl malý dopravní letoun, který byl vyroben v Německu na počátku 30. let. Byl to hornokřídlý jednoplošník konvenčního designu. Byly postaveny pouze tři letouny, z nichž každý byl provozován jako letecké taxi soukromými německými leteckými společnostmi. Jeden letoun se v roce 1937 na krátký čas připojil k flotile Deutsche Luft Hansa.\n\nV Československu byl motor použit v letounu Praga BH-39 (vojenské označení Praga E-39). Jednalo se o jednomotorový školní dvouplošník konstruktérů Beneše a Hajna. V tomto letounu byly postupně použity motory Walter NZ-120 o výkonu 88 kW/120 k, Walter Mars o vzletovém výkonu 114 kW/155 k a konečně Walter Gemma o výkonu 110 kW/150 k.. Letoun byl vyráběn v továrně Českomoravská Kolben-Daněk a.s. (1931–1939, 131 ks) a také továrnou Vojenská továrna na letadla Letov (1934, 8 ks). První prototyp stroje vzlétl s motorem Walter NZ-120 z továrního letiště 27. srpna 1931 a poté se podrobil letovým vojenským zkouškám ve VTLÚ. Testy trvaly až do ledna 1934 z důvodu dolaďování nedostatků v konstrukci kormidel. Roku 1932 byl vyroben druhý prototyp, na němž byly provedeny některé změny. I tento prototyp byl poháněn hvězdicovým devítiválcem Walter NZ-120 o výkonu 88 kW s dvoulistou dřevěnou vrtulí. Letoun byl pro sériovou výrobu schválen až roku 1934. Prvních osm kusů sériových strojů Praga E-39N s motory Walter NZ-120 bylo vyrobeno v továrně Letov. Letov po osmi vyrobených kusech byl nucen pro nedostatek kapacity předat výrobu zpět do továrny Praga. Zbytek série tedy postavila Praga, ale již s motory Walter Gemma o výkonu 96 kW. Pozdější série s hvězdicovými devítiválcovými motory Walter Gemma neslo označení Praga E-39G a ještě později několik letounů dostalo i motory Walter Mars s výkonem 113 kW Praga E-39M.\n\nDruhým československým letounem, na kterém byl motor Walter Mars použit, byl třímotorový dopravní letoun Letov Š-32, vyráběný od roku 1931. Měl kapacitu 2 členy posádky a 5 cestujících. Původně ing. Šmolík vypracoval projekt jednomotorového samonosného hornoplošníku s motorem Walter Jupiter. Zadavatel projektu ČSA však požadoval vícemotorový letoun, aby byla zajištěna bezpečnost i v případě vysazení jednoho motoru za letu. Konečný návrh tedy představoval třímotorové letadlo, poháněné hvězdicovými motory Walter Mars s jmenovitým výkonem 107 kW (145 k). Prototyp letounu Letov Š-32 (OK-ADA) byl zalétán v říjnu 1932. Typ však nebyl příliš úspěšný. Trpěl konstrukčními vadami, např. velké aerodynamické vyvážení kormidel, nízký bezpečnostní násobek pevnosti křídla atd. ČSA sice odebraly prototyp OK-ADA k vyzkoušení a i zakoupily další čtyři sériové stroje s poznávacími značkami OK-ADB až OK-ADE z roku 1933, ale spokojenost s těmito letouny nebyla. Navíc letoun s označením OK-ADB 26. června 1934 havaroval v Karlových Varech, když se za letu v nevelké výšce nad letištěm utrhly svislé ocasní plochy. Všichni na palubě stroje zahynuli. Po provedené pevnostní zkoušce křídla u dalšího Š-32 již ČSA tento letoun pro pravidelnou dopravu nepoužívaly a nasazovaly je jen pro dopravu zboží a pošty. Dva letouny Š-32 se objevily v seznamu letounů, které byly ČSA zabrány na podzim 1938 při maďarské okupaci Košic.\n\n\n\n\n\n\n"}
{"id": "1462942", "url": "https://cs.wikipedia.org/wiki?curid=1462942", "title": "Mazánek (rybník)", "text": "Mazánek (rybník)\n\nRybník Mazánek o výměře vodní plochy 1,68 ha se nachází asi 0,4 km východně od centra vesnice Kunčí v okrese Chrudim. Hráz rybníka Mazánek je přístupná po po polní cestě odbočující se silnice III. třídy č. 3588 vedoucí do vesnice Kunčí. Rybník má zhruba čtvercový tvar.\n\nRybník Mazánek je historické vodní dílo.\n\nRybník je v současnosti využíván jako chovný rybník pro chov ryb. \n"}
{"id": "1462944", "url": "https://cs.wikipedia.org/wiki?curid=1462944", "title": "Návesní rybník (Kunčí)", "text": "Návesní rybník (Kunčí)\n\nNávesní rybník o výměře vodní plochy 4,8 ha se nachází na západním okraji vesnice Kunčí v okrese Chrudim. Po hrázi rybníka vede silnice III. třídy č. 3588 do vesnice Kunčí. Rybník má zhruba podélný tvar ve směru západ - východ. Rybník se někdy nazývá též Panský rybník nebo Nebeský rybník.\n\nNávesní rybník je historické vodní dílo.\n\nRybník je v současnosti využíván místní organizací Českého rybářského svazu Slatiňany pro chov ryb a jako rybářský revír pro sportovní rybolov. \n"}
{"id": "1462947", "url": "https://cs.wikipedia.org/wiki?curid=1462947", "title": "Norwegian Long Haul", "text": "Norwegian Long Haul\n\nNorwegian Long Haul je dceřiná společnost norské letecké společnosti Norwegian Air Shuttle. Byla založena 1. ledna 2012 a provozuje lety do Evropy, Asie a Spojených států flotilou letounů Boeing 787. Je registrována v Dublinu a má sídlo v Bærumu na poloostrově Fornebu.\n\nV září 2018 se ve flotile Norwegian Long Haul nacházelo 22 letounů s průměrným stářím 3 roky:\n"}
{"id": "1462952", "url": "https://cs.wikipedia.org/wiki?curid=1462952", "title": "Monstrum žije!", "text": "Monstrum žije!\n\nMonstrum žije! je koncertní DVD a CD kapely Dymytry. Záznam byl natočen na turné 15 let pod maskou na koncertě Monstrum 23. března 2018, v pražské Malé sportovní hale. Album bylo vydáno v prosinci 2018 jako součást stejnojmenné knihy , která podrobně popisuje parametry pódia a přidává mnoho fotografií z koncertu a komentářů členů kapely. Zvukový záznam na CD neobsahuje všechny skladby z koncertu. Na DVD chybí pouze skladba \"„Žít svůj sen“\" (pravděpodobně kvůli autorským právům na hudbu, která vlastní zpěvačka Adele).\n\n"}
{"id": "1462954", "url": "https://cs.wikipedia.org/wiki?curid=1462954", "title": "Rybník u mlýna Skály", "text": "Rybník u mlýna Skály\n\nRybník u mlýna Skály o výměře vodní plochy 0,95 ha se nachází na řece Chrudimka asi 0,8 km jihovýchodně od centra vesnice Škrovád v okrese Chrudim. Podél rybníka vede modrá turistická značka údolím Chrudimky ze Škrovádu do vesnice Svídnice. Rybník má zhruba obdélníkový tvar.\n\nHistorie rybníka souvisí s přilehlým mlýnem Skály a lze ji dohledat do 16. století.\n\nRybník je v současnosti v soukromém vlastnictví a je využíván pro chov ryb a sportovní rybolov hosty přilehlého penzionu Mlýn Skály. \n"}
{"id": "1462962", "url": "https://cs.wikipedia.org/wiki?curid=1462962", "title": "Pískovcové lomy ve Škrovádu", "text": "Pískovcové lomy ve Škrovádu\n\nNa pravém břehu řeky Chrudimky u vesnice Škrovád, která je částí Slatiňan v okrese Chrudim, byly v 16. století založeny lomy na pískovec, který se používal především jako stavební kámen a na hrubé kamenické práce. V období od poloviny 18. do poloviny 20. století zde bylo provozováno až 10 lomů, dnes již opuštěných. V lomech se pracovalo ručně.\n\nŠkrovádské pískovce byly hojně využívány pro výstavbu v Chrudimi, kvádry se vyskytují na některých místech městských hradeb, z velké části je z nich postaven arciděkanský kostel Nanebevzetí Panny Marie (Chrudim) a Sloup Proměnění Páně na chrudimském náměstí, dále pak architektonická výzdoba průčelí Mydlářovského domu a kamenný portál Khomovského domu v Chrudimi.\n\nHlavní horninou jsou žluté až žlutošedé kvádrové pískovce. Tyto pískovce vznikly v období druhohor jako sedimenty na dně mělkého křídového moře. Pískovcové lomy ve Škrovádu jsou zařazeny mezi významné geologické lokality na území Geoparku Železné hory. Nacházejí se v jeho střední části, při severní hranici geoparku.\n\nLomy ve Škrovádu patří mezi méně známé, avšak důležité horolezecké lokality ve východních Čechách. Převažují zde možnosti stěnového lezení, avšak jsou tu i místa, vhodná pro bouldering. Skalní stěny jsou vysoké od 4 až do 15 metrů a jsou osazeny kruhy, skobami, borháky a nýty. Lomy jsou pro lezecké aktivity využívány již od roku 1960.\n"}
{"id": "1462971", "url": "https://cs.wikipedia.org/wiki?curid=1462971", "title": "Živá voda (rozcestník)", "text": "Živá voda (rozcestník)\n\nŽivá voda může znamenat:\n\n\nBlízký termín voda života může označovat\n\n\nViz též \"aqua vitae\" – latinsky „voda života“.\n"}
{"id": "1462973", "url": "https://cs.wikipedia.org/wiki?curid=1462973", "title": "Mlýn Skály", "text": "Mlýn Skály\n\nHistorie vodního mlýna Skály na řece Chrudimka u vesnice Škrovád sahá až do 16. století. Mlýn měl čtyři mlýnská kola na vrchní vodu.\n\nRoku 1907 koupil mlýn Vojtěch Fousek a postavil zde moderní funkcionalistickou mlýnskou budovu s nejmodernějšími turbínami své doby. V roce 1948 prošel mlýn další velkou renovací. Na mlýn byla roku 1950 uvalena národní správa a o čtyři roky později byl znárodněn. Mouka se v něm mlela až do roku 1961. Mlýn poté sloužil jako výrobna krmných směsí, šrotů, kukuřičných klíčků a jáhel z prosa. Po roce 1991 byl restituován a následně nákladně renovován na penzion.\n\n"}
{"id": "1462979", "url": "https://cs.wikipedia.org/wiki?curid=1462979", "title": "Pařezný rybník", "text": "Pařezný rybník\n\nPařezný rybník o výměře vodní plochy 13,0 ha se nachází asi 0,4 km severovýchodně od vesnice Libáň v okrese Chrudim. Hráz Pařezného rybníka je přístupná po lesní cestě odbočující od turistického rozcestníku Radochlín na křižovatce modré a zelené turistické značky. \n\nPařezný rybník je historické vodní dílo, které bylo vybudováno jako součást soustavy Libáňských rybníků sestávající z následujících rybníků: Pařezný rybník, Zaháj, Hluboký rybník, Jezírko, Nový rybník, Loučenský rybník.\n\nRybník je v současnosti využíván pro chov ryb. V okolí rybníka rostou vlhkomilné druhy rostlin a žije bohaté společenstvo obojživelníků a ptáků. Na hrázi Pařezného rybníka roste památná dubová alej vysázená v roce 1732 sestávající v současnosti ze 32 stromů.\n"}
{"id": "1462982", "url": "https://cs.wikipedia.org/wiki?curid=1462982", "title": "Drahotický rybník", "text": "Drahotický rybník\n\nDrahotický rybník o výměře vodní plochy 1,33 ha se nachází na jižním okraji vesnice Libáň v okrese Chrudim. Hráz Drahotického rybníka je přístupná po modré turistické značce vedoucí z Libáně do městečka Nasavrky. Rybník má přibližně čtvercový tvar.\n\nDrahotický rybník je historické vodní dílo, které bylo vybudováno jako součást soustavy Libáňských rybníků sestávající z následujících rybníků: Pařezný rybník, Zaháj, Hluboký rybník, Jezírko, Nový rybník, Loučenský rybník.\n\nRybník je v současnosti využíván pro chov ryb. V okolí rybníka rostou vlhkomilné druhy rostlin a žije bohaté společenstvo obojživelníků a ptáků. Na hrázi Pařezného rybníka roste památná dubová alej sestávající v současnosti ze 16 stromů.\n"}
{"id": "1462985", "url": "https://cs.wikipedia.org/wiki?curid=1462985", "title": "VoIP podvod", "text": "VoIP podvod\n\nVoIP (\"Voice over Internet Protocol\") podvod znamená zneužití telefonní služby, která probíhá prostřednictvím Internetu. Pojem telefonní podvod čili \"fraud\" se v telefonii používá nejméně ve dvou případech. Buď pro obecné označení telefonních podvodů, nebo jako název pro podvodné drahé telefonní hovory. Termín existoval už před nástupem VoIP telefonie, zejména u specialistů na mezinárodní propojení operátorů. Větší známosti se fraud dočkal až s nástupem internetové telefonie. Nejčastěji se lze dnes setkat s pojmem \"VoIP fraud\". \n\nTelefonní podvody lze obecně rozlišit na podvody na straně poskytovatele, který se snaží neoprávněně navýšit účet za hovory, a na podvody ze strany účastníka (uživatele), který se je snaží neoprávněně snížit. Analogicky to platí o vzájemných podvodech mezi mezi operátory.\n\nČástečně jsou motivy podobné internetovým hrozbám:\n\n\nNěkteré motivy jsou specifické jen pro telefonii:\n\nV klasických sítích s přepojováním okruhů (\"Circuit switching\") se před začátkem hovoru musí vytvořit jednoznačné a výlučné spojení mezi volajícím a volaným účastníkem, které trvá po celou dobu hovoru. Podvody existovaly už v sítích s přepojováním okruhů. \n\nTypické příklady starších podvodů:\n\n\nV internetových a jiných sítích s přepojováním paketů (\"Packet switching\") se informace dopravují po síti v podobě oddělených paketů omezené délky, které mohou putovat různými cestami. Konvergence telefonie a internetu (\"VoIP telefonie\") přinesla nové telefonní podvody a usnadnila některé starší.\n\nPříklady novodobých VoIP útoků:\n\n\nCena hovorů je vždy dána smluvní dohodou mezi účastníkem a operátorem nebo mezi dvojicí operátorů. Cena tak nezávisí na druhu ani délce spojové cesty. Mnoho mezinárodních hovorů je tak levnějších než hovory vnitrostátní. Část spojení mezi tuzemskými operátory (tj. vnitrostátních hovorů) je proto realizována pomocí mezinárodních spojů přes zahraniční operátory.\n\nOrganizátory VoIP podvodů jsou zpravidla obchodně a technicky velmi zdatní mezinárodní operátoři. Podle CFCA (\"Communications Fraud Control Association\") nejvíc podvodů pochází z USA, Indie, Velké Británie, Pákistánu a Filipín. Nejčastějšími cíli jsou podle stejného zdroje Kuba, Somálsko, Siera Leone, Zimbabwe a Lotyšsko. Jiné zdroje uvádějí jako častý zdroj i cíl africký kontinent, blízkovýchodní region a postsovětské republiky. Vyloučit pak nelze ani zapojení českých osob a operátorů. Smutnou skutečností je, že na VoIP podvodech vůči operátorům se někdy podílejí i jejich zaměstnanci.\n\nVětšina telefonních hovorů není čistě TDM ani VoIP ale jejich kombinací. Většina velkých fixních i mobilních sítí přechází na VoIP technologie a sítě. Střední a malí operátoři provozují výhradně VoIP sítě. Převážná většina národních i mezinárodních spojů mezi operátory je VoIP. Tím je dán charakter typických dnešních podvodů.\n\nPříklady finančně nebezpečných VoIP podvodů:\n\n\nTypická výše škody způsobené jedním podvodem bývá desítky tisíc Kč, výjimkou však nejsou ani stovky tisíc Kč. Roční škody lze v Česku odhadovat na desítky milionů Kč, kde ČTÚ publikoval údaj o škodě 21 mil. Kč za rok 2010. Globální škody údajně dosahují miliardy USD ročně.\n\nV komerční telefonii je dnes využíván především SIP protokol (\"Session Initiation Protocol\"). Tomu odpovídá i zaměření bezpečnostního SW. K dispozici jsou taky různé portály orientované na VoIP fraudy.\n\nDruhy SW souvisejícího s VoIP podvody:\n\n\nPo telefonních podvodech málokdy zůstávají důkazy. Žádné nezpochybnitelné stopy, žádné otisky prstů ani poškození od páčidla. Operátor argumentuje pouze záznamy o hovorech, které jsou podkladem pro fakturaci. Pachatel, místo i způsob napadení zpravidla zůstanou nezjištěny.\n\nV minulosti se používala zásada, podle které za telefonní podvod zodpovídá ten, vůči jehož majetku byl proveden. Hranicí mezi majetkem účastníka a operátora je tzv. účastnický rozvaděč. Ten ukončuje kabel operátora a v něm končí jeho odpovědnost. Protože vedení z rozvaděče je považováno za součást stavby, odpovídá za jeho napadení účastník. To platí i v případě, že vedení mezi rozvaděčem a telefonem zřídil operátor. Takový případ je považován za zhodnocení stavby. Princip platí, i když telefon dodal nebo pronajal operátor.To je důvodem, proč účastnické rozvaděče mají být operátorem uzamčeny. Nebylo-li v minulosti možné zjistit místo, kde a kým byl podvod proveden, pak telekomunikační úřad ověřoval zamezení přístupu do účastnického rozvaděče. Byl-li volně přístupný, pak se předpokládalo, že podvod mohl být spáchán na majetku operátora a ten neměl právo na úhradu faktury. Naopak, pokud byl rozvaděč zabezpečen, pak měl operátor právo na úhradu i podvodných hovorů. Popsaná zásada není sice dokonalá, ale v minulosti byla přijatelná.\n\nPrincip zodpovědnosti za majetek je však obtížně uplatnitelný v internetové telefonii, kde jsou VoIP telefon či soukromá ústředna na veřejnou ústřednu napojeny prostřednictvím veřejného internetu. Jeho poskytovatelem navíc nemusí být poskytovatel VoIP telefonie. Zpětně nelze určit, zda telefonní podvod byl spáchán vůči zařízení účastníka nebo vůči zařízení operátora. V těchto případech se ustálila nedobrá praxe, kdy VoIP podvod je pro regulátora dostatečně prokazován existencí záznamů o hovorech a následnou fakturou. Mezi evidencí záznamů o hovorech a účastníkovým zařízením je celá řada mezičlánků, kde mohlo dojít k napadení nebo k poruchám. Pachatel např. mohl odhalit slabé heslo přidělené účastníkovi operátorem a útok vedl vůči veřejné VoIP ústředně (majetku operátora). \n\nJe s podivem, že český ani slovenský regulátor po operátorech nepožadují hodnověrné doložení, že podvod opravdu pocházel od daného účastníka. Počet podvodů a technické i personální vybavení to umožňují. Telefonní operátoři disponují antifraudovými SW a většinu podvodů sami brzy detekují. Následně by měli mít za povinnost bezodkladně doložit, že podvodné hovory skutečně přicházejí od účastníka. Po napojení měřícího přístroje na účastnický rozvaděč lze doložit vedení, po němž podvodné hovory přicházejí do TDM ústředny. Z kopie dat na vstupu VoIP ústředny pak lze doložit IP adresu, z níž podvodné hovory přicházejí do VoIP ústředny. V obou případech má poskytovatel telefonní služby možnost zajistit důvěryhodné důkazy a neprodleně zabránit pokračování podvodu. \n\nUrčitým problémem může být, že všichni operátoři tranzitující podvodné hovory od napadeného účastníka k pachateli, mají z podvodu svůj vlastní profit. Každý z nich sice musí dalšímu operátorovi za podvodné hovory zaplatit, ale zároveň na nich má svoji marži. Mezi zahájením generování podvodných hovorů pachatelem a jejich detekcí operátorem totiž uplynou pouze jednotky až desítky minut. Operátor ale často hovory nezablokuje a účastníka informuje až po mnoha dnech. Někdy se účastník o podvodu dozví až z faktury od operátora. Takové jednání by mohlo naplňovat znaky podvodu dle § 209 Trestního zákona. \"Kdo sebe nebo jiného obohatí tím, že uvede někoho v omyl, využije něčího omylu nebo zamlčí podstatné skutečnosti, a způsobí tak na cizím majetku škodu nikoli nepatrnou, bude potrestán odnětím svobody až na ...\"\n\nExistují 3 skupiny telefonních operátorů (poskytovatelů hlasových služeb):\n\n\nPodvody v telefonních sítích existovaly od jejich vzniku, existují dosud a vždy existovat budou. Se změnami technologie se mění jen metody podvodů. Na počátku VoIP telefonie značně stouplo množství podvodů, teprve postupem času se podařilo poznávat metody podvodníků a budovat obranu proti nim.\n\nBezpečnost VoIP technologií je naprostou nutností a má využívat kombinace více principů. Životnost špatně zabezpečeného VoIP zařízení je desítky minut až jednotky hodin. Výše potenciální škody je desítky tisíc Kč za jednotky hodin podvodných zahraničních hovorů.\n\nPoužitelné metody ochrany se liší podle toho, zda se jedná o privátně nebo veřejně provozovanou VoIP technologii. Pobočková VoIP ústředna a telefony umístěné v lokální síti mohou být dobře skryty před útoky z internetu. Náročnější je ochrana veřejné VoIP ústředny poskytovatele telefonní služby. Principy ochrany provozované VoIP technologie jsou dány konkrétní situací a zkušenostmi IT technika.\n\nInspirativní seznam různě kombinovatelných možností:\n\n\n"}
{"id": "1462986", "url": "https://cs.wikipedia.org/wiki?curid=1462986", "title": "Pošumavská dudácká muzika", "text": "Pošumavská dudácká muzika\n\nPošumavská dudácká muzika je skupina zabývající se českou folklórní hudbou z oblasti české i německé Šumavy a Pošumaví. Vznikla v roce 1989 ve Strakonicích. \n\nZakladatelem a uměleckým vedoucím muziky je etnomuzikolog a dudák Tomáš Spurný. V repertoáru se nacházejí rekonstrukce starých zápisů dudáckých muzik z oblastí Chodska a Chebska. Součástí repertoáru má také německé lidové písně a tance z oblasti Šumavy a Chebska. Kapela udržuje úzké kontakty také s rakouskými a bavorskými skupinami i s německými krajanskými spolky se vztahem k Šumavě a Chebsku.\n\nPoprvé se představila v srpnu 1989 ve Strakonicích na IX. Mezinárodním dudáckém festivalu. Od roku 1989 vystupuje doma i v zahraničí, kromě vystoupení v Čechách, Rakousku a Bavorsku hostovala kapela ve Velké Británii, Itálii, Španělsku, Maďarsku, Belgii, Švýcarsku a skandinávských zemích. Kapela nahrávala též v Českém, Bavorském a Rakouském rozhlase i televizi.\n\n"}
{"id": "1462990", "url": "https://cs.wikipedia.org/wiki?curid=1462990", "title": "Ladislav Vysušil", "text": "Ladislav Vysušil\n\nLadislav Vysušil (* 31. ledna 1954) je bývalý český hokejista, útočník.\n\nV lize hrál za TJ SONP/Poldi SONP Kladno (1973-1977 a 1979-1981) a během vojenské služby za Duklu Jihlava. V nižší soutěži hrál i za Slavii Praha. S Kladnem získal 4x mistrovský titul a stal se vítězem PMEZ. Za reprezentaci Československa do 20 let hrál na mistrovství světa v roce 1974, kdy tým skončil na 5. místě. \n\n"}
{"id": "1462991", "url": "https://cs.wikipedia.org/wiki?curid=1462991", "title": "Tomáš Spurný", "text": "Tomáš Spurný\n\nTomáš Spurný (* 1965) je český etnomuzikolog, folklorista, muzikolog, klavírista a klavírní pedagog, sbormistr a varhaník. Syn Vojtěcha Hrubého, učitele na dudy v ZUŠ ve Strakonicích. Je bratrem Vojtěcha Spurného.\n\nVystudoval konzervatoř v Praze (klavír, klarinet) a při tom soukromě dudy. Po absolutoriu byl přijat na FFUK, obor hudební věda. Zde se zaměřil na etnomuzikologii a folkloristiku. Studium zakončil diplomovou prací Německá lidová instrumentální hudba Šumavy v roce 1993.Po dvouleté civilní službě v Muzeu středního Pootaví ve Strakonicích pracoval od roku 1995 do poloviny roku 2000 v Ústavu pro etnografii a folkloristiku Akademie věd České republiky na společném grantu s Německým archivem pro lidovou píseň ve Freiburgu. Publikoval několik hesel o problematice německé lidové hudby v Čechách do našich i zahraničních encyklopedií, podílel se na dvou česko-německých etnomuzikologických konferencích a vedl sympozia při Mezinárodních dudáckých festivalech ve Strakonicích. V letech 1999 – 2005 vyučoval na ZUŠ v Písku. Žije v Německu. \n\nVěnuje se rekonstrukcím starých zápisů dudáckých muzik z oblastí české i německé Šumavy, Chodska a Chebska. Zabývá se také oživením hry na hackbrett a tradičního instrumentálního obsazení hackbretové muziky, která pocházela z německé jazykové oblasti z Chrobol u Prachatic. Je uměleckým vedoucím Pošumavské dudáckácké muziky (Die Böhmerwald-Dudelsackmusik).\n\n\n\n\n\n"}
{"id": "1462996", "url": "https://cs.wikipedia.org/wiki?curid=1462996", "title": "Turistická značená trasa 0632", "text": "Turistická značená trasa 0632\n\nTuristická trasa 0632 má svůj počátek u nádraží v Lipové Lázni na rozcestí se zde končící modře značenou trasou 2202 přicházející z Šeráku. Zároveň je tudy průchozí zeleně značená trasa 4804 z rozcestí \"Miroslav\" k jeskyni Na Pomezí, se kterou vede z počátku trasa 0632 v souběhu. Po jeho ukončení vede zástavbou souběžně se železniční tratí Šumperk - Jeseník k místnímu hřišti na rozcestí s modře značenou trasou 2206 přicházející od jeskyně Na Pomezí a pokračující do sedla Javoříku. Trasa 0632 v souběhu s touto trasou sestupuje od železniční trati k lázním a již samostatně pokračuje podél II/369 k její křižovatce se silnicí I/60. Za ní odbočuje vpravo, přechází potok Staříč a pokračuje dále zástavbou města po jeho pravém břehu. Na konci zástavby vstupuje trasa na pěšinu a nivou potoka vede dále k východu. U autokempu v Bobrovník se stáčí k jihu, kříží silnici I/60 a vstupuje do souběhu se žlutě značenou trasou 7804 z Jeseníku na Šerák. Společně vedou do centra osady, kde trasa 0632 končí.\n\nDříve trasa od konce souběhu s trasou 4804 klesala jižním směrem k silnici II/369 a podél ní vedla k východu k místu styku se současným vedením trasy.\n"}
{"id": "1463001", "url": "https://cs.wikipedia.org/wiki?curid=1463001", "title": "Rumélie", "text": "Rumélie\n\nRumélie (osmansky: روم ايلى‎, Rūm-ėli, turecky: Rumeli), také známá jako evropské Turecko, je historické území jihovýchodní Evropy, které bylo pod nadvládou Osmanské říše. Jedná se především o Balkánský poloostrov.\n\nPojem Rûm znamená „římský“, Rumélie (turecky Rumeli) znamená v turečtině „země Římanů“ a odkazuje na území dobytá osmanskými Turky v boji s Byzantskou říší, které se v té době říkalo Římská říše (neologismus „Byzantská říše“ byl poprvé použit roku 1557 německým historikem Hieronymem Wolfem v jeho díle Corpus Historiæ Byzantinæ). Adjektivum „římské“ se tudíž dlouho používalo v řadě jazyků na Balkánu jako označení pro území Byzantské říše a i dnes je tato oblast označována v bosenštině Rumelija; v řečtině Ρωμυλία, Romylía nebo Ρούμελη, Roúmeli; v albánštině Rumelia; v makedonštině a srbštině Румелија, Rumelija a v bulharštině Румелия, Rumelija. Ve starých latinsky psaných janovských dokumentech je území nazýváno Romania, což byl obvyklý název Byzantské říše ve středověku.\n\nSeldžukové původně používali název „země Rûm“, tedy „římská zem“ pro Anatolii, kterou po roce 1071, kdy zvítězili nad Byzancí v bitvě u Manzikertu, postupně dobývaly armády Seldžucké říše. Seldžucký Rúmský sultanát (1077–1307) značil „Sultanát Anatolie“.\n\nPo expanzi Osmanské říše do Anatolie a na Balkán počátkem druhé poloviny čtrnáctého století a po dobytí Konstantinopole (Istanbulu) roku 1453 Mehmedem II. byl ovšem termín Rumeli („země Římanů“) používán pouze pro území Osmanské říše na Balkáně, kde i nadále převažovalo křesťanské obyvatelstvo.\n\nSoučástí Rumélie byly provincie Thrákie, Makedonie, Moesie, dnešní Bulharsko a turecká Thrákie, ohraničené na severu řekou Sávou a Dunajem, na západě pobřežím Jaderského moře a na jihu Moreou. Jako Rumélie byla nakonec označována provincie skládající se z centrální Albánie a severozápadní Makedonie, s centrem v městě Bitola.\n\nNásledkem administrativních změn, ke kterým došlo mezi lety 1870 a 1875, přestalo jméno Rumélie odpovídat jakémukoliv politickému rozdělení. Roku 1878 byla Berlínskou smlouvou ustanovena Východní Rumélie jako autonomní provincie Osmanské říše, ale po nekrvavé revoluci z 6. září roku 1885 byla Východní Rumélie připojena k Bulharsku. Provincie (vilayet) Kosovo byla založena roku 1877.\n\nV dnešním Turecku bylo slovo Rumeli (Rumélie) převážně nahrazeno pojmem Trakya (Thrákie) a odkazuje na evropskou část Turecka (provincie Edirne, Kırklareli, Tekirdağ, severní část provincie Çanakkale a západní část provincie Istanbul). Pojem Rumélie je i nadále používán v historickém kontextu. Je také používán ve spojitosti s kulturou dnešního tureckého obyvatelstva na Balkáně a potomků tureckých imigrantů na Balkáně. Tato oblast Turecka je také nazývána východní Thrákie nebo turecká Thrákie. V Řecku se pojem Ρούμελη (Rumeli) již od časů Osmanské říše používá jako označení centrálního Řecka, zejména při srovnání s Peloponésem nebo Moreou. Slovo Rumeli se také někdy (především obyvateli Istanbulu) používá pro označení provincie Istanbul nacházející se západně od Bosporu.\n\n"}
{"id": "1463002", "url": "https://cs.wikipedia.org/wiki?curid=1463002", "title": "Will Gadd", "text": "Will Gadd\n\nWill Gadd (8. března 1967) je kanadský horolezec a bývalý reprezentant v ledolezení, vítěz celkového hodnocení světového poháru v ledolezení na obtížnost.\n\n"}
{"id": "1463007", "url": "https://cs.wikipedia.org/wiki?curid=1463007", "title": "Halič (rozcestník)", "text": "Halič (rozcestník)\n\nHalič může být:\n\n"}
{"id": "1463010", "url": "https://cs.wikipedia.org/wiki?curid=1463010", "title": "Stahy (cvičení)", "text": "Stahy (cvičení)\n\nStahy je typ silového cvičení určené k vývoji svalu latissimus dorsi za užití dolní rotace a stlačování lopatek v kombinaci s addukcí a prodloužením ramenního kloubu.\n\nStahy na stroji  se provádějí tehdy, když se rukojeť pohybuje pomocí kabelové kladky\n\nStandardní stah je složený pohyb, který vyžaduje dynamickou práci svalů kolem tří zapojených kloubů, tj. loket ve spojení s glenohumerálními a scapulotoraktickými klouby v ramenou.\n\nLatissimus dorsi natahuje a přitahuje paže přímo do spinální fascie. Tento sval přesahuje lopatky na rozdíl od jiných svalů, které tento pohyb provádějí, takže práce vykonávaná tímto svalem nepodporuje svaly, které zasahují lopatky. Nižší sternalní vlákna pectoralis major umožňují rozšíření a addukce ale v menší míře.\n\nKontrakce adduktorů a extenzorů může nepřímo stlačit a dolů otáčet lopatky; to je nutné jen tehdy, když jsou vytaženy do výšky a horní rotací způsobené kontrakcí svalů, které jsou napojeny na lopatky. Pokud by byla váha vytahována výhradně latsem, například lopatky by byly jednoduše taženy dolů gravitací během cviku.\n\nSvaly, které se připevňují a stlačují lopatky, zahrnují dolní lichoběžníkový sval a pectoralis minor. Pec minor také pracuje ve spojení s romboidními svaly a lopatkovými lopatkami pro provádění rotace lopatek směrem dolů.\n\nSvaly, které se připevňují k lopatkám, jenž přiléhají a rozšiřují rameno, jsou zadní deltoidní svaly, teres major a malý stabilizační přínos některých rotujících manžetových svalů (infraspinatus a teres minor jako postranní rotátory, subscapularis jako mediální rotátory).\n\nSvaly, které ohybají loketní kloub, jnapř. sval biceps brachii , brachiální svaly a svaly brachioradialis, jsou aktivní, aby zvýraznily pákový efekt. Vzhledem k tomu, že bicepsy vycházejí z lopatky na rozdíl od ostatních dvou svalů, které pocházejí z humeru, jsou nakloněny k tomu, aby sehrály roli dynamického stabilizátoru, stejně jako hamstringy během dřepů . Zatímco se biceps zkracuje, když se kolena ohýbá, prodlužuje se po protažení ramen.\n\nZávěsný úchop na předloktí umožňuje bicepsům silněji přispívat jako ohýbač loktů. Přilnavá rukojeť se spoléhá více na ostatní flexory, brachialis a brachioradialis.\n\nPoužití pronovaných uchopení během vytahování má tendenci vést k vyšší aktivaci latissimus dorsi, bez ohledu na šířku uchopení.\n\nRozložení je velmi podobné vytahování, ale používá pohyblivé vnější závaží nebo odpor s pevným tělesem spíše než s pevnou tyčí a pohyblivým tělesem.\n"}
{"id": "1463015", "url": "https://cs.wikipedia.org/wiki?curid=1463015", "title": "Jeskyně tří bratří", "text": "Jeskyně tří bratří\n\nJeskyně tří bratří ( \"Grotte des Trois-Frères\") je jeskyně nacházející se na území obce Montesquieu-Avantès ve francouzském departementu Ariège. Byla vyhloubena ve vápenci tokem pyrenejské řeky Volp, je dlouhá 430 metrů a sousedí s jeskyněmi Tuc d’Audoubert a Grotte d'Enlène, s níž je propojena podzemní chodbou. Je pojmenována podle Maxe, Jacquese a Louise, tří synů hraběte Henriho Bégouëna, kteří ji v červenci roku 1914 objevili. Jeskyně není přístupná veřejnosti. \n\nV jeskyni byly nalezeny četné nástěnné malby, rytiny v kostech i hliněné sošky z období magdalénienu, které popsal ve své knize abbé Henri Breuil. Pozoruhodné je množství lidských postav, které byly v tehdejším jeskynním malířství znázorňovány velmi zřídka. Nejznámějším dílem je bytost s lidským tělem a hlavou a ocasem jelena: bývá nazývána „Kouzelník“ a označována za šamana provádějícího rituální tanec ve zvířecí masce. Byl zde také objeven nejstarší doklad používání hudebního luku. Jeskyně je ojedinělá i tím, že vedle velkých zvířat jako lvi, medvědi, mamuti, zubři nebo koně jsou v ní vyobrazeny i sovy nebo dokonce jeskynní hmyz z čeledi \"Rhaphidophoridae\".\n\nV době bronzové sloužila jeskyně jako pohřebiště.\n\n"}
{"id": "1463020", "url": "https://cs.wikipedia.org/wiki?curid=1463020", "title": "Good morning", "text": "Good morning\n\nGood morning je vzpěračské cvičení, které připomíná vstávání z postele. Tento cvik patří k těm nejlepším pro posílení hamstringů, hýždí a bederní části zad, tedy zadního řetězce. Ostatní svaly se podílejí na stabilizaci hmotnosti na zádech a udržení rovnováhy.\n\nMíra kolenního ohybu mění zaostření cviku. Čím více jsou natažna kolena, tím více jsou hamstringy nataženy a zasaženy  pohybem.\n"}
{"id": "1463021", "url": "https://cs.wikipedia.org/wiki?curid=1463021", "title": "Simon Anthamatten", "text": "Simon Anthamatten\n\nSimon Anthamatten (* 16. června 1983) je švýcarský horolezec a horský vůdce, bývalý reprezentant v ledolezení, vítěz celkového hodnocení světového poháru v ledolezení.\n\nJako horský vůdce a instruktor lyžování pracuje v Zermattu se svými dvěma mladšími bratry Martinem (* 1984, aspirant na horského vůdce /2019/) a Samuelem (* 1986, horský vůdce). Samuel se také účastnil mezinárodních závodů v ledolezení, kde získal bronz na mistrovství světa.\n\n\n\n"}
{"id": "1463028", "url": "https://cs.wikipedia.org/wiki?curid=1463028", "title": "Maják Kübassaare", "text": "Maják Kübassaare\n\nMaják Kübassaare (estonsky: \"Kübassaare tuletorn\") stojí na jižní části pobřeží poloostrova Kübassaare ve východní části ostrova Saaremaa v kraji Saaremaa v Baltském moři v Estonsku. Je ve správě Estonského úřadu námořní dopravy (Veeteede Amet, EVA), kde je veden pod registračním číslem 987.\n\nNavádí lodi v severní části Rižského zálivu.\n\nPo zjištění, že maják Laidunina postavený v roce 1907 nesplnil očekávání Ruského carského námořnictva, byl v roce 1915 na poloostrově Kübassaare postaven dřevěný maják vysoký šestadvacet metrů vybavený zařízením z majáku Laidunina. V roce 1921 dostal acetylénovou lampu. V roce 1923 shořel po úderu blesku. V roce 1924 byla postavena železobetonová věž vysoká 18 m o průměru 2,5 m. Automatická acetylénová lampa měla dosvit 14 nm s charakteristikou \"Fl W 2s\" se stejným světelným sektorem, jaký má i v současné době. V období druhé světové války byl maják poškozen, ale záhy ho obnovili. V roce 1964 měl dosvit 14 nm, charakteristika světla \"Iso W 6s\", napájení pomocí generátoru a baterií. V roce 1970 maják napojili na elektrickou síť. V roce 1990 bylo instalováno zařízení L-500 (Л-500), které v letech 1995 a 2001 prošlo modernizací.\n\nVálcová železobetonová věž vysoká 18 metrů je ukončena ochozem a lucernou vysokou 1,2 m. Spodní polovina majáku je bílá a horní, včetně lucerny, černá. V roce 2008 byly instalovány LED lampy.\n\noznačení\n\n\n"}
{"id": "1463051", "url": "https://cs.wikipedia.org/wiki?curid=1463051", "title": "Walter Castor II", "text": "Walter Castor II\n\nWalter Castor II (označovaný i jako Walter Castor II-Major) a Walter Castor II-R (1932–1936), Walter Castor III a Walter Castor III-R (1934–1938) byly československé sedmiválcové zážehové vzduchem chlazené hvězdicové motory. Tyto letecké motory byly vyvinuty počátkem 30. let 20. století a byly vyráběny Akciovou společností Walter, továrnou na automobily a letecké motory v Praze - Jinonicích. Motor Walter Castor II je vystaven na replice letounu Avia B-122 a motor Walter Castor III je vystaven samostatně, obojí v expozici Leteckého muzea ve Kbelích. Motory Walter Castor III/III-R byly posledními hvězdicovými sedmiválci o vrtání 135 a zdvihu 170 mm vyráběnými v jinonické továrně.\n\nMotory typové řady Walter Castor byly \"příbuzné\" s řadou motorů NZ (Walter NZ-85 a Walter Venus) tím, že se jednalo hvězdicové sedmiválce, ale měly jiné vrtání a zdvih válců. Konstrukční oddělení továrny Walter v čele s hlavním konstruktérem ing. Františkem Adolfem Barvitiusem takto přistoupilo k vývoji nové, vyšší výkonové skupiny motorů. Tyto motory Walter o vrtání 135 mm byly nazývány podle hvězd. V červnu 1928 byl úředně homologován první z nich, sedmiválec Walter Castor o výkonu 176 kW (240 k) při 1750 ot/min. Na něj navázaly v roce 1932 Walter Castor II o jmenovitém výkonu 191 kW (260 k) a Walter Castor II-R s reduktorem o jmenovitém výkonu 206 kW (280 k). Walter Castor II odjel svoji homologační zkoušku ve dnech 23.4.-28.5.1932. O dva roky později přibyly do řady Walter Castor III o jmenovitém výkonu 235 kW (320 k) a konečně Walter Castor III-R s reduktorem o stejném, jmenovitém výkonu 235 kW (320 k). Vzletový výkon verze Castor III byl 10 k vyšší, než u verze Castor III-R.\n\nByl to sedmiválcový, hvězdicový motor s vrtáním 135 mm a zdvihem 170 mm (7H). Ucelená řada motorů této \"hvězdné série\", s tímto počtem a uspořádáním válců (7H), s tímto vrtáním a zdvihem měla v následujících letech pokračování v dalších verzích Castorů. Uspořádání zůstalo v podstatě stejné jako u motoru Walter Castor až na několik podstatných změn. Konstrukčně-materiálové charakteristiky - ty, které se u tohoto modelu nezměnily, jsou uvedeny u jeho předchůdce Walter Castor. \n\nPodstatnou změnou oproti motoru Walter Castor, mimo zvýšení výkonu o 8%, byly úpravy na hlavě válců a na klikovém hřídeli. Obě poloviny hřídele byly spojeny sevřením klikového čepu v hlavici zadního ramene, stažené příčným šroubem. Obdobné řešení bylo použito u motoru Walter Pollux II. Nově bylo uspořádáno příslušenství motoru a pomocných pohonů, které bylo umístěno v samostatné skříni na zadním víku. Toto uspořádání bylo velmi účelné s ohledem na snadnou obsluhu a přístupnost. Novinkou u tohoto motoru bylo úplné \"olejotěsné\" zakrytí celého rozvodového mechanismu. Nejviditelnější změnou na vzhledu motoru bylo přemístění zapalovacích magnetů (s převodem 7:8), které byly přemístěny z předního víka na zadní, čímž přední část skříně zeštíhlela a toto řešení dovolovalo dobré aerodynamické zakrytí. \n\nMotorová skříň se skládala ze dvou polovin, odlitých z hliníkové slitiny. Válce byly vyrobeny ze speciální oceli Poldi, chladicí žebra a příruba pro připevnění byly vysoustruženy a vyfrézovány z jednoho kusu odkovku. Horní část válce byla na vnější straně opatřena závitem pro připevnění hliníkové hlavy. Zalomený hřídel z oceli Poldi-Victrix-Special se otáčel na dvou válečkových ložiscích. Přední konec byl drážkován dle normy SAE k upevnění vrtulového náboje. Hlavní ojnice byla vyrobena z jednoho kusu chromniklové oceli profilu I, vedlejší ojnice byly profilu mezikruží. Písty byly z hliníkové slitiny a jejich vyduté dno bylo zesíleno žebry, které se současně připojovaly k nálitkům pro pístní čep. Pístní čep byl uložen v nálitcích suvně. \n\nVentily rozvodu OHV byly poháněny od vačkového kotouče, o který se opíraly zvedáky, prostřednictvím zvedacích tyčinek a vahadélek. Zvedací tyčinky, vahadla a ventilová péra byla uzavřena v krytech. Mazání motoru bylo zabezpečeno dvojčinným čerpadlem, které bylo umístěno v prostoru zadního víka. Jedna část čerpadla dávala olej motoru a druhá čerpala olej z motoru do nádrže. Zapalování bylo dvojité pomocí dvou magnetů Scintilla GN-7-D. Magneta měla možnost řízení předstihu zážehu buď ručně nebo automaticky. Standardní hodnota byla 25°. Palivovou směs motoru zabezpečovaly 2 karburátory Zénith 60 DCI. Každý z nich byl vybaven výškovým korektorem, který umožňoval hospodárný chod motoru v každé výšce. Standardní palivo bylo směsí benzín-benzol v poměru 60:40.\n\nPro rok 1935 měla továrna Walter ve výrobním programu všechny varianty Castorů (II, II-R, III a III-R) a tímto rokem jejich aplikační perioda vrcholí. Tyto motory byly instalovány do všech letadel, kde již byl namontován Walter Castor I, ale nových aplikací již nepřibývalo. Na mezinárodních leteckých výstavách, kterých se továrna i nadále zúčastňovala, již byly představovány jiné, novější motory. Na I. mezinárodní letecké výstavě v Miláně v říjnu 1935 tyto motory již nebyly prezentovány, byť jeden z významných návštěvníků stánku Walter, princ z Aosty (Umbeto II.), vzpomenul na svoje lety s Castorem II v Africe (italské Somálsko, Eritrea, Lybie), kde tyto motory byly standardně zavedeny v italském \"koloniálním\" letectví.\nMotorů Walter Castor II bylo vyrobeno 200 ks. U verze Walter Castor III oficiální údaje nejsou k dispozici.\n\nSedmiválec Walter Castor II byl určen pro dopravní, jednomotorový letoun Aero A-35, pro akrobatický letoun Avia B-122, pro dopravní, dvoumotorový letoun Airspeed AS.6E Envoy a také pro dopravní, třímotorový letoun Savoia-Marchetti S.71. Současně s tímto motorem byla v roce 1932 představena i akrobatická verze Walter Castor II A (Avia B-122), která se vyznačovala schopností dlouhodobých letů v obrácené poloze a libovolných obratů. V roce 1932 byla vyráběna i reduktorová verze Walter Castor II-R se zvýšeným výkonem na 280 k/206 kW. O dva roky později, v roce 1934, přibyly, jak již bylo uvedeno, Walter Castor III a III-R.\n\nDopravní letoun Aero A-35 (Aero, továrna letadel, dr. Kabeš, Praha-Vysočany) jako prototyp byl dohotoven na podzim 1928. Byl osazen americkým motorem Wright Whirlwind J6 (176 kW/240 k). Vyztužený hornoplošník smíšené konstrukce byl předurčen pro dálkový let přes Atlantik, proto celý užitečný prostor trupu byl využit pro palivové nádrže. Iniciátory této myšlenky byli kpt. Malkovský a por. Pavlovský. Už při letových zkouškách bylo však jasné, že se let přes Atlantský oceán s tímto letounem nemůže uskutečnit. Továrna Aero nabídla tento letoun ministerstvu veřejných prací v běžné dopravní alternativě (1+5) s prosklenou kabinou pro 4 pasažéry, přičemž pátý cestující měl místo vedle pilota, protože se pro vnitrostátní provoz počítalo jen s jedním členem posádky. Prototyp (L-BAUA) se zkoušel celý rok 1929. Výsledkem uspokojivých zkoušek byla objednávka Českých aerolinií šesti sériových letadel s motory Walter Castor, které pak nesly označení OK-AUB až OK-AUG, z nichž OK-AUB byl zapsán do rejstříku 13.10.1930 a vyškrtnut byl 1.4.1938. Poslední dva roky byl používán Masarykovou leteckou ligou. U ČSA létaly v období 1930-1937 na vnitrostátních linkách a do Rumunska (Praha-Bukurešť o celkové délce 1266 km) a v červnu 1933 zkoušely ČSA s tímto letounem létat na lince Praha-Rijeka. Letoun byl nazván jako “Adriatic Express\".\n\nDalších pět letadel Aero A-35 druhé série (OK-ATD, OK-ATK, OK-ATN, OK-ATX a OK-ATZ) už s motory Walter Castor II, které dávaly vyšší jmenovitý výkon 260 k, provozovala dopravní společnost firmy Baťa na letišti v Otrokovicích (tehdy Aerodrome Baťov). Nejčastěji operovaly na trase z Otrokovic na letiště Prahy-Kbely, ale byly k \"vidění\" v Bratislavě, na letišti Borovo (Vukovar) v tehdejší Jugoslávii s mezipřistáním v Záhřebu, i na letištích v Rumunsku, Německu a létalo se s manažery firmy Baťa i do Berlína. Všechny letouny Aero A-35 u Baťovy společnosti měly v křídlech instalovány přídavné palivové nádrže s větší kapacitou paliva. Poslední tři zmíněné letouny zůstaly v Otrokovicích ve službě až do zastavení letového provozu německou okupací v roce 1939 a pak byly přelétnuty na leteckou základnu Żagań-Tomaszowo (Fliegerhorst Sagan-Küpper) v Polsku. Jedno z letadel provozovalo Jugoslávské královské letectvo - až do dubna 1940.\nAkrobatický letoun Avia B-122 byl československý jednosedadlový dvouplošník, který byl vyvinut v polovině 30.let 20. století. Tento letoun byl konstruován pro vysokou akrobacii s velkým bezpečnostním násobkem. Od prototypu k sériové výrobě pro výcvik vojenských letců-stíhačů vzniklo několik modifikací s různými konstrukčními změnami hlavně v úpravě ocasních ploch. Několik prvních kusů bylo osazeno sedmiválcovým motorem Walter Castor II. Trup měl kostru svařenu z ocelových trubek, některé spoje byly šroubované či nýtované. Křídla měla celodřevěnou kostru a plátěný potah, křidélka byla jen na spodních plochách. Horní křídlo nemělo již tradiční pyramidu z éry typů Avia BH, ale baldachýn, což vedlo k tomu, že rozpětí horního i dolního křídla bylo stejné. Podvozek byl velmi robustní, s lomenou osou a hydropneumatickými tlumiči. Na jaře roku 1934 velitelství armády rozhodlo o účasti čs. akrobatických pilotů na Mezinárodní soutěži letecké akrobacie Coupe Mondiale, která se konala 9.-10. června 1934 na letišti Vincennes u Paříže. Výrobce letadel Avia (Avia, akciová společnost pro průmysl letecký, Čakovice) dostal za úkol navrhnout a postavit nové letadlo, se kterým by se čeští piloti této soutěže zúčastnili. Pod vedením ing. Novotného byl první prototyp B-122 představen již 12. května 1934, po pouhých šesti týdnech. Přestože piloti rtm. František Novák a kpt. Ján Ambruš měli jen pár týdnů na zvládnutí pilotáže nového letadla, podařilo se jim na této soutěži obsadit 4. (František Novák, OK-AVE) a 8. místo (Ján Ambruš, OK-AVI). Oba byli po soutěži povýšeni Novák na nadporučíka a Ambruš na majora. V I. mezinárodním leteckém meetingu v letecké akrobacii v Lisabonu 1935 získal 1. místo npor. Novák na letadle Avia B-122 s akrobatickým motorem Castor II. V I. národní soutěži v letecké akrobacii RČs (1935) získal 1. místo npr. Novák, 2. byl mjr. Ambruš a 3. místo obsadil por. Široký, všichna na letadlech Avia B-122 s motory Castor II resp. Pollux II. V Mezinárodním meetingu v letecké akrobacii v Bukurešti (1935) zvítězil v soutěži jednotlivců npor. Novák, v soutěži skupinové akrobacie tříčlenná skupina letců npor. Nováka, por. Širokého a četaře Hubáčka na letadlech Avia B-122 s motory Castor II.\n\nTento akrobatický letoun se následně dostal sériové výroby jako Avia Ba-122 (s motory Walter Castor II létaly OK-VIL, OK-VIM, OK-VIO a OK-MAL a dalších 10 letounů s tímto motorem bylo prodáno do Sovětského svazu, dalších 5 bylo s motorem Walter Pollux) resp. jako Avia Bš-122 pro kondiční létání stíhacích pilotů (všechny vyrobené kusy měly motor Walter Castor II). U sériových typů byl letoun mírně upraven, byla zvětšena směrovka a i horní křídlo bylo opatřeno křidélky.\n\nDopravní letoun Airspeed AS.6 Envoy byl lehký dvoumotorový transportní letoun navržený a postavený společností Airspeed Ltd. ve 30. letech 20. století na letišti Portsmouth v hrabství Hampshire. Byl to britský dopravní letoun celodřevěné konstrukce pro šest až osm cestujících. Prototyp letounu AS.6 Envoy (G-ACMT) byl zalétán 26. června 1934 se dvěma motory Wolseley AR-9 o výkonu po 136 kW. Jednomístný kokpit přímo navazoval na kabinu pro osm pasažérů, v případě instalace šatny a toalety pro šest. Čtveřice speciální exportní verze AS.6E Envoy III byla určena do Československa (OK-BAL až -BAO). Pohon všech zajišťovaly dva motory Walter Castor II s výkonem po 260 k. První dva stroje dopravené do Prahy 6. srpna a 9. září 1935 (OK-BAL, OK-BAM) neměly vztlakové klapky, další dva z II. série (OK-BAN, OK-BAO) již měly křídlo s odštěpnými klapkami. Společnost ČSA je nasazovala na své nejdelší lince Praha-Moskva, zahájené ve spolupráci s ruskou leteckou společností Aeroflot 1. srpna 1936. Letouny létaly na trase Praha - Brno - Bratislava - Košice - Užhorod - Kluž - Jasy - Kyjev - Brjansk - Moskva, která měřila 2439 km. Letoun se dvěma motory Walter Castor II dociloval cestovní rychlosti přes 300 km/h. \n\nLetouny při německé okupaci v období 1939–41 byly používány Luftwaffe (OK-BAL jako DM+SA a OK-BAM jako CM+SA), poté byl jeden s původní imatrikukací OK-BAL prodán do Finska. Létal u finského letectva (Ilmavoimat) s trupovým označením EV-1. V roce 1942 havaroval a po opravě byl v roce 1943 zrušen. Stroj s označením OK-VIT byl dodán v prosinci 1936 ve verzi Series III (s klapkami a překližkovým nosným potahem) jako obchodní letoun pro Vítkovické horní a hutní těžířstvo. Tento letoun byl při německé okupaci prodán Slovenské republice a byl provozován jako OK-DOA Slovenskou leteckou spoločnosťou..\n\nSavoia-Marchetti. S.71 byl italský třímotorový jednoplošník, s vysokou konzolou pod křídlem a s pevným podvozkem. Byl určen pro čtyřčlennou posádku a kabina pro osm cestujících. První čtyři letadla byla poháněna třemi hvězdicovými motory Walter Castor o výkonu 179 kW (240 k) a Walter Castor II o výkonu 191 kW (260 k), ale poslední tři letouny měly italské motory Piaggio P.VII o výkonu 276 kW (370 k). Letouny provozovala letecká společnost Società Aerea Mediterranea (SAM).\n\n\n\n\n\n"}
{"id": "1463056", "url": "https://cs.wikipedia.org/wiki?curid=1463056", "title": "Mohammadreza Safdarian Korouyeh", "text": "Mohammadreza Safdarian Korouyeh\n\nMohammadreza Safdarian Korouyeh, (* 1992 Isfahán) je íránský horolezec a reprezentant v ledolezení, vicemistr Asie v ledolezení na obtížnost.\n\nPrvní Íránec který získal medaili na mistrovství světa a světovém poháru v ledolezení.\n\n"}
{"id": "1463057", "url": "https://cs.wikipedia.org/wiki?curid=1463057", "title": "Turistická značená trasa 2205", "text": "Turistická značená trasa 2205\n\nTuristická trasa 2205 má svůj počátek a konec u autobusového nádraží v Jeseníku. Nejprve vede centrem města v souběhu s červeně značenou trasou 0601 z Rejvízu do Žulové. Souběh končí u nemocnice na rozcestí se žlutě značenou trasou 7804 vedoucí rovněž z Rejvízu na Šerák. Od nemocnice pokračuje trasa 2205 na přibližně na severovýchod, přechází železniční trať Šumperk - Krnov a stoupá po \"Muzikantské stezce\" na Ripperovu promenádu. Po ní přichází do jesenických lázní. Zde se nachází rozcestí opět s červeně značenou trasou 0601, která sem z města přichází alternativním směrem, výchozí žlutě značenou trasou 7805 vedoucí k jeskyni Na Pomezí a zeleně značenou trasou 4804 rovněž od jeskyně Na Pomezí do České Vsi. S ní vede trasa 2205 v souběhu kolem Slovanského pramene, za ním souběh končí a trasa 2205 stoupá nejprve k Rumunskému prameni a poté k Vojtěchovu prameni. U něj se nachází rozcestí se zde výchozí žlutě značenou trasou 7806 na vrchol Studničního vrchu. Trasa 2205 mění směr přibližně na východní a po pěšinách vede přes Antonínovy a Heckelovy skály a poté klesá k prameni Johann Peter quelle. Od něj pokračuje přibližně po vrstevnici na vyhlídkový bod nad Českou Vsí a poté stoupá na vrch Krajník, kde se nachází rozcestí se zde výchozí žlutě značenou trasou 7930 k Sommerově skále. Za ním klesá kolem Tisové skalky k lesní kapli u samoty Lesní Dům a poté severním svahem Krajníku k Heckelovu prameni a kolem tamní železniční zastávky do České Vsi.\n\nPo průchodu obcí stoupá loukami a posléze lesem do svahů Zlatého chlumu nejprve na rozcestí u Zapomenutého pramene, z kterého vede v krátkém souběhu se zeleně značenou trasou 4899 vedoucí od samotného pramene ke skalnímu útvaru na Běláku. Po opuštění souběhu trasa 2205 prudce stoupá kolem památníků Albína Reichela a obětem čarodějnických procesů k Čertovým kamenům. U zdejší turistické chaty se trasa kříží opět se žlutě značenou trasou 7804 z Jeseníku na Rejvíz a dál stoupá k rozhledně na Zlatém Chlumu. Odtud klesá přibližně jihozápadním směrem v souběhu opět s červeně značenou trasou 0601 přicházející z Rejvízu kolem Turistického pramene na Křížový vrch. Zde souběh končí a trasa 0601 pokračuje do Jeseníku alternativní trasou. Zároveň je zde rozcestí s výchozími trasami, kterými jsou již víše zmíněná zelená 4804 do České Vsi a žlutá 7943 na Mýtinku. Trasa 2205 odtud prudce klesá kolem několika pramenů do jesenického městského parku a poté k autobusovému nádraží, kde končí.\n\nOd Slovanského pramene stoupala trasa dříve lesní pěšinou k severozápadu a poté se napojovala na lesní cestu sledovanou modře a zeleně značenými cyklotrasami, u Rumunského pramene křížila současnou trasu poprvé a nad pramenem Johann Peter podruhé. Vrchol Krajníku míjela severozápadním svahem a u lesní kaple se napojovala na současnou trasu.\n\n"}
{"id": "1463065", "url": "https://cs.wikipedia.org/wiki?curid=1463065", "title": "Donja Krušica", "text": "Donja Krušica\n\nDonja Krušica je zátoka v Chorvatsku, která se nachází na ostrově Šolta ve Splitsko-dalmatské župě. V této zátoce žije obyvatel. Zátoka se nachází v severní části ostrova Šolta. Nachází se zde rurální pláž. Donja Krušica je součástí Donje Sela. S centrem Donje Sela je spojena asfaltovou cestou dlouhou 1 km.\n\nDonju Krušici založili obyvatelé Donje Sela, aby sloužila jako rybářský přístav.\n"}
{"id": "1463067", "url": "https://cs.wikipedia.org/wiki?curid=1463067", "title": "Horní rybník (Nasavrky)", "text": "Horní rybník (Nasavrky)\n\nHorní rybník u Nasavrk, někdy nazývaný též Pivovarský rybník, o výměře vodní plochy 3,37 ha se nachází na jižním okraji městečka Nasavrky v okrese Chrudim. Hráz Horního rybníka je přístupná po polní cestě odbočující ze silnice II. třídy č. 337 vedoucí z Nasavrk do vesnice Hodonín. Rybník má přibližně čtvercový tvar.\n\nHorní rybník je historické vodní dílo. Rybník byl v roce 2007 revitalizován a odbahněn a od té doby je využíván pro chov ryb a sportovní rybolov.\n\nU rybníka je umístěna venkovní geologická expozice spolu s altánem a informačními panely, které informují o hlubinných vyvřelinách na území Národního geoparku Železné hory.\n"}
{"id": "1463072", "url": "https://cs.wikipedia.org/wiki?curid=1463072", "title": "Smetánka (rybník)", "text": "Smetánka (rybník)\n\nRybník Smetánka o výměře vodní plochy 1,01 ha se nachází asi 0,5 km severovýchodně od vesnice Šiškovice v okrese Chrudim. Hráz rybníka Smetánka je přístupná po polní cestě odbočující ze silnice III. třídy č. 3409 vedoucí ze Šiškovic do vesnice Trpišov. \n\nRybník je využíván pro chov ryb.\n"}
{"id": "1463074", "url": "https://cs.wikipedia.org/wiki?curid=1463074", "title": "Turistická značená trasa 7930", "text": "Turistická značená trasa 7930\n\nTuristická trasa 7930 má svůj počátek v nadmořské výšce 635 m v blízkosti skalnatého vrcholu \"Krajník\" v Rychlebských horách na rozcestí s modře značenou okružní trasou 2205 spojující Lázně Jeseník s Českou Vsí. Trasa nejprve klesá do blízkého sedla na rozcestí lesních cest a poté po jedné z nich stoupá severovýchodním úbočím Jehlanu k vyhlídce u Sommerovy skály. Poté pokračuje přibližně po vrstevnici jihozápadním směrem na rozcestí \"Pod Jehlanem\" s modře značenou trasou 2204 od Jitřního pramene do Písečné.\n\nTrasa byla vyznačena jako náhrada za zrušenou část červenomodrého lázeňského okruhu patřícího k nedalekým Lázním Jeseník. Konkrétně se jedná úsek mezi sedlem pod Krajníkem a koncovým rozcestím. Zmíněným sedlem procházela dříve i trasa 2205, která ale byla přeložena východněji přes vrchol Krajníku a tak došlo i k vyznačení úvodního úseku trasy 7930, který na posun reflektoval.\n\n"}
{"id": "1463079", "url": "https://cs.wikipedia.org/wiki?curid=1463079", "title": "Seznam dílů seriálu Roswell: Nové Mexiko", "text": "Seznam dílů seriálu Roswell: Nové Mexiko\n\nToto je seznam dílů seriálu \"Roswell: Nové Mexiko\". Americký dramatický televizní seriál \"\" je vysílán od 15. ledna 2019 na stanici The CW. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />13<section end=\"ep\" /> dílů seriálu.\n\nV dubnu 2019 stanice The CW oznámila, že seriál získá druhou řadu.\n\nDne 7. ledna 2020 televize The CW oznámila, že objednává třetí řadu seriálu.\n\n"}
{"id": "1463080", "url": "https://cs.wikipedia.org/wiki?curid=1463080", "title": "Kostel Narození Panny Marie (Vodňany)", "text": "Kostel Narození Panny Marie (Vodňany)\n\nŘímskokatolický kostel narození Panny Marie ve Vodňanech pochází z první poloviny 15. století. Má 64 metrů vysokou věž, ve které se nachází šest zvonů, největší byl pojmenován Martin. Malby v kostele zhotovil Mikoláš Aleš a zamaskoval tam 4 vodňanské kapry. Na jižní straně před vchodem do zákristie se nachází misijní kříž z roku 1853. Je součástí Farnosti Vodňany. V roce 2018 proběhla oprava.\n"}
{"id": "1463083", "url": "https://cs.wikipedia.org/wiki?curid=1463083", "title": "Birds of Prey (Podivuhodná proměna Harley Quinn)", "text": "Birds of Prey (Podivuhodná proměna Harley Quinn)\n\nBirds of Prey (Podivuhodná proměna Harley Quinn) (v anglickém originále Birds of Prey (and the Fantabulous Emancipation of One Harley Quinn)) je americký akční film z roku 2020 režisérky Cathy Yan, natočený na motivy komiksů z vydavatelství DC Comics o superhrdinském týmu Birds of Prey. V hlavních rolích se představili Margot Robbie, která si zopakovala roli Harley Quinn ze snímku \"Sebevražedný oddíl\" (2016), Jurnee Smollett-Bell, Mary Elizabeth Winstead, Rosie Perez, Ella Jay Basco, Ewan McGregor a Chris Messina. Jedná se o osmý snímek filmové série DC Extended Universe.\n\nDo amerických kin byl film uveden 7. února 2020.\n\n"}
{"id": "1463087", "url": "https://cs.wikipedia.org/wiki?curid=1463087", "title": "Divadelní spolek Sumus", "text": "Divadelní spolek Sumus\n\nDivadelní spolek Sumus je amatérský divadelní soubor navazující na tradice modřanského divadelního souboru založeného v roce 1957.\n\nTradice souboru je více než šedesátiletá:\n\nPod nejstarším názvem se např. zúčastnil v roce 1974 inscenací \"Modrý kosatec\" Václava Čtvrtka II. pražské přehlídky amatérského divadla pro děti.\n\n\nSoubor je registrován jako \"Divadelní spolek Sumus\"; nemá vlastní scénu, vystupuje v různých sálech, převážně v Praze. \n\n\n\nSoubor se pravidelně zúčastňuje přehlídek amatérského divadla:\n\n\n\n"}
{"id": "1463098", "url": "https://cs.wikipedia.org/wiki?curid=1463098", "title": "Adam Hložek", "text": "Adam Hložek\n\nAdam Hložek (* 25. července 2002, Ivančice) je český fotbalový útočník hrající za Spartu.\n\nZačínal v klubu FC Ivančice, působil také v brněnské Zbrojovce (střídavé starty) a v roce 2014 přestoupil do pražské Sparty.\nHložek debutoval za Spartu 2. října ve 3. kole poháru proti Slavoji Polná, ve stejném zápase i poprvé skóroval. Ligový debut odehrál 10. listopadu proti Karviné a stal se nejmladším hráčem Sparty, který kdy zasáhl do ligového utkání. První ligový gól vstřelil 9. března proti Plzni, čímž se stal nejmladším střelcem v ligové historii. Ve své první sezoně v rudém dresu vstřelil celkem 4 góly (3 v lize a 1 v poháru) a v 16 letech se stal pevnou součástí základní sestavy Sparty.\nPátý gól za Spartu Hložek přidal v 2. kole 20. července proti Jablonci. Hložek nastoupil do odvety 3. předkola Evropské ligy proti tureckému Trabzonsporu. V 78. minutě se Hložkovi podařilo vstřelit gól (jeho premiérový gól v evropských pohárech), vyřazení Sparty z EL ale neodvrátil. V sedmém kole, hraném 25. srpna v Liberci, nastoupil Adam Hložek jako zástupce kapitána Sáčka. V utkání se postaral o jediný gól Sparty, která si z Liberce odvezla porážku 1:3. Skóroval i v následujícím utkání, které se hrálo o týden později proti Olomouci. Od utkání s Olomoucí se ale Hložkovi střelecky nedaří, neskóroval 13 utkání v řadě. V rozmezí 11. a 15. kola soutěže si připsal 3 asistence a stal se tak vítězem soutěže .\n\nHložek reprezentoval v mládežnických reprezentacích do 15, do 16 a do 17 let. Reprezentačnímu týmu do 17 let pomohl kvalifikovat se na Mistrovství Evropy ve fotbale hráčů do 17 let v roce 2018, na závěrečný turnaj se ale nepodíval, Sparta ho totiž neuvolnila.\n\nV červnu 2019 byl Hložek trenérem Krejčím pozván do reprezentace do 21 let.\nHložkův otec Zbyněk hrával vrcholově házenou. Hložkův bratr Daniel také začínal s házenou, poté si ale vybral fotbal a Adam Hložek šel v jeho stopách. O Daniela projevila v mládí zájem Sparta a s ním odešel do Sparty i Adam. Danielova kariéra byla ukončena kvůli zdravotním problémům.\n\n"}
{"id": "1463099", "url": "https://cs.wikipedia.org/wiki?curid=1463099", "title": "Isca Augusta", "text": "Isca Augusta\n\nIsca, nazývaná též Isca Augusta nebo Isca Silurum, je název lokality, kde na terase v širokém zákrutu řeky Usk stála starověká římská legionářská pevnost spolu s osadou (\"vicus\"), jejichž pozůstatky leží pod moderním předměstím Caerleonu na sever od města Newport v jižním Walesu. Zdejší amfiteátr je chráněnou památkou.\n\nIsca Augusta, v níž měla velitelství legie II. Augusta („Legio Secunda Augusta\"), která se v roce 43 n. l. podílela na invazi v době vlády římského císaře Claudia, poskytuje jedinečnou příležitost zkoumat, jak probíhalo dobývání Británie římským vojskem a její kolonizace.\n\nByla to jedna ze zhruba třiceti podobných pevností, které zabezpečovaly hranice Římské říše od divokých hor ve Skotsku po pouště v Arábii; zároveň jedna z pouhých tří trvale obsazených legionářských pevností v římské Británii a na rozdíl od obou ostatních, také vybudovaných pro elitní římské legie (v Chesteru a Yorku), se zdejší stavby pod poli a městem Caerleonem zachovaly poměrně dobře. Vykopávky stále přinášejí nové objevy, pokud jde o rozsah a povahu tohoto místa. Jedním z velkých objevů je komplex vskutku rozsáhlých monumentálních budov mimo samotnou pevnost mezi řekou Usk a amfiteátrem. O této nové oblasti (\"canabae\") se dříve vůbec nevědělo.\n\nV keltském jazyce Britů jméno \"Isca\" značí „voda\" a vztahuje se k řece Usk. \"Augusta\" se objevila v ravennské Kosmografii a šlo o čestný titul odvozený od názvu legie, která tam byla posádkou, a její název pochází od zakladatele této legie, císaře Augusta.\n\nBěžně se toto místo také nazývá \"Isca Silurum\", aby se odlišilo od pevnosti Isca Dumnoniorum, leželo totiž na území kmene Silurů. Ale neexistují důkazy, že bylo užíváno v době římské. Pozdější pojmenování, \"Caerleon\", je odvozeno z velšského výrazu pro „pevnost římské legie\" nebo „domov legie\".\n\nIsca byla založena v roce 74 nebo 75 během závěrečných tažení, jimž velel římský spisovatel a politik Sextus Julius Frontinus, boje se vedly proti domorodým kmenům západní Británie, zejména Silurům v jižním Walesu, kteří se proti Římanům odhodlaně bránili déle než jednu generaci.\n\nIsca se stala sídlem velitelství legie II. Augusta, která měla základnu ve velké pevnosti typického tvaru, obehnané příkopem, valem z vykopané zeminy a hradbou z kůlů. Zůstala jím přinejmenším do roku 300. Bylo to vojenské castrum, takřka soběstačný, standardně vybavený římský vojenský tábor, kde sídlila legie: nacházela se tu budova velitelství, sídlo legáta, domy tribunů, kuchyně, nemocnice, velké lázně, různé dílny, kde pracovali například kováři, tesaři, ševci, krejčí, kasárenské bloky v 64 řadách po dvou a sýpky;\nto vše na ploše 20 hektarů. Bylo zde ale něco neobvyklého: hned za hradbami pevnosti stál velký amfiteátr.\n\nV té době byly v Británii čtyři legie z celkového počtu třiceti v Římské říši, takže Británie patřila k provinciím s největším počtem vojáků - jak kvůli postavení na hranicích říše, tak nepřátelským sousedům. Každá legie se skládala z více než 5000 výborně ozbrojených a vysoce disciplinovaných profesionálních vojáků, kteří do armády vstupovali přinejmenším na dvacet let. Coby páteř vojska byli legionáři dobyvateli a staviteli Římské říše. Ze zahraničí s sebou přinášeli nové myšlenky, zvyklosti a tradice, čímž ve společnosti a kultuře Británie zanechali trvalou stopu.\n\nNápis věnovaný císaři Traianovi uvádí datum 99/100; tehdy byly hradby pevnosti zvenku obloženy kamenem. Palisáda se tedy skládala z kamenné zdi o tloušťce přibližně 1,5 metru vzadu doplněné náspem, vpředu příkopem.\n\nPozději byly legie třeba jinde v provincii a počet vojáků zde klesal, ale každá kohorta stále byla v pevnosti zastoupena. Když se v roce 190 dostal k moci Septimius Severus, nechal Iscu zmodernizovat. Další úpravy probíhaly za římského císaře Caracally (vládl v letech 211 až 217), kdy byla přestavěna jihozápadní brána, přebudován amfiteátr, kasárenské bloky dostaly novou střechu a prošly dalšími opravami. Poslední známé stavební úpravy proběhly v letech 253–258. Ke konci 3. století byla legie převelena a pravděpodobně rozdělena na menší útvary, aby bojovala v zájmu některého z císařů v druhé polovině 3. století. I když pevnost byla téměř prázdná, zůstávala tam minimální posádka; pravděpodobně až do 70. let 3. století.\n\nNejdůležitější stavby nechali patrně zbořit uchvatitelé Carausius nebo jeho pokladník Allectus, když druhá legie musela bránit území před možnou invazí z evropského kontinentu. Kámen z pevnosti pravděpodobně znovu použili při výstavbě obranných linií na jižním pobřeží. Příležitostně bylo v pevnosti vojsko až do první poloviny 4. století, ale později se tam usídlili obyvatelé z blízké civilní osady (zvané vicus) a z lázní si udělali ohradu pro dobytek.\nNedávné nálezy svědčí o přítomnosti Římanů v té či oné podobě až do roku 380.\n\nPodle svatého Gildy a později Bedy Ctihodného se dva křesťané stali v římském Caerleonu mučedníky ve stejné době jako první britský mučedník svatý Alban, který byl údajně sťat ve městě Verulamium (dnešní St Albans) ve 3. nebo na začátku 4. století.\n\nV době podstatně pozdější dostal ještě nevykopaný amfiteátr mezi místními přezdívku „Kulatý stůl krále Artuše\", ale žádná známá souvislost kromě tvaru mezi ním a tímto stolem není.\n\nPoté, co se první průzkum v roce 1909 ukázal jako slibný, vykopávky začaly v roce 1926, vedl je Victor Erle Nash-Williams (podle jiných pramenů sir Mortimer Wheeler). Mimo jiné vyšlo najevo, že amfiteátr byl postaven kolem roku 80. Poté, co na začátku 2. století vyhořel, byl okolo roku 138 vybudován znovu a zničen přibližně o šedesát let později, okolo roku 196 nebo 197. Pak ho znovu obnovili za tažení císařů Severa a Caracally v Británii někdy v letech 97-211. Postupně se přestal používat zhruba v polovině 4. století, přibližně ve stejné době, kdy vojsko pevnost v Caerleonu opustilo. Na nejmladší římské minci nalezené v této lokalitě je Flavius Iulius Valens, římský císař v letech 364 až 378.\n\nAréna oválného tvaru má osm vchodů. Rozsáhlé kamenné základy se zachovaly ve výborném stavu. Kapacita stadionu se odhaduje na šest tisíc sedících diváků, takže se do hlediště amfiteátru vešla celá legie. Kromě bojů gladiátorů a podobných her zde pravděpodobně probíhaly vojenské přehlídky a výcvik jednotek posádky.\n\nByly vybaveny veškerým pohodlím, jaké potřebovala armáda, aby se v provinční Británii cítila dobře. Vojáci tam měli bazén a mohli si vybrat koupele horké, vlažné i studené.\n\nV polovině 80. let 20. století byly lázně otevřeny pro veřejnost. Poblíž se nacházejí základy jediných legionářských kasáren, které je v Evropě možné navštívit (Prysg Field Barracks).\n\nVe vesnici bylo zřízeno Národní muzeum římských legií coby součást Národních muzeí a galerií Walesu. Jsou v něm vystaveny artefakty a nálezy z vykopávek v celé vesnici včetně římských mincí, zbraní, uniforem i rytých drahých kamenů.\nV srpnu 2011 byl oznámen nález pozůstatků římského přístavu v Caerleonu, teprve druhý v římské Británii po Londýnu. Objeven byl jeden z největších komplexů staveb z římské doby v Británii. Římané pro něj vybrali místo už na území kmene Silurů, ale zároveň dost blízko ústí řeky Usk, aby se tam mohly dostat lodě z moře, pokud by bylo třeba do pevnosti urychleně poslat posily nebo zásoby.\n\nSystém silnic v Caerleonu stále prozrazuje, kudy šla římská „via principalis\" (dnešní ulice Broadway), která spojuje muzeum se zříceninami amfiteátru, kasárnami a hradbami pevnosti. High Street leží na staré římské „via praetoria\"; ta vedla k přechodu přes řeku Usk a stále je možné po ní dojít až k hradbám, jimž do původní výšky 3,5 metru chybí jen málo.\n\n\n"}
{"id": "1463100", "url": "https://cs.wikipedia.org/wiki?curid=1463100", "title": "The Drinkard Singers", "text": "The Drinkard Singers\n\nThe Drinkard Singers byla americká gospelová skupina nejúspěšnější koncem padesátých let 20. století a důležitá v kariérách zpěváků Cissy Houston, Dionne Warwick, Dee Dee Warwick a Judy Clay.\n__OBSAH__\nNitcholas (zvaný Nitch, 1895-1951) a Delia Drinkardová (rozená McCaskillová, 1901-1941), měli osm dětí - syny Williama (1918-2003), Hansom (*1924), Nickyho (1929-1992) Larry (1931-2012) a dcery Lee (1920-2005), Marie (1922-2007), Anne (1927-2003) a Emily Cissy (*1933). Příjmení Drinkard, i když mělo jako předchůdce domorodého Američana, má britský původ se smyslem, které se zmiňuje o běžící vodě.\n\nNitcholas Drinkard se narodil v holandské části afroamerické Ameriky, matce Susan Bell Drinkard (rozené Fuller, *1876) a plně naturalizovanému americkému otci Johnu Drinkardovi Jr. (*1870). Pocházel z rodiny afroamerických vlastníků půdy v Blakely v Georgii, kde se narodily tři jeho děti. Driskardovi vlastnili značné množství zemědělské půdy během doby, kdy bylo pro černochy neobvyklé vlastnit velké části půdy. Aktivum bylo postupně vyčerpáno, protože malé části pozemku byly prodané v průběhu času, aby vyřešily pokračující právní potíže blízkého příbuzného.\n\nRodina se přestěhovala do New Jersey během druhé velké migrace. V roce 1938 matka Delia utrpěla mrtvici a tři roky později zemřela na cerebrální krvácení. Nitcholas zemřel na rakovinu žaludku v roce 1951.\n\nInspirací pro Drinkard Singers byl tovární dělník Nicholas \"Nitch\" Drinkard, který povzbuzoval své děti, aby vytvořili gospelovou pěveckou skupinu v Savannah v Georgii kolem roku 1938. Původní skupina zahrnovala Emily Drinkardovou (později známou jako Cissy Houston) Anne Drinkard-Moss a její bratry Nicka a Larryho. Druhá sestra, Lee Drinkard Warrick, matka Dee Dee a Dionne Warwick, sloužila jako manažerka skupiny.\n\nPočátkem padesátých let se rodina přesunula do New Jersey a do skupiny přidala další sestru Marie Drinkard Epps. Anne Drinkard-Moss odešla a byla nahrazena Leeovou adoptivní dcerou Judy Guionsovou, později známou jako Judy Clayová. Pravidelně vystupovali v Newarku a nahráli několik singlů. Po vystoupení na Newport Jazz Festival v roce 1957 natočili první gospelové album. Objevilo se na hlavní značce RCA Records, živé album \"A Joyful Noise\", v roce 1959.\n\nPo několika personálních změnách na počátku 60. let se zbývající členové skupiny v roce 1967 stali The Sweet Inspirations, kteří zpívali doprovodné vokály pro sestry Warwickovy, Arethu Franklinovou a Elvise Presleyho.\n\n"}
{"id": "1463102", "url": "https://cs.wikipedia.org/wiki?curid=1463102", "title": "Mahmud Behmen", "text": "Mahmud Behmen\n\nMahmud Behmen (4. března 1895 Stolac, Bosna a Hercegovina – 10. listopadu 1937 Sarajevo, Království Jugoslávie), někdy uváděn i jako Mahmut, byl bosenskohercegovský politik bosňáckého původu.\n\nV rodném městě dokončil mekteb, muslimskou základní školu. Gymnázium navštěvoval v Mostaru, ale v době studentských bouří roku 1912 (v souvislosti s první balkánskou válkou a protivládními protesty v Chorvatsku) byl jako zastánce chorvatské nacionální myšlenky ze školy vyloučen a ve vzdělávání rovněž nemohl pokračovat nikde v Bosně a Hercegovině. Nakonec odmaturoval v chorvatském městě Senj (1914) a zapsal se na studia na Právnické fakultě Univerzity v Záhřebu. Univerzitu ale z důvodu vypuknutí světové války a odvedení do vojska přerušil a dokončil ji až roku 1920, kdy získal titul doktora práv. Následně byl jmenován justičním čekatelem u soudu v Mostaru (1920–1922) a současně byl přesedou muslimského konviktu, který spravoval spolek \"Gajret\" (Úsilí). Roku 1922 se přestěhoval do Sarajeva.\n\nPo vzniku Království Srbů, Chorvatů a Slovinců se intenzivně angažoval v politice. Byl členem Jugoslávské muslimské organizace (JMO) od jejího vzniku na začátku roku 1919. Od roku 1923 (do zavedení královské diktatury a zrušení všech politických stran v lednu 1929), kdy se strana rozštěpila, vykonával post tajemníka strany. Na kandidátce JMO byl pak roku 1927 zvolen poslancem bělehradského parlamentu (za okrsek Kladanj). Opakovaně vykonával funkci šéfredaktora ve stranickém orgánu \"Pravda\" (\"Spravedlnost\"), a to krátce roku 1925 a nato mezi lety 1936 a 1937.\n\nBehmen se roku 1923 podílel na vzniku muslimského podpůrného spolu Narodna uzdanica (\"Lidová opora\").\n\nNěkolik měsíců před smrtí bojoval s nefrosklerózou. Behmen zemřel 4. března 1937 v Sarajevu, hned nazítří se uskutečnila zádušní mše v Gazi Husrev-begově mešitě. Tělesné ostatky byly uloženy na hřbitově v sarajevské čtvrti Grlića brdo.\n\nJeho bratr Šefkija (1892–1974) byl taktéž právník a politik Jugoslávské muslimské organizace.\n"}
{"id": "1463103", "url": "https://cs.wikipedia.org/wiki?curid=1463103", "title": "Mistrovství Asie v ledolezení", "text": "Mistrovství Asie v ledolezení\n\nMistrovství Asie v ledolezení ( \"UIAA Ice Climbing Asian Championship\") je asijské kontinentální mistrovství v ledolezení. První závody se konaly v roce 2016 v čínském Čchongsongu (obtížnost a rychlost). Pořádá jej Mezinárodní horolezecká federace (UIAA).\n\nZávody jsou součástí jednoho z kol světového poháru a odečítají se z jeho výsledků, střídají se s mistrovstvím světa sudý a lichý rok.\n\n"}
{"id": "1463107", "url": "https://cs.wikipedia.org/wiki?curid=1463107", "title": "Kostel Narození Panny Marie (Nový Kostelec)", "text": "Kostel Narození Panny Marie (Nový Kostelec)\n\nKostel Narození Panny Marie je jednolodní gotický a částečně barokní kostel v blízkosti vesnice Nový Kostelec, místní části městyse Borotín. Kostel s přilehlým dvorem se dříve nazýval též Zelený Kostelec, Podolský Kostelec či Starý Kostelec. Kostel byl původně románský, vystavěný v 1. polovině 13. století, a je považován za nejstarší na Táborsku. Od roku 1958 patří mezi kulturní památky.\n\nKostel se hřbitovem se nachází jihozápadně od obce Nový Kostelec. Jako výrazná dominanta je vidět ze značné vzdálenosti. Je obklopen pravidelnou čtvercovou plochou hřbitova obehnaného zděnou hřbitovní zdí. Na sever od pětibokého presbytáře je umístěna původní románská věž. Loď založená na obdélníku je přístupná z jihu, kam byla u vchodu přistavěna menší předsíňka. Původní loď byla zbourána a věž dostala barokní helmu. Zdivo je zde žulové a lomové, avšak překryté silnou vrstvou omítek. Kostel má jednoduché fasády s doplněnými opěráky v závěru a kamenným armováním.\n\nVěž kostela je hranolová, její přízemí je sklenuto křížovou klenbou. Na východě je mírně otevřena zahroceným obloukem konchou sklenutým do apsidy. V západní straně věže v přízemí se nacházel dnes zazděný zaklenutý triumfální oblouk. V prvním patře věže se na každé straně nachází obdélníkové střílnovité románské okénko. Ve třetím patře jedno podvojné okno (původně byla tři, dvě ale byla zazděna). Severní okna jsou půlkruhově zaklenuta a mají v ose sloupek ukončený prstencem, nad kterým je krychlová hlavice se zdobenými okosenými spodními rohy. Východní okna jsou též půlkruhově zaklenutá a archivolty u nich dosedají na sedlo nesené sloupkem rovněž zakončeným prstencem; nad nimi se nachází zdobená kalichovitá hlavice.\n\nKostel pochází pravděpodobně z 1. pol. 13. století a je nejstarším kostelem na Táborsku. První zmínky o kostele Narození Panny Marie v Novém Kostelci pocházejí z popisu diecéze Pražské z roku 1344 až 1350, kde se kostelecká fara uvádí jako příslušící k vltavskému děkanátu. Kostel patřil k Borotínskému panství. Ke Kostelci příslušel filiální kostel v nedalekém Borotíně, který byl však roku 1386 od Kostelce oddělen a povýšen na farní. Do roku 1416 zde byli katoličtí faráři, později se však Kostelec stal husitským. Roku 1556 Kostelec připadl Bohuslavovi Malovcovi a již nepatřil pod Borotínské panství. Roku 1584 zde nechal Oldřich Malovec, syn Bohuslava Malovce, slít zvon. Po bitvě na Bílé Hoře byla kostelecká fara zrušena a byla spravována jistebnickou farou. Roku 1724 připadl Kostelec nově zavedené farnosti v Borotíně. Roku 1904 byly do kostela na Kostelci umístěny nové varhany. Po první světové válce byl kostel v dosti sešlém stavu, až v roce 1928 byl zásluhou borotínské fary opraven. Mezi lety 1943 a 1954 zde byly kvůli nebezpečí proboření stropu bohoslužby zakázány. Znovu opravován byl od roku 1946 do roku 1947, kdy se značně změnila jeho podoba. V roce 1958 byly do Kostelce převezeny dva oltáře z kostela v Horních Vltavicích, který byl zatopen vodní nádrží. Další oprava kostela proběhla v osmdesátých letech 20. století. Po roce 1989 byl kostel několikrát vykraden. V roce 2003 byl zásadně upraven v exteriéru. Ke Kostelci se váže řada místních pověstí a legend.\n\n\n"}
{"id": "1463109", "url": "https://cs.wikipedia.org/wiki?curid=1463109", "title": "Mistrovství Asie v ledolezení 2018", "text": "Mistrovství Asie v ledolezení 2018\n\nMistrovství Asie v ledolezení 2018 (anglicky \"UIAA Ice Climbing Asian Championships\") proběhlo 9.-11. února 2018 opět v čínském Čchongsongu v ledolezení na obtížnost a rychlost jako závod světového poháru v ledolezení 2018.\n\nO medaile se podělili jihokorejští, íránští a mongolští závodníci.\n\n"}
{"id": "1463119", "url": "https://cs.wikipedia.org/wiki?curid=1463119", "title": "Sanne Weversová", "text": "Sanne Weversová\n\nSanne Weversová (* 17. září 1991 Leeuwarden) je nizozemská reprezentantka ve sportovní gymnastice. Její nejsilnější disciplínou je kladina, kde je po ní také pojmenován jeden cvičební prvek. Trénuje ji otec Vincent Wevers, má sestru-dvojče Lieke, která je rovněž členkou nizozemské gymnastické reprezentace.\n\nNa mezinárodní úrovni soutěží od roku 2007. Vyhrála tři závody Světového poháru na kladině: v roce 2009 v Glasgowě a Moskvě a v roce 2013 v Osijeku. V roce 2012 utrpěla zranění nohy, které ji připravilo o účast na olympiádě. Na mistrovství Evropy ve sportovní gymnastice 2015 získala bronzovou medaili za cvičení na bradlech, na mistrovství světa ve sportovní gymnastice 2015 byla druhá na kladině. Na Letních olympijských hrách 2016 vyhrála na kladině a stala se historicky první nizozemskou olympijskou vítězkou v individuální ženské gymnastické soutěži. S nizozemským ženským družstvem skončila v olympijském finále na sedmém místě. Byla také zvolena nizozemskou sportovkyní roku 2016. Na mistrovství Evropy ve sportovní gymnastice 2018 získala titul na kladině a bronzovou medaili za soutěž družstev. \n\n"}
{"id": "1463124", "url": "https://cs.wikipedia.org/wiki?curid=1463124", "title": "Jeanine Mason", "text": "Jeanine Mason\n\nJeanine Marie Mason (* 14. ledna 1991 Miami, Florida) je americká herečka a tanečnice. Po vítězství páté řady taneční soutěže \"Umíte tančit?\", se začala věnovat své herecké kariéře. Objevila se v seriálech jako \"Bunheads\", \"Nešika\", \"Námořní vyšetřovací služba: L. A.\", \"Kriminálka Las Vegas\" nebo \"Big Time Rush\". V roce 2017 získala vedlejší roli Dr. Sam Bello v seriálu stanice ABC \"Chirurgové\". Od roku 2018 hraje hlavní roli v seriálu stanice The CW \"\".\n\nMason se narodila v Miami na Floridě, ale vyrůstala ve městě Pinecrest. Ve třech letech začala navštěvovat hodiny baletu a flamenca, poté studovala jazz, akrobacii, hip-hop a moderní scénický tanec. Na jaře roku 2014 odmaturovala na Kalifornské univerzitě v Los Angeles.\n\nJejí sestra Alexis se zúčastnila konkurzů osmé řady soutěže \"Umíte tančit?\" a dostala se do TOP 20 tanenčíků.\n\nV 18 letech se rozhodla zúčastnit se páté řady americké taneční soutěže \"Umíte tančit?\" a stala se nejmladší vítězkou historie soutěže. Prvních pět týdnů soutěže byla spárovaná s tanečníkem Phillipem Chbeebem. Během šestého týdne tančila moderní scénický tanec s Jasonem Gloverem, v choreografii Travise Walla. Později tančila s Brandonem Bryantem, Adem Obayomim, Evanem Kasprzakem a Kaylou Radomski.\n\nBěhem podzimu 2009 vyjela na turné po Spojených státech s nejlepší dvanáctkou tanečníků souteže.\n\nKrátce po vítězství v soutěži \"Umíte tančit?\" se vrhla na herectví. Kariéru nastartovala v seriálu stanice Nickelodeon \"Big Time Rush\". V roce 2011 si zahrála roli Bosso v televizním filmu stanice Lifetime \"The Bling Ring\". V roce 2013 získala vedlejší roli Cozzette v seriálu stanice ABC Family \"Bunheads\". Během let 2011 až 2014 si zahrála v seriálech \"The Secret Life of the American Teenager\", \"Kriminálka Las Vegas\"\", Nešika, Nejsem do tebe blázen\" nebo \"Námořní vyšetřovací služba: L. A.\". V roce 2017 získala vedlejší roli Dr. Sam Bello v seriálu stanice ABC \"Chirurgové\". V únoru roku 2018 bylo oznámeno, že získala hlavní roli Liz Ortecho v seriálu stanice The CW \"\". Seriál měl premiéru dne 15. ledna 2019.\n\nOd roku 2011 chodí s hercem Beau Mirchoffem.\n"}
{"id": "1463127", "url": "https://cs.wikipedia.org/wiki?curid=1463127", "title": "Zeinabkobra Moosavi", "text": "Zeinabkobra Moosavi\n\nZeinabkobra Moosavi (* 1991) je íránská horolezkyně a reprezentantka v ledolezení, mistryně Asie v ledolezení na rychlost.\n\n"}
{"id": "1463129", "url": "https://cs.wikipedia.org/wiki?curid=1463129", "title": "Nathan Parsons", "text": "Nathan Parsons\n\nNathan Dean Parsons (* 16. června 1988 Adelaide, Austrálie) je americký herec, který se proslavil rolí v telenovele \"General Hospital\" a v seriálech \"Pravá krev\", \"The Originals\" nebo \"Bylo, nebylo\". Od roku 2019 hraje hlavní roli Maxe Evanse v seriálu stanice The CW \"\".\n\nParsons se narodil v Adelaide v Jižní Austrálii, ale vyrostl v Coloradu a Texasu. Přestěhoval se do Los Angeles, kde navštěvoval Univerzitu Jižní Kalifornie poté, co byl přijat do bakalářského hereckého programu. Je členem taneční společnosti Boom Kat Dance Theatre v Santa Monice v Kalifornii.\n\nJako dítě propůjčil svůj hlas postavám japonských filmů pro společnost ADV Films, např. \"Nadia: The Secret of Blue Water\" nebo \"Devil Lady\". V roce 2009 se poprvé objevil v roli Ethana Lovetta v telenovele stanice ABC \"General Hospital.\" Původně byl obsazen do vedlejší role, ale krátce poté, co se jeho postava objevila na televizní obrazovce, s ním byla podepsána smlouva na delší dobu. V prosinci roku 2011 oznámil, že se rozhodl smlouvu znovu nepodepsat. Naposled se na obrazovkách televize objevil v březnu 2012. V květnu 2012 získal nominaci na Cenu Emmy v kategorii nejlepší mladý herec. V dubnu 2013 se do seriálu na dva díly vrátil, a to díky 50. výročí. Znovu si roli zahrál ve dvou dílech v roce 2015.\n\nBěhem let 2012 a 2013 hrál postavu Godota v seriálu stanice ABC Family \"Bunheads\", po boku Sutton Foster. Seriál byl po odvysílání první řady zrušen. V roce 2014 nahradil Luka Grimese v roli Jamese v seriálu \"Pravá krev\". Během let 2014 až 2017 si zahrál ve dvaadvaceti dílech seriálu \"The Originals.\" V roce 2017 si zahrál postavu Jeníčka/Jacka/Nicka Bransona v osmi dílech seriálu \"Bylo, nebylo\". V roce 2018 získal hlavní roli Maxe Evanse v seriálu stanice The CW \"\".\n\n"}
{"id": "1463133", "url": "https://cs.wikipedia.org/wiki?curid=1463133", "title": "Basilejský problém", "text": "Basilejský problém\n\nBasilejský problém je otázka, zda a k jakému součtu konverguje řada převrácených hodnot čtverců přirozených čísel \n\nRoku 1644 tento problém předložil italský matematik Pietro Mengoli. Jako basilejský problém se označuje proto, že na něm pracovali basilejští matematici Jacob Bernoulli, který jej nedokázal plně vyřešit, i když dokázal, že řada konverguje, a Leonhard Euler, žák Jacobova bratra Johanna, který roku 1735 otázku zodpověděl textem \"De Summis Serierum Reciprocarum\" a ukázal, že součet řady se rovná formula_2.\n\nEuler uvažoval Taylorovu řadu funkce formula_3: \n\nformula_4\n\nFunkci sinus lze rozložit na nekonečný součin a porovnat s uvedenou Taylorovou řadou. Tím vznikne rovnice\n\nPo roznásobení součinu na levé straně, uvažování pouze členů obsahujících formula_6 a formula_7 a jejich porovnání s odpovídajícími členy Taylorovy řady na pravé straně vznikne rovnost:\n\nze které po vykrácení plyne \n\n\n\n"}
{"id": "1463137", "url": "https://cs.wikipedia.org/wiki?curid=1463137", "title": "Hradec u Dobřejovic", "text": "Hradec u Dobřejovic\n\nHradec u Dobřejovic je pravěké hradiště severně od Dobřejovic v okrese České Budějovice. Vzniklo ve starší době bronzové na vrcholu kopce Hradec s nadmořskou výškou 524 metrů. Od roku 1963 je chráněno jako kulturní památka.\n\nPodle získaných keramických a bronzových artefaktů bylo hradiště založeno na konci starší doby bronzové. První písemná zmínka o jeho existenci pochází z roku 1789 a nachází se v díle od Jaroslava Schallera, ale jako první ho částečně prozkoumal až v osmdesátých letech devatenáctého století Jan Nepomuk Woldřich. Menší archeologické výzkumy na hradišti podnikl Josef Maličký v roce 1946, Antonín Beneš v letech 1972–1973 a poté až roku 1985 Petr Zavřel. Od devadesátých let proběhly detektorové průzkumy a povrchové sběry artefaktů. V roce 2008 bylo hradiště geodeticky zaměřeno.\n\nZ hradiště pochází velké množství archeologických artefaktů. Mezi významnější z nich patří bronzové dláto se zdobenou tulejí a osmihranným tělem, jehož tvar je v rámci Čech zcela výjimečný. Nález bronzového hrotu kopí ze starší doby bronzové má v Čechách jen několik málo analogií. Na hradišti byly nalezeny také dva bronzové hroty šípů. Pocházejí-li ze starší doby bronzové jako ostatní bronzové artefakty, jde o jednu z nejstarších ukázek tohoto typu zbraně ve střední Evropě, protože většina soudobých hrotů bývala kamenná. Dalším výjimečným nálezem je bronzová dýka z období mladší fáze únětické kultury. Dýka má trojúhelníkovitou plochou čepel se dvěma otvory pro nýty v týlu. Řada bronzových předmětů dokládá dálkové kontakty obyvatel hradiště s středodunajskou oblastí. Nález dvou pravděpodobně měděných hřiven zase ukazuje na kontakty s oblastí Alp.\n\nHradiště má oválný půdorys s rozměry 215 × 55 metrů. Celková rozloha vymezená vnější linií opevnění dosahuje dvou hektarů. Starší literatura uvádí, že opevnění tvořily tři souběžné valy. Podle nového zaměření byla jádrem opevnění hradba, ze které se dochoval 480 metrů dlouhý kamenitý val, který dosahuje výšky až dva metry. Ve vzdálenosti 15–20 metrů před ním vede vnější opevnění v podobě příkopu lemovaného po obou stranách nevýraznými zemními vyvýšeninami, které byly dříve považovány za vnější valy. Je však možné, že byly součástí nějakého lehčího opevnění, které by bylo možné prokázat archeologickým výzkumem.\n\n"}
{"id": "1463140", "url": "https://cs.wikipedia.org/wiki?curid=1463140", "title": "William Rothenstein", "text": "William Rothenstein\n\nSir William Rothenstein (29. ledna 1872 Bradford – 14. února 1945 Londýn) byl anglický malíř, grafik, návrhář a autor publikací o umění. Jeho dráha začala počátkem devadesátých let 20. století. Rothenstein pokračoval v umělecké činnosti až do své smrti v roce 1945. Věnoval se různým žánrům, nejen krajinomalbě ve Francii, ale také například zobrazení židovských synagog v Londýně. Nejznámější je zřejmě svou prací válečného umělce v obou světových válkách, portréty a populárními memoáry psanými ve třicátých letech dvacátého století. Více než dvě stě Rothensteinových portrétů slavných lidí je ve sbírce National Portrait Gallery v Londýně. Tate Gallery má také velkou sbírku jeho obrazů, tisků a kreseb. Rothenstein působil jako ředitel v Royal College of Art od roku 1920 do roku 1935. V roce 1931 byl vyznamenán za své služby umění. V březnu roku 2015 byla otevřena první slavná výstava Rothensteinových prací, \"Art of Sir William Rothenstein,\" představující jeho dílo za více než čtyřicet let.\n\nWilliam Rothenstein se narodil v židovsko-německé rodině v Bradfordu, části West Ridingu v Yorkshire. V Bradfordu navštěvoval gymnázium (Bradford Grammar School). Jeho otec Moritz emigroval z Německa v roce 1859. Pracoval v Bradfordské textilce. Brzy se oženil s Berthou Duxovou a měli spolu šest dětí, z nichž William byl pátým dítětem. Williamovi dva bratři, Charles a Albert, se také věnovali umění. Charles (1866–1927), který následoval svého otce v obchodě s vlnou, byl velkým sběratelem – a celou svou sbírku věnoval v roce 1925 Manchesterské umělecké galerii. Albert (1881–1953) byl malíř, ilustrátor a návrhář kostýmů. Oba bratři během první světové války změnili své příjmení na Rutherston. William se v roce 1899 oženil s Alicí Knewstubovou, se kterou měl čtyři děti: Johna, Betty, Rachel a Michaela. John Rothenstein později získal uznání jako historik umění a správce umělecké galerie. Byl ředitelem Tate Gallery od roku 1938 do roku 1964 a v roce 1952 byl vyznamenán rytířským řádem. Jeho syn William Michael Rothenstein, RA (19. března 1908– 6. července 1993) byl talentovaný anglický grafik, malíř a umělecký učitel.\n\nRothenstein opustil gymnázium v Bradfordu ve věku šestnácti let, aby pokračoval ve studiu na umělecké škole \"Slade School of Art\" v Londýně, kde jej vyučoval Alphonse Legros (1837–1911), francouzský malíř, sochař a medailér, který pracoval také technikou leptu (grafická technika tisku). Ve Francii se vzdělával na \"Académie Julian,\" soukromé umělecké škole pro malířství a sochařství. Tam se setkal s Jamesem McNeill Whistlerem, Edgarem Degasem a Henri Toulouse-Lautrecem, s umělci, kteří ho povzbuzovali, aby pokračoval v kariéře umělce. V Paříži se setkal také s anglo-australským umělcem Charlesem Conderem, s nímž sdílel ateliér na Montmartru.\nV roce 1893 se Rothenstein vrátil do Británie, aby pracoval na sérii litografických portrétů nazvané \"\"Oxford Characters (Oxfordské postavy),\" která byla publikována v roce 1896. Další kolekce portrétů byly \"English Portraits\" (1898), \"Twelve Portraits\" (1929) a \"Contemporaries\" (1937). V Oxfordu se setkal a spřátelil s karikaturistou a parodistou Maxem Beerbohmem, který jej později zvěčnil v povídce Enocha Soamese (1919). Během devadesátých let 20. století Rothenstein vystavoval v \"New English Art Club\" a přispěl kresbami do britského čtvrtletniho literárního periodika \"The Yellow Book \" a do literárního časopisu \"The Savoy\", jehož osm čísel vyšlo od ledna do prosince 1896. \n\nV letech 1898–1899 založil \"Carfax Gallery\" (nebo Carfax & Co) v St. James 'Piccadilly spolu s Johnem Fothergillem. Během raných let byla tato galerie úzce spojena s umělci jako Charles Conder, Philip Wilson Steer, Charles Ricketts a Augustus John. Vystavoval zde také Auguste Rodin, na jehož rostoucí pověsti v Anglii měl velkou zásluhu právě Rothenstein. Rothensteinova role uměleckého manažera v galerii byla v roce 1901 ukončena, poté se firma dostala pod vedení jeho blízkého přítele, kanadského novináře a uměleckého kritika Roberta Baldwina Rosse. V roce 1908 Ross galerii opustil a nechal firmu v rukou dlouholetého finančního manažera Arthura Cliftona. Pod jeho vedením se galerie stala domovem pro všechny tři výstavy skupiny anglických postimpresionistů \"Camden Town Group\", skupiny vedené Rothensteinovým přítelem Waltem Sickererem. V roce 1900 získal Rothenstein stříbrnou medaili za malbu \"The Doll's House (Dům panenek)\" na výstavě Exposition Universelle. Tento obraz je i nadále jednou z jeho nejznámějších prací a byl předmětem studie publikované Tate Gallery. Styly a náměty Rothensteinových obrazů se liší, přestože se objevují určitá témata, která jsou pro něho důležitá, zejména zájem o témata \"závažná\" nebo \"základní,\" o kterých se hovoří s jistou opatrností. K dobrým příkladům patří \"Parting at Morning\" (1891), \"Mother and Child\" (1903) a \"Jews Mourning at a Synagogue\"(1907) (Židé truchlící v synagoze)\", které jsou v majetku Tate Gallery. Mezi lety 1902 a 1912 žil v Hampsteadu v Londýně, kde mezi jeho přátele patřil H. G. Wells, Joseph Conrad a umělec Augustus John. Mezi mladými umělci, kteří navštěvovali Rothensteina v Hampsteadu, byli Wyndham Lewis, Mark Gertler a Paul Nash. Rothenstein během tohoto období pracoval na sérii důležitých obrazů na převážně židovském východním konci Londýna, z nichž některé byly na vlivné výstavě židovského umění v roce 1906 v Whitechapel Gallery. Nejslavnější dílo z tohoto období je \"The Browning Readers\" (1900), nyní ve vlastnictví galerie \"Cartwright Hall\" v Bradfordu. Další díla: \"Spring, The Morning Room\" (c.1910), \"Mother and Child, Candlelight\" (c.1909) jsou většinou ve vlastnictví jeho rodiny. Rothenstein byl celý život fascinován indickým sochařstvím a malířstvím. V roce 1910 se vydal na cestu po významných uměleckých a náboženských místech. Navštívil buddhistickou jeskyni Adžanta, kde pozoroval lady Christianu Herringhamovou a Nandalala Bose, kteří zhotovovali akvarelové kopie starobylých fresek. Cestu ukončil v Kalkatě, kde byl svědkem, jak se Abanindranath Tagore pokoušel oživit techniky a estetiku tradiční indické malby. Rothenstein byl také členem International Society of Sculptors, Painters and Gravers (Mezinárodní společnosti sochařů, malířů a řezbářů). V letech 1920 až 1935 byl Rothenstein ředitelem Royal College of Art (Královské vysoké umělecké školy), kde podporoval umělce jako Edward Burra, Evelyn Dunbar, U Ba Nyan a Henry Moore. Moore později napsal, že Rothenstein \"mi dal pocit, že neexistuje žádná překážka, žádný limit pro to, co by mladý venkovský student mohl dostat a kým by se mohl stát\".\n\nRothenstein napsal několik kritických knih a brožur, včetně Goya (1900, první anglická monografie o umělci), \"A Plea for a Wider Use of Artists & Craftsmen\" (1916) a \"Whither\" \"Painting\" (1932). Během třicátých 20. století publikoval tři svazky vzpomínek: \"Men and Memories, Vol I, Vol II, Since Fifty\". \"Vol I\" obsahuje anekdoty o Oscaru Wildeovi a mnoha dalších přátelích Rothensteinových, k nimž patřil mimo jiné Max Beerbohm, James Whistler, Paul Verlaine, Edgar Degas a John Singer Sargent.\n\nRothenstein byl vyznamenán v roce 1931 rytířským řádem. Rabíndranáth Thákur věnoval svou básnickou sbírku \"Gitanjali\", za kterou dostal Nobelovu cenu za poezii, právě Williamu Rothensteinovi.\n\n"}
{"id": "1463148", "url": "https://cs.wikipedia.org/wiki?curid=1463148", "title": "Felsőzsolca", "text": "Felsőzsolca\n\nFelsőzsolca [felšéžolca] je město v severovýchodním Maďarsku v župě Borsod-Abaúj-Zemplén, spadající pod okres Miskolc, nacházející se asi 2 km na východ od Miškovce. Blízko města protéká řeka Sajó. V roce 2015 zde žilo 6 521 obyvatel. Podle údajů z roku 2001 zde bylo 85 % maďarské a 15 % romské národnosti, a byly zde i bulharské a polské menšiny.\n\nNázev znamená \"horní Zsolca\". Přívlastek \"felső\" (horní) odlišuje město od \"dolní Zsolcy\" (Alsózsolca).\n\nNejbližšími městy (kromě Miškovce) jsou Alsózsolca, Onga a Szikszó. Poblíže jsou též obce Arnót, Belegrád a Hernádkak.\n\nPoblíže města prochází dálnice M30, do Felsőzsolcy se z ní lze dostat výjezdem 29.\n\n"}
{"id": "1463150", "url": "https://cs.wikipedia.org/wiki?curid=1463150", "title": "François Pierre La Varenne", "text": "François Pierre La Varenne\n\nFrançois Pierre de la Varenne (1615–1678 v Dijonu), původem Burgunďan, byl autor \"Le Cuisinier françois\" (1651), jedné z nejvlivnějších kuchařských knih moderních dějin francouzské kuchyně. La Varenne se rozešel s tradiční italskou kuchyní, čímž způsobil převrat ve středověké a renesanční francouzské kuchyni v 16. a počátku 17. století.\n\nLa Varenne byl jeden z nejvýznamnějších členů skupiny francouzských kuchařů, píšících pro profesionální kuchaře, který stanovil pravidla francouzské kuchyně v dobách krále Ludvíka XIV.. Těmi dalšími byli Nicolas Bonnefon, \"Le Jardinier françois\" (1651) a \"Les Délices de la campagne\" (1654), a François Massialot, \"Le Cuisinier royal et bourgeois\" (1691), která byla editována a modernizována ještě v polovině 18. století. Kniha byla využívána až do francouzská revoluce.\n\nSedmnácté století vidělo kulinářskou revoluci, která posunula francouzskou gastronomii do moderní éry. Silně kořeněné chutě a vůně zděděné ze středověku byly nahrazovány přirozenou chutí potravin. Exotické a drahé koření šafrán, skořice, římský kmín, zázvor, muškátový oříšek, černucha setá Aframomum melegueta, bylo, s výjimkou černého pepře, nahrazováno místními bylinkami – petrželí, bobkovým listem, kerblíkem, šalvějí, estragonem. V kuchyni se také objevila nová zelenina, jako květák, chřest, hrášek, okurka a artyčok.\n\nZvláštní důraz byl kladen na přípravu masa, aby bylo zachováno co nejvíc jeho chutě. Zelenina musela být čerstvá a měkká. Ryby, díky zlepšení přepravních podmínek, musely být dokonale čerstvé. Příprava musela chutě a vizuální jednotnost surovin, namísto jejich dřívějšího potlačování. Bylo zavedeno přísné rozdělování sladkých a slaných jídel, nejdřív se podávala sladká jídla, po nich slaná (nebo naopak), na rozdíl od kombinování sladkých a slaných přísad ve stejném jídle, jako tomu bylo v období italské renesance.\n\nLa Varenne ve svém díle jako první sepsal významné kulinářské inovace dosažené ve Francii 17. století a sjednotil způsob přípravy pokrmů do jednotných postupů podle jasných pravidel a zásad.\nPředstavil první bisque (jemná, krémová, silně kořeněná polévka) a bešamelovou omáčku. Nahradil drcený chléb jíškou jako základ pro omáčky, a sádlo máslem. Zde nalezneme první použití pojmů bouquet garni, \"fonds de cuisine\" a redukce, a využití vaječných bílků k čištění.\nKniha také obsahuje nejranější tištěný recept na přípravu mille-feuille (francouzský pečivo nejasného původu). Vaření zeleniny je adresné, neobvyklých výjimek. V aromatické omáčce k chřestu jsou patrné rané formy holandské omáčky: „Vařte omáčku s dobrým čerstvým máslem, trochou octa, soli, muškátového oříšku a vaječného žloutku; dávejte pozor, ať se omáčka nesrazí.“\nLa Varenne uvedl svoji knihu předmluvou o marmeládách, želé a zavařeninách, obsahuje také recepty na sirupy, kompoty a velké množství ovocných drinků, jedna část o salátech (1650).\n\nLa Varenne navázal na svoji průkopnickou knihu druhou knihou \"Le Pâtissier françois\" (Paris 1653), která je považována za první souhrnné francouzské dílo o výrobě těsta. V roce 1662 se objevila první souhrnná vydání, které obsahovala všechny tři knihy. Všechna raná vydání Lavarennova díla \"Le Cuisinier françois\" prošla třiceti vydáními během sedmdesáti pěti lety.\nNelegální vydání \"Le Cuisinier françois\" byly vytištěny v Amsterodamu (1953) a Haaguu (1654–56). Brzy se objevily imitace: \"Le Cuisinier françois méthodique\" byla vydána anonymně v Paříži v roce 1660. Anglický překlad \"The French Cook\" (Londýn 1653) byla první francouzská kuchařka přeložená do angličtiny.\nZavadla odborné termíny jako \"à la mode\", \"au bleu\" (velmi krvavý) a \"au naturel\", které se stali běžnými kulinářskými výrazy. Do roku 1815 bylo vytištěno více než 250.000 výtisků v téměř 250 edicích.\nŘíká se, že La Varennovo první působiště bylo v kuchyni královny Marie Medicejské. V doě, kdy byla jeho kniha vydána, měl La Varenne už deset let zkušeností jako šéfkuchař u markýze Nicolase Chalona du Blé ve Francii, jemuž věnoval své publikace a po němž pojmenoval duxelles, pokrm z jemně mletých hub, kořeněné bylinkami a šalotkou. Duxelles je stále oblíbené dochucovadlo ryb a zeleniny.\nNicolas Chalon du Blé byl králův místodržící Chalon-sur-Saône, někteří se proto domnívají, že Chalon-sur-Saône by mohlo být La Varennovo rodiště.\n\"Le Cuisinier françois\" byla znovu vydána v roce 1983 Editions Montalba a upravená Jean-Marie Flandrinem, Philipem Hymanem and Mary Hymanovou, obohacenou o rozsáhlý úvodní proslov.\n"}
{"id": "1463153", "url": "https://cs.wikipedia.org/wiki?curid=1463153", "title": "The Sweet Inspirations", "text": "The Sweet Inspirations\n\nThe Sweet Inspirations byla americká dívčí skupina R & B založená Emily \"Cissy\" Houston (rozená Drinkard), matkou Whitney Houstonové a sestrou Lee Warwick (která byla matkou známých sester Dee Dee a Dionne Warwick). Houston a Warwick byli členové skupiny The Drinkard Singers, která měla význam pro nahrání prvního gospelového alba, které se objevilo na hlavní etiketě. Byla to živá nahrávka z festivalu The Newport Jazz Festival v roce 1959. Součástí skupiny byla Judy Guions (která se později stala Judy Clay), Marie Epps, Larry Drinkard, Nicholas Drinkard, Ann Moss, Lee a Emily.\n\n\n\n\n"}
{"id": "1463156", "url": "https://cs.wikipedia.org/wiki?curid=1463156", "title": "List Jaromíra Soukupa", "text": "List Jaromíra Soukupa\n\nLIST JAROMÍRA SOUKUPA (zkratka LJS) je české politické hnutí. Iniciátorem jeho založení se stal mediální magnát, moderátor a ředitel TV Barrandov Jaromír Soukup, který vznik hnutí oznámil ve svém pořadu \"Moje zprávy\" 16. ledna 2019. V březnu 2019 pak Jaromír Soukup zažádal o registraci hnutí a 15. března bylo hnutí zaregistrováno.\n\nJaromír Soukup si podle svých webových stránek nedává nesplnitelné cíle a každý rok uvede seznam konkrétních věcí, které je třeba změnit.\n\nNa začátku listopadu 2019 podal ministr vnitra Jan Hamáček návrh na pozastavení činnosti hnutí, když nestihlo v zákonné lhůtě ustanovit potřebné orgány. Jediným orgánem hnutí byl přípravný výbor, který tvořili Ondřej Pála, Roman Pála a Arleta Krausová.\n\nSoukup ve svém pořadu uvedl, že jeho cílem je bránit české národní zájmy před zkorumpovanými politiky, oligarchy a zavést trestní odpovědnost politiků. Na oficiálních stránkách se Soukup vyslovuje pro stíhání solárních baronů a požaduje zavedení sektorové daně pro bankovnictví, telekomunikace a IT. Dále uvádí nekonkrétní body programu, jako zrušení zbytečných úřadů a právních předpisů pod záštitou zpřehlednění právního řádu.\n\nPodle Jaromíra Soukupa máme společnými silami udělat z České republiky místo, kde na špatná rozhodnutí státu nedoplácejí obyčejní lidé.\n\nLze očekávat, že Soukup se bude soustředit především na voliče ANO, SPD a KSČM, kteří také dle statistik nejvíce sledují jeho TV Barrandov.\n"}
{"id": "1463157", "url": "https://cs.wikipedia.org/wiki?curid=1463157", "title": "Kolbenova (Praha)", "text": "Kolbenova (Praha)\n\nKolbenova je ulice ve Vysočanech a Hloubětíně na Praze 9 a 14, která spojuje náměstí Organizace spojených národů a tedy i křižovatku ulic Freyova, Sokolovská, Jandova, Pod Pekárnami s ulicí Poděbradskou. Ve vysočanském úseku do ní od západu postupně ústí ulice Prouzova, Špitálská, Nemocniční, Pod Strojírnami, Poštovská, Na Černé strouze a Moravcových. V hloubětínském úseku ulice vede po mostě, pod kterým jezdila železniční vlečka, dále do ní z jihu ústí Laponská, poté ji protíná ulice Kbelská, která je také hranicí mezi Prahou 9 a Prahou 14, následně ji protíná ulice Zálužská, nato do ní ústí Slévačská a nakonec severní úsek K Hutím. Má velice přibližný západovýchodní průběh.\n\nUlice se skládá ze třech úseků. Nejstarší úsek je na západě mezi náměstím OSN a přibližně ulicí Nemocniční. Ulice vznikla v roce 1910 a až do roku 1940 se jmenovala \"Třebízského\" podle českého spisovatele historických románů Václava Beneše Třebízského (1849–1884). Za okupace v letech 1940–1945 byla pojmenována \"Valdecká\" (německy \"Waldecker Gasse\") podle zříceniny středověkého hradu Valdek u Hořovic. V letech 1945–1949 se opět jmenovala Třebízského. Poté byla přejmenována na \"Fučíkovu\" podle Julia Fučíka (1903–1943), českého komunistického novináře, literárního a divadelního kritika, který byl v Berlíně popraven nacisty. Konečně v roce 1991 získala svůj současný název \"Kolbenova\" podle Emila Kolbena (1862–1943), českého elektrotechnika a podnikatele, zakladatele továrny Kolben a spol. a generálního ředitele Českomoravské-Kolben-Daněk (ČKD). Zemřel v koncentračním táboře Terezín.\n\nStřední úsek zhruba mezi Nemocniční a Kbelskou byl pojmenován v roce 1925 jako ulice \"Pod Kolbenkou\". V době nacistické okupace v letech 1940–1945 se německy nazývala \"Kolbenwerkstraße\". V roce 1949 byla připojena k nově pojmenované Fučíkově.\n\nVýchodní hloubětínský úsek vznikl v roce 1962 v souvislosti s výstavbou sídliště Hloubětín.\n\nKolbenova v tomto úseku měla původně především industriální charakter, pouze na jižní straně západního úseku po ulici Poštovskou jsou nájemní domy a na jižní straně východního úseku vznikly ve 20. letech 20. století nouzové kolonie. Ve vysočanském katastrálním území to byla Obecní kolonie Za Aero, do které směřovaly z nynější Kolbenovy kolmo vedoucí ulice Obecní kolonie I. až V. Celkem stálo v této kolonii 226 domů. Ulice Obecní kolonie I. se nacházela v místech, kde je prozatím nepojmenovaná ulice vedoucí k prodejně nábytku Möbelix a k budované čtvrti Emila Kolbena. Na hloubětínském území vznikala od roku 1926 nouzová kolonie Čína (Indočína, V Číně) a na jih od ní směrem k Rokytce zahrádkářská kolonie \"Rajská zahrada\".\n\nPůvodní továrna Kolben & spol., kterou založil Emil Kolben se svým společníkem Karlem Bondym 29. října 1896, stála na východ od ulice Zengerovy, později přejmenované na U Kolbenky. Stála strategicky u železniční trati a na východ byly volné pozemky, které firma prozíravě přikoupila, takže se továrna mohla rozšiřovat na rozloze více než 27 hektarů. První stálé budovy byly dostavěny v lednu 1897. Dne 1. ledna 1921 proběhla fúze tehdy už přejmenované firmy Elektrotechnická a. s. s První českomoravskou továrnou na stroje v Libni, a tak vznikla Českomoravská-Kolben, a. s. Konečně v roce 1927 došlo ke spojení s karlínskou Daňkovou Akciovou společností Strojírny a vznikl podnik Českomoravská-Kolben-Daněk (ČKD). Emil Kolben stál v čele podniku jako generální ředitel do roku 1939. Za německé okupace od roku 1940 byl podnik přejmenován na Českomoravské strojírny, a. s. (německy Böhmisch-Mährische Maschinenfabrik AG, BMM) a výroba se podřídila válečným potřebám. Na Květnou neděli 25. března 1945 byly při americkém náletu poškozeny i tovární budovy na Kolbenově (nejen ČKD, ale hodně např. AERO). V roce 1945 byl podnik znárodněn a o rok později přejmenován zpět na ČKD, n. p. K 1. lednu 1950 byl podnik rozdělen a ČKD Vysočany se krátce na to přejmenovalo na ČKD Stalingrad, n. p, zatímco blízká ČKD Libeň se přejmenovalo na ČKD Sokolovo, n. p. V roce 1958 se ČKD Praha stalo výrobně hospodářskou jednotkou (VHJ) a vysočanský podnik se přejmenoval na ČKD PRAHA, n. p. - závod Stalingrad. V roce 1965 bylo ČKD Praha přetvořeno na oborový podnik (o. p.) zahrnující 18 závodů, mezi nimi na Kolbenově ulici Elektrotechnika, Slévárny a Trakce.\n\nV ČKD Stalingrad se od roku 1950 učil elektromechanikem Zdeněk Srstka, Jan Přeučil se od roku 1952 při ČKD Stalingrad pro svůj původ učil dřevomodelářem. Na konci 50. let se na přání otce vyučil elektromontérem Karel Gott, nejdříve v Chebu, pak v Plzni a výuční list získal zde v ČKD. Do roku 1960 pak pracoval ve zkušebně elektrických točivých strojů, kde se testovaly motory.\n\nDne 22. srpna 1968 proběhl po invazi vojsk Varšavské smlouvy do Československa v závodní jídelně ČKD Elektrotechnika mimořádný Vysočanský sjezd KSČ, který byl svolán spontánně a v utajení před Sověty. Původně se měl konat až 7. září. Z celkového počtu 1543 zvolených delegátů se k jednání dostavilo 1219 účastníků. Slabou stránkou bylo, že ze Slovenska dorazilo pouze 50 delegátů. Sjezdu předsedal ekonom Věněk Šilhán a nakonec byla přijata rezoluce odsuzující okupaci, požadující návrat unesených vedoucích představitelů státu. Sjezd také zvolil nově členy Ústředního výboru Komunistické strany Československa, přičemž jednoznačně se prosadilo reformní křídlo.\n\nNa severní straně Kolbenovy ulice v západní části se nacházela ČKD Elektrotechnika, která vyráběla elektrické točivé stroje, transformátory, usměrňovače a měnírny, zatímco ve východní části byly ČKD Slévárny, které produkovaly odlitky ze šedé litiny, oceli a barevných kovů. Podél severní strany ulice nad zdmi vedly a v části stále vedou (stav 2019) potrubní mosty (energomosty), které Kolbenovu překonávaly na jih do ulice Na Černé strouze. Po druhé světové válce se ČKD rozšířila i do továrních hal na jižní straně ulice. Od západu zde byly výrobní objekty Praga převedené z Libně, bývalá firma AGA, jejíž areál se proměnil na ČKD Trakce, které se zabývaly výrobou elektrické výzbroje pro motorové lokomotivy a tramvaje, a na východě zbytky náletem poničené továrny Aero. Areály ČKD a Pragovky byly nejpozději v roce 1965 železničními vlečkami spojeny s nádražím Praha-Vysočany, Praha-Libeň a předávacím nádražím Praha-východ.\n\nPo roce 1989 došlo v některých provozech k útlumu nebo ukončení výroby a některé části areálu začaly chátrat. Po zastavení výroby začaly být opuštěné tovární komplexy využívány jako sklady nebo na plochu náročné prodejny (např. nábytku). V některých opuštěných halách se také natáčely videoklipy nebo filmy (např. v roce 2004 Vetřelec vs. Predátor). Zchátralé haly přitahovaly bezdomovce, narkomany, fotografy a sprejery. Na severní straně ulice v areálu ČKD byly v letech 2005–2016 organizovány bleší trhy – Burza. V červnu 2016 se jejich pořádání přestěhovalo do ulice U Elektry. Některé budovy bývalého gigantu ČKD vyhořely. V severní části ulice mezi stanicemi metra Vysočanskou a Kolbenovou vypukl v sobotu 22. srpna 2015 před 19.30 hodinou požár v bývalé strojírenské hale, která sloužila jako textilní sklad asijských obchodníků. Požár se hasičům podařilo zlikvidovat v neděli 24. srpna odpoledne. Na budově byla tehdy předběžně vyčíslena škoda na deset až patnáct milionů korun. V pátek 9. listopadu 2018 večer hořelo v bývalém trampolínovém centru Freestyle Kolbenka – v hale na adrese Kolbenova 886/9a, která patří k areálu KCD Sever. U objektu se zřítila střecha. Požár byl uhašen po půlnoci.\n\nOd 2. desetiletí 21. století jsou brownfieldy postupně upravovány a nahrazovány moderní zástavbou. Jedná se především o projekt Tulipa City u ulice Moravcových na severní straně ulice a Vivus Kolbenova u ulice Na Černé strouze na jižní straně. Na jižní straně hloubětínského úseku u ulice Laponská vzniká rezidenční čtvrť Suomi Hloubětín a Lappi Hloubětín.\n\nSeverní stranu tvoří zeleň, supermarkety, autoservisy a čerpací stanice. Jižní stranu Kolbenovy tvoří zeleň a za ní domy sídliště Hloubětín, které bylo postaveno v letech 1961–1965. Ve východní části je čerpací stanice a supermarket.\n\nV západním úseku mezi náměstím Organizace spojených národů a vozovnou Hloubětín vede tramvajová trať se zastávkami \"Vysočanská\" (směr z centra), \"Špitálská\", \"Poštovská\", \"Kolbenova\", u které byla v roce 2001 zprovozněna stanice metra Kolbenova, poté se už v katastrálním území Hloubětína stáčí na jih směrem do Poděbradské. Trať z náměstí OSN do zastávky Nový Hloubětín byla zprovozněna 7. října 1948. Od roku 1951 na ni navazovala manipulační trať ve Kbelské, ze které se dalo zahnout do tehdy otevřené vozovny Hloubětín, případně se dalo pokračovat dále na jih do zastávky \"Starý Hloubětín\" a od roku 1976 až na Lehovec. Teprve v roce 1986 byla trať z Kbelské přeložena západně od vozovny v souvislosti se zprovozňováním silničního okruhu (Průmyslový polookruh).\n\n\n\n\n"}
{"id": "1463158", "url": "https://cs.wikipedia.org/wiki?curid=1463158", "title": "David Křížek", "text": "David Křížek\n\nDavid Křížek (* 25. června 1972 v Plzni) https://www.davidkrizek.cz/\n\nČeský jachtař, který se závodnímu jachtingu věnuje od 10 let.\n\nSportovní úspěchy \n\nZa svoji kariéru získal 45 medailí z Mistrovství ČR v různých lodních třídách, z toho 28 mistrovských titulů. Zúčastnil se celé řady velkých mezinárodních závodů a stal se členem SECTOR No Limits, sdružení nejextrémnějších sportovců světa. \n\nCelkem čtyřikrát přeplul Atlantský oceán. V závodě osamělých mořeplavců přes oceán z Francie do Brazílie – Transat 6,50 vybojoval bronzovou medaili. V letech 1997–1999 absolvoval olympijskou kampaň v lodní třídě 49er a v letech 1999–2000 v průběhu půl roku 2 krát přeplul Atlantský oceán. Jedenkrát na ultralehkém nafukovacím šestimetrovém katamaránu SECTOR. Postupně se zařadil mezi nejvšestrannější české jachtaře. Získal zkušenosti na okruhových plachetnicích, v námořním jachtingu na lodích všech velikostí, ale také v taktických závodech team a match racingu. S týmem \"RODOP\" vybojoval bronz na mistrovství Evropy 2004.\n\nProfesní počiny \n\nStal se profesionálním trenérem jachtingu ve Sportovním centru mládeže, které spoluzakládal. Byl autorem celé koncepce a metodických postupů. Vytvořil interaktivní tréninkové deníky, které pak s úspěchem převzaly i další sportovní odvětví. Podílel se na přípravě řady reprezentantů a budoucích olympioniků. Stal se osobním trenérem Lenky Šmídové v závodech světového poháru, na MS 2004 a na Letních olympijských hrách 2004 v Athénách, kde získala stříbrnou olympijskou medaili. O rok později byl trenérem národního reprezentačního týmu.\n\nZaložil společnost \"Czech Ocean Team s.r.o.\", která se zabývá realizací jachtařských projektů. V roce 2006 a 2007 rozběhl projekt \"ATLANTIK MINITRANSAT\", sólový oceánský jachting na 6,5m plachetnici. Jako první Čech se kvalifikoval na legendární závod osamělých mořeplavců Transat 6,50 (La Rochelle Francie - Salvador de Bahia Brazílie), kde získal bronzovou medaili. V roce 2008 absolvoval oceánský závod profesionálních dvojic Transat ag2r na lodi Figaro Beneteau, kterého se zúčastnil společně s Philem Sharpem z Velké Británie. Během závodu posádka 2× získala trofej za 24hodinový rychlostní rekord.\n\nDavid, muž mnoha tváří\n\nV listopadu 2008 vydal David Křížek svoji první dobrodružnou knihu o přípravě a vlastní účasti v legendárním závodě Transat 6,50 - \"Dnem i nocí Atlantikem\". O 4 roky později vyšlo její pokračování, které vypráví o účasti v závodě profesionálních dvojic Transat ag2r \"Dnem i nocí Atlantikem II\".\n\nNěkolik let David Křížek závodil s týmem Tři sestry, se kterým dosáhl řady mezinárodních úspěchů, včetně 2. a 3. místa v absolutním pořadí v závodě Rolex Middle Sea Race (celkem se regaty zúčastnil 8 krát). Jako doprovodnou třídu měl jachtařský skiff RS700. V této třídě vydržel 3 roky bez porážky. Na mezinárodní scéně vybojoval 3. místo na mistrovství Evropy. Jeho největší zálibou jsou ale katamarány. S kosatníkem Zdeňkem Adamem získává úspěchy nejen na domácích vodách, ale především ve světě. Posádka CK FISCHER vybojovala 4. místo na mistrovství světa a mistrovství Evropy. V roce 2014 začal Křížek také s ledním jachtingem a hned ve druhém závodě dokázal získat stříbro z mistrovství republiky. \n\nSoučasnost \n\nNyní se David věnuje závodění na foilujících (létajících) katamaránech \"A-cat a Flying Phantom\", kde se společně s Milanem Harmáčkem, Zdeňkem Adamem a Martinem Krsičkou zúčastňují světové série a poté i \"Flying Phantom Extreme Sailing Series\", ve které obsadili v roce 2017 deváté a v roce 2018 páté místo. \n\nČeský svaz jachtingu prodloužil Davidovi Křížkovi pracovní smlouvu a bude na další čtyři roky trenérem Sportovního centra mládeže lodní třídy 29er. \n"}
{"id": "1463163", "url": "https://cs.wikipedia.org/wiki?curid=1463163", "title": "HMS Renown (1895)", "text": "HMS Renown (1895)\n\nHMS Renown byla bitevní loď britského královského námořnictva druhé třídy. Vyvinuta byla pro službu v koloniích. V prvoliniové službě byla v letech 1897–1902 a následně se v letech 1902–1907 nacházela v rezervě. Vyjmuta byla pouze v období od dubna do října 1905, kdy sloužila jako královská jachta prince z Walesu a jeho manželky při jejich návštěvě britské Indie. V letech 1909–1913 sloužila jako mateřská loď HMS \"Victory\" a cvičná loď. Roku 1914 byla sešrotována.\n\nPlavidlo bylo zvětšenou verzí třídy \"Centurion\" se silnější sekundární výzbrojí a kvalitnějším pancéřováním. Postavila jej britská loděnice Pembroke Dockyard, přičemž vystrojena byla v loděnici Devonport Dockyard. Stavba byla zahájena roku 1893. Plavidlo bylo na vodu spuštěno 8. května 1895 a do služby bylo přijato v lednu 1897.\n\nVýzbroj tvořily čtyři 254mm kanóny ve dvoudělových věžích, které doplňovalo deset 152mm kanónů, dvanáct 76mm kanónů, dvanáct 57mm kanónů a pět 450mm torpédometů. Pohonný systém tvořilo osm kotlů a trojčinné parní stroje o výkonu 10 000 hp, pohánějící dva lodní šrouby. Nejvyšší rychlost dosahovala 17,5 uzlu. Dosah byl 6000 námořních min při rychlosti 15 uzlů.\n"}
{"id": "1463164", "url": "https://cs.wikipedia.org/wiki?curid=1463164", "title": "Třída Ersatz Yorck", "text": "Třída Ersatz Yorck\n\nTřída Ersatz Yorck byla plánovaná třída bitevních křižníků německého císařského námořnictva z doby první světové války. Plánována byla stavba tří jednotek této třídy. Jejich stavba byla zrušena.\n\nStavba tří jednotek této třídy byla objednána v dubnu 1915 v rámci třídy \"Mackensen\". Proběhnout měla v loděnicích AG Vulcan a Blohm & Voss v Hamburku a Germaniawerft v Kielu. V červenci 1916 byl založen kýl prototypové jednotky \"Ersatz Yorck\". Roku 1917 bylo rozhodnuto, že plavidla budou dokončena podle upraveného projektu, přičemž hlavní odlišností byla silnější výzbroj v podobě 380mm kanónů a upravená nástavba s jedním komínem. Do konce války plavidlo nebylo dokončeno a následně bylo sešrotováno.\n\nJednotky třídy \"Ersatz Yorck\":\nVýzbroj tvořilo osm 380mm kanónů ve dvoudělových věžích, dvanáct 150mm kanónů v kasematách, osm 88mm kanónů a tři 600mm torpédomety. Pohonný systém tvořilo 32 kotlů Marine a čtyři turbínová soustrojí o výkonu 90 000 hp, pohánějící čtyři lodní šrouby. Nejvyšší rychlost měla dosahovat 27,3 uzlu. Dosah měl být 5500 námořních mil při rychlosti 14 uzlů.\n"}
{"id": "1463165", "url": "https://cs.wikipedia.org/wiki?curid=1463165", "title": "Razvitak", "text": "Razvitak\n\nRazvitak (česky doslova \"Rozvoj\") je název pro bývalý obchodní dům, který se nachází v bosenském Mostaru. Brutalistická stavba se nachází na rohu ulic \"Braće Brkić\" a \"Maršala Tita\" ve východní části města.\n\nObchodní dům byl vybudován na přelomu 60. a 70. let 20. století. Návrh architekta Ante Paljagy sice vznikl v duchu brutalistních staveb Jugoslávie své doby, odkazoval nicméně i na tradiční bosenskou architekturu, a to především díky rozmístění dekorativních betonových reliéfů ve vrchní části budovy ze všech jejích stran. Motivy, kterými se inspiroval, odkazovaly na tzv. stećky, středověké náhrobní kameny, které se nacházejí na území celé Bosny a Hercegoviny.\n\nSlavnostně byl otevřen dne 1. března 1970. Byl symbolem moderního rozvoje města, funkční obchodní centrum s několika stovkami zaměstnanců bylo v provozu úspěšně až do války v Bosně a Hercegovině na počátku 90. let 20. století. \n\nPo skončení konfliktu obchodní dům nebyl rekonstruován, prostory byly vyrabovány a staly se cílem sběratelů kovů. V zničených prostorech často přespávali bezdomovci. Dekorativní betonové plochy s reliéfy nesly i v druhé dekádě 21. století stopy po granátometné palbě. Město Mostar v roce 2018 vypracovalo studii na přestavbu a modernizaci centra.\n\n"}
{"id": "1463166", "url": "https://cs.wikipedia.org/wiki?curid=1463166", "title": "Lucas &amp; Steve", "text": "Lucas &amp; Steve\n\nLucas & Steve je nizozemské hudební duo pocházející z města Maastricht a tvoří jej Lucas de Wert a Steven Jansen, kteří se dali dohromady v roce 2010 a zabývají se především žánry jako je House nebo Future House. V letech 2010 až 2014 jejich tvorba vycházela pod nejrůznějšími vydavatelstvími jako např. Housepital Records, HotFingers nebo Zulu Records, poté se v prosinci 2014 natrvalo usadili pod Spinnin' Records, kde nejdříve vydávali pod menší sesterskou Spinnin' Deep a v polovině 2016 přešli kompletně pod samotné Spinnin' Records. Mezi jejich největší počiny patří hlavně Summer on You s Samem Feldtem vydaná v červnu 2016 a předělávka slavného tracku On The Move od Barta Claessena (aka Barthezz) s názvem Up Till Dawn (On the Move) vydaná koncem dubna 2017.\n\nV Česku Lucas & Steve vystoupili prozatím dvakrát, poprvé 23. listopadu roku 2018 v ostravském nočním klubu Fabric a podruhé 8. prosince téhož roku v pražském nočním klubu Epic.\n"}
{"id": "1463167", "url": "https://cs.wikipedia.org/wiki?curid=1463167", "title": "Chrpec plazivý", "text": "Chrpec plazivý\n\nChrpec plazivý (\"Rhaponticum repens\") je vytrvalá, nevysoká rostlina s růžově fialovými květy uspořádanými v úborech vyrůstajících na koncích lodyhy a větví. Tento druh není v české přírodě původní, ale je považován za příležitostně se vyskytující neofyt. Rostlina byla v České republice zaznamenána poprvé roku 1945, pravděpodobně zde byla neúmyslně zavlečena z oblastí okolo Středozemního moře. Přestože má v mnoha zemích pověst agresivního plevele, v české krajině se zatím invazně neprojevuje.\n\nRostlinu pojmenoval v roce 1763 Carl Linné jako \"Centaurea repens\". Později bylo shledáno, že se bylina morfologicky liší od ostatních chrp a je dokonce napadána jiným druhem rzi než chrpy, byla proto přesunuta do monotypického rodu \"Acroptilon\". A konečně po molekulárních fylogenetických studiích vztahů v tribu \"Cardueae\" byla přeřazena do rodu \"Rhaponticum\". Druhové jméno \"plazivý\" není odvozeno od vzhledu nadzemní části rostliny, ale z vlastnosti do široka se rozprostírajících kořenů.\n\nPůvodní areál druhu se rozkládal v jihozápadní a střední Asii a na severu indického subkontinentu, hlavní místa vzniku byla pravděpodobně ve středním Rusku, na Kavkaze, v Číně a Mongolsku, přesné ohraničení již nelze určit. Odtud se chrpec plazivý šířil přes východní a jižní Evropu na území téměř celého evropského kontinentu. Taktéž byl mezi léty 1900 až 1910 nechtěně zavlečen, pravděpodobně znečištěným osivem, do Severní i Ameriky (do Spojených států amerických, Kanady, Mexika i Argentiny), stejně jako do jižní Afriky, Austrálie a na Nový Zéland.\n\nV České republice se po nějakou dobu nevyskytoval, až v nedávné době byl zaznamenán v okolí Břeclavi na jižní Moravě, obdobně tak na Slovensku u Čierné nad Tisou.\n\nRoste na polích a pastvinách, na úhorech, pasekách, lesních holinách, skládkách kompostu i zeminy, hlinitých náspech nebo rumištích, na březích potoků a vodních kanálů. Snáší půdy se širokou škálu půdních podmínek, včetně zasolených. Upřednostňuje však jemně strukturované, alkalické půdy s vysokým obsahem jílu a hlavně dobře osluněná stanoviště. Rostlina díky svému hluboko sahajícímu kořenu dokáže přežít sucho, mohutněji však roste při větší půdní vlhkosti a toleruje zaplavovaná i špatně odvodněná stanoviště. Ve svých domovských oblastech se vyskytuje do nadmořské výšky až 2600 m. Obecně prosperuje při průměrných dešťových srážkách 250 mm až 1200 mm, roste i v oblastech s průměrnou roční teplotou jen 4 °C (Praha 8,2 °C, ČR 7,5 °C).\n\nTento hemikryptofyt raší z přezimujících kořenů brzy na jaře, krátce poté, co se teplota půdy ustálila nad bodem mrazu. Nejdříve vyroste listová růžice a lodyha se vyvine asi do poloviny června. V závislosti na klimatu a nadmořské výšce kvete od července do září, semena dozrávají v pozdním létě. Nová rostlina zpravidla vytvoří v prvém roce jen přízemní růžici, květonosnou lodyhu až v následujících.\n\nRozmnožuje se převážně vegetativně a jeho výskyt podél cest, železničních tratí nebo vodních toků není pro šíření zásadní. Objevuje se často na zemědělské půdě, kde je při obdělávání po celém poli rozšiřován z adventivních pupenů vyskytujících se na oddencích. Chrpec plazivý tvoří husté kolonie, za příhodných podmínek obsadí během dvou let plochu až 12 m² a na 1 m² může být 100 i více pupenů, zárodků nových rostlin. Vytvořený kořenový systém stále se rozrůstajících rostlin žije po mnoho let. Z rostlin bylo izolováno několik alelopatických sloučenin interferujících s blízkými rostlinami. Je haploidním druhem s 13 chromozomy (2n = 26).\n\nVytrvalá bylina s přímou, 20 až 70 cm dlouhou lodyhou vyrůstající z tmavého, rozvětveného, plazivého oddenku se šupinovitými adventivní pupeny. Rostlina má hlavní kořen sahající do hloubky až 7 m a několik metrů dlouhé vodorovné oddenky do široka rozprostřené v hloubce 7 až 15 cm. Lodyha, kterých mívá statná rostlina několik, se od báze široce větví, je podélně žebernatá, jemně plstnatá hnědými chloupky a hustě střídavě olistěná. Přízemní listy jsou, stejně jako spodní lodyžní přisedlé, dlouhé až 10 cm a široké do 3 cm, podlouhlé a zubaté až peřenosečné. Vzhůru po lodyze se listy zkracují a horní jsou čárkovité, na vrcholu špičaté a po obvodě celistvé. Palisty u rostliny chybí.\n\nNa konci lodyhy a větví vyrůstají 0,5 až 1,5 cm velké úbory s květy. Zákrov úborů je podlouhle vejčitý, víceřadý a chlupatý, jeho vnější listeny jsou široce vejčité a mají vejčitý přívěsek, vnitřní jsou kopinaté s podlouhlým přívěskem. Všechny květy jsou oboupohlavné a cizosprašné a mají až 14 mm dlouhé růžově fialové trubkovité koruny vespod srostlé a nahoře dělené do pěti laloků. Květy jsou opylovány hmyzem, z opylených se vyvinou nažky s chmýrem.\n\nPlod je obvejčitá nebo klínovitá, mírně stlačená, až 3 mm dlouhá a 2 mm široká chlupatá nažka se světle šedým až hnědým chmýrem. Jedná statná rostlina může vyprodukovat až 1000 nažek (semen) ročně, velký vliv na jejich množství a následnou klíčivost má dostatek světla při růstu. Nažky jsou poměrně těžké, již v době dozrávání ztrácejí chmýr a zákrov bývá v době jejich zralostí jen pootevřený. Dozralé nažky obvykle zůstanou v zákrovu a vypadnou z něj, až tento ze suché byliny odpadne. Vítr má na jejich rozptyl jen omezený význam a obvykle se jich většina dostane jen do vzdálenosti rovnající se výšce rostliny. Nejpodstatnějším prostředkem k šíření semen na větší vzdálenosti je jejich přeprava v kontaminovaném senu nebo osivu, mohou být také šířena vodou nebo pasoucími se zvířaty, přes která procházejí bez újmy.\n\nSemena raší v širokém rozmezí teplot od 1 po 35 °C, optimum je 20 až 30 °C, klíčení probíhá ve světle i tmě, periodické střídání světla, tmy a teplot klíčení urychluje. Nejsou dormantní, nutnou podmínkou pro vyklíčení je dostatečná vlhkost půdy, za sucha si semena v půdě i několik let vyčkají na vhodné podmínky. Doba, po kterou zůstanou semena životaschopná, se udává až devět let.\n\nRostliny se reprodukují především vegetativně z oddenků s množstvím spících pupenů, hojně se šíří při obdělávaní půdy nebo přemísťování zeminy, úlomek oddenku o velikosti 2,5 cm již zpravidla dá vzniknout nové rostlině.\n\nChrpec plazivý obsahuje v lodyze i listech hořce chutnající látky seskviterpeny, se stárnutím rostliny se jejich obsah zvyšuje a tím klesá chutnost rostlin. Pro koně jsou tyto sloučeniny dokonce toxické, skot jej téměř nespásá, kozy a ovce jej konzumují v raných stádiích před kvetením. Semena jsou tak hořká, že příměs pouhé 1 ‰ ve sklizeném obilí snižuje kvalitu získané mouky. Mladými rostlinami se živí některá volně žijící zvířata, např. jelenovití a kozy a ovce a vypadaná semena v zimním období napomáhají k přežití ptáků a hlodavců.\n\nVe svých mateřských oblastech výskytu roste obvykle jako neduživá rostlina na skládkách, podél silnic, zpravidla se objevuje v lidmi již opuštěných oblastech nebo v blízkosti obydlí, avšak jen občas na polích mezi plodinami. Problémy přináší především na druhotných stanovištích v Severní Americe a Austrálii, kde nemá přirozených nepřítel a jeho invazní šíření se uměle špatně omezuje. Na tamních polích a pastvinách vytváří husté, jednodruhové kolonie o průměru desítek metrů. Může tak z okolí vyloučit veškerou další vegetaci a značně snížit výnosy plodin a umenšit prostor pro kulturní traviny na pastvinách. Alelopatickými látkami blokuje v okolí růst plodin, jako pšenice, ječmen, oves, tolice a pod.\n\nV roce 2016 byl prohlášen za invazní plevel v 18 státech USA a 4 kanadských provinciích. Nejúčinnějším způsobem jeho omezení na polích je orba do hloubky min. 30 cm, ze které již úlomky oddenků nevypučí. Na zatravněných loukách pak dvou až tříleté sečení třikrát ročně, které vyčerpá zásoby živin uložených v kořenech. Hnízda rostlin lze na malém prostoru účinně zlikvidovat znepřístupněním světla, pokrytím černou folií. V USA se nepříliš úspěšně zkouší i biologická likvidace háďátkem druhu \"Subanguina picridis\", žlabatkou \"Aulacidea acroptilonica\", bejlomorkou \"Jaapiella ivannikovi\" nebo rzí \"Puccinia acroptili\". Herbicidy vhodné k likvidaci se musí použít ve více etapách a navíc bývají omezené v chráněných oblastech.\n\n"}
{"id": "1463173", "url": "https://cs.wikipedia.org/wiki?curid=1463173", "title": "Svržený démon", "text": "Svržený démon\n\nSvržený démon (rusky Демон поверженный) je obraz ruského malíře Michaila Alexandroviče Vrubela. Dílo vzniklo v letech 1901–1902.\n\nObraz „Svržený démon“ je olejomalba o rozměru 139 × 387 cm. V pozadí malby je horská krajina pod šarlatovým západem slunce. Kompozice zdůrazňuje omezené postavení démona, který je jakoby uvězněn mezi horním a dolním rámem obrazu. Obraz je malován individuálním Vrubelovým stylem s efektem krystalových ploch, čímž připomíná spíše vitráž nebo panó. Umělec dosáhl tohoto efektu pomocí plochých tahů malířským nožem.\n\nV roce 1900 Vrubel se znovu vrátil k tématu „Démona“. Zatímco pracoval na obraze „Letící démon“ (Демон летящий, 1900), začal v roce 1901 vytvářet předběžné skici obrazu „Svržený démon“. Vladimír von Meck vzpomíná:\n\nVrubel poslal Vladimiru von Mecku nečekaný dopis a požádal ho, aby mu poskytl obrázky z kavkazských hor: „Nezaspím, dokud je nedostanu!“. Poté, co okamžitě obdržel fotografie Elbrusu a Kazbeka, vyrostly tu noc za postavou Dénoma perlové vrcholky „ováté věčnou chladnou smrtí“.\n\nI když byl Vrubel vcelku zdravý, někteří lidé v jeho okolí zaznamenali jeho podrážděnost. Navzdory převážně negativnímu hodnocení ze strany dobových uměleckých časopisů jeho popularita mezi milovníky umění rostla. Na podzim roku 1901 napsala manželka Naděžda Zaběla-Vrubel své sestře:\n\n„Svržený démon“ byl dokončen v prosinci 1901 a několik dní byl vystaven v Moskvě jako nedokončený obraz.\n\nNa počátku roku 1902 byl „Svržený démon“ převezen z Moskvy na výstavu, kterou organizovalo sdružení Mir iskusstva (Svět umění) v Petrohradě. Plátno vyvolalo opravdovou senzaci. Zatímco probíhala výstava, Vrubel chodil ke svému „Démonu“ každé ráno a do dvanácté hodiny, kdy bylo málo obecenstva, přemalovával svého Démona, odstraňoval a nanášel barvy, měnil pózu postavy a pozadí, avšak nejvíce pozměnil tvář „Démona“.\n\nAlexandre Benois, který pozoroval Vrubela při dokončování obrazu, napsal:\n\nVladimir von Meck, který byl jedním z organizátorů výstavy „Mir iskusstva“, spolu se svým strýcem Nikolajem Karlovičem získali do vlastnictví mnoho Vrubelových obrazů, včetně jedné z variant „Démona“ poté, co rada ředitelů Treťjakovské galerie v roce 1902 rozhodla, že o ně nemají zájem. V roce 1908 byl „Démon“ prodán do galerie, kde se nachází dodnes a je jednou z významných obrazů expozice.\n\nV prvních měsících roku 1902 přátelé začali u Vrebela pozorovat symptomy psychické poruchy. Takto o tom vyprávěla žena umělce své sestře Jekatěrině Ivanovně Ge:\n\nNakonec byl Vrubel kvůli duševní poruše (mánii) hospitalizován na psychiatrické klinice. Umělec si představoval, že je někdy Kristus, někdy zase Puškin, poté se pasoval do role moskevského generálního guvernéra, poté si myslel, že je ruským panovníkem, poté se najednou stal Michailem Skobelevem či Frynéou. Slyšel sborové hlasy a tvrdil, že žil v renesanci a maloval stěny Vatikánu spolu s Raphaelem a Michelangelem. Vrubela vyšetřil psychiatr Vladimir Michajlovič Bechtěrev, který u umělce diagnostikoval vážné postižení nervového systému.\n\nTéma démona se v tvorbě Michaila Vrubela vyskytuje často. V roce 1980 nakreslil obraz „Sedící démon“ (Демон сидящий) a v roce 1899 obraz „Letící démon“ (Демон летящий), kde je démon vyobrazen jako mohutný vládce světa.\n"}
{"id": "1463175", "url": "https://cs.wikipedia.org/wiki?curid=1463175", "title": "Plasko (krajinná památková zóna)", "text": "Plasko (krajinná památková zóna)\n\nKrajinná památková zóna Plasko byla Ministerstvem kultury České republiky v souladu se zákonem o státní památkové péči prohlášena za krajinnou památkovou zónu vyhláškou č. 208/1996. Památkově chráněná zóna zaujímá rozlohu 1 443 ha a nachází se na katastrálním území města Plasy v okrese Plzeň-sever v Plzeňském kraji.\n\nChráněné území zahrnuje barokní krajinu kolem města Plasy v severní části Plzeňského kraje. Kromě území města Plas s ústředním areálem barokního kláštera je součástí krajinné památkové zóny též údolí řeky Střely, které je považováno za krajinářsky nejhodnotnější údolí západních Čech s malebnými scenériemi a vyhlídkami.<nowiki> </nowiki>Na území památkové zóny se nachází více jak desítka dalších chráněných objektů. \n\n"}
{"id": "1463176", "url": "https://cs.wikipedia.org/wiki?curid=1463176", "title": "Kateřina Janatová", "text": "Kateřina Janatová\n\nKateřina Janatová (* 13. března 1997 Jilemnice) je česká reprezentantka v běhu na lyžích. Prosazuje se především ve sprintu. \n\nS lyžováním začínala v rodné Jilemnici. V osmnácti letech poprvé startovala ve Světovém poháru v běhu na lyžích v Novém Městě na Moravě. Po téměř dvouletém odstupu si v sezóně 2017/18 připsala dalších devět startů − nejlepšího umístění dosáhla v Davosu, kde ve sprintu dojela v kvalifikaci na 44. místě. V sezóně 2018/19 poprvé získala body do celkového hodnocení SP - ve sprintu v Toblachu, který byl úvodní etapou Tour de Ski dojela na 29. místě. Týmového úspěchu dosáhla s Petrou Hynčicovou ve sprintu dvojic na Světovém poháru v Drážďanech, kde postoupily do finále a obsadily osmé místo.\n"}
{"id": "1463178", "url": "https://cs.wikipedia.org/wiki?curid=1463178", "title": "Zdeněk Hrabě", "text": "Zdeněk Hrabě\n\nZdeněk Hrabě (* 25. července 1941 Kladno) je bývalý český hokejista, útočník.\n\nV lize hrál za TJ SONP Kladno (1966-1975), nastoupil ve 467 ligových utkáních, ve kteých dal 154 gólů. S Kladnem získal v roce 1975 mistrovský titul. Za Kladno hrál v letech 1962-1975, odehrál 747 utkání a dal 330 gólů.\n\n\n"}
{"id": "1463179", "url": "https://cs.wikipedia.org/wiki?curid=1463179", "title": "Miroslav Špak", "text": "Miroslav Špak\n\nMiroslav Špak (* 22. července 1934) je bývalý český silniční motocyklový závodník.\n\nV místrovství Československa startoval v letech 1959-1969 a 1972-1974. Nejlépe skončil v roce 1966, kdy se stal mistrem Československa ve třídě do 250 cm³..\n\n\n\n"}
{"id": "1463184", "url": "https://cs.wikipedia.org/wiki?curid=1463184", "title": "Jaroslav Bogdálek", "text": "Jaroslav Bogdálek\n\nJaroslav Bogdálek (* 24. května 1929, Brno) je bývalý český lyžař.\n\nNa VII. ZOH v Cortině d'Ampezzo 1956 reprezentoval Československo v alpském lyžování. V obřím slalomu skončil na 34. místě, ve slalomu na 29. místě a závod ve sjezdu nedokončil. Členem československé reprezentace byl v letech 1949-1959, v letech 1954 a 1958 reprezentoval Československo na mistrovství světa. Byl třináctinásobným mistrem Československa.\n\nV hokejové lize hrál za ZJS Zbrojovka Spartak Brno (1948-1952).\n\n"}
{"id": "1463186", "url": "https://cs.wikipedia.org/wiki?curid=1463186", "title": "Bohumil Peroutka", "text": "Bohumil Peroutka\n\nBohumil Peroutka (6. srpna 1926 Bratislava – 30. října 1969 Vsetín) byl český archivář a oblastní historik, který se upálil na výročí vzniku republiky na nádvoří vsetínského zámku.\n\nNarodil se v Bratislavě, ve věku pěti let se s rodiči přestěhoval do Vsetína. Zde chodil na základní školu a vystudoval reálné gymnázium. V Brně na univerzitě vystudoval přírodní vědy a působil pak několik let jako středoškolský učitel. V letech 1955–1961 byl ředitelem Okresního archivu ve Vsetíně, od 1. ledna 1962 do 31. března 1967 vedl vsetínské Okresní muzeum. Z vedoucí pozice odešel na vlastní žádost ze zdravotních důvodů, ale i nadále pracoval v muzeu jako samostatný odborný pracovník. Redigoval sborník \"Valašsko\" a byl i kronikářem města Vsetín. Věnoval se turistice a orientačnímu běhu.\n\nDne 22. října 1969 mu vyšel v novinách \"Nové Valašsko\" článek k výročí vzniku republiky, kde mj. kritizoval politické procesy v 50. letech. Komunisté mu za to hrozili vyhozením z práce. Dne 28. října 1969 na výročí vzniku republiky se na nádvoří vsetínského zámku zapálil a o dva dny později zemřel ve vsetínské nemocnici. Ve své kanceláři v muzeu nechal dopis na rozloučenou, kde píše, že k tomuto činu jej přimělo „svědomí i pocit odpovědnosti a snad i víra v ideje“.\n\n"}
{"id": "1463195", "url": "https://cs.wikipedia.org/wiki?curid=1463195", "title": "Rybník u Kochánovic", "text": "Rybník u Kochánovic\n\nRybník u Kochánovic o výměře vodní plochy 0,71 ha se nachází na okraji lesa asi 1 km severně od vesnice Trpišov v okrese Chrudim při Okrouhlickém potoku. Vlastní rybník však již leží na katastru obce Škrovád. Hráz rybníka je přístupná po polní cestě odbočující ze silnice III. třídy č. 34011 vedoucí z Trpišova do města Slatiňany. \n\nRybník je v soukromém vlastnictví a je využíván pro chov ryb.\n"}
{"id": "1463202", "url": "https://cs.wikipedia.org/wiki?curid=1463202", "title": "Turistická značená trasa 7806", "text": "Turistická značená trasa 7806\n\nPočátek turistické trasy 7806 se nachází v nadmořské výšce 715 m na rozcestí \"Smrkový a Vilémův pramen\" s modře značenou okružní trasou 2205 vedoucí z Lázní Jeseník do České Vsi, které se nachází nad stejnojmennými prameny. Trasa 7806 stoupá nejprve jihozápadním směrem po lesní pěšině na rozcestí u Jitřního pramene. Přes významné rozcestí prochází červeně značená trasa 0601 z Jeseníku do Žulové, je zde výchozí modře značená trasa 2204 do Písečné a prochází tudy zeleně značená trasa 4804 z České Vsi k jeskyni Na Pomezí. S ní trasa 7806 souběžně stoupá po lesní cestě severozápadním směrem k Priessnitzovu prameni, kde souběh končí. Trasa 7806 odtud prudce stoupá úvozovou cestou do vrcholových partií Studničního vrchu. Samotný vrchol míjí pěšina z východu a asi po 300 metrech ústí na cestu, která z něj schází. Po ní trasa 7806 sestupuje k Ripperovu kameni, u kterého v nadmořské výšce 945 m končí. V závěru vede v krátkém souběhu s modře značenou trasou 2206 od jeskyně Na Pomezí, která zde končí též. Průchozí je zde opět červeně značená trasa 0601 z Jeseníku do Žulové, která sem přichází východním úbočím Studničního vrchu.\n\nÚsek Jitřní pramen - Ripperův kámen byl vyznačen dříve, úvodní úsek později.\n\n"}
{"id": "1463203", "url": "https://cs.wikipedia.org/wiki?curid=1463203", "title": "Středočeský krajský přebor 1970/71", "text": "Středočeský krajský přebor 1970/71\n\nV soubojích Středočeského krajského přeboru 1970/71, jedné ze skupin 5. nejvyšší fotbalové soutěže, se utkalo 14 týmů dvoukolovým systémem podzim - jaro. Tento ročník skončil v červnu 1971. \n\nZdroj: \n\nPoznámky:\n"}
{"id": "1463204", "url": "https://cs.wikipedia.org/wiki?curid=1463204", "title": "Beth Shapirová", "text": "Beth Shapirová\n\nBeth Shapirová (* 14. ledna 1976 Allentown, Pensylvánie) je americká evoluční bioložka, profesorka na Kalifornské univerzitě v Santa Cruz. Narodila se v Allentownu (Pensylvánie) a vyrůstala v georgijském městě Rome. V roce 1999 absolvovala Georgijskou univerzitu, kde získala tituly Bachelor of Arts a Master of Arts v oblasti ekologie. V témže roce získala Rhodesovo stipendium a následně na Oxfordské univerzitě obdržela titul Doctor of Philosophy. Její práce se soustřeďuje především na analýzu staré DNA, ve svých pracech se zaměřila například na výzkum dronta mauricijského nebo bizona pravěkého. Její výzkumy byly zveřejněny ve významných periodicích, jako \"Molecular Biology and Evolution\", \"PLOS Biology\", \"Science\" a \"Nature\".\n"}
{"id": "1463207", "url": "https://cs.wikipedia.org/wiki?curid=1463207", "title": "Miroslav Pěnkava", "text": "Miroslav Pěnkava\n\nMiroslav Pěnkava (18. srpna 1949 - 6. dubna 1975, Písek) byl český silniční motocyklový závodník. \n\nV místrovství Československa startoval v letech 1972-1974 ve třídě do 125 cm³. Nejlépe se umístil v roce 1973, kdy skončil celkově na 3. místě. Havaroval při zkušebních jízdách v rámci reprezentačního soustředění a utrpěným zraněním při převozu do nemocnice podlehl. \n\n\n\n"}
{"id": "1463209", "url": "https://cs.wikipedia.org/wiki?curid=1463209", "title": "Ivan Ljuljukin", "text": "Ivan Ljuljukin\n\nIvan Ljuljukin () je ruský horolezec a reprezentant v ledolezení, vicemistr Evropy v ledolezení na obtížnost.\n\n"}
{"id": "1463212", "url": "https://cs.wikipedia.org/wiki?curid=1463212", "title": "Anton Sucharev", "text": "Anton Sucharev\n\nAnton Sucharev (; * 1999) je ruský horolezec a reprezentant v ledolezení, vicemistr Evropy a juniorský mistr světa v ledolezení na rychlost.\n\n\n"}
{"id": "1463217", "url": "https://cs.wikipedia.org/wiki?curid=1463217", "title": "Turistická značená trasa 9614", "text": "Turistická značená trasa 9614\n\nTuristická trasa 9614 má svůj počátek u železniční zastávky v Ramzové. Z počátku vede v souběhu s červeně značenou trasou 0604 spojující Praděd s Králickým Sněžníkem. Z úvodního rozcestí je rovněž výchozí zeleně značená trasa 4802 na Obří skály. Souběh s trasou 0604 končí na okraji zástavby Ramzové, trasa 9614 poté prudce stoupá po lesní cestě na vrchol Klínu. Na konci hřbetu, který Klín tvoří, se cesta mění v pěšinu, klesá do sedla a poté opět stoupá na vrchol Smrku. Za vrcholem prochází zdejším vrchovištěm a končí na státní hranici s Polskem na rozcestí s výchozí modře značenou trasou 2217 do Malého Vrbna a s průchozími zeleně značenou trasou 4803 z Ostružné k Nýznerovským vodopádům a žlutě značenou trasou 7805 z Lázní Jeseník na Špičák.\n\n"}
{"id": "1463222", "url": "https://cs.wikipedia.org/wiki?curid=1463222", "title": "Maják Mehikoorma", "text": "Maják Mehikoorma\n\nMaják Mehikoorma (estonsky: \"Mehikoorma tuletorn\") je jezerní maják, který stojí ve vesnici Mehikoorma v obci Meeksi na pobřeží Teplého jezera v kraji Tartumaa v Estonsku. Je ve správě Estonského úřadu námořní dopravy (Veeteede Amet, EVA), kde je veden pod registračním číslem P30.\n\nNavádí lodi v mezi Čudským a Pskovským jezerem.\n\nPrvní dřevěný maják byl postaven na břehu Teplého jezera v roce 1906. V roce 1938 byla postavena železobetonová věž vysoká 15 m o průměru 3 m vybavená automatickou acetylénovou lampou.\n\nV roce 2008 byl maják vydán na estonské poštovní známce.\n\nVálcová železobetonová věž vysoká 15 metrů je ukončena ochozem a lucernou. Maják je bílý a je v provozu od dubna do listopadu v noci (za tmy).\n\noznačení\n\n\n"}
{"id": "1463223", "url": "https://cs.wikipedia.org/wiki?curid=1463223", "title": "Rozchod kol", "text": "Rozchod kol\n\nRozchod kol je v technologii motorových vozidel vzdálenost mezi středovými liniemi kol, které jsou v jedné nápravě. Pokud jsou kola na každé straně zvojená, používá se středová linie mezi těmito koly.\n\nRozchod kol je užíván u popisu automobilů, vlaků a dalších dvoustopých kolových vozidel.\n\nPokud má vozidlo více náprav, nemusí být pravidlem, že je rozchod kol u všech náprav stejný. Ve speciálních případech se uvažuje i o rozchodu kol, které nejsou v jedné nápravě, mělo by to ale být uvedeno v kontextu.\n\n"}
{"id": "1463244", "url": "https://cs.wikipedia.org/wiki?curid=1463244", "title": "Harilaid (poloostrov)", "text": "Harilaid (poloostrov)\n\nHarilaidský poloostrov (estonsky: \"Harilaid poolsaar\") je poloostrov na severozápadním pobřeží ostrova Saaremaa v Estonsku. Neměl by být zaměňován s ostrůvkem Harilaid, který leží mezi ostrovy Vormsi a Hiiumaa.\n\nPoloostrov Harilaid má rozlohu 4,5 km² a terén je nízký (největší výška je 4,6 m n. m.). Je spojen s pevninou (poloostrovem Tagamõisa) pásem země širokým 300 metrů a až do konce 17. století byl samostatným ostrovem. Vlivem eroze se pobřeží neustále mění.\n\nPoloostrov je zastávkou pro velké množství ptáků při migraci. Rostou tam borové lesy. V roce 1993 byl poloostrov zařazen do národního parku Vilsandi.\n\nNa špičce poloostrova stojí maják Kiipsaare, postavený v roce 1933. V té době byl ve vnitrozemí, téměř 100 metrů od pobřeží, ale v důsledku eroze se dostal na pobřeží. Maják není v činnosti.\n"}
{"id": "1463247", "url": "https://cs.wikipedia.org/wiki?curid=1463247", "title": "Hluboký rybník (Kochánovické rybníky)", "text": "Hluboký rybník (Kochánovické rybníky)\n\nHluboký rybník u Kochánovic o výměře vodní plochy 2,34 ha se nachází v lese asi 1,5 km severozápadně od vesnice Trpišov v okrese Chrudim na Okrouhlickém potoku. Hluboký rybník je přístupný po zelené turistické značce spojující město Slatiňany a vesnici Rabštejn. \n\nHluboký rybník je součástí rybniční soustavy Kochánovických rybníků sestávající z následujících rybníků: Čabrousek, Perný rybník, Vilém a Hluboký rybník. Břehové porosty těchto rybníků tvoří významné litorální ekosystémy, které přechází v mokřadní louky. Na části ploch mezi rybníky se nachází vlhké olšiny.\n\nKochánovické rybníky byly vybudovány na přelomu 16. a 17. století. \n\nHluboký rybník je využíván pro chov ryb.\n"}
{"id": "1463250", "url": "https://cs.wikipedia.org/wiki?curid=1463250", "title": "Chytrý reproduktor", "text": "Chytrý reproduktor\n\n„Chytrý reproduktor“ je typ bezdrátového reproduktoru a hlasem ovládané zařízení s integrovaným virtuálním asistentem, který nabízí interaktivní akce a aktivaci pomocí jednoho či dvou „horkých slov“. Uživatelé mohou například pokládat asistentům otázky, ovládat domácí automatizované zařízení, přehrávat média a spravovat další základní úkoly, jako jsou e-maily, seznamy úkolů a kalendáře. Některé chytré reproduktory využívají také Wi-Fi, Bluetooth a další bezdrátové standardy pro rozšíření využití, mimo přehrávání zvuku, například pro ovládání zařízení chytrých domů.\n\nK zimě 2017 je odhadováno, že 39 milionů Američanů (16% obyvatelstva starších 18 let) vlastní chytrý reproduktor. Odhad z jara 2018 udává, že Amazon zabírá 73 % a Google Home 14 % tohoto trhu, zbytek tvoří reproduktory ostatních výrobců.\n"}
{"id": "1463260", "url": "https://cs.wikipedia.org/wiki?curid=1463260", "title": "Fraunhofer-Gesellschaft", "text": "Fraunhofer-Gesellschaft\n\nFraunhofer-Gesellschaft (celým názvem: \"Fraunhofer-Gesellschaft zur Förderung der Angewandten Forschung e.V.\", česky „Fraunhoferova společnost pro rozvoj aplikovaného výzkumu“) je německá výzkumná organizace se 72 institucemi rozmístěnými po celém Německu (na rozdíl od společnosti Maxe Plancka, která pracuje především na základním výzkumu). S více než 25 000 zaměstnanci, především vědci a inženýry a s ročním rozpočtem na výzkum přibližně 2,3 miliardy EUR, je největší organizací v oblasti aplikovaného výzkumu a vývoje v Evropě.\n\nZákladních financování pro společnost Fraunhofer poskytuje stát (německá veřejnost, federální vláda spolu se spolkovými zeměmi dohromady „vlastní“ společnost Fraunhofer). Zároveň více než 70 % finančních prostředků získává Fraunhofer prostřednictvím projektů buď pro veřejný nebo soukromý sektor.\n\nFraunhofer-Gesellschaft je pojmenována po Josefu von Fraunhoferovi, který pracoval jako vědec, inženýr a podnikatel zároveň. Toto propojení aktivit se společnost Fraunhofer snaží ztělesnit od svého založení v roce 1949.\n\nOrganizace má i globální působnost. Například má sedm center ve Spojených státech pod názvem „Fraunhofer USA“ a tři v Asii. V říjnu 2010 oznámila společnost Fraunhofer, že otevře své první výzkumné centrum v Jižní Americe.\n\n"}
{"id": "1463261", "url": "https://cs.wikipedia.org/wiki?curid=1463261", "title": "Sedící démon", "text": "Sedící démon\n\nSedící démon (rusky Демон сидящий) je obraz ruského malíře Michaila Alexandroviče Vrubela z roku 1890.\n\nKresba obrazu je inspirována básní Démon Michaila Jurjeviče Lermontova. Vrubel napsal o své práci následující:\n\nDémon je obrazem síly lidského ducha, vnitřního boje a pochybností. V pozadí malby je horská krajina pod šarlatovým západem slunce. Kompozice zdůrazňuje omezené postavení démona, který je jakoby uvězněn mezi horním a dolním rámem obrazu. Obraz je malován individuálním Vrubelovým stylem s efektem krystalových ploch, čímž připomíná spíše vitráž nebo panó. Umělec dosáhl tohoto efektu pomocí plochých tahů malířským nožem.\n\nTéma démona se v tvorbě Michaila Vrubela vyskytuje často. V roce 1899 namaloval obraz „Letící démon“ (Демон летящий), kde je démon vyobrazen jako mohutný vládce světa. V letech 1901–1902 pracoval na své poslední práci „Svržený démon“ (Демон поверженный), kde se démon nachází na pokraji smrti.\n"}
{"id": "1463268", "url": "https://cs.wikipedia.org/wiki?curid=1463268", "title": "Audi RS2", "text": "Audi RS2\n\nAudi RS2 Avant byla limitovaná edice vysokovýkonného pětidveřového a pětisedadlového kombi, které vyráběla automobilka Audi od března 1994 do července 1995. Byla navržena během joint venture mezi automobilkami Audi AG a Porsche a postavená na základě modelu Audi 80 Avant. Byla prvním \"RS\" automobilem Audi, a rovněž prvním z jejich vysokovýkonných Avant modelů (kombi); používá nejvýkonnější a nejdůkladnější přepracovanou verzi ze všech pětiválcových řadových přeplňovaných motorů od Audi.\n\nPlánovaná byla stejně jako Avant i sedan, kterého se vyrobily pouze 3 kusy.\n\nPřestože nebylo ve velkých počtech exportováno mimo Evropu, s výjimkou některých států jako Hongkong, Jižní Afrika, Brazílie a Nový Zéland, působivě si nashromáždilo příznivce po celém světě a je často považováno za vozidlo, které pevně zavedlo automobilku Audi do pozice výrobce praktických vysokovýnových vozidel: jeho kombi karoserie, sezení pro pět osob a 'quattro' pohon všech kol jako standard pro každodenní komfortní ježdění a také při špatných povětrnostních podmínkách.\n\nRS2 je produkt spoluvývojového projektu mezi automobilkami Audi a Porsche založené na Audi 80 Avant a postavené na platformě Volkswagen Group B4. Bylo poháněno upravenou verzí 2,2-litrového řadového pětiválcového 20-ventilového přeplňovaného motoru. Tento motor poskytoval výkon 232 kW/ 315 koní při 6500 ot./min. Ačkoli mnoho základních dílů vyrobilo Audi, montáž probíhala u Porsche v závodě Rössli-Bau v Zuffenhausenu v Německu, který byl k dispozici po ukončení výroby modelu Mercedes-Benz 500E, který vyráběla automobilka Porsche na základě smlouvy. V závodě Rössle-Bau se rovněž vyrábělo slavné Porsche 959.\n\nStejně jako ostatní vozidla i 5-válcový řadový motor RS2 byl založen na pohonné jednotce, který Audi už vyráběla, ačkoli Porsche ho značně upravil; standardní turbodmychadlo bylo vyměněno za větší spolu s výkonným mezichladičem a vstřikovači s větším průtokem, nově navrženými vačkovými hřídeli, účinnějším sacím systémem a nízkotlakým výfukovým systémem, který nahradil standardní systém. Nová byla firmou Bosch dodávaná řídicí jednotka motoru.\n\nS takovým výkonem k dispozici RS2 zrychluje z 0 na 100 km/h za 4,8 sekundy a dosahuje maximální rychlosti 262 km/h (elektronicky omezena) a to i přes hmotnosti více než 1 600 kg. V silničním testu provedeném v roce 1995 britský automobilový magazín \"Autocar\" naměřil zrychlení z 0 na 48 km/h za 1,5 sekundy, což potvrdilo, že byl v té době rychlejší než McLaren F1 a také monopost Formule 1 Jacquesa Villeneuva.\n\n6-rychlostní manuální převodovka (převodové poměry - 1. st: 3.500, 2. st: 1.889, 3. st: 1.320, 4. st: 1.034, 5. st: 0.857, 6. st: 0.711) byla jedinou převodovkou v nabídce. Stálý pohon všech kol na základě diferenciálu Torsen, quattro byl standardem. Na přední a zadní nápravě je konvenční 'otevřený' diferenciál, s poměrem 4,111, i když má na zadní nápravě elektromechanickou uzávěrku.\n\nBrzdy a odpružení navržené automobilkou Porsche nahradily standardní vybavení z Audi 80, ale antiblokovací systém (ABS) Bosch byl ponechán. Přední brzdy jsou vybaveny buď radiálně odvětranými kotouči o průměru 302 mm a tloušťce 32 mm s použitím třmenů se čtyřmi protiběžnými písty nebo 'upravená' verze s použitím větších brzdových kotoučů (které jsou dostupné pouze u 17\" disků) s průměrem 322 mm a tloušťkou 32 mm s kvalitnějšími brzdovými destičkami. Zadní brzdy jsou vybaveny radiálně odvětranými brzdovými kotouči o průměru 299 mm a tloušťkou 24 mm, rovněž se 4-pístovými brzdovými třmeny Brembo a 'upravenou' možností se stejnou velikostí kotoučů, ale křížem vrtaných spolu s kvalitnějšími brzdovými destičkami. Ruční brzda působí na brzdy zadních kol a skladá se z kabelem ovládaného systému 'drum in disc'.\n\n\n"}
{"id": "1463270", "url": "https://cs.wikipedia.org/wiki?curid=1463270", "title": "Bistriškite babi", "text": "Bistriškite babi\n\nBistriškite babi (Бистришките баби) je bulharský folklórní soubor, tvořený staršími ženami. Zaměřuje se na tradice etnické skupiny Šopů, žijící v západním Bulharsku a přilehlých částech Srbska a Makedonie: kroje, tance a polyfonní zpěv, jehož původ je spojen s předkřesťanským iniciačním rituálem \"lazaruvane\". Soubor byl založen v roce 1946 ve vesnici Bistrica, ležící 15 km jižně od Sofie, a navázal na předválečnou činnost rozhlasové folklórní skupiny \"Bistriška četvorka\". Bistriškite babi vystupovaly v mnoha cizích zemích, v roce 1978 obdržely cenu Nadace Alfreda Toepfera za přínos lidové kultuře a v roce 2005 byly zapsány \nna seznam mistrovských děl ústního a nehmotného dědictví lidstva podle UNESCO.\n"}
{"id": "1463271", "url": "https://cs.wikipedia.org/wiki?curid=1463271", "title": "Lioré et Olivier LeO C-30", "text": "Lioré et Olivier LeO C-30\n\nLioré et Olivier LeO C-30 byl vírník vyráběný v meziválečném období ve Francii společností Lioré et Olivier.\n\nPo úspěchu s nímž se ve Spojeném království setkal vírník Cierva C.30 španělského konstruktéra Juana de la Cierva, vyráběný jeho společností Cierva Autogiro Company, zakoupil francouzský letecký výrobce Lioré et Olivier licenci na výrobu typu ve Francii. Původní sedmiválcový hvězdicový motor Armstrong Siddeley Genet Major byl u této verze nahrazen hvězdicovým devítiválcem Salmson 9NE o výkonu 175 k (130 kW) francouzského původu.\n\nVětší počet exemplářů typu LeO C-30 byl zakoupen pro potřeby francouzských vzdušných sil a námořního letectva. K 31. prosinci 1937 bylo \"Armée de l'Air\" převzato dvacet kusů, které byly přiděleny jednotkám určeným ke spolupráci s pozemním vojskem a operačně podřízeným jeho velení.\n\nVzhledem k absenci křídel nesl typ francouzské kokardy na bocích trupu a také na stabilizátorech vodorovných ocasních ploch, na rozdíl od vírníků Rota britského Royal Air Force, označených pouze trupovými kokardami a později pruhy na svislé ocasní ploše.\n\nVšechny stroje LeO C-30 francouzských ozbrojených sil byly zničeny nebo ukořistěny Wehrmachtem během bojů v květnu a červnu 1940.\n\nVylepšené varianty byly označené C-30S, C-301 a C-302. Celková produkce všech verzí dosáhla počtu 59 kusů.\n\nZkušenosti s výrobou letadel s rotujícími nosnými plochami, získané licenční výrobou LeO C-30, umožnily po druhé světové válce znárodněnému podniku Société nationale des constructions aéronautiques du Sud-Est vývoj vírníku vlastní konstrukce SNCASE SE.700.\n\n\nÚdaje podle\n\n\n"}
{"id": "1463272", "url": "https://cs.wikipedia.org/wiki?curid=1463272", "title": "Přírodní památka Hrádek", "text": "Přírodní památka Hrádek\n\nHeslo Přírodní památka Hrádek má více významů:\n\n"}
{"id": "1463275", "url": "https://cs.wikipedia.org/wiki?curid=1463275", "title": "Komunální volby na Slovensku 1998", "text": "Komunální volby na Slovensku 1998\n\nVolby do orgánů samosprávy obcí na Slovensku v roce 1998 nebo také komunální volby v roce 1998 byly volby zastupitelů zastupitelstev a starostů Primátorů obcí, které se konaly v prosinci 1998. Zúčastnilo se jich 53,95 % z 4 025 000 registrovaných voličů. V Bratislavě byl primátorem zvolen Jozef Moravčík (DS, DÚ, KDH, SDK, SDSS, SZS), v Košicích byl zvolen Rudolf Schuster (SDSS, SOP, SDĽ), v Nitře za SNS Jozef Prokeš a Juraj Kopčák (DS, DÚ, KDH, SZS) v Prešově.\n\n"}
{"id": "1463280", "url": "https://cs.wikipedia.org/wiki?curid=1463280", "title": "Dolna Baňa", "text": "Dolna Baňa\n\nDolna Baňa () je město ležící ve středním Bulharsku na severních svazích Rily, na horním toku Marici. Je správním střediskem stejnojmenné obštiny a má přes 4 tisíce obyvatel.\n\nOkolí bylo prokazatelně osídleno Thráky v 5. století př. n. l.. Procházela tudy významná obchodní cesta z Istanbulu do Niše a poblíž horského přechodu se zde nalézalo množství hostinců využívajících místní minerální prameny. Dodnes se dochovaly stavby dvou lázní, z nich jedna má základy z římské doby. Kolem nich časem vnikly tři blízké dědiny \"Jurta\", \"Kojčovec \"a \"Venetica\", které se počátkem 19. století spojily v jediné sídlo, které se nazývalo Baňa.\n\nBěhem rusko-turecké války byla Dolna Baňa vysvobozena z osmanské poroby 11. ledna 1878 a stala se součástí Východní Rumélie. V létě 1896 zde byl zřízen sezónní poštovní úřad, od roku 1898 stálý. Od roku 1900 zde fungovala lékařská ordinace. V letech 1908 – 1934 zde sídlil smírčí soud. V první polovině 20. století se výrazně rozvíjelo zdejší školství zaměřené především na praktické obory. Současný název nese Dolna Baňa od konce 19. století a městem je od roku 1974.\n\nVe městě žije 4 858 stálých obyvatel a je zde trvale hlášeno 4 461 obyvatel. Podle sčítání 1. února 2011 bylo národnostní složení následující:\n"}
{"id": "1463282", "url": "https://cs.wikipedia.org/wiki?curid=1463282", "title": "Malý Chingan", "text": "Malý Chingan\n\nMalý Chingan (; , \"Malyj Chingan\") je horské pásmo v severovýchodní části čínské provincie Chej-lung-ťiang a v sousední ruské Amurské oblasti a Židovské autonomní oblasti. Nachází se mezi 46°28′ – 49°21′ severní šířky a 127°42′ – 130°14 východní délky. Nejvyšší horou je Pching-ting-šan (, 1429 m n.m.).\n\nPohoří tvoří spolu s řekou Amur (Chej-lung-ťiang) část přírodní severní hranice Čínské lidové republiky. Řeka Amur pohoří fakticky protíná na dvě části. Pásmo směřuje v severozápadně-jihovýchodním směru. Tvoří předěl mezi údolím řeky Amur a údolím řeky Non.\n\nPrůměrná roční teplota je -1 až 1 °C, nejchladnější je leden -20 až -25 °C, nejteplejší červenec mezi 20 a 21 °C. Roční úhrn srážek je 550 až 670 mm, vzhledem k monzunovému charakteru podnebí je většina srážek koncentrována do letních měsíců.\n\nJedná se o jedno z mála hustě zalesněných pohoří Číny, které je porostlé sibiřskou tajgou.\n"}
{"id": "1463288", "url": "https://cs.wikipedia.org/wiki?curid=1463288", "title": "Alena Kočebajevová", "text": "Alena Kočebajevová\n\nAlena Kočebajevová (; * 16. října 1996) je ruská horolezkyně a reprezentantka v ledolezení, juniorská mistryně světa v ledolezení na obtížnost.\n\n"}
{"id": "1463290", "url": "https://cs.wikipedia.org/wiki?curid=1463290", "title": "Úřad geodézie, kartografie a katastru Slovenské republiky", "text": "Úřad geodézie, kartografie a katastru Slovenské republiky\n\nÚřad geodézie, kartografie a katastru Slovenské republiky (zkr. ÚGKK SR) je ústřední orgán státní správy Slovenské republiky pro geodézii, kartografii a katastr nemovitostí. Současnou předsedkyní je Mária Frindrichová.\n\nNa úseku geodézie a kartografie:\n\n\nNa úseku katastru nemovitostí:\n\n\nÚřad je zřizovatelem Geodetického a kartografického ústavu.\n"}
{"id": "1463302", "url": "https://cs.wikipedia.org/wiki?curid=1463302", "title": "Heikki Hasu", "text": "Heikki Hasu\n\nHeikki Vihtori Hasu (* 21. března 1926 Sippola) je bývalý finský lyžař. Závodil za klub Myllykosken Kilpa-Veikot.\n\nNa Zimních olympijských hrách 1948 ve Svatém Mořici vyhrál severskou kombinaci a byl čtvrtý v běhu na 18 km. Na Mistrovství světa v klasickém lyžování 1950 v Lake Placid získal titul v severské kombinaci a s finskou běžeckou štafetou skončil na druhém místě. Byl vlajkonošem finské výpravy na Zimních olympijských hrách 1952 v Oslo, kde získal zlatou medaili se štafetou na 4×10 km, stříbrnou medaili v severské kombinaci a obsadil čtvrté místo v běhu jednotlivců na 18 km. Pětkrát vyhrál Lyžařské hry v Lahti (1948, 1949, 1951, 1952 a 1953).\n\nPracoval na rodinném statku, v letech 1962–1966 a 1967–1969 byl poslancem parlamentu za stranu Finský střed.\n\nObdržel Holmenkolenskou medaili (1952) a cenu Pro Urheilu (2001). V roce 2003 mu byl ve městě Anjalankoski odhalen pomník, jehož autorem je sochař Juhani Honkanen.\n"}
{"id": "1463308", "url": "https://cs.wikipedia.org/wiki?curid=1463308", "title": "Mindszent", "text": "Mindszent\n\nMindszent [mindsent] (, jméno znamená \"všichni svatí\") je město na jihovýchodě Maďarska v župě Csongrád, spadající pod okres Hódmezővásárhely. Leží u břehu řeky Tiszy, asi 11 km severozápadně od Hódmezővásárhely a 32 km severně od Szegedu. V roce 2017 zde žilo 6 560 obyvatel. Podle údajů z roku 2011 byli 85,3 % Maďaři, 2,2 % Romové a 0,4 % Němci.\n\nNejbližšími městy jsou Hódmezővásárhely a Szentes, poblíže jsou též obce Baks, Derekegyház, Mártély a Szegvár.\n\n"}
{"id": "1463313", "url": "https://cs.wikipedia.org/wiki?curid=1463313", "title": "Mezinárodní stratigrafická komise", "text": "Mezinárodní stratigrafická komise\n\nMezinárodní stratigrafická komise (, zkratka ICS, užívá se i český název Mezinárodní komise pro stratigrafii) je součástí Mezinárodní unie geologických věd (IUGS), která je zodpovědná za stanovení mezinárodních standardů ve stratigrafii. Jejím hlavním cílem je přesně definovat \"globální jednotky\" (systémy, série a etapy), \"mezinárodní chronostratigrafické tabulky\", které pak jsou základem jednotek (období, epochy a věk) a \"mezinárodní geologické časové stupnice\". Tím se stanovují celosvětové standardy základního měřítka pro vyjádření dějin Země.\n\nJedná se o stálou mezinárodní nevládní organizaci (INGO) s celosvětovou působností, která zasedá  častěji než jsou čtvrtletní schůzky, svolávané IUGS v rámci kongresů nebo pracovních skupin. Oficiální jazyky jsou angličtina a francouzština.\n\nJedním z hlavních úkolů ICS je vývoj multidisciplinárního (= spolupráce více vědních oborů při realizaci odborné a vědecko výzkumné činnosti) a celosvětově platného geologického časového měřítka. Tento projekt byl zahájen v roce 1974 a jeho cílem je zjednodušení regionálních paleontologických a geobiologických srovnání. Za tímto účelem by měl být pro každou chronostratigrafickou jednotku, která splňuje jednotná kritéria, definován hraniční stratotyp GSSP (\"Global Stratotype Section and Point\" = celosvětová sekce stratotypů)\n\nKromě toho ICS stanovuje takzvaný GSSA (\"Global Standard Stratigraphic Age\" = celosvětový standard stratigrafického věku), který je založen na globálně ověřitelných tektonických cyklech (vzniku pohoří), definovaných pouze v absolutním věku a je určující pro téměř všechny hranice jednotek prekambria. Kromě toho ICS podporuje otevřenou a mezinárodní výměnu mezi vědci ze všech oblastí geologie.\n\nMezinárodní komise pro stratigrafii vytvořila řadu podkomisí, které působí regionálně nebo na vnitrostátní úrovni a jsou odpovědné za práci v terénu, za lokalizaci místních výsledků a za organizaci vědeckých konferencí na místní úrovni.\n\n\nJsou organizační orgány se specifickými, dlouhodobými vědeckými úkoly, které řídí předseda, sekretářka a jeden nebo dva místopředsedové.\n\nICS má šestnáct subkomisí, které jsou zodpovědné za jednotlivé systémy phanerozoika, neoproterozoika, precambria a obecně za stratigrafickou klasifikaci:\n\n\nICS publikuje různé výsledky a vědecké práce, stejně jako pravidelně aktualizované pokyny. Jsou zveřejňovány v Mezinárodních stratigrafických tabulkách (\"International Stratigraphic Chart\").\n\nTyto tabulky shrnují jak návrhy, o nichž se v současnosti diskutuje, tak aktuální pokyny vydané na posledním zasedání ICS. Návrhy ICS jsou formulovány jako doporučení a zabývají se datováním a výběrem geologických formací a dalších stratigrafických jednotek, a také otázkami nomenklatury. Dokud nejsou ratifikovány nebo odmítnuty zastřešující organizací IUGS, nejsou oficiální. Ve skutečnosti však vědci z oboru geologie obvykle výsledky zasedání ICS bezodkladně přijímají a uplatňují. Výjimky jsou vzácné a týkají se případů, kdy dochází k zásadnímu rozporu názorů i po dlouhé diskusi na zasedáních komise. Taková témata jsou pak řešena na valném shromáždění IUGS.\n\n\n\nMezinárodní komise pro stratigrafii uděluje každé čtyři roky dvě ceny ICS vynikajícím vědcům z oblasti geologie. První ocenění byla udělena na 32. IGC ve Florencii v roce 2004; druhý a třetí na 33. a 34. IGC v Oslo v roce 2008 a v Brisbane v roce 2012.\n\nOcenění je ve dvou úrovních:\n\n"}
{"id": "1463314", "url": "https://cs.wikipedia.org/wiki?curid=1463314", "title": "Antimonopolní úřad Slovenské republiky", "text": "Antimonopolní úřad Slovenské republiky\n\nAntimonopolní úřad Slovenské republiky (PMÚ SR) je ústřední orgán státní správy Slovenské republiky na ochranu a podporu hospodářské soutěže. Zasahuje například v případě kartelů nebo zneužívání dominantního postavení na trhu.\nV jeho čele je předseda, kterého jmenuje a odvolává prezident Slovenské republiky na návrh vlády na funkční období pěti let.\n\nSoučasným předsedou je od listopadu 2011 Tibor Menyhart.\n"}
{"id": "1463327", "url": "https://cs.wikipedia.org/wiki?curid=1463327", "title": "Kaple svatého Jana Nepomuckého (Březce)", "text": "Kaple svatého Jana Nepomuckého (Březce)\n\nKaple svatého Jana Nepomuckého se nachází ve vesnici Březce, která je součástí obce Štěpánov.\n\nJedná se o jednolodní stavbu s vysokou hranolovou věží (17,5 m), ukončenou lucernou s makovicí, na jejímž vrcholu se tyčí zlatý kříž. Kaple byla postavena v roce 1839.\n\nKaple byla v letech 2005–2018 celkově rekonstruována. Byla vyměněna elektroinstalace, nová podlaha, okna, žaluziové okenice ve věži, pořízeny nové lavice, obrazy křížové cesty a celý interiér. Byl pořízen nový velký zvon a opraven stávající umíráček. Byla natřena střecha a pozlacena makovice s křížem. Také byla opravena venkovní fasáda a vchodové dveře.\n\nV kapli jsou pravidelně slouženy mše svaté každou sobotu s nedělní platností v zimě v 17.00 hodin a v létě v 18.00 hodin. Farníci se zde scházejí také k modlitbě svatého růžence, pobožnostem křížové cesty, májovým pobožnostem a adoraci nejsvětější svátosti. V Březcích také funguje bratrstvo živého růžence.\n"}
{"id": "1463332", "url": "https://cs.wikipedia.org/wiki?curid=1463332", "title": "Nová budoucnost pro Liberecký kraj", "text": "Nová budoucnost pro Liberecký kraj\n\nPolitická strana Nová budoucnost pro Liberecký kraj byla založena 20. června 2012 v Jablonci nad Nisou. V roce 2018 kandidovala do zastupitelstva města Jablonec nad Nisou, kde získala 2 z celkem 30 zastupitelů. Kandidátem na primátora byl Pavel Žur.\n\n\n"}
{"id": "1463334", "url": "https://cs.wikipedia.org/wiki?curid=1463334", "title": "Vrcovice (hradiště)", "text": "Vrcovice (hradiště)\n\nVrcovice jsou pravěké hradiště u stejnojmenné vesnice v okrese Písek. Nachází se na ostrožně nad pravým břehem řeky Otavy asi jeden kilometr jihozápadně od vesnice. Hradiště se nachází v místech s pomístním jménem \"V Dolní Lipici.\" Od roku 1963 je chráněno jako kulturní památka.\n\nHradiště bylo osídleno na konci starší a počátku střední doby bronzové, a patří tak mezi nejstarší hradiště v jižních Čechách. Zaniklo náhle požárem. Zda bylo hradiště po požáru obnoveno nelze rozhodnout. Podle pokročilého způsobu opevnění patřili obyvatelé hradiště k tehdejší nobilitě, která ze svého sídla ovládala širší okolí.\n\nV novodobých dějinách bylo hradiště objeveno v devatenáctém století, kdy byly při těžbě kamene nalezeny první bronzové předměty. První archeologický výzkum vedl Bedřich Dubský roku 1926. Novější výzkumy jsou dílem Ladislava Hájka z roku 1951 a Antonína Beneše z let 1963–1966.\n\nPlocha hradiště má přibližně vejcovitý půdorys. Na třech stranách ji chrání strmé a skalnaté svahy k Otavě a jejímu drobnému přítoku zvanému Lipičná strouha. Na severu, kde terén stoupá směrem k návrší Bohuslavec, se v délce šedesáti metrů dochovaly pozůstatky opevnění tvořeného liniemi dvou valů oddělených příkopem.\n\nCelková hloubka opevnění dosahuje 25 metrů. Na vnější straně se nacházel nejprve mělký, pravděpodobně odvodňovací příkop, za kterým stála první hradba tvořená dvěma řadami kůlů s vnitřním prostorem vyplněným sypkým materiálem. Hradba bývala široká přes dva metry a její zadní stěna se opírala o uměle přitesanou skalní stěnu v rulovém podloží. Za první hradbou býval přes tři metry široký příkop vytesaný ve skále. Druhou linii opevnění tvořila hradba s čelní zdí z nasucho kladených kamenů. Střed hradby byl vyplněn kameny v konstrukci z vodorovně položených kůlů. Na vnitřní straně hradbu uzavírala košatinová konstrukce podepřená mohutnými kůly upevněnými v jamkách vytesaných ve skále. Výškový rozdíl mezi dnem příkopu a korunou dochovaného valu vnitřní hradby je asi čtyři metry.\n\nTěsně za hradbou stávala řada obdélných kůlových chat, ve kterých byla nalezena ohniště a v jedné chatě také malý sklípek z kamenných desek.\nV areálu hradiště bylo odkryto několik žárových hrobů. Jeden z nich byl prozkoumán v prostoru druhého valu. Obsahoval tři nádobky bez kostí a milodarů. Pravděpodobně s ním však souvisí o rok dříve nalezený hliněný přívěsek ve tvaru žaludu. Z podoby hrobu je zřejmé, že byl do hradby vložen až po jejím zániku. Je možné, že hroby vznikly v souvislosti s požárem a byly do nich snad pohřbeny jeho oběti.\n\nHradiště je od severu přístupné po cestě, která vede skrz oba valy na vrchol ostrožny. Na ní se dochovalo několik jam po těžbě kamene. Porůstá jí borový les s příměsí dubu a lísky.\n"}
{"id": "1463336", "url": "https://cs.wikipedia.org/wiki?curid=1463336", "title": "Niihama", "text": "Niihama\n\nNiihama () je město v prefektuře Ehime na ostrově Šikoku v Japonsku. K roku 2016 v ní žilo přibližně 125 tisíc obyvatel.\n\nNiihama leží na severním pobřeží ostrova Šikoku východně od Macujamy a Saidžó a západně od Takamacu.\n\nPřes město vede železniční trať Uwadžima – Takamacu vedoucí z Uwadžimy do Takamacu.\n\nJako město vznikla Niihama v roce 1937.\n\n"}
{"id": "1463337", "url": "https://cs.wikipedia.org/wiki?curid=1463337", "title": "Radnice (Dobříš)", "text": "Radnice (Dobříš)\n\nRadnice v Dobříši je převážně kamenná stavba ze slohu klasicismu. Stojí na místě bývalé dřevěné radnice. Současná budova byla dostavěna v roce 1821.\n\nPřestože nese radnice označení radnice staré, ještě před tou dnešní tu stával rathaus s totéž funkcí, který byl postaven ze dřeva v roce 1661. Ten měl 1 patro, kolem kterého byla umístěna pavlač. \n\nRoku 1666 byly do tehdejší věžičky vsazeny hodiny. V budově radnice byla také obecní hospoda, jejíž výčepní měl na starosti také vytápění budovy a natahování výše zmíněných hodin. Od roku 1758 byl dům opraven a bylo zde zřízeno i vězení.\n\nJelikož dvě století budova značně chátrala, rozhodlo se o stavbě nové, nynější budovy, která nahradila budovu původní. Její stavba byla dokončena roku 1821. Za 2 roky byly do věžičky vloženy nové hodiny.\n\nV letech 1866–1960 (do zrušení dobříšského okresu) tu sídlil i okresní soud a finanční úřad.\n\nDále tu sídlily Komunální služby, které zde měly správní středisko a některé z provozoven. Mezi lety 1950 a 1990 tu také v části stály veřejné záchodky. Po nich tu byla restaurace.\n\nPo roce 1990 se do budovy stěhuje zpět městský úřad. V roce 2000 byl objekt zrenovován a přestavbou půdy vznikly nové kanceláře.\n\nOd roku 1958 je památkově chráněna.\n\nBudova je současně omítnuta novými vápennými omítkami smetanově bílé barvy, má nízkou hodinovou vížku a představuje architektonicky zcela střídmou a nenáročnou stavbu místní správy na venkovském českém městě v 1. polovině 19. století.\n\n"}
{"id": "1463338", "url": "https://cs.wikipedia.org/wiki?curid=1463338", "title": "Římskokatolická farnost Zhoř u Pacova", "text": "Římskokatolická farnost Zhoř u Pacova\n\nŘímskokatolická farnost Zhoř u Pacova je územním společenstvím římských katolíků v rámci pelhřimovského vikariátu českobudějovické diecéze.\n\nV roce 1371 je ve Zhoři doložena plebánie. Tato v pozdější době zanikla. V roce 1759 byla v místě zřízena samostatná farnost. Od roku 1785 jsou dochovány farní matriční zápisy. V přifařené Těchobuzi žil v letech 1830–1841 kněz a filosof Bernard Bolzano, který se tam také podílel na duchovní správě tím, že v kostele svatého Marka sloužil bohoslužby.\n\nFarnost je administrována ex currendo z Pacova.\n\n"}
{"id": "1463339", "url": "https://cs.wikipedia.org/wiki?curid=1463339", "title": "Drvenik Veli", "text": "Drvenik Veli\n\nDrvenik Veli (italsky Zirona Grande) je ostrov v Chorvatsku v Jaderském moři. Nachází se ve středo-dalmatském souostroví, severozápadně od Šolty, 1,8 kilometrů od pevniny. Rozloha ostrova je 12,07 km. Nejvyšší bod má 178 metrů nad mořem. Jediným osídlením na ostrově je téměř stejnojmenná vesnice Drvenik Veliki (výslovnost [dr̩v̞ɛ̌niːk v̞ɛlikiː]) se 150 obyvateli (dle sčítání lidu 2011).\n"}
{"id": "1463342", "url": "https://cs.wikipedia.org/wiki?curid=1463342", "title": "Data science", "text": "Data science\n\nData science neboli datová věda je interdisciplinární obor, který využívá vědecké metody, procesy, algoritmy a systémy pro získávání znalostí a poznatků z dat v různých podobách, jak strukturovaných, tak nestrukturovaných podobně jako data mining.\n\nData science \"sjednocuje statistiku, analýzu dat, strojové učení a související metody\" s cílem \"pochopit a analyzovat skutečné jevy\" na základě dat. Využívá techniky a teorie čerpané z mnoha oblastí matematiky, statistiky, informatiky a matematické informatiky.\n\nNositel Turingovy ceny Jim Gray si data science představoval jako „čtvrté paradigma“ vědy (empirické, teoretické, výpočetní a nyní založené na datech) a tvrdil, že „všechno ve vědě se mění v důsledku vlivu informačních technologií“ a záplavy dat.\n\nV roce 2012, kdy Harvard Business Review nazval data science \"nejvíce sexy zaměstnáním 21. století\" se tento termín stal módním slovem. To je nyní často používáno zaměnitelně se staršími pojmy jako business analytics, business intelligence, prediktivní modelování, data mining a statistika. Dokonce i myšlenka, že datová věda je sexy, parafrázuje Hanse Roslinga, který v dokumentu BBC 2011 prohlásil: \"Statistika je nyní nejvíce sexy téma, které tu máme.\" Nate Silver označil datovou vědu za sexy termín pro statistiku. V mnoha případech jsou nyní dřívější přístupy a řešení jednoduše přejmenovávány jako data science, aby byly atraktivnější, což může způsobit, že termín se \"zředí [...] za hranici užitečnosti\". I když mnohé univerzitní programy nyní nabízejí titul v oboru datové vědy, neexistuje konsensus o její definici nebo o obsahu učebních osnov. K diskreditaci data science přispívá mnoho projektů v oblasti datové vědy a velkých dat, které nedokázaly poskytnout užitečné výsledky, často v důsledku špatného řízení a využívání zdrojů.\n\nTermín datová věda se objevoval v různých souvislostech už desítky let, ale až donedávna se neustálil. Dříve byl používán jako synonymum informatiky Peterem Naurem v roce 1960. Naur později představil termín \"datalogy\". V roce 1974 vydal Naur knihu \"Concise Survey of Computer Methods\" (\"Stručný přehled počítačových metod)\", kde volně využíval termín data science v přehledu současných metod zpracování dat používaných v široké škále aplikací.\n\nV roce 1996 se členové Mezinárodní federace klasifikačních společností (Federation of Classification Societies, IFCS) sešli v Kóbe na konferenci konané každé dva roky. Zde se poprvé termín data science objevil v názvu konference (Data Science, classification, and related methods - Věda o datech, klasifikace a související metody). poté, co byl zaveden v neformální diskusi Chikiem Hayashim.\n\nV listopadu 1997 přednesl C. F. Jeff Wu inaugurační přednášku nazvanou \"Statistics = Data Science?\" u příležitosti jmenování profesorem Michiganské univerzity. V přednášce charakterizoval statistickou práci jako trojici sběru dat, modelování či analýzy dat a rozhodování. Na závěr uvedl moderní použití termínu data science mimo kontext informatiky a navrhl přejmenování statistiky na data science a statistiků na data scientisty, datové vědce. Později přednášku \"Statistics = Data Science\"? zopakoval roku 1998 jako první ze svých Mahalanobisovských přednášek.\n\nV roce 2001 William S. Cleveland uvedl datovou vědu jako nezávislou disciplínu, která rozšiřuje oblast statistiky tak, aby zahrnovala \"pokroky v oblasti výpočetní techniky s daty\". Myšlenku uveřejnil v článku \"Data Science: An Action Plan for Expanding the Technical Areas of the Field of Statistics\" (\"Data Science: akční plán rozšiřování technických oblastí statistiky\"), který byl publikován ve svazku 69, č. 1, dubnového vydání International Statistical Review / Revue Internationale de Statistique z dubna 2001. Cleveland zde stanovil šest oblastí, o kterých věřil, že zahrnují data science: multidisciplinární bádání, modely a metody pro zpracování dat, výpočty s daty, pedagogika, hodnocení výzkumných nástrojů a teorie.\n\nV dubnu 2002 zahájila Mezinárodní rada pro vědu (International Council for Science, ICSU) a její Výbor pro data pro vědu a technologii (Committee on Data for Science and Technology, CODATA) vydávání časopisu \"Data Science Journal\" zaměřeného na otázky, jako je popis datových systémů, na internetu, aplikace a právní otázky. Krátce poté, v lednu 2003, Columbijská univerzita začala publikovat časopis \"Journal of Data Science\" který poskytl platformu všem datovým pracovníkům, aby prezentovali své názory a vyměňovali si nápady. Časopis byl z velké části věnován aplikaci statistických metod a kvantitativního výzkumu. Národní vědecká rada (National Science Board) vydala v roce 2005 text \"Long-lived Digital Data Collections: Enabling Research and Education in the 21st Century\" (\"Dlouhodobý sběr digitálních dat: umožnění výzkumu a vzdělávání v 21. století\"), definující datové vědce jako \"informační a počítačové vědce, databázové a softwarové tvůrce a programátory, experty jednotlivých disciplín, kurátory a odborní anotátory, knihovníky, archiváře a další, kteří mají zásadní význam pro úspěšné řízení sběru digitálních dat\", jejichž hlavní činností je\" provádět tvůrčí výzkum a analýzu\".\n\nOkolo roku 2007 Jim Gray představil „vědu řízenou daty“ jako „čtvrté paradigma“ vědy, které využívá počítačovou analýzu velkých dat jako základní vědeckou metodu a přál si „mít svět, v němž veškerá vědecká literatura je online a všechny vědecké údaje jsou online a vzájemně spolupracují.\"\n\nV článku z roku 2012 Harvard Business Review \"Data Scientist: The Sexiest Job of the 21st Century\" (\"Data Scientist: Nejvíce sexy povolání 21. století\" DJ Patil tvrdí, že tento termín vytvořili v roce 2008 s Jeffem Hammerbacherem, aby definovali svou práci v LinkedIn a Facebooku. Tvrdí, že datový vědec je \"nové plemeno\" a že \"nedostatek datových vědců se v některých sektorech stává vážným omezením\" a popisuje mnohem více podnikatelsky orientované role.\n\nV roce 2013 byla založena pracovní skupina IEEE pro data science a pokročilou analýzu (IEEE Task Force on Data Science and Advanced Analytics). V roce 2013 byla v Lucembursku zorganizována první Evropská konference o data science (European Conference on Data Analysis ECDA), která zřídila Evropskou asociaci pro datovou vědu (EuADS). První mezinárodní konference IEEE International Conference on Data Science and Advanced Analytics se konala v roce 2014. V tomtéž roce sekce American Statistical Association (Amerického statistického sdružení) věnovaná statistickému učení a data miningu přejmenovala svůj časopis na \"Statistical Analysis and Data Mining: The ASA Data Science Journal\" a v roce 2016 změnila svůj název na \"Statistical Learning and Data Science\". V roce 2015 začalo nakladatelství Springer vydávat časopis International Journal on Data Science a Analytics mající za úkol publikoval originální díla o datové vědě analýze velkých dat. V září 2015 přidala Gesellschaft für Klassifikation (GfKl) ke jménu společnosti \"Data Science Society\".\n\nPopularita pojmu \"data science\" v podnikatelském i akademickém prostředí prudce narostla, což ukazuje nárůst nabídek práce pro datové vědce. Nicméně mnoho kritických akademických pracovníků a novinářů nevidí žádný rozdíl mezi datovou vědou a statistikou. Gil Press v časopise Forbes uvedl, že data science je \"buzzword\" bez jasné definice a jednoduše nahradil „obchodní analýzu“ v kontextech jako jsou postgraduální studijní programy. V rámci otázek a odpovědi po své plenární přednášce na konferenci American Statistical Association aplikovaný statistik Nate Silver řekl: \"Myslím, že datový vědec je sexy termín pro statistika. ... Statistika je odvětví vědy. Data scientist je lehce nadbytečný a lidé by neměli opouštět termín statistik.\" Stejně tak v podnikatelském sektoru řada výzkumníků a analytiků uvádí, že samotní data scientisté zdaleka nestačí dát podnikům skutečnou konkurenční výhodu a považují je za pouze jednu ze čtyř velkých skupin profesí potřebných k tomu, aby podniky efektivně využívaly velká data; jsou to analytici, data scientisté, vývojáři velkých dat a inženýři velkých dat.\n\nNa tuto kritiku přišla řada reakcí. V článku ve Wall Street Journal v roce 2014 Irving Wladawsky-Berger porovnává nadšení nad data science s úsvitem počítačové vědy. Argumentuje, že data science stejně jako jakákoli jiná interdisciplinární oblast využívá metodiky a praktiky z celé akademické i komerční sféry, ale pak je přetvoří do nové disciplíny. Uvádí ostré kritiky, kteří v minulosti útočili na informatiku, nyní uznávanou akademickou disciplínou. Podobně Vasant Dhar z New York University stejně jako řada dalších akademických zastánců datové vědy v prosinci 2013 konkrétněji argumentoval, že se data science liší od stávající praxe analýzy dat ve všech oborech, která se zaměřuje pouze na vysvětlení datových souborů. Data science hledá uplatnitelné a konzistentní pravidelnosti v datech vhodné prediktivní využití. Tento praktický inženýrský cíl vyděluje datovou vědu mimo rámec tradiční analytiky. Nyní lze data hledat a využívat i v těch disciplínách a aplikovaných oborech, které nemají spolehlivé teorie, jako jsou zdravotnictví a společenské vědy, a mohly by zde být na základě těchto dat vytvořeny silné prediktivní modely.\n\nV podobném duchu se v září 2015 vyjádřil profesor ze Stanfordu David Donoho. Přitom odmítl tři zjednodušující a zavádějící definice data science, jež bývají předmětem kritiky. Za prvé se podle Donoha datová věda nedá ztotožnit s velkými daty, neboť velikost datového souboru není kritériem pro rozlišování mezi datovou vědou a statistikou. Za druhé datová věda není definována výpočetními schopnostmi zpracování velkých souborů dat, neboť tyto možnosti jsou již obecně používány pro analýzy ve všech oborech. Za třetí datová věda je silně aplikovaný obor, v němž akademické programy v současné době dostatečně nepřipravují dorost, protože řada absolventských programů zavádějícím způsobem inzeruje svou analytickou a statistickou výuku jako podstatu kurikula pro datovou vědu. Donoho jakožto statistik spolu s mnoha kolegy jeho oboru podporuje rozšíření rozsahu učiva adeptů datové vědy. Také John Chambers žádá statistiky, aby přijali inkluzivní koncepci učení z dat, a William Cleveland požaduje, aby se upřednostňovalo vytváření predikcí nad vysvětlujícími teoriemi. Společnou vizí těchto statistiků je stále obsáhlejší aplikovaný obor, které přerůstá hranice tradiční statistiky.\n\nBudoucnost datové vědy vidí Donoho v neustále rostoucím prostředí otevřené vědy, kde jsou datové soubory využívané akademickými publikacemi přístupné všem výzkumníkům. Americký národní zdravotní ústav již oznámil plány na zvýšení reprodukovatelnosti a průhlednosti výzkumných údajů. Některé velké odborné časopisy již následují tento trend. Tímto způsobem budoucnost datové vědy nejen překračuje hranice statistické teorie co do rozsahu a metodologie, ale data science znamená výzvu současným akademickým a výzkumným paradigmatům. Jak dodává Donoho, \"rozsah a dopad datové vědy se v nadcházejících desetiletích bude nadále rozšiřovat, neboť vědecká data i data o samotné vědě se stanou všeobecně dostupnými\".\n"}
{"id": "1463344", "url": "https://cs.wikipedia.org/wiki?curid=1463344", "title": "Maják Kiipsaare", "text": "Maják Kiipsaare\n\nMaják Kiipsaare (estonsky: \"Kiipsaare tuletorn\") je neaktivní maják. Stojí na pobřeží poloostrova Harilaid v severozápadní části ostrova Saaremaa v kraji Saaremaa v Baltském moři v Estonsku. Byl ve správě Estonského úřadu námořní dopravy (Veeteede Amet, EVA).\n\nPrvní dřevěný maják ve tvaru pyramidy byl postaven v době první světové války. V roce 1926 byl postaven u výběžku Undva 25 m vysoký maják s automatickou acetylénovou lampou. Brzy se zjistilo, že jeho pozice není vhodná (po výstavbě nového majáku byl zničen). Proto byl postaven v roce 1933 nedaleko vesnice Undva nový maják firmou Maximilian Arronet & Otto de Fries. Maják vysoký 25 m byl vybaven automatickou acetylénovou lampou. Jeho cílem bylo upozornit námořníky Baltského moře na nebezpečí kolem poloostrova Harilaid. V té době byl maják 100 až 150 metrů ve vnitrozemí, ale kvůli erozi pobřeží se dostal na pobřeží. Nestabilní podloží způsobilo, že se maják naklonil. Počátkem devadesátých let se moře dostalo k patě majáku a ten se začal naklánět. Z tohoto důvodu byl v roce 1992 deaktivován a až do roku 2009 maják zůstával denní navigační značkou, pak byl odstraněn z navigačních map a seznamů.\n\nMaják se nachází v národním parku Vilsandi.\n\nVálcová železobetonová věž vysoká 25 metrů je ukončená ochozem a lucernou. Maják má střídavě široké bílé a červené pruhy. Výška světla byla 26 m n. m., maják vysílal bílý záblesk v intervalu čtyř sekund.\n\nbývalé označení\n\n"}
{"id": "1463346", "url": "https://cs.wikipedia.org/wiki?curid=1463346", "title": "Heather Hemmens", "text": "Heather Hemmens\n\nHeather Hemmens (* 10. července 1988 Waldo, Maine) je americká herečka, režisérka a producentka. Proslavila se rolí Alice Verdury v seriálu stanice The CW \"Superkočky\". Od roku 2014 hraje roli Marcie Holmes v seriálu \"If Loveing You is Wrong.\" Od roku 2019 hraje hlavní roli v seriálu stanice The CW \"\".\n\nHemmens vyrostla ve městě Waldo v Maine. Má dva starší bratry a jednu starší sestru. Navštěvovala střední školu Mount View High School v Thorndike v Mine a na dva poslední roky střední uměleckou školu Walnut Hill School for Arts poblíž Bostonu. Po maturitě se přestěhovala do Los Angeles, aby se mohla věnovat herectví.\n\nSvou kariéru zahájila malými rolemi ve filmech jako \"Mistři hazardu\" (2005) a \"Cesta za vítězstvím\" (2006). V roce 2010 zrežírovala krátkometrážní filmy \"Perils of an Active Mind\" a \"Designated\". Ve stejném roce také získala roli Alice Verdury v seriálu stanice The CW \"Superkočky\" Seriál byl však zrušen po odvysílání první řady. Hostující role si zahrála v seriálech \"Kriminálka New York\", \"Kriminálka Miami\", \"Beze stopy\", \"The Haves and the Have Nots\", \"Chirurgové\" a \"Upíří deníky\".\n\nV roce 2014 byla obsazena do telenovely stanice Oprah Winfrey Network \"If Loving You Is Wrong.\" V roce 2018 získala jednu z hlavních roli v seriálu stanice The CW \"\".\n\n"}
{"id": "1463349", "url": "https://cs.wikipedia.org/wiki?curid=1463349", "title": "Yannick Glatthard", "text": "Yannick Glatthard\n\nYannick Glatthard (* 14. ledna 1998 Meiringen) je švýcarský horolezec a reprezentant v ledolezení, vicemistr světa, Evropy a juniorský mistr světa v ledolezení na obtížnost.\n\n\n"}
{"id": "1463350", "url": "https://cs.wikipedia.org/wiki?curid=1463350", "title": "Mehmed Ali Dukatar", "text": "Mehmed Ali Dukatar\n\nKurraʼ háfiz Mehmed Ali-efendija Dukatar (kolem 1870 Žepče, Osmanská říše – 23. května 1935 Sarajevo, Království Jugoslávie) byl bosenskohercegovský islámský pedagog bosňáckého původu. Někdy je jméno Ali uváděno v bosenské podobě Alija.\n\nV rodné obci navštěvoval mekteb, islámskou základní školu. V Sarajevu absolvoval Gazi Husrev-begovu medresu a Daru-l-muallimin, učitelskou přípravku pro učitele, muallimy, v reformovaných mektebech. V bosenské metropoli rovněž získal čestný titul háfize nejvyšší kategorie, který svědčil o jeho mimořádné učenosti a znalosti Kurʼánu. Po dokončení studíí působil jako muallim v Tešnji, Brčku a Banja Luce. Za pobytu v Banja Luce vykonal zkoušku nezbytnou pro učitele náboženství na středních školách, načež vykonával povolání středoškolského učitele v Banja Luce, Bihaći, Tuzle a nakonec na Prvním gymnáziu v Sarajevu.\n\nDukatar roku 1909 spoluzaložil stavovské družení islámských učitelů a imámů nazvané Muslimský muallimský a imámský spolek (\"Muslimansko muallimsko i imamsko društvo za Bosnu i Hercegovinu,\" 1912 přejmenované na Sdružení bosensko-hercegovské ‘ilmijje, \"Udruženje bosansko-hercegovačke ilmijje\"), v němž se stal prvním předsedou kontrolní komise. Za svého působení v Tuzle předsedal Sdružení duchovních Mirkat (\"Udruženje vjerskih službenika „Mirkat“\").\n\nMehmed Ali zemřel 23. května 1935 v Sarajevu. Pohřben byl na sarajevském hřbitově Vinograd.\n"}
{"id": "1463353", "url": "https://cs.wikipedia.org/wiki?curid=1463353", "title": "Síň slávy orientačního sportu", "text": "Síň slávy orientačního sportu\n\nSíň slávy orientačních sportů sdružuje osobnosti, které byly oceněné Českým svazem orientačních sportů za významný přínos českému nebo československému orientačnímu sportu.\n\nOcenění jsou vyhlašována každoročně od roku 2011 vždy se slavnostním vyhlášením výsledků Ankety o nejlepšího orientačního sportovce.\n\n\n\n\n\n\n\n\n\n\n\n\n\n\n\n\n"}
{"id": "1463364", "url": "https://cs.wikipedia.org/wiki?curid=1463364", "title": "Akrotiri (archeologické naleziště)", "text": "Akrotiri (archeologické naleziště)\n\nAkrotiri (řecky Ακρωτήρι) je archeologické naleziště na jihu řeckého ostrova Santorini (řecky \"Thira\", starořecky \"Thēra\"). Objevil je roku 1967 archeolog Spyridon Marinatos. Jde o pozůstatky asi 3500 let starého města kykladské civilizace se silnými vlivy mínojské kultury. Město, jehož původní název není znám, bylo podobně jako Pompeje náhle pohřbeno následkem sopečného výbuchu, a tak se zde dochovala řada artefaktů včetně vynikajících fresek.\n\nArcheologické naleziště je pojmenováno podle blízké vesnice, která leží asi 700 m severozápadně na pahorku nad nalezištěm.\n\nV roce 1867 těžila francouzská společnost na ostrově pemzu a pucolánový popel pro stavbu Suezského průplavu. Geolog Ferdinand Fouqué si přitom všiml zbytků starých prehistorických zdí a keramických střepů v údolí pod vesnicí a na sousedním ostrově Thirasia. Poprvé vystoupil s tezí, že zde leží neznámé, sopkou zasypané sídliště. V roce 1870 nalezli archeologové Henri Mamet a Henri Gorceix u Balosu (Μπάλος), severovýchodně od Akrotiri, zbytky zdí s fragmenty nástěnných maleb, obsahující mimo jiné i kresbu lilie, několik zásobních nádob a měděnou pilu. Fouqué datoval tyto nálezy do doby 2000 let př. n. l.\n\nPrvní vykopávky provedl v Akrotiri německý archeolog Robert Zahn. Nalezl jeden dům, zbytky rybářských sítí, zlatý náhrdelník a mnoho keramických střepů. K nim patřila také rozbitá zásobní nádoba, jejíž střep obsahoval nápis, který byl později přiřazen k lineárnímu písmu typu A. Bližší zařazení nálezů nebylo v té době možné, neboť dosud nebylo nic známo o kykladské kultuře. Vzhledem k tomu, že od roku 1900 docházelo k odkrývání archeologického naleziště Knossos na Krétě, zůstaly tyto nálezy na Santorini bez povšimnutí.\n\nV roce 1939 zkoumal řecký archeolog Spyridon Marinatos vrstvy hornin z vykopávek jedné vily v Amnisosu na Krétě a jako první vyslovil tezi, že tamější pemza může pocházet z výbuchu sopky na Santorini. Přílivová vlna pak podle něho způsobila na Krétě zkázu tamější mínojské kultury. Spatřoval v této katastrofě jádro legendy o Atlantidě. Jeho závěry byly ve vědeckém světě přijímány se skepsí.\n\nO necelých třicet let později, po druhé světové válce a po ukončení občanské řecké války, kdy se stal profesorem archeologie na athénské univerzitě, se mu naskytla příležitost hledat důkazy pro svoji tezi při plošném archeologickém výzkumu přímo na Santorini. Již v roce 1966 pátral na různých místech ostrova po stopách osídlení z doby bronzové James Watt Mavor jun., nebyl však příliš úspěšný. Marinatova myšlenka o zatopené Atlantidě ho zaujala, oslovil ho a setkali se v roce 1967 přímo na Santorini. Marinatos pak na sebe převzal odpovědnost za veškeré vykopávky na ostrově.\n\nShodou okolností se krátce poté Marinatos dozvěděl o zedníkovi, který několik let předtím poblíž Akrotiri objevil dutinu, odkud se dalo vstoupit do podzemních prostor. Marinatos s Mavorem místo prozkoumali a zjistili, že odtud pocházejí velké kamenné hmoždíře, které místní obyvatelé využívají jako koryta ke krmení zvířat. Místo odpovídalo představám antických autorů, jakými byli Strabón a Pindaros, o osídlení položeném na planině u mořského pobřeží, které bylo kromě toho orientováno k jihu, směrem k předpokládanému kulturnímu centru na Krétě.\n\nPodmínky pro výkopové práce byly příznivé, neboť vrstva pemzy zde byla díky vysoké erozi zeslabena na méně než 15 m. Dne 25. května 1967 bylo poprvé kopnuto. Již v hloubce čtyř metrů byly nalezeny nádoby z doby bronzové. Druhý den narazili na místnost se zásobami, část dvoupodlažní budovy – místo, které je dnes označeno jako sektor Alfa. První výkopová sezóna přinesla neobvyklé výsledky. Marinatos a jeho tým nalezli sice město z doby bronzové, které vykazovalo blízkost mínojské kultuře známé z Kréty, ale mělo svoje vlastní charakteristické znaky. Sopečný výbuch přerval život ve městě a zasypal ho pemzou a sopečným popelem, takže zůstalo zakonzervováno stejně jako Pompeje a Herculaneum v Itálii. \n\nNa místě vykopávek přišel Spyridon Marinatos 1. října 1974 o život. Spadl naznak ze zdi, ze které pozoroval výkop, a hlavou narazil na kámen, zraněním později podlehl. Poblíž místa neštěstí byl pohřben, připomíná ho tu náhrobní deska. Po jeho smrti byly výkopové práce přerušeny jen nakrátko a pokračují dodnes, a to pod vedením jeho tehdejšího asistenta Christose Doumase, který se mezitím stal profesorem archeologie na athénské univerzitě. Úspěch vykopávek u vesnice Akrotiri nebyl Marinatovou smrtí snížen, jeho teze o zničení krétské mínojské kultury v důsledku výbuchu sopky na Santorini však vzhledem k pozdějším výsledkům archeologického výzkumu na Knossu ztratila platnost.\n\nPo čtyřiceti letech soustavného výzkumu jsou odkryty zhruba dva hektary z předpokládaného mnohem většího města. V době zkázy se jednalo o sídliště z poloviny druhého tisíciletí před Kristem, přičemž toto datování není zcela jisté. Ranější stratigrafické vrstvy jsou prozkoumány jen zčásti, v místech, kam byly zasazeny podpěry střechy. Zde byly objeveny keramické střepy a jiné artefakty pocházející z období od mladší doby kamenné přes raná stádia doby bronzové až po nálezy příslušející kykladské kultuře. \n\nZatímco nad dosavadními nálezy byla vybudována střecha na ocelových pilotech a lze si je prohlédnout, na okraji areálu vykopávky pokračují. Nálezy byly zakryty střechou hned krátce po svém objevení, bylo třeba je ochránit před výkyvy počasí a intenzivním slunečním zářením. V letech 2002 až 2005 se dosavadní zakrytí postupně nahrazovalo novou konstrukcí, kterou požadovala Evropská unie. V září 2005 došlo k neštěstí, kdy se část nové střechy bezprostředně před dokončením zřítila, jednoho turistu zabila a šest dalších zranila. Kvůli pochybnostem o stabilitě střechy bylo naleziště uzavřeno. V době přerušení vykopávek se archeologové věnovali vyhodnocování dosavadních nálezů, zejména z hlubších šachet, a získávali nové poznatky o prehistorii města. V letech 2009 až 2011 byla vybudována nad nalezištěm nová střecha, odpovídající nejnovějším standardům. V průběhu roku 2011 byly obnoveny výkopové práce a od dubna 2012 je archeologické naleziště opět přístupné turistům.\n\nVykopaná část města leží na svahu vzdáleném zhruba 200 m od dnešní linie mořského pobřeží. Nejstarší nálezy odkazují na období mladší doby kamenné z 5. tisíciletí před Kristem. Nejstarší keramické nálezy jsou příbuzné těm, které byly nalezeny také na jiných kykladských ostrovech (Naxos a Saligalos). Podrobnosti v dekoru je pak řadí do blízkosti nálezů z Dodekanských ostrovů, zejména z ostrova Rhodos. V tomto okruhu byly také nalezeny keramické střepy z období rané a střední kykladské kultury. \n\nRozvoj zdejšího osídlení je kladen do období rané kykladské kultury, zhruba 3000 let před Kristem, svědčí o tom založení hřbitova v této době. Zpracování kovů lze doložit od cca 2500 let před n. l. Z porovnání stylů lze soudit, že nová technologie dorazila na ostrov ze severu a z východu.Svého největšího rozkvětu dosáhlo město v období střední kykladské kultury po r. 2000 před n. l., kdy se plně zhodnotila jeho výhodná poloha na obchodní cestě mezi Kyprem a Krétou. Pohřební komory bývalého hřbitova byly vyplňovány sutí z rozbořených zdí, aby bylo možné rozšířit město tímto směrem. Získávalo městský charakter, domy rostly do výšky a byly napojeny do kanalizační sítě. Keramika byla zdobena dvojí barvou, objevoval se tu geometrický dekor, ale i zobrazení rostlin a zvířat.\n\nDosud odkryté části zatím nedovolují soudit, o jak velké město šlo ani o počtu jeho obyvatel. Jisté je, že nejde o vesnickou strukturu osídlení. Odhady počtu obyvatel se pohybují od 1500/2000 až po 9000. \n\nNěkolik století před zkázou bylo město těžce poškozeno zemětřesením. Obyvatelé je znovu postavili a využili k tomu základy původních budov. Část zříceného materiálu použili ke zvýšení úrovně ulic, domy zvedli o jedno patro, takže původní přízemí se stalo suterénem, zřídili nové vchody i schodiště.\n\nUlice byly vydlážděny kamennými deskami, pod nimi byl veden kanalizační příkop rovnoměrného profilu, který se táhl celým městem. Rozdílné úrovně byly řešeny rampami a schodišti. \n\nJediná zatím delší odkrytá ulice směřuje v mírném stoupání od jihu k severu. Vzhledem k tomu, že v přízemí jednoho zdejšího domu byla objevena kovodílna, začali ji nazývat ulicí Telchinů. V řecké mytologii to byl prastarý národ, jehož členové uměli dovedně pracovat s kovy (údajně vyrobili trojzubec pro Poseidóna). Ulice se vícekrát lomí kolem rohů jednotlivých budov, je široká 2 až 2,5 m a několikrát se rozšiřuje v různě velké rozlehlejší prostory, o kterých se lze domnívat, že tu při dobrém počasí pracovali pod širým nebem řemeslníci, jejichž dílny ulici lemovaly. Tato náměstíčka byla jedinými otevřenými prostory ve městě, nejsou tu žádné soukromé zahrady či dvorky. \n\nDomy měly dvě až tři podlaží, stavěly se z nepřitesaných tufových bloků, které byly spojeny hlínou, někdy smíchanou se slámou, Dřevěné trámy nesly stropy, zpevňovaly okna a dveře. Dnes po nich zbyly jenom stopy, kvůli zajištění stability budov byly nahrazeny kovovými či betonovými překlady. Opracované kameny tvořily rohy budov, objevovaly se na fasádách řady domů, stavěly se z nich schodiště apod. Některé stěny zpevňovaly dřevěné rámy, představovaly patrně ochranu při eventuálním zemětřesení. Domy s fasádami z opracovaných kamenů pojmenoval Spyridon Marinatos jako \"Xesti\" (řecky Ξεστή von ξεω (xeo) = opracovaný, hladký). \n\nU dosud odkrytých domů lze rozlišit dva typy: \n\n• Většina budov má v přízemí či v suterénu umístěny dílny, hospodářské či skladovací prostory; v horních podlažích se obvykle nachází jedna bohatě zdobená místnost jako poloprivátní sféra a řada dalších vyzdobených místností, sloužících evidentně jako sféra soukromá. Tento typ domu může stát osamocen, případně stojí v jeho sousedství další domy, v takových případech se ale o sousední stěnu domy nedělí, ale každý dům má svoji vlastní stěnu, takže obě stěny se dotýkají. \n\n• Atypické domy, označované někdy jako „panské“, mají v přízemí kromě hospodářských prostor ještě jednu bohatě zdobenou místnost, do které měla patrně přístup veřejnost. Tyto domy stojí vždy osamoceně. Dům označovaný jako \"Xesti 3\" sloužil pravděpodobně jako místo iniciačních obřadů, dům \"Xesti 4\" měl zřejmě správní funkci. \n\nKaždá dosud odkrytá budova má vchod umístěný poblíž rohové hrany domu a vedle něho je malé okénko, které umožňovalo identifikovat osobu přede dveřmi a zároveň osvětlovalo vnitřní prostor. Za nimi se nacházelo hlavní schodiště budovy. Velké prostory měly uprostřed pilíř tvořený dřevěným trámem, který spočíval na kovovém soklu. Stěny v horních podlažích byly slabší, často je tvořily – podle mínojského vzoru – dřevěné rámy vyplněné mazaninou, případně to byla jen řada oken. Pokud se objevily takové dřevěné rámy u vnitřních stěn, tvořily její dolní polovinu často vestavěné skříně nebo je cele vyplňovaly dvoukřídlé dveře. Stěna tvořená souvislou řadou takových dveří se označuje jako \"polythyron\", sloužila k volnému propojení dvou přilehlých prostor a je typickým znakem mínojské kultury doby bronzové v Řecku. Jiným prvkem mínojské architektury je světelná šachta, která zatím byla objevena pouze u jednoho domu v Akrotiri. \n\nV dolním podlaží byly umístěny v řadě vedle sebe dílny, obchody a skladové prostory. U typického domu se poblíž budovy se schodištěm nacházela řada prostor, kde se připravovalo jídlo. Byly zde nalezeny mlýnské kameny, nádrže na vodu i tzv. \"pithoi\", do podlahy či do lavice vsazené velké nádoby se zásobami potravin. Stranou se nacházelo ohniště i další místa pro otevřený oheň, což vedlo ke spekulacím, že jídla byla ve veřejně přístupných prostorách připravována společně. Z některých místností vedla velká okna do ulice, u nich se předpokládá, že sloužila k obchodování. \n\nPodlahy byly běžně z udusané hlíny, prostory určené k ceremoniím jsou naproti tomu dlážděny břidlicovými deskami, případně ozdobeny jednoduchou mozaikou z kamenů a mušlí. Vnitřní stěny byly opatřeny omítkou, dílny a skladové prostory hliněnou, obytné prostory vápenitou, která byla někdy tónována do růžové nebo béžové barvy. Střechy se nedochovaly. Patrně se jednalo o ploché střechy z větví či z rákosu, které byly pokryty udusanou zeminou s oblázky a tvořily tak izolaci před horkem v létě a chladem v zimě. Střechy mohly sloužit také jako dodatečný obytný prostor, jak je dodnes obvyklé ve Středomoří, byly patrně opatřeny hrazením a na jednom či více místech z nich vedly kamenné odtoky, odvádějící dešťovou vodu. \n\nStavby prokazují vysokou úroveň tehdejší civilizace. Domy mají v horním podlaží koupelnu, která je napojena odpadní rourou na kanalizaci. Nejprve je vedena po stěně, v přízemí pak prochází stěnou a před domem ústí pod zemí do kanalizační stoky. \n\nStáje ve městě nebyly, v dosud vykopaných budovách se nenašlo nic, co by prokazovalo existenci domácích zvířat. Je pozoruhodné, že zatím nebyl objeven žádný palác, žádné panovnické sídlo, ale také žádné opevnění ani jiný objekt spojený s vojenskými aktivitami. \n\nCharakter města určovala námořní doprava a obchod. Obyvatelé města si vyměňovali výrobky s Krétou, s pevninským Řeckem a s Malou Asií. Vykonávali různá řemesla, v domech se našly dílny, kde se zpracovávaly kovy, hrnčířská dílna, prostor, kde byl vinařský lis, dva mlýny. Zatím se ale žádný nález nevztahoval jednoznačně k loďařství. Přesto je jisté, že v přístavu, který dosud nebyl objeven, byla loděnice a byly zde vykonávány profese spojené se stavbou lodí. Z vysoké úrovně nástěnných maleb lze soudit, že je vytvářeli profesní umělci. Téměř v každém domě stál jednoduchý tkalcovský stav, jak o tom svědčí množství nalezených tkalcovských závaží. Početné nálezy ulit purpurových měkkýšů (\"Bolinus brandaris\") a vysoce ceněného šafránu ukazují, že oděvy z vlny a lnu zde byly nákladně barveny. V okolí města se rozvíjelo zemědělství.\n\nZpracovávala se cibule, fazole, čočka, cizrna, hrachor, pšenice a ječmen. Z ovoce byly oblíbené fíky a hrozny, také pistácie. Jedli také maso, zejména skopové a kůzlečí, chovali rovněž vepře a skot. Vysoký podíl v potravě měly ryby, mořští korýši a mušle. Olej získávali z oliv a ze sezamových semen. Včelí úl zhotovený z hlíny je dokladem včelařství. Víno se tu tehdy lisovalo stejně jako dnes.\n\nKeramické nádoby byly rozličných tvarů a i v různé kvalitě. Tvary a dekory z počátku pozdního kykladského období pocházely z výměny s jinými kykladskými ostrovy, zejména z ostrova Melos, který byl centrem hrnčířství. Vlivy na místní keramiku lze vystopovat na mínojské Krétě a mykénské pevnině. Cizí tradice byly přejímány, napodobovány a přetvářeny ve vlastní styly. \n\nNástroje jako kladiva a hmoždíře se zhotovovaly z kamene, stejně jako nádrže na vodu a ohniště. Drobnější nástroje, jako rybářské háčky, nože, dláta, srpy a misky na váhu, byly vyráběny z bronzu. Z olova se zhotovovala závaží. Nábytek byl dřevěný. Jeho negativní otisk v sopečném popelu se vyplnil sádrou a takto se například podařilo zrekonstruovat „nejstarší evropskou postel“: šlo o dřevěný rám se sítí, pokrytý kusem kůže či kožešiny. \n\nVýznamnou roli mělo košíkářství, zhotovovaly se různé koše a rohože, a to jak velké koše, ve kterých se dopravovaly hrozny k lisům, tak i středně velké koše, v nichž byly nalezeny zbytky vápence, o němž není známo, k čemu tehdy sloužil. \n\nNení rovněž jasné, jakým způsobem si obstarávali obyvatelé vodu. Nebyly tu žádné cisterny. Dešťová voda se sváděla do ulic a do kanalizace. Jedna z fresek ukazuje nízkou stavbu se dvěma džbány a dvě ženy, které mají stejné džbány na hlavách. Kromě toho zde byl nalezen krátký úsek keramického vedení, který by mohl ukazovat na rozvod vody z nějakého blízkého pramene či pramenů.\n\nK čemu sloužila místnost s freskami, která se vyskytuje v domech vždy minimálně jednou, není zcela jasné. Nápadně často se nacházely v těchto prostorách předměty, které se používaly k přípravě pokrmů. Také tu byla, nikoli zřídka a zejména v těchto malovaných místnostech, objevena \"rhyta\" (picí rohy), další nádoby ve tvaru zvířat sloužící k pití, obětní kameny a umělecky zdobené misky. Lze se jen domnívat, že byly využívány ke kulturním či rituálním účelům, podrobnosti nejsou známy. \n\nV jihozápadní části vykopávek byly objeveny dosud nejvýznamnější nálezy s liturgickým či náboženským obsahem. Při hloubení šachty základů pro podpěrný pilíř střechy uvnitř „domu s lavicemi“ byly nalezeny početné rohy skotu a koz, včetně jednoho páru jeleního paroží. Západně od nich byla nalezena malá hliněná schránka, zvaná též \"larnax,\" se zvířecí modlou, idolem kozy, zhotovenou ze zlata. Figurka je 11 cm dlouhá, 9 cm vysoká a váží 180 gramů. Hlava a tělo byly odlity za pomoci voskové formy, nohy, krk a pravoúhlá podložka byly připevněny bronzem. Modla kozy byla původně ještě vložena do červeně malované dřevěné schránky, otisky a zbytky barvy se na vnitřku \"larnaxu\" zachovaly. V budově \"Xesti 3,\" která se nachází severovýchodně odtud, byl nalezen vyhloubený prostor, který byl původně považován za místo pro očistnou lázeň, po důkladnějším zkoumání se jeho funkce nyní klade do souvislosti s \"adytonem\" a měl tedy odlišné využití. Podobná místa jsou zatím známa pouze z Kréty. V této budově \"Xesti 3 se\" našly rovněž nástěnné malby, mezi ně patří freska se sběračkou šafránu. Na východní straně se zachovala nika, jejíž stěny jsou zdobeny stylizovanými „kultovními rohy“, jak je nazval Arthur Evans a které měly v mínojské kultuře blíže neznámý význam. \n\nNejasná zůstává zatím funkce specifických nálezů na velkém náměstí. Již na přelomu let 1969/70 našel Marinatos na tomto místě, které později pojmenoval Kenothapovo náměstí, vyhloubené prostory ve skále, jež byly později označeny jako pohřební komory z raně kykladského období. Některé z nich jsou ploché a otevřené, jiné se nacházejí více než metr hluboko pod náměstím, mají kamennou klenbu a jsou propojené chodbou. V době největšího rozkvětu města byly vyplněny hlínou a sutí, která obsahuje keramické střepy. \n\nNad komorami na jižní straně náměstí, před komplexem \"Delta\" a západně od budovy \"Xesti 5,\" narazil Marinatos na místo, které pravděpodobně sloužilo kultovním účelům. Vykopal zde cosi, co označil jako obětiště: byla to prohloubenina s popelem a se zbytky zvířecích kostí. Byly zde nalezeny také kozí rohy a čtyři figurky skotu. Kromě toho různé keramické nádoby a velká amfora, která obsahovala fazole. Na západ od obětiště se našla plochá kamenitá vyvýšenina, kde byly vykopány další nálezy. Mezi nimi asi 1,30 m vysoký \"pithos\", který byl vyroben z jednoho kusu vulkanického kamene, a malé přenosné ohniště z téhož materiálu. \n\nTrochu dále na východ byla na náměstí nahloučena vrstva z plochých kamenů, větších kamenných bloků i drobnějších kamenů, která tvořila pahorek s plochou na temeni. Původně byl považován za \"kenotaph\" a dal tedy celému náměstí jméno. Na okraji tohoto pahorku byla objevena železná mísa s oblázky. Uvnitř pahorku se pak našel depot kykladských idolů. Prostřednictvím keramických střepů byly tyto nálezy včetně výplně komor datovány do třetí fáze rané kykladské kultury staré 2200 až 2000 let před n. l, jsou tedy o 500 až 600 let starší než město zničené katastrofou.\n\nDosud nebyla nalezena nekropole, pohřební areál, který by náležel městu v době katastrofy. V pohřebních komorách z raně kykladské doby nezůstaly stopy po pohřbených dospělých jedincích, ale v jedné z komor byl v keramických nádobách objeven popel a dětské kosterní pozůstatky, které svědčí o tom, že šlo o žárový ritus.\n\nV roce 1990 byly vykopány artefakty, které vypovídají o obchodních aktivitách obyvatel města. V jednom z „panských domů“ se nalezly zlomky hliněných tabulek s lineárním písmem typu A, které vypovídají o tom, že Akrotiřané ve střední době bronzové obchodovali ve velkém s ovčí vlnou a olivovým oleje. Protože se na ostrově vzhledem k jeho podmínkám nedařilo chovat jakýkoli skot, lze i podle nálezů závaží k tkalcovským stavům a zbytků textilních barev soudit, že Akrotiri bylo místem, kde se vlna a len, které se sem dovážely ze severu, zpracovávaly, tkaly se z nich látky, které se zde barvily, a ty pak byly dodávány do jiných obchodních center, pravděpodobně zejména na Krétu. Takováto dělba práce se v předmonetárním období vyskytovala jen ojediněle.\n\nOlivy se na Egejských ostrovech pěstovaly ve větší míře než dnes. V prvním období pozdní kykladské kultury pocházela právě ze Santorini téměř polovina všech nalezených nádob na olej a víno z kykladské oblasti, včetně Kréty a Kypru. O hospodářské orientaci ostrova rozhodla jeho ideální poloha na obchodních trasách. Byl jedinou pevninou, která byla z Kréty dosažitelná za jeden den plavby. Protože obchodní lodě se tehdy v noci neodvažovaly zůstat na moři a hledaly útočiště v nejbližším zálivu, stal se ostrov Santorini prostředníkem při všech obchodních aktivitách mínojských Kréťanů se severními trhy. \n\nZemědělství na ostrově spočívalo na rozptýlených malých dvorcích, z nich byly dosud objeveny jen tři. Ve dvou případech je tvořila stavba z kamene o jedné místnosti (třetí statek měl tyto místnosti dvě), obezděný dvůr a sklad či stáj. Osídlení ostrova je kvůli lávové vrstvě probádáno jen málo, kromě zmíněných dvorců byly na různých místech objeveny zbytky zdí a keramické střepy z doby existence Akrotiri. \n\nV devadesátých letech 20. století byla objevena sbírka několika tuctu pečetních otisků. O jejich funkci není nic známo. Malé keramické disky se týkají 15 témat, mohly to být obchodní značky, nebyly ale přivěšeny k žádnému zboží.\n\nZ nástěnných maleb lze odvodit dílčí poznatky o sociální struktuře města. Každý dům měl alespoň jeden vyzdobený prostor. Z některých fresek lze usoudit na povolání či původ jeho obyvatel. Majitel „Západního domu“ tak byl podle námořních motivů nejspíše námořní kapitán nebo obchodník. Je možné, že v této části města žili příslušníci jedné jediné městské vrstvy. Z Kréty víme, že na začátku pozdního mínojského období neexistovala ještě rozvrstvená společnost, ale lidé si dávali dary a vykonávali si navzájem laskavosti, jejich postavení ve společnosti se utvářelo postupně jistými formami podřízenosti. Budovy v Akrotiri a umístění fresek připouštějí domněnku, že tyto malby byly určeny i pohledům z ulice a kromě rituální funkce mohly být odrazem soupeření o sociální postavení majitelů těchto domů.\n\nDokladem vysokého životního standardu obyvatel Akrotiri jsou četné fresky. Jejich náplň sahá od geometrických vzorů přes obrazy z všedního života, námořní výjevy a zemědělství až po sportovní a kultovní scény. Zobrazované krajiny ukazují svět rostlin a zvířat na Santorini, ale také exotické kraje, jako je Egypt. Užití barvy jako dekorativního prvku je známo již z Kréty v období neolitu, práce s pigmenty a abstraktní motivy se tam objevují na počátku starého palácového období. S novým palácovým obdobím je spojeno na Krétě zpodobování figur.\n\nFresky na Akrotiri jsou sice silněji ovlivněny mínojskou kulturou než na jiných Kykladských ostrovech, měly ovšem zase vliv na podobu nástěnných maleb na jiných místech v regionu. V Ayia Irini na ostrově Keos byl objeven miniaturní vlys, který připomíná vlys ze „Západního domu“ v Akrotiri. Vlys stejného typu se našel v Tel Kabri (Palestina). Velmi blízké geometrické motivy jsou rovněž známy z paláce v historickém městě Qatna (Sýrie).\n\nBarvy se začaly zprvu nanášet na vlhkou omítku, ale malování pokračovalo i na zaschlém podkladu, tak jak to bylo později zvykem u klasických fresek. Jejich trvanlivost není tedy na všech místech stejná.\n\nFresky v jednotlivých domech se liší tematikou i stylem. Jejich autory byli tedy různí umělci. Společná jim je pečlivost v zobrazených detailech a barevná škála, která je zde uplatněna. Kromě bílého vápenitého podkladu jsou to převážně tyto tři barevné tóny: okrová žluť a v jednotlivých případech jarosit, temná okrová červeň a příležitostně hematit, pro výraznou modrou byla využívána egyptská modř, jednotlivě křemičitan glaukofán či podle pozdějších analýz riebeckit. Grafit a směs velmi tmavé modročerné sloužily k vytažení kontur a ke zvýraznění detailů. Používaly se pouze čisté pigmenty, jejich směsi či odstíny byly nalezeny jen u několika nástěnných maleb a i tam jen omezeně. Malachitová zeleň se objevovala jen stopově, a to tam, kde se dala očekávat, u zobrazení rostlin.\n\nKromě dekorativních vzorů obsahují fresky scény a motivy ze života lidí a umožňují tak rozpoznat detaily ze života tehdejší společnosti.\n\nNěkolik mužů, kteří jsou patrně zpodobeni při nějakém rituálním obřadu, je oblečeno do bílého, pro egejskou kulturu nezvykle dlouhého oděvu, který je popsán v textech z Knossu a Kréty psaných lineárním písmem typu B, a o němž se zmiňuje Homér o několik staletí později jako o \"chlaině\" (χλαινα).\n\nNěkolik málo figur obojího pohlaví, představující zřejmě ceremoniáře, má na sobě oblečení, které známe z Blízkého východu. Šátek dvojitě obtáčí tělo, jednou v podpaží, podruhé přes rameno, kde je přichycen sponou, a jeho cíp volně padá na záda. Oblečení zdobí dva široké odsazené pruhy. Žádná ze zpodobených figur už nenese bílý, jakkoli zdobený oděv. Několik obyvatel je sice bíle oblečeno, ale bez dalších znaků.\n\nŽeny – nepočítáme-li kněžky – mají na sobě buď sukni v délce ke kotníkům a blůzu s rukávy až k loktům, nebo šaty s krátkým rukávem, jejichž přední část je vykrojena až pod prsa. Oblečení je z tkané látky a často je zdobeno pruhy.\n\nJednotlivé figury či malé skupiny jsou zpodobeny téměř v každém domě, naproti tomu nástěnná malba v \"Západním domě\" představuje rozsáhlou masovou scénu s 370 osobami, které se tu představují na miniaturních freskách. 120 z nich jsou jen schematicky načrtnutí veslaři v člunech, jiné jsou ve své funkci jen málo rozeznatelní. Vedle 170 mužských figur s dostatečně rozpoznatelným oblečením je tu zobrazeno jen 10 figur ženských. Zatímco většina mužských figur je individualizována, ženy jsou obvykle vyobrazeny u oken ve stejných šatech i účesech. Několik málo výjimek představují kněžky. Většina obyvatel má přes ramena přehozen pláštík v bílé, okrově červené či modročerné barvě, aniž by bylo možné rozeznat oblečení, které mají pod ním. Také ovčáci a pastevci koz mají podobné oblečení, ale jiného střihu. Řada osob má na sobě pouze bederní roušku nebo kalhoty. Některé mají jen pásek, kterým je přichycen pruh látky v rozkroku, jejíž konce volně visí dolů. Jsou to především osoby, které jsou zobrazeny při práci – rybáři, veslaři nebo pastevci.\n\nNahota se tu ukazuje ve dvou kontextech. Umírající při ztroskotání lodi jsou zpodobeni nazí, aby byla zdůrazněna jejich zranitelnost. A pak je tu několik figurálních zobrazení v téměř životní velikosti, které slouží k výzdobě prostoru a kde se rovněž ukazuje nahota.\n\nBojovníci mají meč, kopí, štít a helmu. Bronzové meče byly drahé, vzácné a jen málo účinné. Nosily se jako bodná zbraň, v boji se používaly ale jen málo. Hlavní zbraní bylo kopí, které se dalo uplatnit také při lovu. Délka kopí je na freskách ve srovnání s těly groteskně zvětšena. Musely by mít více než 4 metry, zatímco reálně odpovídala jejich délka přibližně výšce člověka. Z doby bronzové jsou známy v Řecku dva typy štítů – forma pravoúhlá a ve tvaru osmičky. Oba tyto typy lze nalézt na vyobrazeních v Mykénách. V Akrotiri se objevuje na malbách pouze první z nich. Tento typ štítu byl příliš těžký, aby mohl být nesen jenom v ruce, proto je ještě zavěšen na řemenu. Hlavu chránily plstěné čepice s koženými řemínky. Významní bojovníci měli helmy s kančími zuby a kly, které byly přichyceny na koženém podkladu. Homér popisuje takový typ helmy v Iliadě. \n\nVětšina zobrazených lodí je opatřena vesly. Plachta se používala jen málo, protože se dala uplatnit jenom omezeně při větrném počasí. Velké lodě na freskách v Akrotiri mají 5 až 24 vesel. Podle dané perspektivy musí být stejný počet vesel počítán i na druhé straně lodi. Tyto čluny byly určeny k plavbě na moři a dosahovaly bez problémů i vzdálenějších cílů. Na zádi a částečně i v přední části se nacházely stanové přístřešky pro pasažéry a také pro výše postavené bojovníky. Kormidelník stál na zádi a otáčel kormidlem, které se nalézalo na pravém boku. Trupy lodi zdobily symboly zvířat – lvů, delfínů a ptáků. Lanoví jedné z lodí je bohatě ověšeno stylizovanými květy šafránu. Plachtu má jen jedna loď, třebaže všechny mají stěžeň a lanoví. Její trup je ozdoben symboly holubic, možné vysvětlení lze hledat v tom, že jde o loď, která mohla být vyslána s nějakým poselstvím. Kromě veslic jsou na fresce znázorněny také menší rybářské bárky s pádly.\n\nVlys nalezený v \"Západním domě\" zpodobuje dvě města ve skalnaté krajině se sporou vegetací a jejich propojení cestou po moři. Jednotlivé domy jsou zobrazeny za sebou i proti sobě a jejich fasády jsou vyvedeny do detailů. Lze rozlišit stěny z neopracovaných kamenů, omítnuté fasády a několik málo stěn je postaveno také z cihel. Omítnuté stěny jsou modré nebo okrové, jedná stěna svítí červení. Domy mají velká okna a ploché převislé střechy. Několik domů ve větším městě má na střeše ještě nastaveno cosi, co tvarem připomíná šišky pinie. Kromě toho je jeden z domů opatřen kultovními rohy, známými z mínojské kultury a z některých kykladských sídel. Je proto považován za svatyni.\n\nStejnými kultovními rohy je opatřena stavba za městem na místě považovaném za \"temenos\" (τεμενος). Tato část malby není dnes už dostatečně zřetelná a nelze rozeznat její detaily. Poblíž je zobrazena ještě jedna menší, sloupová stavba s kultovními rohy, patrně může jít o posvátný pramen.\n\nNa jedné z fresek se vyskytuje stavba, kterou lze považovat za část přístavu. Několik komor na pobřeží mohlo sloužit jako úkryt pro lodě před nepříznivým počasím během zimní sezóny.\n\nMalby krajiny byly nalezeny zatím především v \"Západním domě\". Jde o následující formy:\n\nKrajinu při pobřeží charakterizují skaliska a vulkanický kámen, tak jak je typické pro Kyklady a zejména pro Santorini, a odpovídají tomu, jak vypadala linie pobřeží v tehdejší době. \n\nMoře je vyznačeno kresbami zvířat a rostlin: vyskytují se zde delfíni, ryby, měkkýši, hvězdice a mořské řasy.\n\nŘeky se objevují na řeckých freskách doby bronzové jen zřídka. Kromě jedné jediné malby v Akrotiri se vyskytuje kresba vodního toku pouze na dýce z Mykén. Rytinu na hřebenu, který byl nalezen v Pylosu (Peloponés), lze také pravděpodobně považovat za řeku. Všechny tyto řeky jsou zpodobeny horizontálně, s typickými nepravidelnými zákruty i se zvířaty a rostlinami na jejích březích.\n\nVětšina zvířat je věrně zpodobena jak tvarem, tak v pohybu. Jejich barevné provedení ale často neodpovídá přírodě, ale záměru ilustrátora, který usiluje o kontrast barevných ploch. Je pozoruhodné, že se tu na stěnách vyskytují detailní malby zvířat, které na Santorini nikdy nežili. Podle všeho byli tito umělci seznámeni s egyptskou ikonografií, neboť jsou zde k vidění severoafrická zvířata jako divoké kočky, antilopy a opice, stejně jako mytologická zvířata, např. gryf. \n\nNa březích již zmíněné řeky jsou vymalovány zvířecí lovecké scény. V zářivé modři vyvedená kočka se plíží pobřežní vegetací za vodním ptactvem. Tvar těla a skvrny připomínají servala, africkou kočkovitou šelmu. Tato interpretace ale není zcela jistá, také se může jednat o domestikovanou egyptskou kočku nebo o divokou kočku plavou. Zatím se ale nenašla v Akrotiri malba lva, jaké jsou známy z Kyklad či příbuzných nalezišť. Stylizovaný lev zdobí pouze tělo jedné z lodí, kterou lze s ozbrojenci na palubě považovat na loď válečnou.\n\nNikterak neobvyklé pro kykladské kultury je zpodobení gryfa, mýtického zvířete s tělem lva a s křídly, který zde útočí na jelena.\n\nExterní odkazy\n"}
{"id": "1463365", "url": "https://cs.wikipedia.org/wiki?curid=1463365", "title": "Mecynorhina torquata", "text": "Mecynorhina torquata\n\nMecynorhina torquata je brouk z podčeledi Cetoniinae.\n\n\"Mecynorhina torquata\" patří mezi větší zlatohlávky, větší jsou pouze brouci rodu Goliathus – Goliáš. Samci dosahují velikosti 55–85 mm délky, zatímco menší samičky dosahují 50–60 mm. Základní barva je zelená s bělavými skvrnami na krovkách. Samci mají na hlavě roh směřující dopředu. Larvy samců mohou dosáhnout až 80 mm délky a váhy kolem 30–40 gramů.\n\nDomovem těchto brouků je tropická Afrika, zejména Demokratická republika Kongo, Kamerun a Uganda.\n\n\n"}
{"id": "1463366", "url": "https://cs.wikipedia.org/wiki?curid=1463366", "title": "Dominic Raab", "text": "Dominic Raab\n\nDominic Rennie Raab (* 25. února 1974, Buckinghamshire) je britský konzervativní politik a právník.\n\nOd roku 2010 zasedá v Dolní sněmovně Parlamentu Spojeného království. Od 9. července 2018 do 15. listopadu 2018 zastával úřad ministra pro vystoupení z Evropské unie. Roku 2019 neúspěšně kandidoval na post předsedy Konzervativní strany.\n\nOd 24. července 2019 je Raab ministrem zahraničních věcí Spojeného království v kabinetu premiéra Borise Johnsona.\nRaabův otec byl český žid, který jako šestiletý uprchl v roce 1938 do Velké Británie.\n\n"}
{"id": "1463369", "url": "https://cs.wikipedia.org/wiki?curid=1463369", "title": "Milovan Rajevac", "text": "Milovan Rajevac\n\nMilovan Rajevac (* 2. ledna 1954 Čajetina) je srbský fotbalový trenér a bývalý profesionální hráč.\n\nNarodil se v Čajetině. Rajevac hrál jako obránce za týmy Borac Čačak, FC Crvena zvezda, Vojvodinu , Lunds BK a New York Arrows (jako Mike Rejevac ) a Sloboda Užice.\n\nRajevac trénoval řadu klubů ve svém rodném Srbsku, jako například Sloboda Užice, Červené hvězdy Bělehradu , Vojvodiny a Borac Čačak.\n\nV srpnu 2008 se stal koučem Ghany. Pokračoval v neporažené sérii v kvalifikačním cyklu \"Black Stars\" na mistrovství světa ve fotbale 2010. Na turnaji se téměř dostali do semifinále, když těsně prohráli s Uruguayí ve čtvrtfinále v penaltovém rozstřelu.\n\nRajevac opustil národní tým Ghanu po mistrovství světa v září 2010 a získal pozici ve saúdskoarabském týmu Al-Ahli.\n\nV únoru 2011 opustil saúdský klub, aby převzal roli trenéra národního týmu Kataru. V srpnu 2011 ukončil spolupráci s národním týmem. \n\nV září 2011 byl Rajevac jedním ze čtyř manažerů spojený s postem trénera egyptské fotbalové reprezentace a v únoru 2014 byl jedním ze čtyř kandidátů na koučování národního týmu Burkina Faso. \n\nDne 15. června 2016 byl oficiálně jmenován trenérem Rudar Velenje ve Slovinsku. Dne 26. června 2016 se stal trenérem alžírského národního týmu . V říjnu 2016 odstoupil z této pozice po dvou zápasech. \n\nV dubnu roku 2017, po odstoupení Kiatisuka Senamuangu, měl rozhovor s fotbalovou asociací Thajska a očekávalo se, že se stane hlavním trenérem thajského národního fotbalového týmu. Nakonec se ujal postu s jednoroční smlouvu s možností prodloužení od fotbalového asociace Thajska. \n\nDne 5. února 2018 oznámilo fotbalové asociace Thajska, že prodlouží smlouvu Rajevacem do roku 2020.\n\nByl však odvolán předčasně 7. ledna 2019 po porážce 4-1 proti Indii v Asijském poháru AFC 2019 . \n\nThajsko\n\n\nIndividuální\n\n"}
{"id": "1463376", "url": "https://cs.wikipedia.org/wiki?curid=1463376", "title": "Kostel svatého Jana Křtitele (Domašov)", "text": "Kostel svatého Jana Křtitele (Domašov)\n\nKostel svatého Jana Křtitele se nachází v Domašově v okrese Jeseník. Kostel náleží pod Římskokatolickou farnost Horní Domašov, děkanát Jeseník, diecéze Ostravsko-opavská. Kostel je kulturní památkou ČR.\n\nPozdně barokní kostel s prvky klasicizmu byl postaven v letech 1797–1798 stavitelem Janem Grögerem z Bukovic. Kostel vysvětil 15. září 1798 biskupský komisař Johann Roth von Freiwaldau.\n\nKostel byl farností opraven v roce 2011 za podpory Programu podpory kultury a památkové péče v Olomouckém kraji v roce 2011 celkovým nákladem 950 000 korun.\n\nJednolodní neorientovaná stavba ukončená závěrem. Sakristie se přimyká na jižní straně kněžiště. K východnímu průčelí je přistavěná věž. Kněžiště má čtvercový půdorys se skosenými západními nárožími, je zaklenuto valenou klenbou s výsečemi a zakončeno konchou. Triumfální oblouk je půlkruhový. Loď je obdélníkového půdorysu má valenou klenbu s výsečemi, které vybíhají od hlavic pilastrů. Ve východní části lodi je na dvou sloupech kruchta a vchod z podvěží. Pravoúhlá sakristie je zaklenuta valeně s třemi výsečemi. Nad sakristií se nachází empora otevřená do lodi segmentovým záklenkem a balustrádou.\n\nStřecha lodi je sedlová, nad kněžištěm zvalbená, nad sakristií pultová. Krytinu tvoří břidlice.\n\nFasáda lodi a kněžiště je členěná dvojnásobnou podnoží a hlavní římsou.\n\nVěž je čtyřpatrová hranolová se skosenými nárožími na čtvercovém půdoryse. Podvěží má valenou klenbu s výsečemi, vchod má půlkruhový záklenek se štukovým ostěním. Nad záklenken je letopočet 1798. V prvním patř věže je okno s půlkruhovým záklenkem, ve druhém patře okno kruhové. Nad oknem je hodinový ciferník. Zvonové patro má tři okna s půlkruhovým záklenkem. Věž zakončena helmicí, která přechází v cibuli, je krytá plechem.\n"}
{"id": "1463378", "url": "https://cs.wikipedia.org/wiki?curid=1463378", "title": "Mistrovství České republiky v orientačním běhu 2019", "text": "Mistrovství České republiky v orientačním běhu 2019\n\n27. ročník Mistrovství České republiky v orientačním běhu 2019 proběhne standardně ve čtyřech individuálních a třech týmových disciplínách.\n\nNoční šampionát proběhl za velmi chladného počasí (občas proletoval sníh, chvíli pršelo) ve středně členitém podhorském terénu s řadou terénních tvarů, s hustou sítí komunikací, proměnlivou průběžností porostů a nepravidelnými mýtinami po těžbě kůrovcem zasažených stromů. Celkem 500 závodníků bojovalo na hezkých tratích, v hlavních kategoriích však bez reprezentantů (nominační závody v Norsku).\n\n\"Souhrnné informace naleznete v článku Mistrovství České republiky v nočním orientačním běhu.\"\n\nMistrovství republiky proběhlo za pěkného převážně slunečného počasí v historickém centru Čáslavi, okolních parcích a vilových čtvrtích s cílem na atletickém stadionu Vodranty. Orientačně méně náročné, ale rychlé tratě prověřily přes 1000 závodníků MČR a Veteraniády ČR.\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\nZávod proběhl za krásného jarního počasí v prostoru pardubického sídliště Polabiny a luk u řeky Labe. Závod dospělých přenášela v přímém přenosu stanice ČT sport.\n\"Souhrnné informace naleznete v článku Mistrovství České republiky v orientačním běhu sprintových štafet.\"\n\nCentrum skvěle uspořádaného mistrovství bylo na louce nad obcí Markoušovice u Trutnova. Celkem 1500 závodníků mistrovství a veteraniády zápolilo v sobotní kvalifikaci o co nejlepší pozici v nedělním finále. Kvalitní tratě byly postaveny v náročném kamenitém svahu, v neděli navíc s hustým porostem. Po oba dny panovalo příjemné slunečné počasí.\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\nSobotní kvalifikace i nedělní finále proběhlo za teplého slunečného počasí v jižní části Jizerských hor. Spolu s Veteraniádou a veřejným závodem se závodů účastnilo více jak 1500 závodníků. Pěkné, ale velmi náročné kopcovité tratě byly až zbytečně dlouhé a výsledné časy u mnoha kategorií překročily směrné časy.\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\nPřes 600 štafet mistrovství, Veteraniády a veřejného závodu závodilo za chladného počasí na rychlých tratích v přírodním parku Horní Střela.\n\n\"Souhrnné informace naleznete v článku Mistrovství České republiky v orientačním běhu štafet.\"\n\nVíce jak 300 smíšených štafet (celkem téměř 2000 závodníků) bojovalo o mistrovské tituly za polojasného chladného počasí. Pořadí na úsecích se stále měnilo díky rychlým tratím v dobře průběžném, mírně kopcovitém lese s mnoha terénními a situačními detaily.\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1463380", "url": "https://cs.wikipedia.org/wiki?curid=1463380", "title": "Kostel svatého Martina (Nejdek)", "text": "Kostel svatého Martina (Nejdek)\n\nKostel svatého Martina je římskokatolický neorientovaný kostel v Nejdku v okrese Karlovy Vary v Karlovarském kraji. Jedná se o typickou ukázku rustikální barokní architektury. Od roku 1964 je kostel chráněn jako kulturní památka.\n\nV bezprostřední blízkosti kostela stojí socha svatého Jana Nepomuckého z roku 1710 a barokní sloup se sousoším Nejsvětější Trojice z roku 1717. Obě sochařská díla jsou rovněž památkově chráněna.\n\nSoučasnému kostelu předcházel gotický kostel, který nechal postavit Petr Plik někdy v letech 1341–1354. Ve velkém lenním listu Petra Plika od Jana Lucemburského ze dne 20. září 1341 není ani přes velmi podrobný výčet všeho majetku, žádná zmínka o kostelu. Píše se jen o hradu Neudek. V tzv. \"Erekčních knihách\" (Libri erectionum) pražské arcidiecéze z 24. července 1354 se naproti tomu praví o ustavení faráře, což předpokládá existenci farnosti. Tu tvořil hrad Nejdek a okolní osady, město Nejdek tehdy ještě neexistovalo, byla to pouhá hornická osada. O živobytí nejdeckých horníků se staraly vesnice Suchá a Heřmanov, obě uvedené v  z roku 1341. Protože nejdecký farní kostel již roku 1354 existoval, avšak v roce 1341 ještě není zmiňován, lze dovodit, že byl vybudován v letech 1341–1354.\n\nKostel později přestavěli a zvětšili Šlikové, kteří drželi nejdecké panství v rozmezí let 1446–1602. V nejstarších dobách byl u kostela hřbitov, již před rokem 1600 přemístěn na nové místo. O existenci starého hřbitova svědčí nález četných kosterních pozůstatků při pracích na vodovodu roku 1909.\n\nStará listina faráře Kirchnera uvádí, že roku 1513 byl vnitřek kostela obnoven a na strop zapsán letopočet 1513. Církevní záznamy byly v letech 1562–1624 vedeny výhradně evangelickými pastory. Poté, co byl evangelický farář Valentýn Löw z Adorfu v roce 1624 vyhnán císařskými vojáky, byly křty a všechny farní úkony po dva roky vykonávány střídavě učitelem, porodní bábou, děkanem z Lokte a farářem z Chodova. Toto provizorium skončilo, až když loketský děkan dosadil nejprve faráře Leonarda Löfflera a dne 9. listopadu 1627 faráře Jiřího Brauna. Po saském vpádu roku 1631 musel farář Braun uprchnout a uvolnit místo evangelickému pastoru Zachariáši Adlerovi. Vrátil se však 11. srpna 1632 poté, co císařské pluky Sasy znovu vytlačily. Brzy nato však zemřel, pravděpodobně v prosinci na mor, který zde tehdy řádil. V letech 1641 až 1661 byl farářem páter Jiří Lanka, cisterciák z Plas. Ten se zde zpočátku zdržoval jen občas, od roku 1648 zůstal v Nejdku trvale. Na jeho podnět byl v roce 1648 zakoupen z církevních prostředků dům nad kostelem i se zahradou a zřízena v něm církevní škola. V době jeho působení byl roku 1656 pořízen velký zvon od manželky hraběte Humprechta Černína. Jan Jakub Langer, který zde byl farářem od roku 1708 do roku 1733, založil roku 1709 škapulířové bratrstvo a postaral se o obnovu farního kostela. Ta se provedla roku 1711, kdy byl kostel nově zastřešen šindeli. Roku 1726 byla z církevních prostředků znovu postavena fara, která hrozila zřícením. K nejdecké faře patřily také čtyři kaple. První byla Křížová kaple na starém hřbitově, druhou nemocniční kaple, třetí zámecká kaple. Tou poslední byla kaplička na Boží louce, v místech, kde je dnes Bernovský rybník. K poslední zásadní přestavbě kostela do současné podoby došlo v letech 1755–1756, při které byl kostel o více než polovinu zvětšen. Byl změněn půdorys i orientace kostela. Původní orientace hlavního oltáře směřující k východu se změnila na severovýchodní.\n\nJednolodní zděný barokní kostel obdélného půdorysu stojí na místě původního kamenného gotického kostela.\nNa loď navazuje stejně široký, kruhově uzavřený presbytář, k němuž je připojena sakristie. Stěny lodi člení pilastry s kompozitní hlavicí, nesoucí průběžnou zalamovanou římsu. Loď prosvětluje pět párů obdélníkových oken. Dvě stejná okna prosvětlují presbytář. Průčelí patrové sakristie je členěno lizénovými rámy, nároží jsou zaoblená. Okna v sakristii a oratoři jsou obdélníková se šambránami.\nKostel má sedlovou střechu, v závěru valbovou. Původní střecha měla břidlicovou krytinu, současná je plechová. Nad presbytářem se zvedá polygonální sanktusník, na vrcholu zakončený bání. Západní průčelí je uzavřeno štítem se segmentově zvednutou římsou. Hlavní průčelí kostela se zvednutou římsou se nachází na jihozápadní straně kostela. Je členěno pilastry a završeno lichoběžníkovým štítem se středovou nikou se sochou Krista.\n\nPresbytář kostela je zaklenut plackou s konchou, rovněž v kněžišti je placková klenba. Sakristie je zaklenuta valenou klenbou radiálními výsečemi. Loď kostela je plochostropá, nachází se v ní patrová kruchta.\nDo lodi byl umístěn renesanční náhrobník s nečitelným nápisem. Patrně se jedná o hraběte Kryštofa Šlika, pohřbeného v kryptě kostela roku 1578.\n\nNa kůru jsou varhany, které byly postaveny roku 1778. V roce 1906 byla jejich mechanická část vyměněna, přičemž hlasové rejstříky a celý prospekt (skříň) byly použity ze starých varhan.\n\nZ doby přestavby v letech 1755–1756 pochází převážná část vnitřního rokokového zařízení kostela.\n\nU hlavního oltáře stojí sochy Mojžíše, Melchisedecha, Arona a Davida. Obraz na oltáři představuje Abraháma při obětování Izáka a nad ním byl malý obraz svatého Martina. Tento oltář byl kolem roku 1779 přivezen z Prahy ze zrušeného kláštera servitů na Starém Městě. V presbytáři byly vedle hlavního oltáře dva postranní oltáře. Jeden pocházel z bývalé nejdecké nemocnice a byl vybaven obrazem Korunování Panny Marie. Druhým byl oltář Srdce Ježíšova. Tyto dva oltáře již v kostele nejsou, byly odstraněny po druhé světové válce. Hlavní oltář je zasvěcen svatému Martinovi. Boční oltáře jsou bohatě zdobené řezbářskými pracemi. Na levé straně kostela stojí dnes boční oltář Panny Marie Bolestné, původně se sochami svatého Jáchyma a svaté Anny, nyní jsou na jejich místě sochy svatého Ignáce a Františka Xavera. Na protější straně je oltář svatého Jana z Nepomuku se sochami svaté Ludmily a svatého Víta.\n\n"}
{"id": "1463383", "url": "https://cs.wikipedia.org/wiki?curid=1463383", "title": "Medvědí hůrka", "text": "Medvědí hůrka\n\nMedvědí hůrka (643 m n. m.) je kopec nad vesnicí Polevsko v okrese Česká Lípa, v severovýchodním výběžku Českého středohoří, jehož je nejsevernějším i nejvýchodnějším vrcholem. Je také nejvyšším vrcholem geomorfologického okrsku Benešovské středohoří. V mapách pojmenovaný vrchol dosahuje výšky 643 m n. m. a nachází se v severovýchodní části protáhlé vrcholové plošiny. Nepojmenovaný vrchol na jihozápadním konci vrcholové plošiny je ale vyšší, dosahuje 645 m n. m. Oba vrcholy odděluje mělké sedlo (635 m n. m.) a vzdálenost 350 metrů.\n\nNa svazích Medvědí hůrky se nachází několik zajímavých míst:\n\nPřes vrchol nevedou žádné značené cesty, přesto je poměrně dobře přístupný. Nejkratší cesta vede od rozcestí Jedličná v sedle mezi Polevskem a Kytlicí, nejprve po zelené značce, od které se po asi 400 metrech odděluje doleva neznačená cesta až na vrchol. Tato varianta měří asi 650 metrů s převýšením 65 metrů.\n\nDruhou možností je vyjít z Polevska po žluté značce, kolem lyžařského areálu až do sedla mezi Polevským vrchem a Medvědí hůrkou. U křížku v sedle odbočuje doprava neznačená cesta, kolem bývalé poustevny, za kterou po asi 150 metrech odbočuje doleva další neznačená cesta, která stoupá pod vyšší jihozápadní vrchol (míjí ho asi o 100 metrů) a dál až na pojmenovaný severovýchodní vrchol. Tento výstup měří 2,5 km s převýšením 150 metrů.\n"}
{"id": "1463386", "url": "https://cs.wikipedia.org/wiki?curid=1463386", "title": "ZK 383", "text": "ZK 383\n\nKulometná pistole ZK-383 byla zbraň vyvinutá konstruktérem Josefem Kouckým a vyráběná Československou zbrojovkou v Brně. Stala se prvním československým sériově vyráběným samopalem. Zbraň byla sice velmi precizní, ale její nevýhodou bylo, že většina dílů byla vyrobena třískovým obráběním, z toho důvodu byla zbraň poměrně drahá a tudíž nevhodná k masové válečné výrobě. Největším odběratelem zbraně se staly jednotky SS, které si mohly dovolit dražší ale kvalitnější zbraně.\n\nVojenský technický a letecký ústav se v roce 1937 obrátil na zbrojní závody v zemi s požadavkem na konstrukci automatické zbraně s malým balistickým výkonem. Konstrukce Samopalu se ujal Josef Koucký, který se ve zbrojovce Brno zabýval konstrukcí samopalu od roku 1935 a měl už několik patentů týkajících se samopalů. První zkoušky zbraně v ráži 9mm browning proběhly v září 1938 na střelnici pobočného závodu ve Vsetíně. Protože Československá armáda neprojevila o samopal Brněnské zbrojovky zájem a zavedla do výzbroje kulometnou pistoli vz 38 strakonické zbrojovky, rozhodla se zbrojovka Brno dále vyvíjet samopal na export do zahraničí. V průběhu prosince 1938 předělal Josef Koucký zbraň na náboje ráže 9 mm Parabelum. Později vznikly i vzorky v ráži .45 ACP.\n\nZK 383 v běžné verzi byla koncipována jako zbraň pro palebnou podporu družstva, z tohoto důvodu byla vybavena dvojnožkou a snadno vyměnitelnou hlavní. Tento způsob využití samopalu, kdy nahrazoval lehký kulomet, nebyl příliš rozšířený.\n\nZbraň fungovala na principu dynamického závěru střílejícícho ze zadní polohy. Hlaveň byla kryta perforovaným pláštěm, který kromě ochrany před popálením střelce plnil také funkci uchycení hlavně ve zbrani. Do samopalu se zasouval segmentový zásobník zleva (dodatková pismena sz za názvem zbraně znamenají stranový zásobník). Standardní verze samopalu byla vybavena lehkou dvojnožkou, která se sklápěla dozadu do předpažbí. Kadenci zbraně bylo možné zvýšit odebráním závaží ze závěru. Zbraň byla velmi dobře ovladatelná i při střelbě dlouhou dávkou. Nad spouští se nacházel přepínač střelby, při páčce v levé krajní poloze zbraň střílela dávkou a při poloze vpravo jednotlivými výstřely. Vedle přepínače střelby se nacházela pojistka v podobě tlačítka, které při zamáčknutí směrem dovnitř zbraně zablokovalo spoušť. Pružina zbraně byla umístěna v pažbě, kde se nacházel i vytěrák hlavně a olejnička.\n\n\nSeznam států používajících samopaly ZK-383\n\n\n"}
{"id": "1463390", "url": "https://cs.wikipedia.org/wiki?curid=1463390", "title": "Amanda Anisimovová", "text": "Amanda Anisimovová\n\nAmanda Anisimovová, nepřechýleně \"Anisimova\", (* 31. srpna 2001 Freehold Township, New Jersey) je americká profesionální tenistka a vítězka juniorky na US Open 2017. Ve své dosavadní kariéře na okruhu WTA Tour vyhrála jeden singlový turnaj. V rámci okruhu ITF získala do června 2019 jeden titul ve dvouhře. Na French Open 2019 se stala prvním tenistou bez rozdílu pohlaví ve čtvrtfinále Grand Slamu, který se narodil ve 21. století.\n\nNa žebříčku WTA byla ve dvouhře nejvýše klasifikována v červenci 2019 na 23. místě a ve čtyřhře pak v červnu 2019 na 386. místě. Na juniorském kombinovaném žebříčku ITF figurovala nejvýše v roce 2016 na 2. místě. Trénuje ji Jaime Cortés; až do své smrti v srpnu 2019 byl jejím trenérem také otec Konstantin Anisimov.\n\nVe fedcupovém týmu Spojených států neodehrála do dubna 2019 žádné utkání.\n\nNarodila se roku 2001 v americkém unijním státě New Jersey do rodiny ruských imigrantů Olgy a Konstantina Anisimovových, pocházejících z Moskvy. Rodiče emigrovali z Ruska několik let před jejím narozením, aby vytvořili plánovaným potomkům lepší podmínky. Profesně působili ve finančním a bankovním sektoru a ani jeden z nich nehrál soutěžní tenis. Naopak její starší sestra Maria Anisimova Egee se věnovala univerzitnímu tenisu během studia na Whartonově obchodní škole Pensylvánské univerzity.\n\nAmanda Anisimovová začala s tenisem již ve dvou letech. Jako inspiraci pro výběr tohoto sportu zmínila sestru: „\"Když jsem byla malá, hrála (ona) tenis. Pořád jsem ji sledovala a chtěla dělat totéž. Tak jsem k tomu přilnula, stejně jako moji rodiče\"“. Pro kvalitnější tenisové zázemí se rodina v jejích třech letech přestěhovala na Floridu. Otec působil od dětství v roli Amandina hlavního trenéra. Vedle něho se na její přípravě, od jedenácti let věku, podílel Nick Saviano. Na turnajích ji doprovázel Max Fomine, pomocný kouč Boba a Mikea Bryanových. \n\nHovoří anglicky a rusky.\n\nVe čtrnácti letech, při své druhé účasti na juniorském grandslamu, prošla do finále dvouhry French Open 2016, v němž jako druhá nasasená nestačila na 16letou Švýcarku Rebeku Masarovou. V Paříži se tak stala první americkou finalistkou od Ashley Harkleroadové v roce 2002. V letní části sezóny pak obsadila 4. místo na juniorském mistrovství USA 2016 v kategorii 18letých. V šestnácti letech ovládla bez ztráty setu juniorku US Open 2017. Ve finále zdolala třináctiletou krajanku Cori Gauffovou, která na ni uhrála jen dva gamy. V roce 2017 se stala členkou vítězného amerického týmv juniorském Fed Cupu, ačkoli do finále pro nemoc nezasáhla.\n\nDebutovým startem v ženském tenisu se, po obdržení divoké karty, stala kvalifikace US Open 2016, v níž jako 14letá přehrála 124. hráčku klasifikace Verónicu Cepedeovou Roygovou z Paraguaye. Ve druhém kole podlehla Japonce Eri Hozumiové. V rámci hlavních soutěží událostí okruhu ITF debutovala během února 2017, když na turnaji v brazilské Curitibě s dotací 25 tisíc dolarů prošla kvalifikačním sítem. Ve dvouhře se přes Irinu Chromačevovou probojovala až do finále, z něhož odešla poražena od další Rusky Anastasije Potapovové. \n\nNa okruhu WTA Tour debutovala o čtrnáct dní později na březnovém Miami Open 2017 v Key Biscayne, když získala divokou kartu. Na úvod však nenašla recept na krajanku Taylor Townsendovou po třísetovém průběhu. Debut v hlavní soutěži nejvyšší grandslamové kategorie přišel v ženském singlu French Open 2017 po obdržení divoké karty. V prvním kole ji vyřadila Japonka Kurumi Naraová ve třech sadách. V šestnácti letech se stala nejmladší účastnicí Roland Garros od Alizé Cornetové v roce 2005.\n\nPrvní vyhraný zápas na túře WTA si připsala na březnovém BNP Paribas Open 2018 v Indian Wells, kde si divokou kartu do dvouhry zajistila semifinálem předcházejícího turnaje v témže areálu, jakožto části série Oracle Challenger okruhu WTA 125s. Ve dvouhře Indian Wells se stala nejmladší hráčkou, která postoupila do čtvrtého kola kalifornského turnaje od roku 2005. Na její raketě postupně dohrály Pauline Parmentierová, světová třiadvacítka Anastasija Pavljučenkovová a devátá žena žebříčku Petra Kvitová. Tím ukončila 14zápasovou neporazitelnost Češky a premiérově vyhrála nad členkou elitní světové desítky. Stala se také nejmladší vítězkou zápasu proti hráčce Top 10 od roku 2005. V osmifinále však podlehla páté hráčce světa Karolíně Plíškové. Navazující Miami Open 2018 znamenal úvodní vítězství nad Číňankou Wang Čchiang, ačkoli si ve třetím setu poranila nohu. V důsledku zranění pak z turnaje odstoupila. Na dvorce se vrátila po čtyřech měsících, srpnovým Silicon Valley Classic 2018 v San José, kde na úvod opět zvládla duel s Wang Čchiang. \n\nPo třetím kole na Western & Southern Open 2018 v Cincinnati se vrátila do Top 150. Otevírací zápas na US Open 2018 s Taylor Townsendovou však prohrála. \n\nPrvní turnaj v sedmnácti letech si zahrála na zářijovém Japan Women's Open 2018 v Hirošimě, kde se z kvalifikace probojovala až do finále hlavní soutěže. Jednalo se o její debutovou finálovou účast na okruhu WTA Tour. V semifinále přehrála čtyřicátou první hráčku žebříčku Čang Šuaj, ovšem v boji o titul nestačila na 32letou Tchajwanku Sie Su-wej. Bodový zisk znamenal průlom do elitní světové stovky žebříčku WTA, v němž se stala jeho nejmladší členkou. \n\nDo sezóny 2019 vstoupila čtvrtfinálem ASB Classic 2019 v Aucklandu, kde vyřadila Barboru Strýcovou. Na melbournském Australian Open 2019 se díky vítězstvím nad Niculescuovou, Curenkovou a běloruskou světovou jedenáctkou Arynou Sabalenkovou stala první tenistkou narozenou v roce 2000 a později, která postoupila do osmifinále grandslamu. V sedmnácti letech tohoto výkonu dosáhla jako nejmladší Američanka od Sereny Williamsové na French Open 1998, respektive jako nejmladší taková hráčka v Melbourne od Jennifer Capriatiové na Australian Open 1993. Ve čtvrtém kole uhrála jen tři gamy na českou světovou šestku Petru Kvitovou.\n\nNa antukové French Open 2019 přijížděla jako 51. hráčka žebříčku. Ve druhém kole vyřadila světovou jedenáctku Arynu Sabalenkovou z Běloruska, poté Rumunku Irinu-Camelii Beguovou a ve čtvrté fázi španělskou kvalifikantku Alionu Bolsovovou. Všechny duely mezi poslední osmičku hráček zvládla ve dvou setech. Stala se tak prvním tenistou bez rozdílu pohlaví ve čtvrtfinále Grand Slamu, který se narodil ve 21. století. V něm zdolala obhájkyní trofeje Simonu Halepovou ve dvou setech a postupem do semifinále posunula své grandslamové maximum. V této fázi Roland-Garros se jako sedmnáctiletá stala nejmladší hráčkou od Nicole Vaidišové v roce 2006.\n\n"}
{"id": "1463391", "url": "https://cs.wikipedia.org/wiki?curid=1463391", "title": "Útok na hotel v Nairobi (2019)", "text": "Útok na hotel v Nairobi (2019)\n\nVe dnech 15. a 16. ledna 2019 došlo v keňském Nairobi k teroristickému útoku v hotelovém komplexu DusitD2. Při útoku islamistů z hnutí Šabáb, který svou povahou připomínal útok na obchodní dům Wetsgate Mall v Nairobi v roce 2013, zemřelo nejméně 15 lidí a mnoho lidí bylo zraněno.\n\nPřed bankou v hotelovém komplexu vybuchlo auto, následně se sebevražedný útočník odpálil v recepci a z vyšších pater začali přicházet útočníci, kteří stříleli po utíkajících hostech. Po osmi hodinách do budovy vnikla policejní speciální jednotka s cílem ukryté útočníky zneškodnit. Následně došlo k zajištění celého komplexu.\n\nHnutí Šabáb je napojeno na síť al-Káida a usiluje o svržení prozápadní somálské vlády a nastolení islámského práva šaría. K roku 2019 bylo nejaktivnějším africkým hnutím, co se týče teroristických útoků, a mělo na svědomí nejvíce krvavých útoků na kontinentu. Aktivní je i v Keni, kde se mstí za nasazení keňských vojáků v Somálsku v roce 2011.\n"}
{"id": "1463404", "url": "https://cs.wikipedia.org/wiki?curid=1463404", "title": "Zdeněk Nedvěd (1945)", "text": "Zdeněk Nedvěd (1945)\n\nZdeněk Nedvěd (* 16. února 1945, Lány) je bývalý český hokejový útočník. Jeho syn Zdeněk hrál NHL za Toronto Maple Leafs, další syn Roman hrál v lize za Kladno. \n\nV lize hrál za Duklu Košice a TJ SONP Kladno (1962 a 1967-1978), nastoupil ve 402 ligových utkáních, ve kteých dal 141 gólů. S Kladnem získal v letech 1975-1978 čtyřikrát mistrovský titul a jednou získal PMEZ. Po skončení ligové kariéry hrál za TJ Lokomotiva Beroun, jako hrající trenér za TJ ČKD Slaný a v závěru kariéry za Hvězdu Kladno. Za Kladno nastoupil v 715 utkáních a dal 374 gólů.\n\n"}
{"id": "1463406", "url": "https://cs.wikipedia.org/wiki?curid=1463406", "title": "Dub letní u Libáně", "text": "Dub letní u Libáně\n\nVe vesnici Libáň nalézající se asi 3 km severovýchodně od městečka Nasavrky roste v zahradě u domku čp. 24 památný dub letní (\"Quercus robur\").\n\nPamátný strom dosahuje výšky asi 25 m a obvod kmene přesahuje 427 cm. Podél památného dubu prochází modrá turistická značka spojující Nasavrky s městem Slatiňany.\n\nStrom je chráněn od roku 1999 pro svůj vzrůst a jako významná krajinná dominanta.\n\n"}
{"id": "1463407", "url": "https://cs.wikipedia.org/wiki?curid=1463407", "title": "Alej dubů letních v Libáni", "text": "Alej dubů letních v Libáni\n\nVe vesnici Libáň nalézající se asi 3 km severovýchodně od městečka Nasavrky roste na hrázi bývalého rybníka alej deseti dubů letních (\"Quercus robur\").\n\nPamátné stromy dosahují výšky až 25 m. Alejí prochází modrá turistická značka spojující Nasavrky s městem Slatiňany.\n\nAlej je chráněna od roku 1996 pro svůj vzrůst a jako významná krajinná dominanta.\n"}
{"id": "1463409", "url": "https://cs.wikipedia.org/wiki?curid=1463409", "title": "Alej dubů letních na hrázi Drahotického rybníka", "text": "Alej dubů letních na hrázi Drahotického rybníka\n\nVe vesnici Libáň nalézající se asi 3 km severovýchodně od městečka Nasavrky roste na hrázi Drahotického rybníka alej 16 dubů letních (\"Quercus robur\").\n\nPamátné stromy dosahují výšky až 25 m. Alejí prochází modrá turistická značka spojující Nasavrky s městem Slatiňany.\n\nAlej je chráněna od roku 1999 pro svůj vzrůst a jako významná krajinná dominanta.\n\n"}
{"id": "1463414", "url": "https://cs.wikipedia.org/wiki?curid=1463414", "title": "ASD Unione Sportiva Savoia 1908", "text": "ASD Unione Sportiva Savoia 1908\n\nASD Unione Sportiva Savoia 1908 je italský fotbalový klub, sídlící ve městě Torre Annunziata. Klub byl založen v roce 1908 s názvem \"Unione Sportiva Savoia\". Založili jej průmyslníci z místních mlýnů a továren na těstoviny. První soutěž hrál až v roce 1915. První bankrot klubu přišel po sezoně 2000/2001. Klub skončil a sloučil se s klubem \"Internapoli Football Club\" a vznikl na jeden rok s názvem \"Football Club Intersavoia\". Hrál v regionální lize. V sezoně 2009/2010 se během probíhající ligy klub rozhodl ukončit činnost. Dne 10. června 2010 fanoušci s názvem \"Athletic Savoye se\" rozhodli, s podporou starosty města, založit klub nový – \"ASD Calcio Savoia\". Dne 17. února 2011 klub získal v aukci historickou značku \"Associazione Calcio Savoia 1908\".\n\nNejvyšší soutěž klub hrál v pěti sezonách. Bylo to v sezonách 1920/1921 až 1924/1925. Největší úspěch byl 2. místo v sezoně 1923/1924.\n\n"}
{"id": "1463415", "url": "https://cs.wikipedia.org/wiki?curid=1463415", "title": "Alej dubů letních na hrázi rybníka Pařezný", "text": "Alej dubů letních na hrázi rybníka Pařezný\n\nU vesnice Libáň nalézající se asi 3 km severovýchodně od městečka Nasavrky v okrese Chrudim roste na hrázi Pařezného rybníka alej 32 dubů letních (\"Quercus robur\").\n\nPamátné stromy dosahují výšky až 25 m. Hráz Pařezného rybníka je přístupná po lesní cestě odbočující od turistického rozcestníku Radochlín na křižovatce modré a zelené turistické značky. \n\nAlej je chráněna od roku 1996 pro svůj vzrůst a jako významná krajinná dominanta.\n\n"}
{"id": "1463416", "url": "https://cs.wikipedia.org/wiki?curid=1463416", "title": "Hřbitov sovětských válečných zajatců (Adolfovice)", "text": "Hřbitov sovětských válečných zajatců (Adolfovice)\n\nHřbitov sovětských válečných zajatců Adolfovicích se nachází v údolí potoka Bystrého v části obce Bělá pod Pradědem v okrese Jeseník. Hřbitov je je kulturní památkou ČR. Hřbitov je veden v centrální evidenci válečných hrobů pod CZE-7102-07161.\n\nV období druhé světové války byl v Adolfovicích pod Keprníkem v údolí potoka Bystrého zřízen vojenský zajatecký tábor Rudohoří (Vietseifen). Zajatci pracovali v lesích. Z tábora, ve kterém bylo až na sto sovětských zajatců, zbyly pouze základy. V jeho blízkosti se nachází původně \"Hřbitov sovětských válečných zajatců\", kteří zahynuli v období 29. října 1941 až 19. února 1942 na následky špatné stravy a epidemie skvrnitého tyfu. Po skončení války tábor sloužil jako internační pro vysídlené německé občany. V srpnu 1945 byli v blízkosti hřbitova pohřbeni němečtí občané, kteří v koncentračním táboře zemřeli. \"Hřbitov sovětských válečných zajatců\" byl zřízen v roce 1960. V roce 2003 došlo k rekonstrukci úpravě hřbitova s myšlenkou vzniku hřbitova \"Usmíření a sjednocení národů\". Rekonstrukci zabezpečil státní podnik Lesy ČR, Lesní správou Jeseník. Náklady na rekonstrukci přesáhly přes půl milionu korun.\n\nPůvodně byl zřízen oplocený hřbitov, v jehož zadní části byl centrální památník s ruským nápisem a před ním symetricky ve čtyřech řadách bylo 36 hrobových míst. Jména pohřbených zajatců byla uvedena na památníčcích. Po rekonstrukci v roce 2003 byly vpravo od centrálního památníku umístěny pomníčky sovětských zajatců a vlevo bylo přesunuto devět pomníčků německých občanů z původního místa pohřbení.\n\n"}
{"id": "1463421", "url": "https://cs.wikipedia.org/wiki?curid=1463421", "title": "Skalní hřiby (Stolové hory)", "text": "Skalní hřiby (Stolové hory)\n\nSkalní hřiby (polsky \"Skalne Grzyby\") je skupina pískovcových skal specifických tvarů v polských Stolových horách. Skály se nacházejí na území gminy Szczytna v kladském okrese Dolnoslezského vojvodství. Skalní hřiby patří k nejznámějším geologickým a geomorfologickým lokalitám v Národním parku Stolové hory.\n\nZ geomorfologického hlediska náležejí Stolové hory, včetně lokality s těmito zvláštními skalami, do oblasti Středních Sudet, tj. dle českého názvosloví do Orlické oblasti. Skály ve tvaru skalních hřibů se nacházejí v severní části Stolových hor v nadmořské výšce kolem 680 až 700 metrů na území dlouhém zhruba dva kilometry mezi kótami \"Rogacz\" (707 m n. m.) a \"Borowik\" (722 m n. m.). Kromě skalních hřibů se zde vyskytují i skalní věže a brány. Lidé pojmenovali tyto skály různými jmény, kromě \"Hřibu\" (\"Borowik\"), což je i název nejvyššího vrcholu na západním okraji zmíněného území, lze zde nalézt např. \"Skalní bránu\" (\"Skalne Wrota\"), \"Srostlé houby\" (\"Zrośnięte Grzyby\"), \"Tučňáky\" (\"Pingwinki\"), \"Roháče\" či \"Paroháče\" (\"Rogacz\"), \"Psí hlavu\" (\"Głowa Psa\"), \"Patrové hřiby\" (\"Piętrowe Grzyby\"), \"Adama a Evu\" (\"Adam i Ewa\") nebo masívní útvar \"Kladivo\" (\"Młot\").\n\nSkalní hřiby, sestávající z vrstev pískovců, místy zpevněných slínovci a břidlicemi, byly vytvořeny erozí a zvětráváním pískovcových lavic, které byly součástí sedimentů ze dna druhohorního moře, vyzdvižených v třetihorách alpinským vrásněním.\n\nCelá skalní oblast se rozprostírá mezi vesnicemi Batorow (na jihu), Karłów (na západě) a městem Radków na severu. Od Batorowa jsou Skalní hřiby vzdáleny po turistických cestách necelé tři kilometry. Správní středisko gminy, město Szczytna, leží od Skalních hřibů necelých pět kilometrů vzdušnou čarou směrem na jihovýchod.\n\nPřímo kolem skal vede žlutě značená turistická stezka, která vychází z lázní Duszniki-Zdrój a cestou do Karłówa spojuje řadu zajímavých míst ve Stolových horách. V okolí skal jsou další turisticky značené stezky. Jižně od Skalních hřibů prochází hřebenem hlavní turistická trasa Stolových hor, červeně značený \"Główny Szlak Sudecki\". Z východu se lze ke skalám přiblížit po modře značené turistické cestě, která vede z Polanice-Zdrój do Vambeřic, a z niž ke Skalním hřibům odbočuje výše zmíněná žlutá značka. Asi o půl kilometru severněji od rozcestí se žlutou z modré značky odbočuje značka zelená, která směřuje na severozápad přes vyhlídku \"Pielgrzym\" k Radkovským skalám.\n\n"}
{"id": "1463425", "url": "https://cs.wikipedia.org/wiki?curid=1463425", "title": "ASD Virtus Bergamo 1909", "text": "ASD Virtus Bergamo 1909\n\nASD Virtus Bergamo 1909 je italský fotbalový klub, sídlící ve městě Seriate. Klub byl založen v roce 1909 jako \"Foot-Ball Club Alzano\". Klub hraje v regionálních ligách až do roku 1946. Od sezony 1946/47 hraje prvně ve třetí lize. V roce 1993 se klub sloučil s klubem \"Centro Giovanile Virescit Boccaleone\". V sezoně 2002/03 se klub dostává do finančních potíží a končí. Je založen nový klub - \"F.C. Alzano 1909\" a začínají hrát regionální ligu.\n\nNejvyšší soutěž klub nikdy nehrál. Největší úspěch je hraní ve druhé lize a to v sezoně 1999/00, ale jen jednu sezonu..\n\n"}
{"id": "1463429", "url": "https://cs.wikipedia.org/wiki?curid=1463429", "title": "Evžen Čermák", "text": "Evžen Čermák\n\nEvžen Čermák (25. října 1932, Jablonec nad Nisou - 19. dubna 2018) byl český lyžař. \n\nNa VII. ZOH v Cortině d'Ampezzo 1956 reprezentoval Československo v alpském lyžování. V obřím slalomu skončil na 32. místě, ve slalomu na 21. místě ve sjezdu na 17.místě. \n\n"}
{"id": "1463434", "url": "https://cs.wikipedia.org/wiki?curid=1463434", "title": "Lakatoš", "text": "Lakatoš\n\nLakatos nebo Lakatoš může být:\n\n\n"}
{"id": "1463436", "url": "https://cs.wikipedia.org/wiki?curid=1463436", "title": "The Bund", "text": "The Bund\n\nThe Bund () je nábřeží řeky Chuang-pchu-ťiang v největším čínském městě Šanghaji. Tvoří asi půldruhého kilometru dlouhý úsek Sunjatsenovy třídy (\"Čung-šan\") v historickém centru města. \n\nNázev pochází z perského výrazu \"band\", který znamená „hráz“, a do Číny se dostal s podnikatelskou rodinou Sassoonových, která měla bagdádsko-židovské kořeny. Původně zde byly bažiny, roku 1846 si na břehu řeky založili Britové exteritoriální osadu. V první polovině dvacátého století se na Bundu soustřeďoval společenský i hospodářský život Šanghajské cizinecké čtvrti, sídlily zde zastupitelské úřady i finanční instituce, vzniklo množství výstavných budov ve stylu art deco a neoklasicismu, jako je hotel Cathay, Americký klub nebo budova Bank of China. Po nástupu komunistů k moci většina cizinců odešla a banky i zábavní podniky zanikly, za kulturní revoluce oblast chátrala; revitalizace byla zahájena roku 1986 podle plánů nizozemského architekta Pauluse Snoerena a dokončena v rámci příprav na výstavu Expo 2010. Soubor 52 budov na nábřeží, představujících unikátní kolekci západní architektury na čínském území, je památkově chráněn a patří k hlavním turistickým atrakcím Šanghaje. Promenáda je také vyhledávána díky ideálnímu výhledu na moderní čtvrť Pchu-tung, ležící na protějším břehu řeky. Na severním konci nábřeží se nachází nejstarší šanghajský park s pomníkem hrdinům komunistické revoluce. \n\nNa Bundu se odehrává děj knihy Jamese Grahama Ballarda \"Říše slunce\", zfilmované Stevenem Spielbergem, hongkongská televize natočila v roce 1980 historický seriál \"The Bund\" s Chow Yun Fatem v hlavní roli.\n\nPři silvestrovských oslavách na promenádě v roce 2014 vypukla v shromážděném davu panika a bylo ušlapáno nejméně třicet pět osob.\n\n"}
{"id": "1463437", "url": "https://cs.wikipedia.org/wiki?curid=1463437", "title": "Otto Rind", "text": "Otto Rind\n\nOtto Rind (4. března 1948 - 2000) byl český silniční motocyklový závodník. \n\nV místrovství Československa startoval v letech 1969-1975 ve třídě do 50 cm³. Nejprve jezdil na motocyklu Tatran, od roku 1973 na motocyklu Roto vlastní konstrukce. Nejlépe se umístil v roce 1975, kdy skončil celkově na 5. místě. V roce 1975 v posledním závodě sezóny ve Velkém Meziříčí ze třetího místa těžce havaroval, na následky zranění ukončil závodní kariéru. Pak se věnoval svému poslednímu koníčku, leteckým modelům. Následky zranění byly i jedním z důvodů jeho smrti v roce 2000.\n\n\n\n"}
{"id": "1463439", "url": "https://cs.wikipedia.org/wiki?curid=1463439", "title": "Hřbitov sovětských válečných zajatců (Borek)", "text": "Hřbitov sovětských válečných zajatců (Borek)\n\nHřbitov sovětských válečných zajatců v Domašově se nachází v údolí Zaječího potoka v části obce Bělá pod Pradědem v okrese Jeseník. Hřbitov je kulturní památkou ČR a je veden v centrální evidenci válečných hrobů.\n\nV období druhé světové války byl v Domašově v lokalitě Borek v údolí Zaječího potoka zřízen v roce 1941 vojenský zajatecký tábor. Zajatci pracovali v lesích. Z tábora se dochovaly zbytky základů vedle \"skladiště Prachárna\" (po válce muniční sklad) budova lesní správy. V okolí tábora bylo pohřbeno 18 sovětských zajatců, kteří zahynuli v období od listopadu do konce zimy 1941 na následky špatné stravy a epidemie skvrnitého tyfu. V roce 2011 došlo k úpravě hřbitova.\n\nLesní \"Hřbitov sovětských válečných zajatců\" v Borku, který vznikl koncem padesátých let, má centrální pylon a pamětní desky se štítky, na kterých byla uvedena jména zemřelých zajatců. V roce 2011 byla provedena rekonstrukce hřbitova státním podnikem Lesy České republiky za částku 635 000 Kč.\n\n"}
{"id": "1463448", "url": "https://cs.wikipedia.org/wiki?curid=1463448", "title": "Filip Grznár", "text": "Filip Grznár\n\nFilip Grznár (* 1. února 1985, Holýšov) je český profesionální kulturista soutěžící ve federaci WBFF. Profesionální kartu získal na soutěži Lee Priest classic v 32 letech. \n\nV současnosti je sponzorován výrobcem sportovní výživy Czech Virus. Pracuje jako fitness trenér a je znám také svou tvorbou na YouTube, kde lidem předává své zkušenosti z kulturistiky, s vařením fitness stravy, s užíváním anabolických steroidů a explicitního výraziva. Chomutovská policie ho navrhovala obžalovat ze dvou trestných činů.\n\n"}
{"id": "1463455", "url": "https://cs.wikipedia.org/wiki?curid=1463455", "title": "Alain Bombard", "text": "Alain Bombard\n\nAlain Bombard (27. října 1924 Paříž – 19. července 2005 Toulon) byl francouzský lékař, mořeplavec a spisovatel známý svým výzkumem technik přežití na volném moři.\n\nNarodil se v protestantské rodině v 5. pařížském obvodu, jeho otec byl inženýr. Vystudoval medicínu na Université de Picardie a pracoval v nemocnici v Boulogne-sur-Mer. Byl amatérským jachtařem a plavcem (v roce 1951 se pokusil o překonání Lamanšského průlivu) a zabýval se otázkou, jak zvýšit šance trosečníků na záchranu. Přišel s tezí, že zdravý člověk, který se udrží v dobré psychické kondici a rozumně hospodaří se silami, může delší dobu přežít i bez zásob jídla a pití, protože všechny potřebné živiny mu poskytnou syrové ryby, plankton, mořská a dešťová voda. Aby dokázal svou teorii, vydal se na osamělou plavbu přes Atlantik na nafukovacím člunu od firmy Zodiac Aerospace, který nazval \"L'Hérétique\" (\"Kacíř\"). Loď byla dlouhá 4,6 m, poháněná pouze větrem a mořskými proudy, k navigaci sloužil sextant. Dne 19. října 1952 vyplul Bombard z Las Palmas a 23. prosince téhož roku přistál na Barbadosu, když urazil 4400 km – během plavby ztratil na váze 25 kg a trpěl anémií, ale dokázal se zotavit. O svém experimentu napsal knihu, která vyšla i česky pod názvem \"Trosečníkem z vlastní vůle\" (Orbis 1964).\n\nNěmecký mořeplavec Hannes Lindemann později Bombardovy závěry zpochybnil a prohlásil, že podle jeho zkušeností není možné přežít dva měsíce o slané vodě a že Bombard navzdory svým tvrzením musel mít ve člunu dostatečné zásoby pitné vody. Bombard byl také obviňován z podílu na smrti devíti námořníků, kteří se v říjnu 1958 utopili v nafukovacím záchranném člunu u bretaňského pobřeží, ačkoli přesně dodržovali Bombardovy rady pro případ ztroskotání. Soud sice zbavil Bombarda odpovědnosti, ale vědec se v důsledku kampaně proti své osobě pokusil v roce 1963 o sebevraždu. \n\nOd roku 1967 Bombard pracoval v Oceánografickém muzeu v Monaku a angažoval se v boji proti průmyslovému znečišťování vody. V roce 1981 byl státním tajemníkem francouzského ministerstva životního prostředí ve vládě Pierra Mauroye, v letech 1981 až 1994 zastupoval Socialistickou stranu v Evropském parlamentu. Účinkoval v televizním pořadu \"3-2-1 Contact\", spolupracoval s naučnou organizací Connaissance du Monde, obdržel medaili Mungo Parka a cenu Gloire du sport. Jeho kniha \"Les Grands Navigateurs\" (1976) byla přeložena i do češtiny: \"Velcí mořeplavci\", Praha: Panorama, 1981.\n\n"}
{"id": "1463457", "url": "https://cs.wikipedia.org/wiki?curid=1463457", "title": "Seznam zápasů české fotbalové reprezentace 2019", "text": "Seznam zápasů české fotbalové reprezentace 2019\n\nSeznam zápasů české fotbalové reprezentace 2019 uvádí přehled všech utkání tohoto reprezentačního výběru, jež sehrál během roku 2019. Hráči výběru nastoupili celkem k deseti zápasům, z nichž osm bylo kvalifikačních na nadcházející Euro a zbylé dva přátelské. Čeští reprezentanti v nich dosáhli pěti výher, zbývajících pět utkání však prohráli. Funkci trenéra zastával po celý rok Jaroslav Šilhavý. \n"}
{"id": "1463458", "url": "https://cs.wikipedia.org/wiki?curid=1463458", "title": "Jindřich Rohan", "text": "Jindřich Rohan\n\nJindřich Rohan (14. května 1919, Brno – 14. února 1978, Praha) byl český dirigent.\n\nPo dokončení gymnázia nastoupil studium dirigování na konzervatoři v Brně a na Pražské konzervatoři u profesora Metoda Doležila. Později studoval na pražské AMU u Roberta Barocka, Aloise Klímy, Karla Ančerla a soukromě též u Václava Talicha. V době svých studií působil také jako korepetitor opery Národního divadla. Studium dokončil v roce 1950.\n\nOd roku 1954 byl Jindřich Rohan druhým dirigentem Symfonického orchestru hl. m Prahy FOK a v letech 1976-1977 jeho šéfdirigentem.\n\nOrchestr FOK pod Rohanovým vedením natočil množství nahrávek, mezi nejvýznamnější patří houslové koncerty Felixe Mendelssohna-Bartholdyho (1966, sólo Isaac Stern), Ernestа Blochа, Arnoldа Schönberga a Igora Stravinského (1968, sólo Hyman Bress), Janovy pašije a Janovy pašije Johanna Sebastiana Bacha a další.\n\nKromě toho Rohan nahrál se Symfonickým orchestrem Jomiuri 1. klavírní koncert Ference Liszta (sólo Arturo Benedetti Michelangeli).\n\n"}
{"id": "1463464", "url": "https://cs.wikipedia.org/wiki?curid=1463464", "title": "Daniel Hajnóczy", "text": "Daniel Hajnóczy\n\nDaniel Hajnóczy (původně Hajný) (10. dubna 1690, Považská Bystrica – 26. února 1747, Šoproň) byl uherský pedagog, luterský náboženský spisovatel a bibliograf.\n\nStudoval na univerzitách v Jeně a ve Vitenberku. 0d podzimu 1718 působil jako učitel na šoproňském gymnáziu, kde se stal roku 1741 rektorem. Byl vynikajícím řečníkem (byl nazván „Uherský Cicero“); je autorem teologických spisů, pohřebních kázání a gratulačních básní. \n\n"}
{"id": "1463466", "url": "https://cs.wikipedia.org/wiki?curid=1463466", "title": "Západočeský krajský přebor 1970/71", "text": "Západočeský krajský přebor 1970/71\n\nV soubojích Západočeského krajského přeboru 1970/71 (jedna ze skupin 5. nejvyšší fotbalové soutěže) se utkalo 14 týmů dvoukolovým systémem podzim – jaro. Tento ročník skončil v červnu 1971. \n\nZdroj:\n\nPoznámky:\n"}
{"id": "1463467", "url": "https://cs.wikipedia.org/wiki?curid=1463467", "title": "Řeholní kanovnice Božího hrobu", "text": "Řeholní kanovnice Božího hrobu\n\nŘeholní kanovnice Božího hrobu (též Kanovnice Božího hrobu, Ochránkyně Božího hrobu, Sepulchrinky) je ženský kanovnický řád řeholí sv. Augustina, založený jako ženská odnož řádu kanovníků Božího hrobu. Prvním známým klášterem je Světec v Čechách (dnes z něj zbývá kostel sv. Jakuba a zámek postavený na místě původního kláštera), založený roku 1227, dodnes má řád 29 převorství po celém světě. Tyto kláštery jsou na sobě právně nezávislé (sui iuris), spojené společnou spiritualitou a většinou i začleněním do \"Asociace Kanovnic Božího hrobu\".\n\n\n"}
{"id": "1463473", "url": "https://cs.wikipedia.org/wiki?curid=1463473", "title": "Trojboký hraniční kámen", "text": "Trojboký hraniční kámen\n\nTrojboký hraniční kámen (nazývaný též Kámen tří panství (Dreiherrenstein) nebo Znakový kámen (Wappenstein), též Trojmezní historický hraniční kámen) stojí na katastrálním území města Jáchymov na státní hranici s Německem v nadmořské výšce 1 165 metrů.\n\nHraniční kámen byl vztyčen v roce 1677. Je ale označen letopočtem 1729, kdy byla definitivně vyznačena zemská hranice. Kámen označuje trojmezí tří panství – Schwarzenberg, Hauenstein a Jáchymov. Panství Schwarzenberg tehdy patřilo pánům z Tetova (von Tettau), panství Jáchymov panovníkovi Království českého a panství Hauenstein (Horní hrad) vlastnili vévodové ze Sachsen-Lauenburg.\n\nHraniční kámen byl v letech 1729–1732 při úpravě hranice a vztyčování dalších 79 nových mezníků upraven jáchymovským kameníkem Matthesem Ebertem.\n\nNa severozápadní straně je alianční znak Saska a Polska s písmeny \"FARPES\" (\"Fredericus Augustus Rex Poloniae Elector Saxoniae\") a nápis \"Sachsen\". Od roku 1842 byla přidána písmena \"KS\" (\"Königreich Sachsen/\"Saské království). Jde o panství Schwarzenberg (Sasko).\n\nNa severovýchodní straně je znak panství Hauenstein (Horní hrad) s nápisem Hauenstein a letopočet 1729. V roce 1842 byla přidána písmena \"KB\" (\"Königreich Böhmen/\"Království České). Zde se jedná o alianční znak rodu markrabat z Badenu a vévodů ze Sachsen-Lauenburg.\n\nNa jižní straně je rakouská orlice symbolizující horní město Jáchymov, nápis \"Joachimsthal\" a letopočet 1729. \n\nPříkop kolem kamene pochází z let 1842–1843 a byl vyhlouben pro zvýraznění zemské hranice. Kámen byl tehdy označen číslem 376 a zkratkami KB a KS.\n\n"}
{"id": "1463479", "url": "https://cs.wikipedia.org/wiki?curid=1463479", "title": "Štolfa", "text": "Štolfa\n\nPříjmení Štolfa má více nositelů:\n\n\n"}
{"id": "1463480", "url": "https://cs.wikipedia.org/wiki?curid=1463480", "title": "Ališer Usmanov", "text": "Ališer Usmanov\n\nAlišer Burchanovič Usmanov, , (* 9. září 1953 Chust) je ruský podnikatel uzbeckého původu. V roce 2017 Forbes odhadoval jeho majetek na 15,1 miliardy amerických dolarů. Majetek získal v oblasti metalurgie a těžby, je majoritním vlastníkem koncernu Metalloinvest. Dále vlastní nebo spoluvlastní například druhého největšího mobilního operátora Ruska MegaFon, největšího ruského internetového prodejce Mail.Ru (a přes něj sociální sítě Odnoklassniki a VKontakte) nebo vydavatelství Kommersant. Je prezidentem Mezinárodní šermířské federace a tento sport celosvětově podporuje. V dobách Sovětského svazu strávil několik let ve vězení za hospodářskou kriminalitu a v roce 2012 se jím najatá PR firma snažila tuto informaci odstranit z Usmanovova životopisu na anglické Wikipedii.\n"}
{"id": "1463482", "url": "https://cs.wikipedia.org/wiki?curid=1463482", "title": "Monoopera", "text": "Monoopera\n\nMonoopera je hudební žánr – opera pro jednoho protagonistu – zpěváka sólistu.\n\nVzácným příkladem v hudbě 18. století je nepříliš rozsáhlá monoopera \"Kapelník\" Domenica Cimarosy. Také v 18. století se v Evropě hrály hudebně-dramatické skladby pro jednoho (případně pro dva) herce-zpěváka, doprovázené hudbou. Ty se nazývaly melodrama (Rousseauova \"Pygmalión\" představuje lyrický monolog hlavní postavy).\n\nŽánr monoopery se nejvíce rozvinul ve 20. století. Nejvýznamnější jsou:\n\nŽánru monoopery se blíží také duoopera (\"Mozart a Salieri\" N. A. Rimského-Korsakova, \"Telefon aneb Láska ve třech\" G. C. Menottiho).\n\n"}
{"id": "1463483", "url": "https://cs.wikipedia.org/wiki?curid=1463483", "title": "Martin Forman", "text": "Martin Forman\n\nMartin Forman (* 26. února 1967 Brno) je český malíř.\n\nMartin Forman se narodil 26. února 1967 v Brně. Studoval od druhé poloviny 80. let na Pedagogické fakultě Masarykovy univerzity v Brně obor Český jazyk a výtvarná výchova (1985–1992), odkud pak přestoupil na Fakultu výtvarných umění Vysokého učení technického v Brně na počátku let devadesátých, kde studoval figurální malbu(1992–1995). \n\nV rámci své malířské kariéry se věnuje olejomalbě. Maluje především ženské akty a portréty, ale také slováckou krajinu, řeky a lesy v okolí Kyjova, kde žije.\n\nBěhem čtyř desítek let, co se věnuje malbě, uskutečnil spoustu výstav nejen v Kyjově a okolí, ale po celé České republice, kromě výstav individuálních byl účasten i řady kolektivních. Také se účastní výtvarných workshopů či sympozií.\n\nJe ovlivněn Miroslavem Tichým.\n\nTechnika spočívá v aplikaci pastózní barevné vrstvy, jejíž základ je obnažen pomocí špachtle, látky, houbičky, atd.\n\n\natd.\n\n\natd.\n\n\nV roce 2010 zúčastnil ve volbách do zastupitelstva obcí Kyjov od strany Moravané.\n\n"}
{"id": "1463486", "url": "https://cs.wikipedia.org/wiki?curid=1463486", "title": "Sojuzmultfilm", "text": "Sojuzmultfilm\n\nSojuzmultfilm (rusky Союзмультфи́льм) je ruské a předtím sovětské filmové studio zaměřené na animaci. Vzniklo roku 1936 jako Sojuzdětmultfilm (Союздетмультфильм), následujícího roku byl název zkrácen. V letech Sovětského svazu šlo o největšího a nejvýznamnějšího výrobce animované tvorby pro děti v Sovětském svazu. Řada jeho výtvorů měla dobrou uměleckou úroveň, i v Česku byly oblíbené například krátké filmy ze seriálu Jen počkej, zajíci! Po rozpadu Sovětského svazu bylo studio zčásti rozpuštěno a zčásti privatizováno a dnes již ani kvalitou, ani kvantitou zdaleka nedosahuje bývalé velikosti.\n"}
{"id": "1463488", "url": "https://cs.wikipedia.org/wiki?curid=1463488", "title": "Rozhledna na Jedlové", "text": "Rozhledna na Jedlové\n\nRozhledna na Jedlové je 29 metrů vysoká kamenná rozhledna s ochozem ve výši 23 metrů, na třetím nejvyšším vrcholu Lužických hor, Jedlové. Nachází se v nejsevernější části České republiky, ve východní části Ústeckého kraje, v okrese Děčín na území obce Jiřetín pod Jedlovou.\n\nJe válcovou věží se slepou arkádou v přízemí, která vrcholí atikou ve tvaru cimbuří a má kuželovou střechu. Jednotlivá patra oddělují římsy.\n\nMyšlenka na postavení rozhledny na vrcholu Jedlové vznikla v roce 1888 v jiřetínské sekci Horského spolku pro nejsevernější Čechy. Hlavním iniciátorem výstavby byl jiřetínský učitel Josef Menzel. Opíral se o historické záznamy, které dokládají osobní návštěvu císaře Josefa II. na vrcholu Jedlové v roce 1779, kam zavítal v rámci svých inspekčních cest. Získal souhlas majitele kamenického panství, knížete Ferdinanda Kinského. Spolek zřídil stavební komisi, která ze dvou návrhů, kamenné a železné rozhledny, vybrala kamennou věž, jejímž autorem byl varnsdorfský stavitel Stoy. V září 1890 se začalo se stavbou pod vedením krásnolipského stavitele Josefa Eiselta. Ke zdění se použil místní znělcový kámen, pouze na římsy a okenní obklady bylo nutno dovézt cihly. Do zimy se podařilo postavit kamennou kruhovou podstavu, která má obloukové reliéfy, které jsou typickým prvkem lužickohorské lidové architektury. \n\nNa jaře roku 1891 vyrostla na podstavě čtyřstupňová válcová věž s vyhlídkovou plošinou ve výšce 23 metrů. Nad ochozem ozdobeným cimbuřím je několik metrů vysoká věž, která zakrývá vyústění schodiště se 125 stupni. Výstavba věže stála 5 200 zlatých a rok práce.\n\nV neděli 14. září 1891 byla rozhledna otevřena veřejnosti. Pod rozhlednou nechal kníže Kinský současně otevřít restauraci. Po otevření se rozhledna stala lákadlem pro turisty jak z Čech, tak i ze Saska.\n\nV tehdejším turistickém tisku dostala rozhledna označení \"Rigi Lužických hor\". Rozhledy totiž připomínaly horu Rigi ve švýcarských Alpách. Rozhledna byla a je snadno dostupná pomocí železnice. Horskou tratí České severní dráhy, která měla přezdívku Malý Semerink, byla přístupná z nádraží v Jedlové, z Chřibské a z Jiřetína pod Jedlovou. \n\nPod věžičkou byla lucerna, která připomínala maják v Lužických horách mnoho desetiletí. Koncem druhém světové války byla zničena restaurace a rozhledna začala chátrat.\n\nV roce 1943, za druhé světové války, odešli z Jedlové poslední obyvatelé, rozhledna i hostinec zůstaly opuštěné. Stavby zarostly náletovou vegetací. Na konci 60. let dvacátého století se zřítilo schodiště, rozhledna byla nepřístupná a z  restaurace zůstaly pouze trosky.\n\nV roce 1961 projevili členové lyžařského oddílu zájem o obnovu restaurace a turistické chaty, ale ani iniciativy v polovině 70. let dvacátého století či v roce 1982–83 nevedly k záchraně rozhledny.\n\nV roce 1992 začali jednat manželé Krejčí se starostou Jiřetína pod Jedlovou Josefem Zoserem o obnově rozhledny. V říjnu 1992 byla podepsána smlouva, že obec Jiřetín pod Jedlovou zajistí materiál na opravu rozhledny, Slovan Varnsdorf zajistí materiál a dopravu na vrchol Jedlové, a firma Krejčí a syn zajistí na vlastní náklady práce jak na rozhledně, tak i na opravě restaurace. Podmínka byla zpřístupnění rozhledny do jednoho roku. \n\nDne 3. července 1993 byla rozhledna znovuotevřena pro veřejnost a 18. srpna 1995 znovuzprovozněna i restaurace.\n\nPamátkově chráněna je rozhledna od 22. března 1993.\n\nK rozhledně vede pěší červená turistická trasa číslo 0332, která je součástí evropské dálkové trasy E3. Vstup na rozhlednu je zpoplatněn, vstupenky lze zakoupit v restauraci pod rozhlednou.\n"}
{"id": "1463489", "url": "https://cs.wikipedia.org/wiki?curid=1463489", "title": "WT1", "text": "WT1\n\nGen WT1 neboli Wilms Tumor 1 gen je lidský gen, který kóduje stejnojmenný protein. WT1 protein má v buňce funkci jako tumor supresorový transkripční faktor. Jeho fyziologické, ale i patofyziologické uplatnění souvisí hlavně s procesy kolem urogenitálního traktu, ale je významný např. i pro hematologické zhoubné nádory (malignity). \n\nWT1 gen je umístěn u lidí na 11. chromozomu na krátkém raménku v oblasti 11p13. Při expresi tohoto genu vzniká transkripční faktor, který se pomocí své zinc fingerové domény váže na DNA, kde poté reguluje její expresi. Exprese genu je tkáňově specifická. Je exprimován během embryogeneze, u dospělých je možné ho v malé míře detekovat např. v gonádách, děloze, mesotheliu či v progenitorových buňkách některých tkání jako je hemetopoeticky aktivní kostní dřeň.\n\nWT1 gen najdeme i u myší, kdy při vytvoření myšího modelu s WT1 knock-outem bylo zjištěno, že myši trpí při jeho deficitu obdobnými problémy jako lidé. Byly u nich pozorovány defekty urogenitálního traktu. Similarit mezi lidskou a myší signální kaskádou se v případě WT1 využívá např. při výzkumech týkajících se možné léčby leukémií, ale i jiných nádorů, u kterých je WT1 over-exprimován.\n\nWilmsův tumor nebo také nefroblastom je jeden z častých nádorů u dětí. Zajímavostí je, že ač se podle ní gen jmenuje, WT1 mutace byla detekována v pouze 5-10 % případů Wilmsova tumoru. Dalšími geny, které jsou prokázaně zapojené v patologii Wilmsova tumoru, jsou např. geny BRCA2 nebo GPC3. WIlmsův tumor zasahuje ledviny a právě gen WT1 se zde podílí na jejich vývoji. Tumor zde vzniká jako následek nekontrolované proliferace ledvinných progenitorových buněk a jejich následné diferenciaci do jiných typů buněk s nádorovou charakteristikou než by bylo u buněk ledvin běžné.\n\nWT1 je nadměrně exprimován i v případě nádorů krvetvorné tkáně, konkrétně leukémií. U akutní myeloidní leukémie ho najdeme over-exprimovaný ve velké většině případů. Tohoto faktu se využívá v klinické praxi, kdy se gen WT1 standardně používá jako znak ke sledování průběhu nemoci u pacienta. Metodologicky se exprese genu u pacientů měří pomocí kvantitativní PCR. Zvýšená hladina byla při progresi nemoci pozorována i u dalších hematoonkologických onemocnění jako je chronická myeloidní leukémie nebo myelodysplastický syndrom.\n\nOver-exprimovaný gen WT1 najdete také u některých nádorů plic, prsu, ženských pohlavních orgánů jako je děložní čípek, děloha a vaječníky; u glioblastomu, nádorů štítné žlázy, některých nádorů trávicího traktu (např. jícnu) či určitých druhů sarkomů.\n"}
{"id": "1463490", "url": "https://cs.wikipedia.org/wiki?curid=1463490", "title": "Relax (džus)", "text": "Relax (džus)\n\nRelax je značka džusů polského výrobce Tymbark. Džus je vyráběn z různých druhů ovoce, zeleniny nebo exotického ovoce, jeho produkce probíhá i v České republice.\n\nHistorie značky začala v roce 2004, kdy americká obchodní společnost Walmart prodávala část své divize společnosti Maspex. V roce 2019 vlastnil ochrannou známku a celou společnost polský koncern Tymbark, který na českém trhu ovládá okolo 30 % trhu s džusy, limonádami, kašemi a marmeládami.\n\nRelax se pije samostatně nebo jako příměs alkoholických nápojů.\n\n"}
{"id": "1463492", "url": "https://cs.wikipedia.org/wiki?curid=1463492", "title": "Vésztő", "text": "Vésztő\n\nVésztő [vésté] je město ve východním Maďarsku v župě Békés, spadající pod okres Szeghalom. Nachází se blízko hranic se župou Hajdú-Bihar, asi 30 km severovýchodně od Békéscsaby. V roce 2015 zde žilo 6 855 obyvatel. Podle statistik z roku 2001 z toho bylo 95 % Maďarů a 5 % Romů.\n\nNejbližšími městy jsou Békés, Komádi, Mezőberény a Szeghalom. Poblíže jsou též obce Bélmegyer, Doboz, Körösújfalu, Okány, Tarhos a Újiráz.\n"}
{"id": "1463494", "url": "https://cs.wikipedia.org/wiki?curid=1463494", "title": "Kirovův závod", "text": "Kirovův závod\n\nKirovův závod () je strojírna a strojírenský koncern v ruském Petrohradě, jeden z největších a nejvýznamnějších podniků tohoto města. Jeho počátky sahají do roku 1789, kdy zde vznikla slévárna na výrobu dělových koulí. Roku 1801 se závod přesunul na své současné místo. Roku 1868 továrnu koupil metalurg a podnikatel Nikolaj Putilov, který zde zprvu vyráběl především kolejová vozidla. Jeho továrna nesla název Putilovský závod (\"Путиловский завод\") resp. po říjnové revoluci, k níž zdejší dělníci významně přispěli, Rudý Putilovec (\"Красный путиловец\", od roku 1922). Po říjnové revoluci se zde vyráběly zejména traktory. \n\nPo Říjnové revoluci byl v roce 1922 závod přejmenován na „Rudý Putilovec“ a vyráběl první sovětské traktory. Typ Fordson-Putilovec vznikl na základě traktoru Fordson Model F. V letech 1933 a 1934 vyráběl závod také automobily pod značkou \"L 1\". Šestimístná limuzína byla podobná modelu firmy Buick. Vůz poháněl osmiválcový motor o objemu 5750 cm³ poskytujícím výkon 105 koňských sil. Rozvor byl 3380 mm.\n\nNa počest zavražděného lenigradského komunistického vůdce Sergeje Kirova roku 1934 byl podnik pojmenován Kirovův závod č. 100. Pořadové číslo naznačuje že továrna se v té době zabývala zbrojní výrobou. V roce 1938 začala „Zvláštní konstrukční kancelář č. 2“ (\"OKB 2\") Kirovova závodu pracovat na vývoji tanků řady KV. Tanky byly vyráběny jak v Kirovově závodě v Leningradě, tak později v Čeljabinském traktorovém závodě. Během druhé světové války vyráběl Kirovův závod také tanky T-34. V roce 1959 navštívil Nikita Sergejevič Chruščov Spojené státy americké, kde na něj zapůsobily velké traktory John Deere. Výsledkem bylo, že Kirovův závod byl v roce 1961 pověřen vývojem podobných velkých traktorů pro sovětské zemědělství. 13. července 1962 byl představen první velký traktor značky Kirovec.\n\nTraktory typu Kirovec K-700 byly v Sovětském svazu a zemích Rady vzájemné hospodářské pomoci široce rozšířeny. V roce 1989 byl vyroben 400 000. traktor Kirovec. \n\nKirovův závod bývá čato nesprávně zaměňován s dalším výrobcem zbraní v Leningradě – \"Továrnou č. 185\" (\"Ленинградский завод опытного машиностроения № 185 имени С. М. Кирова\"), bývalým Obuchovským závodem (\"Обуховский завод\"), který také nesl jméno S. M. Kirova.\n\nRoku 1992 firma přešla na formu akciové společnosti. Od roku 2004 vznikal v továrně pancéřovaný automobil \"Dartz Kombat T-98 Luxury Armored Vehicle\", podobný automobilům americké firmy Hummer. V současnosti ke koncernu patří asi 20 dceřiných společností, věnují se především metalurgii, energetice a výrobě průmyslových a transportních strojů.\n"}
{"id": "1463499", "url": "https://cs.wikipedia.org/wiki?curid=1463499", "title": "No Filter Tour", "text": "No Filter Tour\n\nNo Filter Tour je koncertní turné britské rockové skupiny The Rolling Stones. Turné bylo zahájeno koncertem v německém Hamburku a bylo zakončeno v Miami. Během turné skupina zavítala po jedenácti letech také do České republiky. Na konci března 2019 skupina severoamerické turné odložila vzhledem k špatnému zdravotnímu stavu zpěváka Micka Jaggera. V květnu 2019 skupina ohlásila nové zástavky turné a fanoušky ujistila, že se zpěvák Mick Jagger po operaci srdeční chlopně plně zotavil. V průběhu února 2020 skupina prostřednictvím soc. sítí a svých webových stránek ohlásila pokračování turné po Spojených státech a Kanadě. \n\nSkupina utajeně nahrávala skladby během turné. V Paříži nahrála She´s a Rainbow v Londýně zas Under My Thumb a spousty jiných v dalších zastávkách turné. Tyto koncertní nahrávky jsou součástí kompilačního alba \"Honk,\"které vyšlo 19. dubna 2019. \n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n2017\n\n\nPřídavek:\n\n19. Gimme Shelter\n\n20. (I Can't Get No) Satisfaction\n\n2018\n\n\nPřídavek:\n\n18. Gimme Shelter\n\n19. (I Can't Get No) Satisfaction\n\n2019:\n\n\nPřídavek:\n\n19. Gimme Shelter\n\n20. (I Can't Get No) Satisfaction\n\n2020:\n\nThe Rolling Stones\n\n\nDoprovodní členové\n\n"}
{"id": "1463501", "url": "https://cs.wikipedia.org/wiki?curid=1463501", "title": "Sandr", "text": "Sandr\n\nSandry (z islandského \"sandur\") jsou široké, mírně skloněné náplavové kužele, vytvořené jako ledovcový výplav v době skandinávského vnitrozemského zalednění nebo v ledových dobách alpských ledovců. Obvykle se skládají z písku, štěrku a nebo z balvanů. Termín \"sandr\" byl vytvořen po uznání glaciální teorie koncem 19. století.\n\nVznikají jako součást glaciální serie, když ledovcový vodní tok prorazí koncovou morénu, rozlije se v rovině za ní a vytváří zde divočení vodního toku. Proud ledovcové řeky ztrácí na rychlosti a ukládá unášený materiál jako glaciofluviální sedimenty. Poměrně velký sklon (až 20 ‰) na konci morény rychle klesá ve směru odtoku vody z ledovce. Hrubší materiál se usazuje v blízkosti morény, zatímco jemnější štěrk a písek jsou proudem unášeny dále a vytvářejí charakteristickou krajinu, která připomíná mírně se svažující pláň.\n\nSandry jsou velmi rozšířené v severních i jižních oblastech středoevropských ledovců. Vyskytují se ve starších i mladších morénových oblastech. Rozdíly mezi severem a jihem střední Evropy spočívají především ve složení a velikosti zrna.\n\nV severní části střední Evropy jsou sandry vytvořeny většinou z písku a štěrku, který se skládá ponejvíce z křemene. Půda je v oblasti sandrů neplodná a proto se využívá jako borovicový les. Známými příklady jsou oblast Zauche jihozápadně od Berlína, oblast Griese (\"Griese Gegend\") na jihozápadě Meklenburska, Lüneburské vřesoviště (\"Lüneburger Heide\") nebo Tuchelské vřesoviště (\"Bory Tucholskie\") v Polsku.\n\nV alpském předhůří jsou štěrkové polohy obvykle tvořeny velmi hrubým materiálem (hrubým pískem a štěrkem), který obsahuje velké množství vápence ze Severních vápencových Alp. Půdy na povrchu štěrku jsou poměrně úrodné. Nejznámější je „mnichovská štěrková pláň“ (\"Münchner Schotterebene\").\n\nPříklady z Islandu jsou Mýrdalsjökull nebo Skeiðarársandur. Přecházení těchto sandrů není zcela bezpečné. Náhlá vulkanická erupce pod ledovcem může způsobit povodňovou vlnu, tzv. jökulhlaup (\"ledovcová povodeň\").\n\n"}
{"id": "1463502", "url": "https://cs.wikipedia.org/wiki?curid=1463502", "title": "Duby na hrázi rybníka Homolka", "text": "Duby na hrázi rybníka Homolka\n\nDuby na hrázi rybníka Homolka jsou zbytkem stromořadí dubů letních vysazeného na hrázi rybníka Homolka pravděpodobně při jeho zakládání, tedy někdy na začátku 18. století. Kromě krajinotvorného a ekologického významu mají i zoologický význam.\n\n\nNěkteré z dubů jsou v poměrně dobrém stavu (např. ten nejmohutnější je velmi pěkný strom se širokou korunou), u některých je stav horší (dutiny, olámané větve, případně jednostranná koruna, výskyt pstřeně dubového). Jeden z dubů je suchý.\n\nJde o jednu z nejpočetnějších skupin starých dubů v Praze. Rybník Homolka v Milíčovském lese patří mezi historické pražské rybníky a právě ze stáří dubů na hrázi lze usuzovat, že soustava Milíčovských rybníků vznikla na začátku 18. století. Okolní lokalita je významná výskytem řady chráněných živočichů i rostlin a právě na jednom z památných dubů na hrázi rybníka se dlouhodobě vyskytuje tesařík obrovský (\"Cerambyx cerdo\" L.).\n\nNejvětší dub ze skupiny je až poslední v řadě na jihovýchodním konci hráze. Impozantní strom s rozdvojeným kmenem se s přezdívkou „Otec dubů“ v roce 2016 dostal do finále soutěže Strom roku. Asi 200 m severovýchodním směrem od tohoto dubu, po trase \"Naučné stezky Milíčov\", začíná hráz dalšího rybníka pojmenovaného \"Vrah\", kde se zachovalo pozoruhodné stromořadí asi dvou desítek starých dubů. \n"}
{"id": "1463504", "url": "https://cs.wikipedia.org/wiki?curid=1463504", "title": "Budova předsednictva Bosny a Hercegoviny", "text": "Budova předsednictva Bosny a Hercegoviny\n\nBudova předsednictva Bosny a Hercegoviny (bosensky/srbsky/chorvatsky Zgrada predsjedništva Bosne i Hercegovine/Зграда предсједништва Босне и Херцеговине) se nachází v centru bosenské metropole Sarajevo na adrese \"Maršala Tita 16\".\n\nSamostatně stojící objekt čtvercového půdorysu o rozměrech 70 x 62,5 m tvoří suterén, přízemí a následná tři další patra. Průčelí budovy je orientováno k ulici Maršala Tita a je zdůrazněno vystupujícím rizalitem. \n\nBudova vznikla v 80. letech 19. století podle návrhu architekta Josipa Vancaše po souhlasu tehdejšího rakousko-uherského ministra Benjamina Kállaye. Stavební práce byly zahájeny dne 14. března 1884 a dokončeny v roce 1886. Palác vznikl po vzoru florentských renesančních paláců, kterými se Vancaš inspiroval. Z nich bylo převzato členění fasád, jejich rozdělení a tvar oken. Představuje ukázku novorenesanční architektury v Sarajevu.\n\nPro stavbu byla vybrána oblast na západním okraji centra tehdejšího Sarajeva, kudy se město rozrůstalo ze svého orientálního středu. Zároveň se nová vládní budova nacházela co nejdále od původního tureckého tržiště.\n\nV roce 1911 bylo dostavěno třetí patro paláce. \n\nZa dobu své existence budova vždy sloužila jako sídlo státních, nebo republikových úřadů. Sídlilo zde zemské politické ústředí (německy \"Landesregierung\"). Až do roku 1941 a vypuknutí války zde sídlily úřady Drinské bánoviny. Po skončení konfliktu se zde nacházelo sídlo vlády republiky Bosny a Hercegoviny v rámci Jugoslávie a od roku 1974 potom sídlo Předsednictva SR Bosny a Hercegoviny. \n\nByla několikrát rekonstruována, naposled po skončení poslední války v roce 1995. Od roku 2009 je budova kulturní památkou. \n\nV roce 2014 se stala cílem sociálních nepokojů. Škody na budově však nedosáhly větších rozměrů, rozvášněný dav nakonec napadl sídlo archivu BiH.\n"}
{"id": "1463505", "url": "https://cs.wikipedia.org/wiki?curid=1463505", "title": "Les Brown (hudebník)", "text": "Les Brown (hudebník)\n\nLester Raymond Brown (14. března 1912 Reinerton, Pensylvánie – 4. ledna 2001 Los Angeles, Kalifornie) byl americký jazzový hudebník, který vedl \"Les Brown and His Band of Renown\" v letech 1938 až 2000.\n\nBrown se narodil v Reinertonu v Pensylvánii. Zapsal se do Conway Military Band School (pozdnější část Ithaca College) v 1926, kde studoval se známým kapelníkem Patrickem Conwayem tři roky před obdržením hudebního stipendia na New York Military Academy, kterou absolvoval v roce 1932. Brown navštěvoval vysokou školu Duke University v letech 1932-1936. Tam vedl skupinu \"Les Brown and His Blue Devils\", kteří pravidelně hráli na Dukeovském areálu a na východním pobřeží. Brown si vzal kapelu na rozsáhlé letní turné v roce 1936. Na konci turné, zatímco někteří členové kapely se vrátili k Dukeovi, aby pokračovali ve svém vzdělání, jiní zůstali s Brownem a pokračovali v turné, stal se z nich v roce 1938 \"Band of Renown\". Původní bubeník skupiny, Don Kramer, se stal hereckým manažerem a pomohl definovat jejich budoucnost. V roce 1942 Brown a jeho skupina uzavřeli práci na snímku RKO \"Sweet and Hot\"; hráli v Palladium Ballroom v Hollywoodu. O pár let později, v roce 1945, tato kapela proslavila Doris Day s jejich nahrávkou \"Sentimental Journey\". Vydání písně se shodovalo s koncem druhé světové války v Evropě a stalo se neoficiální písní pro návrat domů pro mnoho veteránů. Kapela měla dalších devět dalších hitů, včetně \"I Got My Love to Keep Me Warm\".\n\nV roce 2010 byl Brown zařazen do \"Music Hall of Fame\" Severní Karolíny.\n\nLes Brown Sr. zemřel v roce 2001 ve věku 88 let na rakovinu plic a byl pohřben na památném hřbitově Westwood Village v Los Angeles v Kalifornii. Přežila ho manželka Evelyn, syn Les Jr., a dcera Denise. \n\n\n"}
{"id": "1463516", "url": "https://cs.wikipedia.org/wiki?curid=1463516", "title": "Colours of Ostrava 2019", "text": "Colours of Ostrava 2019\n\nColours of Ostrava 2019 (česky \"Barvy Ostravy 2019\") byl 18. ročník multižánrového hudebního festivalu Colours of Ostrava. Konal se od 17. do 20. července 2019 v Dolní oblasti Vítkovice v Ostravě. Festival pořádala společnost Colour Production. Program probíhal na dvaceti scénách a měl přes 350 programových bodů. Tohoto ročníku se zúčastnilo přes 120 zahraničních umělců.\n\nTohoto ročníku se účastní tito umělci (neúplný seznam):\n\n"}
{"id": "1463517", "url": "https://cs.wikipedia.org/wiki?curid=1463517", "title": "Renáta Zmajkovičová", "text": "Renáta Zmajkovičová\n\nRenáta Zmajkovičová (* 9. května 1962) je slovenská politička a ekonomka. V letech 2002 až 2016 byla poslankyní SNR za nejsilnější politickou stranu SMER-SD.\n\nRenáta Zmajkovičová vystudovala Střední ekonomickou školu v Trnavě. Od roku 1981 pracovala postupně na Okresním a Obvodním úřadě v Trnavě, později v Investiční a rozvojové bance v Senci. V roce 1996 založila reklamní agenturu v Bratislavě a stejně začala podnikat i v oblasti módy jako majitelka dámského butiku v Trnavě. V letech 2001 až 2005 působila na úřadě Trnavského kraje jako ředitelka úřadu. Od roku 2002 do března 2016 působila jako poslankyně Národní rady SR za stranu SMER-SD. V Národní radě SR od roku 2012 do roku 2014 zastávala funkci místopředsedkyně Národní rady SR. Ve volebním období v letech 2010 až 2012 zastávala funkci předsedkyně Výboru NR SR pro neslučitelnost funkcí a byla členkou Výboru NR SR pro lidská práva a národnostní menšiny. Ve funkčním období 2006 až 2010 byla předsedkyní mandátového a imunitního výboru NR SR, jakož i místopředsedkyní Výboru NR SR pro neslučitelnost funkcí a členkou Výboru NR SR pro veřejnou správu a regionální rozvoj. Zároveň je předsedkyní trnavské krajské organizace strany \"SMER – sociálna demokracia\". Od roku 2014 je čestnou předsedkyní \"Nadace Renáty Zmajkovičové.\n"}
{"id": "1463519", "url": "https://cs.wikipedia.org/wiki?curid=1463519", "title": "Merhautova 13", "text": "Merhautova 13\n\nMerhautova 13, též známý jako Freundschaft, je nájemní dům čp. 931 v Brně-Černých Polích v městské části Brno-sever. Architektonicky i urbanisticky hodnotný nárožní obytný blok (Merhautova 13, Ryšánkova, Slepá) byl postaven v duchu funkcionalismu puristické formy. Stavba vznikla za financovaní Obecně prospěšného stavebního družstva Freundschaft v roce 1932. Družstvo pro stavbu oslovilo brněnské židovské architekty Heinricha Bluma a Zikmunda Kerekese, aby navrhli nájemní blok pro rozlehlou parcelu na Merhautově ulici.\n\nPřestože se podobným tématem o něco dříve zabýval Jindřich Kumpošt, je Freundschaft jediným projektem, který důsledně přenáší z Vídně do Brna typologii obytných superbloků.\n\nObjekt má sice přidělených 11 adresních bodů, potažmo čísel orientačních (Merhautova 931/13, 13a, 13b, 13c, 13d, 13e, 13f, 13g, 13h, 13i, 13j), ale v RÚIAN není jejich poloha rozlišena a všechny jsou zaměřeny do středu vnitrobloku, mimo budovu. Všechny vchody jsou přístupné pouze zv vnitřní strany bloku, přičemž vnitroblok není volně veřejně přístupný. Z ulic Slepé a Ryšánkovy objekt žádné adresy oficiálně přiděleny nemá. \n\nPodle návrhu architektů vznikl šestipatrový bytový komplex tvořený třemi křídly a vnitřním dvorem, který je přístupný z Merhatuovy ulice. Celý areál má minimalistickou estetiku typickou pro tvorbu architektů, ale použitou i z důvodu minimalizace nákladů.\n\nUliční fasády jsou dnes památkově chráněné. Typické je pro ně střídání typizovaných čtyřdílných „vídeňských“ kachlových oken a nevelkých balkónů. Okna nemají typické okenní římsy. Horizontálnost a monumentalitu stavby zdůrazňuje široká plocha po střechou a minimalisticky jednoduchá, vystupující korunní římsa.\n\nNa fasádě orientované do dvora se střídají vystupující balkony, okenní římsy a vertikální schodišťová okna.\n\nNa každém patře jednotlivé domovní sekce se nacházejí dva dvoupokojové byty s balkonem do dvora a jeden menší byt s obytnou kuchyní a malým balkonem orientovaným do ulice. Celý bytový dům stojí na mírném svahu, což umožnilo na ulici Merhautova zbudovat obchodní prostory v suterénu.\n\nDům prošel v roce 2017 renovací podle návrhu brněnského ateliéru architekta Petra Hrůši.\n"}
{"id": "1463523", "url": "https://cs.wikipedia.org/wiki?curid=1463523", "title": "Kostel svatého Tomáše (Domašov)", "text": "Kostel svatého Tomáše (Domašov)\n\nFarní kostel svatého Tomáše se nachází v Domašově v okrese Jeseník. Kostel náleží pod Římskokatolickou farnost Dolní Domašov, děkanát Jeseník, diecéze Ostravsko-opavská. Kostel je kulturní památkou ČR.\n\nV roce 1726 bylo vydáno povolení k vytvoření samostatné farnosti a stavbě kostela v Horním Domašově (Oberthomasdorf), o které žádal vratislavský kanovník Karel Maxmilian von Fragstein a Nibsche. Vrcholně barokní kostel byl postaven v letech 1726–1730 podle projektu jezuitského stavitele Christopha Tausche, stavebním mistrem byl Felix Antonín Hammerschmied. Kostel byl 8. října 1730 baronem Fragsteinem zasvěcen svatému Tomáši Apoštolovi a vysvěcen 28. září 1731 biskupem Eliasem Danielem von Sommerfeldem.\n\nV roce 1730 byla spolu s kostelem zřízena fara.\n\nV roce 2001 byly opravy napadených krovů provedeny za finanční podpory Ministerstva kultury ČR, Ostravsko-opavské diecéze a farnosti Domašov.\n\nStavba se řadí mezi vrcholný barok v oblasti niského Slezska. Jednolodní orientovaná stavba ukončená závěrem a sakristií na jižní straně. K západnímu průčelí je přisazena věž.\n\nKněžiště čtvercového půdorysu má štukový zrcadlový strop. Na stropě je výmalba od malíře Josefa Klemmera z Javorníku (\"Uctívání nejsvětější Monstrance\", \"Oběť Izákova\" a \"Beránek Boží na knize se sedmi pečetěmi\"). Kněžiště a loď rozděluje vítězný oblouk. Na evangelijní straně se nachází bohatě figurálně zdobená kazatelna, uprostřed je hlavní oltář, který je replikou oltáře Mariánské kaple vratislavského malíře Brandela. Původní obraz byl v roce 1827 přemalován malířem Herrmannem z Vídně a v roce 1892 byl nahrazen malbou Aloise Baucha z Vidnavy. Na stěnách kněžiště se nacházejí votivní obrazy světců.\n\nLoď má půdorys obdélníkový a má valenou klenbu se štukovou výzdobou a malbou od malíře Josefa Klemmera (\"Paní Marie před Nejsvětější Trojicí\"). Na konci lodi je na litinových sloupech se zdobenými hlavicemi kruchta s varhany. Čelní stěny jsou ukončeny bočními oltáři. Obrazy pocházejí od Leopolda Willmanna (nedochoval se) a Rudolpha Templera (\"Immaculata\", 1860). Na epištolní straně u bočního oltáře je mramorová křtitelnice a na stěnách lodi jsou obrazy křížové cesty. Z jižní strany ke kněžišti je přistavěna malá sakristie, která má obdélníkový půdorys a jedno pravoúhlé okno. Ze sakristie vedou schody na oratoř a na kazatelnu. \n\nTřípatrová hranolovitá věž má malá zdobná dřevěná okna. Věž je ukončena cibulovitou střechou s lucernou, pozlacenou makovicí a křížem. Ve zvonovém patře jsou vsazeny ciferníky věžních hodin a zvon z roku 1727 s nápisem obsahujícím chronogram, který věnoval Karel Maxmilian von Fragstein. Věží prochází vchod do kostela.\n\n"}
{"id": "1463525", "url": "https://cs.wikipedia.org/wiki?curid=1463525", "title": "Walter Pollux", "text": "Walter Pollux\n\nWalter Pollux byl československý devítiválcový zážehový vzduchem chlazený hvězdicový motor. Byl vyvinut počátkem 30. let 20. století a byl vyráběn Akciovou společností Walter, továrnou na automobily a letecké motory v Praze - Jinonicích. Motor Walter Pollux II-R je vystaven v expozici Leteckého muzea ve Kbelích.\n\nTak jako Castor z řeckého bájesloví měl svého blížence Polluxe, tak i Walter Castor dostal v roce 1931 svého druha tohoto jména Walter Pollux. Konstrukční oddělení továrny Walter v čele s hlavním konstruktérem ing. Františkem Adolfem Barvitiusem pokračovalo ve vývoji vyšší výkonové skupiny motorů, kterou zahájil právě Walter Castor - v jeho případě se ovšem jednalo o motor sedmiválcový. Walter Pollux byl tedy prvním devítiválcovým motorem z nové řady pístových hvězdicových motorů o vrtání válců 135 mm a zdvihu 170 mm. \n\nWalter Pollux, Walter Pollux II a Walter Pollux III byly předurčeny letouny podobné kategorie jako jejich sedmiválcoví \"bratři\" Walter Castor a Castor II. I Walter Pollux prošel v následujících letech obdobným vývojem jako jeho blíženec Castor. Ucelená řada motorů této \"hvězdné série\", s tímto počtem a uspořádáním válců (devítiválcový), s tímto vrtáním a zdvihem měla pokračování v dalších verzích Polluxů a Super Castorů. Hned o rok později byl představen motor Walter Pollux II (1932) společně s reduktorovou verzí Walter Pollux II-R. A nakonec v roce 1935 Walter Pollux III a motor s reduktorem Walter Pollux III-R. V témže roce jsou představeny další navazující typy Walter Super Castor a s reduktorovými verzemi Walter Super Castor I-MR a Walter Super Castor I-SR. U všech Super Castorů došlo k té změně, že zdvih byl zkrácen na 146 mm.\n\nWalter Pollux byl překomprimovaný motor a se značnou výškovou rezervou. Pro klikový hřídel byla použita nová ocel Poldi-Victrix-Special vyvinutá v hutích Poldi. Přední konec hřídele měl drážkování dle SAE, což dovolovalo montáž jak dřevěné, tak kovové vrtule. Dvojitý karburátor Zénith 60 DCJ640 byl vybaven výškovým korektorem. Akrobatická verze tohoto motoru se odlišovala úpravami na sacím a mazacím systému motoru, aby byly zajištěny tyto funkce ve všech akrobatických polohách. Tento motor byl vybaven speciálním bezplovákovým karburátorem konstrukce Walter.\nZapalování bylo dvojité, dvěma magnety Scintilla GN 9-D s možností řízení předstihu buď ručně anebo automaticky. Motor byl vybaven pneumatickým startérem Viet 120 anebo setrvačníkovým typem Eclipse G6B s ručním pohonem.\nPočty vyrobených motorů Walter Pollux II jsou v oficiálních pramenech uváděny v množství 187 ks. U předchozího Walter Pollux (1931) a následného Walter Pollux III (1935) přesná čísla nejsou známao.\nWalter Pollux se osvědčil u československých akrobatických letounů Avia B-122/Avia Ba-122 (1934) a Walter Pollux II u cvičného letounu Praga E-241 (1936). Ze zahraničních letounů je třeba v prvé řadě zmínit akrobatický letoun Fieseler F2 Tiger. U tohoto špičkového stroje byl motor označen jako Walter Pollux II A (akrobatický). Zmaj Fizir FP-2 byl jugoslávský letoun ze Srbska (Království Srbů, Chorvatů a Slovinců) s motorem Walter Pollux. Jednalo se o dvoumístný jednomotorový dvouplošník navržený Rudolfem Fizirem a Dušanem Stankovem a byl vyráběn v továrně Zmaj v Zemunu od roku 1936.\n\nAkrobatický letoun Avia B-122 byl československý jednosedadlový dvouplošník, který byl vyvinut v polovině 30.let 20. století. Tento letoun byl konstruován pro vysokou akrobacii s velkým bezpečnostním násobkem. Od prototypu k sériové výrobě pro výcvik vojenských letců-stíhačů vzniklo několik modifikací s různými konstrukčními změnami hlavně v úpravě ocasních ploch. Několik prvních kusů bylo osazeno sedmiválcovým motorem Walter Castor II. Trup měl kostru svařenu z ocelových trubek, některé spoje byly šroubované či nýtované. Křídla měla celodřevěnou kostru a plátěný potah, křidélka byla jen na spodních plochách. Horní křídlo nemělo již tradiční pyramidu z éry typů Avia BH, ale baldachýn, což vedlo k tomu, že rozpětí horního i dolního křídla bylo stejné. Podvozek byl velmi robustní, s lomenou osou a hydropneumatickými tlumiči. Tento akrobatický letoun se následně dostal sériové výroby jako Avia Ba-122 (s motory Walter Castor II létaly OK-VIL, OK-VIM, OK-VIO a OK-MAL a dalších 15 letounů bylo prodáno do Sovětského svazu, z nichž 5 mělo motor Walter Pollux). V roce 1937 byly vyrobeny Ba-122 s motory Walter Pollux pod imatrikulací OK-AMK až -AMM. U sériových typů byl letoun mírně upraven, byla zvětšena směrovka a i horní křídlo bylo opatřeno křidélky.\n\nPůvod stroje Praga E-241 je v letounu Praga E-41, to byl československý, robustní školní dvouplošník, vyráběný společností Praga. V roce 1936 byl ing. Šlechtou modernizován, stroj obdržel nový motor Walter Pollux II o jmenovitém výkonu 360 k/265 kW. Tato modernizovaná verze s poněkud přepracovanou přídí a překonstruovaném draku dostala označení Praga E-241. Sériová výroba v ČKD-Praga byla ukončena u počtu 95 letounů. Zajímavostí typu Praga E–241 bylo použití prvku typického pro konstrukce BH – svislou ocasní plochu (SOP) tvořila pouze směrovka a trup před ní byl zploštělý, tentokrát však již ing. Jaroslavem Šlechtou. Toto provedení SOP měl druhý prototyp a zdá se, že i některé sériové stroje. Letouny byly uzpůsobeny i pro létání v noci. Po rozpadu Československa v březnu 1939 zůstalo na území Slovenska 33 letounů verze E-241, které byly zařazeny do výcvikové letky Slovenských vzdušných zbraní a účastnily se bojů proti Maďarsku a Sovětskému svazu.\n\nGerhard Fieseler (stíhací pilot, letecké eso v první světové válce, mistr světa v letecké akrobacii, konstruktér a výrobce letadel) založil v roce 1930 po krachu letecké společnosti Raab-Katzenstein svou vlastní společnost Fieseler Flugzeugbau, v bývalé společnosti Segel-Flugzeugbau v německém Kasselu. Pro účast v mezinárodních akrobatických soutěžích navrhl a postavil Fieseler dvouplošník Fieseler F2 Tiger, poháněný 9-válcovým hvězdicovým vzduchem chlazeným motorem Walter Pollux II o vzletovém výkonu 450 koní/331 kW. S tímto dvouplošníkem Fieseler Fi 2 „Tiger“ (D-2000) se v roce 1934 zúčastnil prvního Mistrovství světa v letecké akrobacii v Paříži. Zvítězil a domů si přivezl prémii 100 000 francouzských franků, které investoval do rozvoje své firmy. Po mistrovství světa akrobacie nadobro zanechal a ukončil akrobatické soutěžení s titulem mistra světa.\n\nV roce 1933 se velitel Jugoslávského královského letectva rozhodl nahradit zastaralá letadla moderními školními letadly pro pokročilý výcvik před přechodem na bojové letouny. Továrna Zmaj (Fabrika aeroplana i hidroplana Zmaj AD) navrhla prototyp dvojplošníku Zmaj Fizir FP-2 (Fizir Prelazni) s motorem Gnome-Rhône 7K s výkonem 340 k (Société des Moteurs Gnome et Rhône) a testy s tímto prototypem byly provedeny na konci roku 1933. Poté následovaly další zkušební lety a v roce 1934 letadlo vykazovalo dobré výsledky. Zmaj během roku 1934 vyzkoušel i motor Walter Pollux II o výkonu 251 kW (340 k), ale výsledky nebyly uspokojivé. Pro prototyp hydroplánu byl použit další motor Gnome-Rhône, tentokráte 9K o výkonu 450 k, ale ani tato verze se nedostala sériové výroby.\n\nZ úspěchů na leteckých soutěžích v roce 1934 je nutno jmenovat Gerharda Fieselera, který získal titul mistra světa v mezinárodní soutěži letecké akrobacie v Paříži (9.-10. červen) na vlastním letadle Fieseler F 2 Tiger s motorem Walter Pollux II. Byl to jeho třetí titul mistra světa. Akrobatická verze tohoto motoru se odlišovala úpravami na sacím a mazacím systému motoru, aby byly zajištěny tyto funkce ve všech akrobatických polohách. Tento motor byl vybaven speciálním bezplovákovým karburátorem konstrukce Walter.\n\nV I. národní soutěži v letecké akrobacii RČs (1935) získal 1. místo npor. František Novák, 2. byl mjr. Ján Ambruš a 3. místo obsadil por. Široký, všichni na letadlech Avia B-122 s motory Castor II resp. Pollux II. \n\nPro IV. mezinárodní letecký mítink v Curychu konaném v červenci 1937 bylo připraveno pět Avií BaG-122 s motory Avia Rk-17 a tři s motory Walter Pollux III. Závod se konal na trati Curych - Bellinzona - Thun - Curych a soutěže v jednotlivých disciplínách na vojenské základně v Dübendorfu nedaleko curyšského letiště. V závodě v letecké akrobacii jednotlivců kategorie B pro motory s obsahem válců 10 až 20 litrů, kam patřil motor Walter Pollux, zvítězil por. František Novák, druhý byl por. Petr Široký a třetí rtm. Josef Hubáček. V kategorii C (motory nad 20 litrů – Avia RkG17) zaujali českoslovenští akrobaté popřední místa v pořadí 1. por. František Novák, 3. por. Petr Široký a 4. šrtm. František Výborný. Značně napínavý byl závod ve skupinové akrobacii. Naše sedmičlenná skupina na letounech Avia Ba-122 vedená por. Františkem Novákem ve složení Novák, Široký, Hubáček, Motyčka, Půda, Šimek a Taudy získala vítězství před favorizovanou italskou skupinou na strojích Fiat CR.32.\n\n\nData dle\n\n\n\n\n"}
{"id": "1463527", "url": "https://cs.wikipedia.org/wiki?curid=1463527", "title": "Hotel Sacher", "text": "Hotel Sacher\n\nHotel Sacher je luxusní hotel v centru Vídně v blízkosti Vídeňské státní opery. Je součástí sdružení Leading Hotels of the World a jeho specialitou je originální Sacherův dort. Na místě strženého Divadla u Korutanské brány ho roku 1876 otevřel Eduard Sacher, syn vynálezce Sacherova dortu Franze Sachera. Původně se podnik jmenoval Hotel de l'Opera, ale brzy byl přejmenován podle slavné cukrářské rodiny majitelů; již roku 1871 získal Eduard Sacher titul c. a k. dvorního dodavatele. \n\nPo Eduardově smrti v roce 1892 hotel převzala vdova Anna Sacherová rozená Fuchsová, která rovněž obdržela titul dvorního dodavatele a v jejímž podniku se po operních představeních v legendárních \"séparées\" usazovala vídeňská smetánka. \n\nPo Annině smrti roku 1930 šel předlužený hotel brzy do konkursu a byl zakoupen dvěma manželskými páry: právníkem Hansem Gürtlerem s manželkou Poldi a hoteliérem Josefem Sillerem s manželkou Annou. Ti hotel rekonstruovali a obnovili jeho pověst místa setkání vysoké společnosti. Během války a po ní podnik upadal a na nějakou dobu byl zabaven, ale roku 1951 se vrátil původním majitelům a byl znovu renovován. Josef Siller zemřel roku 1949 a jeho vdova roku 1962, takže hotel připadl Gürtlerovým. Následovali postupně dva jejich synové Rolf, jenž předčasně zemřel, a Peter, po jehož smrti roku 1990 převzala hotel jeho rozvedená manželka Elisabeth Gürtlerová-Mauthnerová s dcerou Alexandrou. Naposledy byl hotel podstatně renovován roku 2006.\n\n"}
{"id": "1463530", "url": "https://cs.wikipedia.org/wiki?curid=1463530", "title": "Školní stávky pro klima", "text": "Školní stávky pro klima\n\nŠkolní stávky pro klima (ve světě i v České republice známé také pod názvy Fridays for Future) je rostoucí mezinárodní hnutí žáků a studentů, kteří se rozhodli místo docházky do školy účastnit demonstrací, kde žádají, aby byla politiky učiněna rázná opatření proti dalšímu globální oteplování, žádají aby byl naplněn cíl maximálního oteplení o 1,5 stupně přijatý na Světové konferenci o změně klimatuv Paříži 2015 v Pařížské dohodě Organizace spojených národů.\n\nPublicita a široké rozšíření začalo, když Greta Thunbergová seděla během srpna 2018 před švédským parlamentem s cedulí, kde měla napsáno \"\" neboli \"Školní stávka pro klima\". Podle příkladu iniciátorky Grety Thunbergové chodí studenti v pátek místo vyučování protestovat do ulic. Protesty se konají po celém světě a jsou organizovány žáky a studenty; například 15. března 2019 se 2,2 milionu lidí zúčastnilo demonstrací školní stávky pro klima na první celosvětově organizované klimatické stávce.\n\nOd té doby vzniklo mnoho podpůrných organizací na regionální, národní a celosvětové úrovni, například Architekti pro budoucnost, Umělci pro budoucnost, Rodiče pro budoucnost nebo Vědci pro budoucnost.\n\nDne 20. září 2019 pod výzvou hnutí proběhla ve 150 zemích světa, včetně České republiky, za účasti 4 miliónů osob celosvětová klimatická stávka, které se zúčastnily všechny věkové a profesní skupiny.\n\nV roce 2015 vyzvala nezávislá studentská skupina studenty po celém světě k vynechání školy a společné demonstraci v první den jednání Konference OSN o změně klimatu 2015 v Paříži. Dne 30. listopadu 2015, první den Pařížské konference proběhla \"Klimatická stávka\" ve sto zemích celého světa s celkovou účastí cca 50 000 studentů. Hnutí mělo tři požadavky: přechod na 100% čisté energie, uchování fosilních paliv v zemi a pomoc klimatickým uprchlíkům.\n\nDne 20. srpna 2018 se Greta Thunbergová, žákyně deváté třídy základní školy, rozhodla, že nebude chodit do školy až do švédských všeobecných voleb, které se konaly dne 9. září 2018. Rozhodla se poté, co její rodné Švédsko v létě čelilo nebývalým vlnám horka a požárů. Chtěla po švédské vládě, aby snížila emise uhlíku, podle Pařížské dohody o změně klimatu. Seděla před švédským parlamentem každý den během školních hodin se sloganem \"Školní stávka pro klima\". Po volbách pokračovala v protestu každý pátek. Její páteční stávka získala celosvětovou pozornost. Do prosince 2018 proběhly školní stávky za klima minimálně ve 270 městech v různých zemích, včetně Austrálie, Belgie, Dánska, Finska, Kanady, Německa, Nizozemska, Rakouska, Spojených států či Švýcarska.\n\nV roce 2019 pokračovaly stávky v zemích, kde probíhaly již v roce 2018 a započaly i v dalších zemích, například v Kolumbii, na Novém Zélandu a v Ugandě. Největší masové stávky se konaly ve dnech 17. až 18. ledna, kdy nejméně 45 000 studentů vyšlo na protest ve Švýcarsku a Německu, proti nedostatečné politice globálního oteplování. V několika zemích, včetně Německa a Velké Británie vyžadovali studenti změnu zákona tak, aby volební právo bylo již od 16 let a oni by tak mohli ovlivnit volby ve prospěch přicházející generace.\n\nDne 5. února 2019 byla nucena odstoupit belgická ministryně životního prostředí pro Vlámsko, Joke Schauvliege, když se ukázaly nepravdivé její výroky, že rozvědka má důkazy, že stávky v Belgii jsou organizovány \"určitými silami\".\n\nV Anglii vyjádřilo 13. února 2019, na základě otevřeného dopisu hnutí Extinction Rebellion, studentským stávkám podporu akademici (celkem 224) podpisem otevřeného dopisu ve kterém napsali, že \"studenti mají jejich plnou podporu\". V pátek 15. února pak proběhla ve Velké Británii celostátní klimatická stávka - na více, než 60 místech s celkovou účastí více než 15 000 stávkujících. Ve stejný den proběhly také mohutné stávky v Německu, kde v Postupimi vystoupili před demonstrujícími s projevem také klimatolog Stefan Rahmstorf z Potsdam-Institut für Klimafolgenforschung, celkově se v Německu ten den zapojilo kolem 26 000 studentů. \n\nDne 21. února prohlásil předseda Evropské komise Jean-Claude Juncker, že Evropská unie musí vydat stovky miliard eur na zmírnění změny klimatu, tedy asi čtvrtinu rozpočtu EU. S ohledem na to, že toto prohlášení učinil na stejném plénu, na kterém před ním vystoupila Greta Thunberg, spojují média toto prohlášení se školními stávkami pro klima.\n\nDne 5. března 2019 podepsalo 700 německy mluvících vědců prohlášení na podporu školních stávek v této zemi. Zároveň pozvali k podpoře prohlášení podpořili další kolegy, prohlášení nakonec podepsalo více, než 26 800 vědců zejména z Německa, Rakouska a Švýcarska.\n\nDne 9. května 2019 se během summitu Evropské unie v Sibiu setkali zástupci hnutí z celé Evropy s několika předními představiteli evropských zemí a předali jim otevřený dopis, který podepsalo více než 16 000 evropských klimatických aktivistů a jejich sympatizantů.\n\nDne 1. března 2019 publikovalo 150 studentů z celosvětového koordinačního výboru studentských stávek (včetně Grety Thunberg) v britském deníku The Guardian otevřený dopis, ve kterém mimo jiné říkají:My, mladí, jsme hluboce znepokojeni naší budoucností. […] Jsme budoucnost lidstva, která nemá možnost mluvit. Tuto nespravedlnost již nechceme dále trpět. […] S klimatickou krizí je konečně nutno zacházet jako s krizí. Je to největší hrozba v lidské historii a my nepřijmeme nečinnost světových politiků, která ohrožuje celou naši civilizaci. […] Změna klimatu se již děje. Lidé kvůli tomu zemřeli, umírají a zemřou, ale my můžeme zastavit a zastavíme toto šílenství. […] Sjednotíme se k prosazení klimatické spravedlnosti. Požadujeme, aby světoví činitelé převzali odpovědnost a vyřešili tuto krizi. V minulosti jste nás zklamali. Pokud nás budete klamat i v budoucnosti, uděláme my, mladí lidé, změnu sami. Mládež tohoto světa se začala pohybovat a tento pohyb bude pokračovat.V pátek 15. března proběhla zatím zcela největší v rámci studentských stávek. Odhadovaný počet stávkujících tento den je více než 1,3 milionu studentů ve 130 zemích na více než 2 200 různých místech po celém světě. V Německu manifestovalo více než 300 000 žáků v 230 městech, více než 25 000 v samotném Berlíně. V Itálii protestovalo více než 200 000 studentů, v samotném Miláně 100 000. V Montrealu se zúčastnilo více než 150 000 žáků, ve Stockholmu 15 000 až 20 000, v Melbourne 30 000, v Bruselu 30 000, v Mnichově 8000, mohutné demonstrace byly také Paříži, Londýně, Washingtonu, Reykjavíku, Oslu, Helsinkách, Kodani a Tokio.\n\nPoprvé se připojili i studenti z České republiky – tisíce v Praze, stovky v Brně a několik desítek i v Liberci.\n\nHnutí Školní stávka pro klima oznámilo na září 2019 dvě hlavní celosvětové stávky. První z nich na pátek 20. září, tři dny před mimořádným klimatickým summitem OSN, který se koná v New Yorku, a druhý ve spolupráci s organizacemi 350.org a Earth Strike na následující pátek, 27. září. V tento den byla mimo jiné v roce 1962 vydána kniha Silent Spring (Mlčící jaro) jaro autorky Rachel Carsonové. Jednotlivé země a města mohou organizovat stávky v obou termínech, nebo jen v jednom z nich, například Nový Zéland bude mít národní stávku 27. září s účastí přes 36 obcí a měst.\n\nOrganizátoři doufají, že tyto stávky budou mít dosud největší účast v rámci akcí na ochranu klimatu, a že kromě studentů, kteří vedli předchozí stávky, se účastní i další včetně dělníků, administrativních pracovníků, vysokoškolských studentů, důchodců atd. Mnoho nevládních organizací, odborů, sociálních hnutí a společností již vyjádřilo stávkám podporu, včetně 350.org, Amnesty International, Extinction Rebellion, Greenpeace International, Oxfam, WWF, podporu vyjádřily také komerční firmy, např. Patagonie, Ben & Jerry, Lush, Atlassian a další. Ve Spojeném království má proběhnout generální stávka pro klima 20. září, má to být první generální stávka v Británii od generální stávky v roce 1926.\n\nTaké v České republice vyhlásilo studentské hnutí Fridays for Future klimatickou stávku na 20. září a pozvalo na ni také rodiče a ostatní obyvatele.\n\nDne 5. března 2019 podepsalo 700 německých vědců petici na podporu školních stávek v Německu. Podporu vyslovilo také 1 200 výzkumných pracovníků ve Finsku, kteří podepsali dopis dne 11. března 2019 a podpořili stávky. \n\nPočátkem února 2019 podepsalo 350 nizozemských vědců otevřený dopis na podporu školních stávek v Nizozemsku. Dopis zní: „Na základě skutečností, které nám poskytla klimatická věda, mají stávkující studenti plnou pravdu. To je důvod, proč je jako vědci podporujeme.“\n\nV Německu skupina více než 23 000 vědců založila hnutí \"Vědci pro budoucnost\" (S4F) na podporu věcné správnosti požadavků formulovaných hnutím.\n\nDne 14. března 2019 vydal Římský klub oficiální prohlášení na podporu Grety Thunberg a stávek, v němž vyzval vlády po celém světě, aby na tuto výzvu reagovaly a snížily celosvětové emise uhlíku.\n\nPodle Jaroslava Hanáka, prezidenta Svazu průmyslu a dopravy ČR, by studenti měli dostat „přes držku“ a neměli by se míchat do věcí, kterým nerozumí. Později vzal svá slova zpět.\nStávky byly také kritizovány některými politiky jako záškoláctví. Britská premiérka Theresa Mayová kritizovala stávky jako plýtvající časem pro výuku. Australský premiér Scott Morrison vyzval prohlásil po prvních stávkách na konci roku 2018 na adresu studentů, že potřebují \"více učení a méně aktivismu\". Australský ministr školství Dan Tehan navrhl, že pokud mají studenti jasné názory na příčinu klimatických změn, měli by protestovat ve svém vlastním čase ve večerních hodinách nebo o víkendech.\n\nNa Novém Zélandu se objevila smíšená reakce politiků, představitelů obcí i škol. Studentům bylo vyhrožováno, že účast na stávce bez souhlasu rodičů nebo školy bude považováno za záškoláctví. Zatímco poslankyně Judith Collinsová a několik dalších poslanců stávku zcela odmítali, ministr pro změnu klimatu James Shaw vyjádřil podporu, s tím, že víkendové protesty by vyvolaly velmi malou pozornost.\n\nDne 15. března přijal generální tajemník OSN António Guterres zástupce stávkujících a prohlásil před nimi, že „Moje generace nedokázala správně reagovat na dramatický problém změny klimatu. To je hluboce pociťováno mladými lidmi. Není divu, že jsou rozezleni.\" Guterres již pozval světové lídry na summit OSN v září 2019, aby se více angažovali v politickém rámci stanoveném Pařížskou dohodou.\n\nPři březnové demonstraci v Londýně zůstaly po jejím skončení v historické kašně před Buckinghamským palácem transparenty, kelímky a plastové obaly. V květnu se také objevila na webu info.cz a později i na jiných serverech informace o školačce, která je postihována ve třídě za to, že nechce stávkovat za klima. Tato informace byla následně potvrzena. Jak sám autor článku potvrdil, jednalo se o zcela ojedinělý případ jedné konkrétní třídy, autor naopak potvrdil velkou toleranci k názorům ve švédských školách.\n\n\n"}
{"id": "1463532", "url": "https://cs.wikipedia.org/wiki?curid=1463532", "title": "Pomník hrdinů ghetta", "text": "Pomník hrdinů ghetta\n\nPomník hrdinů ghetta je památník vybudovaný ve Varšavě upomínající na Židy z varšavského ghetta. Vedle něj stojí objekt muzea dějin polských Židů. Autorem pomníku je polský umělec židovského původu Natan Rapaport. Při své návštěvě Polska na konci roku 1970 před monumentem poklekl tehdejší západoněmecký kancléř Willy Brandt.\n\nZačíná u něj trasa Paměti strádání a boje Židů, která byla vybudovaná v letech 1988 a 1989, spojující významná místa ve městě spojená s bojem Židů proti nacistům během druhé světové války.\n\nNa čelní, západní, straně pomníku se nachází reliéf nazvaný „Válka“, který zobrazuje uskupení židovských bojovníků. Vedle něho se nachází nápis „Židovský národ svým mučedníkům a bojovníkům“ uvedený ve třech jazycích, a sice polštině, jidiš a hebrejštině. Na východní straně monumentu je osazen druhý, kamenný, reliéf pojmenovaný „Pochod na zkázu“, který symbolizuje dvanáct židovských mučedníků, jež odkazuje ke dvanácti izraelským kmenům.\n"}
{"id": "1463538", "url": "https://cs.wikipedia.org/wiki?curid=1463538", "title": "Státní znak Tádžikistánu", "text": "Státní znak Tádžikistánu\n\nStátní znak Tádžikistánu je tvořen stylizovanou kresbou zlaté koruny a sedmi zlatými pěticípými hvězdami v oblouku nad korunou. Tato ústřední část je v podobné grafické podobě i na tádžické vlajce. Pod korunou je paprsčité zlaté slunce, vycházející za trojicí zlatých hor, pokrytých stříbrným sněhem. Výjev je ohraničen (heraldicky) vlevo věncem zlatých pšeničných klasů a vpravo zelenou větévkou bavlníku s listy a rozevřenými tobolkami. Věnec je převázán stuhou v národních barvách (červeno-bílo-zelenou) a v dolní části je překryt zlatou knihou v červených deskách.\n\nHvězdy symbolizují svatého a služební duchy:\n\nKoruna symbolizuje zosobnění základních principů staroíránské zoroastrické mytologie a kosmogonie. Na koruně jsou zjednodušené kresby olejových lamp, které představují tři hlavní zoroastrijské ohně. Dolní část koruny představuje mytický most \"Činvat\" na kterém bude na konci světa Zarathuštra určovat osud mrtvých.\n\nTři vrcholy hor symbolizují hřebeny Alajského hřbetu, Zaalajského hřbetu a Pamíru. Věnec je symbolem zemědělství a usedlého způsobu života.\n\n23. února 1929 byla rozhodnutím Ústředního výkonného výboru Tádžické ASSR (do té doby součástí Sovětského svazu a Uzbecké SSR) vlastní státní vlajka, která obsahovala v horním rohu státní znak nově vzniklé republiky. Ten byl tvořen zlatým srpem (heraldicky vlevo) a kladivem se zkříženými rukojeťmi, nacházející se v paprscích zlatého, vycházejícího slunce. Symboly byly obklopeny věncem (heraldicky vlevo) ze zlatých pšeničných klasů a (vpravo) rozevřenými tobolkami, převázaným ve spodní části červenou stuhou se zkratkou názvu republiky TA CCP v cyrilici (na obrázku Тадж.A. C.C.P.). Nad věncem byla malá, stříbrná, pěticípá hvězda. Celý výjev je položen na oranžové kruhové pole, v jehož horní polovině je tádžicky arabským písmem heslo Proletáři všech zemí, spojte se! (Proletarqoi qaman mamlataqo, āk ŝaved!), v dolní polovině totéž heslo rusky cyrilicí (ПРОЛЕТАРИИ ВСЕХ СТРАН, СОЕДИНЯЙТЕСЬ!).\n\nV dubnu roku 1929 byla přijata ústava Tádžické ASSR, v jejímž článku č. 105 byl popsán i nový státní znak. Znak tvořila zlatě lemovaná, pěticípá hvězda plnějšího tvaru, ve které byla zelená krajina se zasněženými vrcholky hor, nad nimiž vycházelo na modrém nebi zlaté slunce s 35 paprsky. Přes výjev byly položeny zlatý srp (heraldicky vlevo) a kladivo se zkříženými rukojeťmi. Hvězda byla, stejně jako u předchozího znaku, obklopeny věncem z pšeničných klasů a větviček bavlníku, svázaných v dolní části červenou stuhou. Vše bylo položeno na oranžové, kruhové pole, v jehož horní části bylo kolem horního cípu hvězdy opět (nyní tádžicky, arabským písmem a v latince) heslo Proletáři všech zemí, spojte se! V dolní části bylo do oblouku, mezi dolními cípy hvězdy, totéž heslo rusky v cyrilici. Oranžové pole bylo položeno na větší, zlaté, kruhové pole (posunuto směrem nahoru), takže část zlatého kruhu tvořila v dolní části půlměsíc s cípy směřujícími vzhůru. Na tomto půlměsíci byly do půlkruhu názvy republiky:\nobrázek je odlišný od popisu\n\n12. června 1929 byla Tádžická ASSR přeměněna na Tádžickou SSR, která rozhodnutím Ústředního výkonného výboru SSSR vstoupila do SSSR. V souvislosti tohoto aktu bylo ze státního znaku (ze zlatého půlměsíce) vypuštěno slovo autonomní. (není obrázek)\n\n24. února 1931 byla přijata (na 4. sjezdu sovětů Tádžické SSR) nová ústava a nové státní symboly. Nový znak tvořila pěticípá hvězda plnějšího tvaru, ve které byla zobrazena krajina. V horní části zasněžené vrcholky hor, nad nimiž vychází slunce s patnácti paprsky, přes které jsou položeny srp (heraldicky vlevo) a kladivo se zkříženými rukojeťmi. Pod horami byla vyobrazena tovární hala a most, pod nimi stádo ovcí, traktorista na traktoru a parní lokomotiva na kolejích. Hvězda byla obklopena věncem z pšeničných klasů (heraldicky vlevo), větévky bavlníku s rozevřenými tobolkami (heraldicky vpravo) a dole umístěného vinného hroznu. Věnec byl v horní i dolní části převázán stuhou. V horní části bylo heslo Proletáři všech zemí, spojte se! (latinkou v tádžičtině, arabským písmem a cyrilicí v ruštině a velkými písmeny). V dolní část byl stejným způsobem název republiky.\n\n26. května 1936 byl na 4. zasedání V. sjezdu Ústředního výkonného výboru sovětů Tádžické SSR schválen nový státní znak. Ten byl opět tvořen věncem z pšeničných klasů, větévky bavlníku a vinného hroznu. Věnec byl převázán stuhou s heslem o proletářích (heraldicky vpravo v tádžičtině a vlevo v ruštině). V horní části byla lemovaná pěticípá hvězda, přes hrozen v dolní části byl položen srp s kladivem. Uvnitř věnce byla krajina se zasněženými vrcholky hor, nad nimiž vychází slunce se sedmadvaceti paprsky, na nichž byl položen do oblouku nápis Ç.S.S. Toçikiston. V dolní části byly zobrazeny: vodní elektrárna a kanál, naftová věž s červeným praporkem, traktorista na traktoru a dvě ovce. Popis nové vlajky a znaku byl následně zanesen do článku č. 92 a 93 ústavy.\n\n1. března 1937 byla přijata nová ústava Tádžické SSR. Na rozdíl od vlajky však státní znak nebyl potvrzen a byl zaveden znak nový, zjednodušený. Tvořila jej červená, pěticípá hvězda se zkříženým zlatým srpem a kladivem uvnitř hvězdy, mírně posunutými k hornímu cípu. Pod hvězdou bylo vycházející slunce s paprsky přes hvězdu. Hvězda se sluncem byla opět obklopena věncem (klasy, bavlník) a převázána šarlatovou stuhou s heslem o proletářích (heraldicky vpravo v tádžičtině a vlevo v ruštině). V dolní části byly na stuze pod sebou nápisy Ç.S.S. Toçikiston a Таджикская C.C.P. Nový znak byl popsán ve článku 129. (není obrázek)\n\nV roce 1938 byla na nápisu ve znaku změněna zkratka Ç.S.S na RSS. (není obrázek)\n\nK další změně znaku došlo 28. září 1940 na základě dekretu vydaného prezidiem Nejvyššího sovětu Tádžické SSR. Text v tádžičtině (latinkou) byl zaměněn za ruskou cyrilici (RSS Toçikiston se změnil na PCC Тоҷикистон).\n\nPři velkých společenských změnách v Sovětském svazu vyhlásil Tádžikistán 24. srpna 1990 svrchovanost, 1. září 1991 změnil oficiální název na Republika Tádžikistán a 9. září 1991 byla vyhlášena plná nezávislost na Sovětském svazu. Z důvodu občanské války v Tádžikistánu byly státní symboly zavedeny až 24. listopadu 1992. Symboly byly zavedeny schválením výnosu na 16. (smírčím) zasedání Nejvyšší rady Republiky Tádžikistán v obci Arbób nedaleko města Chodžent. Znak byl tvořen tyrkysově modrým, kruhovým polem, v kterém byl zlatý, okřídlený, ohlížející se lev (se zdviženou pravou tlapou) ve slunečních paprscích (seskupených do tří pramenů po sedmi) vycházejících ze zlatých hor se stříbrnými vrcholky pod ním. Ve vrcholu znaku byla, stejně jako na vlajce, zlatá koruna se zlatými hvězdami. Kruhové pole bylo obklopeno zlatými, pšeničnými klasy, převázanými stuhou v národních barvách (červeno-bílo-zelenou). Na každé straně byly vždy čtyři klasy se třinácti zrny a sedmi osinami.\n\nZnak byl od počátku kritizován:\n28. prosince 1993 byl proto na zasedání Nejvyšší rady Republiky Tádžikistán schválen nový znak (zákon \"Nařízení o státním znaku Republiky Tádžikistán\").\n\nSymbolika znaku je podobná symbolice znaku současnému, tyrkysově modrá barva připomínala největší naleziště tyrkysu na světě. Tři prameny slunečních paprsků symbolizovaly etickou triádu zoroastrické morálky blažené mysli, slov a činů. Okřídlený lev byl symbolem síly, slunce, ohně, klidu, pokoje a blahobytu.\n\n"}
{"id": "1463539", "url": "https://cs.wikipedia.org/wiki?curid=1463539", "title": "Baba (hradiště)", "text": "Baba (hradiště)\n\nBaba je pravěké hradiště na stejnojmenném vrchu nad levým břehem Vltavy asi 2,5 kilometru severně od Hluboké nad Vltavou v okrese České Budějovice. Nachází se na území Staré obory nad příkrým údolním svahem Vltavy chráněným jako přírodní památka Baba. Hradiště pochází ze starší doby bronzové a dochovaly se z něj pozůstatky opevnění v podobě valů a příkopů. Od roku 1963 je chráněno jako kulturní památka.\n\nPrvní písemná zmínka o hradišti pochází z roku 1883, kdy Jan Nepomuk Woldřich publikoval výsledky svého archeologického výzkumu opevnění, který v předcházejících letech uskutečnil spolu s Jan Adolf II. ze Schwarzenbergu. Z dalších badatelů se hradišti věnovali především Bedřich Dubský v roce 1945 a o rok později také Josef Maličký. Moderní zaměření hradiště doprovázené vytvořením nového plánu a drobným výzkumem v místě vyvráceného stromu proběhlo roku 2005.\n\nNovodobý výzkum umožnil rozpoznat dvě fáze osídlení lokality v mladší fázi starší doby bronzové (2000–1600 př. n. l.) a v pozdní době bronzové (1000–800 př. n. l.). V obou obdobích hradiště představovalo opěrný bod u předpokládané obchodní cesty podél Vltavy. Starší osídlení spadá do období tzv. věteřovské skupiny, zatímco nálezy z mladšího období patří ke štítarské kultuře.\n\nVe starší době bronzové se hradiště nacházelo v hustě osídlené krajině a blízké rovinné sídliště leželo poblíž Křesína v Hluboké nad Vltavou. Centrem osídlení na pravém břehu Vltavy bylo hradiště na Hradci u Dobřejovic vzdálené od Baby pouze 2,5 kilometru. Vzájemný vztah obou hradišť je nejasný. Je možné, že byla osídlena ve stejné době, i to, že jedno z nich nahradilo starší sídlo. Byla-li obě hradiště osídlená ve stejné době, mohla plnit odlišné funkce. Zatímco hradiště na Babě umožňovalo přímou kontrolu řeky a průběžné komunikace, Hradec mohl sloužit jako sídlo vládce nebo sakrální centrum. V pozdní době bronzové naopak hradiště na Babě představovalo izolovaný bod v řídce osídlené krajině. Nejbližší známé sídliště z té doby se nacházelo u Tuchonic a opevněné výšinné sídliště stávalo až na Dívčím kameni.\n\nV geologickém podloží hradiště se nachází muskovit-biotitická ortorula, na které se vyvinula hnědá půda. Lokalita se nachází v Táborské pahorkatině, konkrétně v geomorfologickém podcelku Písecká pahorkatina a okrsku Ševětínská vrchovina. Převýšení nad hladinou Vltavy dosahuje sedmdesáti metrů, přičemž řeka pro hradiště představovala hlavní zdroj vody. Na východě se nachází výrazný skalní útvar oddělený padesát metrů širokým sedlem. Místo je porostlé dubovým lesem s příměsí buku a lípy.\n\nLokalita se nachází v závěru táhlého svahu, který stoupá směrem k východu. Na východním okraji hradiště terén prudce klesá k Vltavě. Svah je natolik strmý, že na východní straně nebylo nutné budovat opevnění. Zbývající tři strany jsou ohrazeny dvojicí souběžných, obloukovitě vedených příkopů a valů. Opevnění vymezuje prostor s rozlohou 2,65 hektaru. Plocha mezi oběma liniemi opevnění má podobu obloukovité plošiny široké deset až patnáct metrů s celkovou rozlohou 0,41 hektaru. Její okraje jsou lemovány drobnými vyvýšeninami, které byly v minulosti mylně považovány za další dva valy.\n\nOpevnění podrobně prozkoumal již Jan Nepomuk Woldřich. Vnější val je dlouhý 380 metrů. Jeho šikmá výška se pohybuje od šesti do devíti metrů. Za valem vede příkop široký pět až osm metrů. Druhá linie opevnění se nachází za plošinou a koruna druhého valu je od vnějšího vzdálená 40–45 metrů. Ještě před vnitřním valem se táhne příkop široký pět až šest metrů. Samotný vnitřní val měří 255 metrů. V severozápadní části je opevnění přerušeno novodobou cestou určenou ke svážení dřeva. Původní vstup do hradiště se nacházel nejspíše v jižní části opevnění. Závěry obou valů na východní straně byly poškozeny při stavbě ohradní zdi obory. Neexistuje již ani východní část plošiny, která bývala mimo oboru a zanikla buď v důsledku těžby kamene, nebo erozí.\n\nPodoba původních hradeb není známá. Jan Nepomuk Woldřich i Bedřich Dubský oba valy sice prozkoumali, ale výsledky jejich výzkumů se lišily. Výzkum z devatenáctého století zachytil ve vnějším valu vrstvu propálené hlíny o mocnosti 1,2 metru, kterou však Bedřich Dubský v jiné části opevnění nenalezl.\n\nPodél oplocení obory vede červeně značená turistická trasa z Hluboké nad Vltavou do Purkarce a souběžně s ní také naučná stezka Hluboká nad Vltavou – Poněšice.\n"}
{"id": "1463541", "url": "https://cs.wikipedia.org/wiki?curid=1463541", "title": "Anna Torretta", "text": "Anna Torretta\n\nAnna Torretta (* 1971 Turín) je italská horolezkyně, vicemistryně světa v ledolezení a na obtížnost. Pracuje jako horský vůdce v Courmayeur, jako jedna z několika málo žen (také např. Stéphanie Maureau).\n\n\n"}
{"id": "1463543", "url": "https://cs.wikipedia.org/wiki?curid=1463543", "title": "Téglás", "text": "Téglás\n\nTéglás [tégláš] je město ve východním Maďarsku v župě Hajdú-Bihar, spadající pod okres Hajdúhadház, těsně u hranic župy Szabolcs-Szatmár-Bereg. Nachází se asi 16 km severně od Debrecínu a 20 km jižně od Nyíregyházy. V roce 2015 zde žilo 6 406 obyvatel.\n\nTéglás leží na silnici 4, vedoucí z Nyíregyházy do Debrecínu a dále až do Szolnoku.\n\nNejbližšími městy jsou Balkány, Hajdúhadház a Újfehértó. Poblíže je též obec Bököny.\n"}
{"id": "1463544", "url": "https://cs.wikipedia.org/wiki?curid=1463544", "title": "Okno do světa", "text": "Okno do světa\n\nOkno do světa je název různých časopisů, převážně se zeměpisnou tématikou.\n\nČasopis vycházel v letech 1938–1939 s podtitulem \"týdeník věnovaný důležitým otázkám světa\". Týdně ho v Praze vydávala Jiřina Šišková.\n\nČasopis vydával Orbis Praha s podtitulem \"sbírka aktuálních námětů\", později \"Týdeník aktuálních námětů\".\n\nV každém čísle dominovalo jedno téma, většinou zeměpisné (např. \"Válka na moři\" (1/1940), \"Suez\" (19/1940), \"Libye\" (68/1941) nebo s přesahem do zahraničí (např. 22/1940 \"Vládci a hvězdy Hollywoodu\", 44/1941 \"Pošta a pošťáci\"). Časopis se věnoval informacím o popisovaných zemích a zdržoval se politických komentářů i přes probíhající bitvu o Británii a válku v Africe. Válku připomínaly jen věcné zmínky v článcích o popisovaných zemích a jednotlivé humoristické kresby zesměšňující Velkou Británii.\n\nDo časopisu přispíval např. cestovatel a spisovatel Viktor Mussik (25/1940, 25/1940). Šéfredaktorem byl levicový novinář a spisovatel František Němec (1899–1968).\n\n\n"}
{"id": "1463546", "url": "https://cs.wikipedia.org/wiki?curid=1463546", "title": "Jaroslav Bruner-Dvořák", "text": "Jaroslav Bruner-Dvořák\n\nJaroslav Brunner-Dvořák, narozený jako Jaroslav Brunner (15. listopadu 1881 Přelouč – 2. dubna 1942 Praha) byl český fotograf.\n\nNarodil se v Přelouči v rodině krejčího Václava Brunnera. Byl nejmladším synem z celkem 12 dětí, z nichž se dospělosti dožilo jen osm. Do Prahy přišel s rodiči a spolu s bratrem Rudolfem. Po studiu na reálce se vyučil u svého bratra fotografem. Poté nastoupil na tři roky vojenskou službu a od roku 1905 byl trvale zaměstnán v rodinném podniku „Atelier Bruner-Dvořák“. Jaroslav získával stále významnější postavení jako Rudolfův pomocník a posléze jako neoficiální partner. V roce 1908 se spolupodílel na dokumentu, který souvisel s návštěvou parlamentní delegace u válečného loďstva v Terstu. Fotografie vyšly 24. ledna 1908 v časopise Český svět v počtu 21 snímků. V lednu 1909 pořídil bratr Rudolf závěť, podle níž se měl stát jediným dědicem Jaroslav. V roce 1914 fotografoval v Sarajevu následníka trůnu a v roce 1918 spolu s bratrem zaznamenal říjnové a listopadové události v Praze. Během válečných let Jaroslav fotografoval pro chirurgické oddělení pražské Všeobecné nemocnice a krátce také pro armádu dokumentoval obsazené území v Srbsku. Po smrti bratra Rudolfa (†1921) se stal Jaroslav dědicem jeho díla a zavedené firmy. Pokračoval ve fotografování architektury a interiérů a rovněž se věnoval fotografování různých událostí, a to i v okolí prezidenta Masaryka. V roce 1935 se firma Jaroslav Brunnera-Dvořáka i s celým archivem negativů přestěhovala z Palacké ulice čp. 720 do Pařížské čp. 209. Po Jaroslavově smrti (†1942) firma Bruner-Dvořák zanikla.\n\n"}
{"id": "1463547", "url": "https://cs.wikipedia.org/wiki?curid=1463547", "title": "Fara v Domašově (Bělá pod Pradědem)", "text": "Fara v Domašově (Bělá pod Pradědem)\n\nFara u kostela svatého Tomáše v Domašově v okrese Jeseník je kulturní památkou ČR.\n\nDo roku 1730 byl Dolní Domašov přifařen k Jeseníku a následně zde byla lokálie s vlastním farářem (do roku 1766). V roce 1766 byla postavena fara. Soubor budov fary, hospodářských stavení a kostela tvoří historicko-urbanistický celek. Do roku 1987 k tomuto celku patřila chlebová pec, která kvůli špatnému stavu byla zbořena.\n\nJednopatrová stavba obdélníkového půdorysu je zakončena mansardovou střechou krytou eternitem. Fasáda je pěti a čtyřosá, zdobená šambránami a profilovanou korunní římsou.\n\nV přízemí má kuchyně a komora valený strop a dvě místnosti sklenuty valeně s lunetami. Z centrální chodby vede dřevěné schodiště do patra. Místnosti v patře jsou plochostropé.\n\n"}
{"id": "1463548", "url": "https://cs.wikipedia.org/wiki?curid=1463548", "title": "Chrpinec bělavý", "text": "Chrpinec bělavý\n\nChrpinec bělavý (\"Psephellus dealbatus\") je asi půl metru vysoká, vytrvalá, na zimu zatahující bylina se sytě růžovými květy sestavenými do asi 5 cm velkých květenství úborů. Tento druh byl v minulosti, pravděpodobně kvůli vzhledu, taxonomicky zařazen do rodu chrpa, s nárůstem vědomostí je pro fylogenetické odlišnosti přeřazen do rodu chrpinec. V české přírodě není původním druhem, ale objevuje se po občasném úniku z kultury jako naturalizovaný neofyt. Předpokládá se, že do volné přírody se ve většině případů dostává úmyslným vysazením.\n\nPochází ze severního Kavkazu (Arménie, Ázerbájdžánu a Gruzie) a přilehlé turecké Anatólie. Postupně byl pro svůj působivý vzhled a nenáročnost rozšířen milovníky květin do mnoha evropských zemí.\n\nRostlina požaduje k vytvoření květů dostatek slunce, pokud se dostane na silně zastíněné stanoviště, vyrůstají po mnoho let pouze přízemní listové růžice. Roste v termofytiku i mezofytiku, nejlépe na půdě hluboké, humózní, hlinité i hlinitopísčité, živinami dobře zásobené a přiměřeně vlhké, snáší však i delší období sucha. Evropské zimy spolehlivě přečkává. Bylina je hemikryptofyt, raší v dubnu, kvete v červnu a červenci, plody zrají koncem léta. Na jaře nejprve vyrostou přízemní listy a následně lodyhy a listy na nich. Starší rostlina se pomocí oddenků rozrůstá do trsu až 1 m širokého. Rozmnožuje se jarním výsevem semen nebo rozdělením trsů. Ploidie druhu je 2n = 30.\n\nChrpinec bělavý je vytrvalou bylinou s lodyhou dlouhou 40 až 60 cm, která vyrůstá z větvícího se oddenku. Lodyha je přímá, větvená, hustě olistěná, tlustá asi 5 mm, zdéli rýhovaná, světle zelená a po délce světle pruhovaná, ne vždy je řídce pavučinatě chlupatá. Přízemní, dlouze řapíkaté listy vyrůstají v listové růžici, jejich čepel bývá eliptická či vejčitá, dvojitě peřenosečná, až 30 cm dlouhá a 20 cm široká, lístky má úzce podlouhlé, špičaté, celokrajné, po líci tmavě zelené a rubu šedě plstnaté. Listy v dolní a střední části lodyhy jsou krátce řapíkaté, eliptické či vejčité, až 20 cm dlouhé, jednoduše peřenosečné a jejich lístky jsou úzce eliptické. Nejhořejší jeden až dva listy pod úborem jsou přisedlé, kopinaté, 2 cm dlouhé, celistvé nebo peřenosečné.\n\nNa vrcholu lodyhy a větví roste 4 až 6 cm velký úbor s růžovými pětičetnými květy. Široce vejčitý zákrov je zakryt přívěsky listenů, které jsou ve více řadách střechovitě uspořádané a bývají hnědavě žluté. Střední okrouhlé listeny mají přívěsek hřebenitě členěný, u vnitřních je přívěsek celokrajný a za plodu ven ohnutý. Květní kalich je v době kvetení zakrslý a později dá vzniknout chmýru. Koruna květu je vespod srostlá a bělavá, nahoře je dělená do pěti úzkých cípů. Plodné oboupohlavné středové květy mají trubkovitou korunu asi 2 cm dlouhou, světle růžovou a ven z ní vystupuje růžová čnělka s bliznou. Obvodové výrazně paprskující květy jsou neplodné, mají nálevkovitou korunu až 3 cm dlouhou s nestejnými, úzkými, sytě růžovými cípy. Květy jsou opylovány létajícím hmyzem, hlavně včelami a motýly. Plod je světle hnědá, obvejčitá, mírně zploštělá nažka asi 6 mm dlouhá s krátkým chmýrem s nestejně dlouhými paprsky.\nJe rostlinou vhodnou pro květinové záhony, kde působí dekorativně po celé vegetační období. Má nápadné listy mírně podobné kapradinám. Zespodu jsou šedě bílé, shora sytě zelené a vytrvávají živé na rostlině po celou vegetační dobu, navíc po seříznutí odkvětlého úboru vyrůstají ještě nové. Přes léto rostlinu zdobí nápadné široké úbory s růžově fialovými květy a bílými středy, odtud pochází druhové jméno \"bělavý\". Někdy se květenství používá k řezu a usušený zákrov je vhodnou dekorací při aranžmá kytic.\n\nVysazuje se ve skupinkách po 3 až 10 jedincích, obvykle 7 kusů na m², nejlépe vynikne před kompaktní skupinou stromů nebo keřů. Kvete v průběhu června a července a jako trvalka záhonového charakteru je, za předpokladu omezené možnosti šíření se oddenky, hodnocena jako květina nenáročná a snadno pěstovaná. Je dlouhověkou bylinou, která na stanovišti snadno přetrvává a zhusta roste v již opuštěných zahradách. Často se objevuje v bezprostřední blízkosti svého původního pěstování, například na místech pro ukládání odpadu, kde vyrostla z vyhozených zbytků rostlin nebo i ze semen. Zahradnické provozovny obvykle pěstují odrůdy 'John Coutts' a 'Steenbergii'.\n\n"}
{"id": "1463551", "url": "https://cs.wikipedia.org/wiki?curid=1463551", "title": "Vlčí hora (České středohoří)", "text": "Vlčí hora (České středohoří)\n\nVlčí hora (německy \"Sonnenberg\", 641 m n. m.) je kopec jižně nad Kamenickým Šenovem v okrese Česká Lípa, v severovýchodním výběžku Českého středohoří. Její severní svahy pozvolna klesají do Kamenického Šenova a dál do údolí Kamenice, jižní svahy jsou naopak velmi strmé a na necelém kilometru padají o 200 výškových metrů do obce Slunečná. Je součástí asi 4 km dlouhého hřbetu Češka - Vlčí hora - Kozlí, který tvoří tři rozsáhlé vzájemně se překrývající čedičové příkrovy a jehož je nejvyšším vrcholem.\n\nNa severním svahu Vlčí hory se mezi Kamenickým Šenovem a Práchní nachází známá národní přírodní památka Panská skála. Zdejší kamenné varhany vznikly sloupcovou odlučností čediče při tuhnutí magmatu, které bylo obnaženo vlivem lidské těžební činnosti do současné podoby. Skálu tvoří svislé pěti až šestiboké sloupce, z nichž některé dosahují délky až 12 metrů a jsou vedle sebe uspořádány jako píšťaly u kostelních varhan. V nejnižším patře bývalého lomu je dnes malé jezírko.\n\nPřes Vlčí horu vede žlutě značená zpevněná cesta od Panské skály, která ale vrchol obchází z jihu a míjí ho o 200 metrů. Vrchol je dostupný buď volným terénem od žluté značky, nebo po neznačené lesní cestě ze severu, na kterou se dá dojít po polní cestě od kamenickošenovské ulice Nadlesí nedaleko Panské skály. Tato cesta měří 1,5 km s převýšením 70 metrů. Samotný vrchol se zvedá na jižním konci poměrně rozlehlé vrcholové plošiny pokryté sutí a kamením. Jižně od vrcholu stojí čedičové skály, tvořené nepravidelně vyvinutými čtyř až šestibokými svislými sloupy.\n"}
{"id": "1463552", "url": "https://cs.wikipedia.org/wiki?curid=1463552", "title": "Gare des abattoirs de Vaugirard", "text": "Gare des abattoirs de Vaugirard\n\nGare des abattoirs de Vaugirard je zrušená železniční stanice v Paříži v 15. obvodu. Nádraží bylo součástí linky Petite Ceinture.\n\nNádraží se nachází mezi ulicemi \"Rue Brancion\", \"Rue des Morillons\", \"Rue de Dantzig\" a \"Rue des Périchaux\" na jižním okraji parku Georges-Brassens.\n\nNádraží bylo zřízeno kvůli bývalým jatkám Vaugirard, na jejichž místě byl po jejich uzavření vybudován Parc Georges-Brassens. Z bývalého nádraží se dochovala jen nakládací rampa.\n\n"}
{"id": "1463553", "url": "https://cs.wikipedia.org/wiki?curid=1463553", "title": "Petr Sedlák (1974)", "text": "Petr Sedlák (1974)\n\nPetr Sedlák (* 29. června 1974) je bývalý český profesionální fotbalista.\n\nZačínal v Sigmě Hranice. Během základní vojenské služby hrál divizi za Duklu Hranice.\n\nV nejvyšší soutěži hrál za Baník Ostrava. Nastoupil k jedinému prvoligovému zápasu, aniž by skóroval. Toto utkání se hrálo v neděli 3. května 1998 v Ostravě a domácí Baník v něm porazil Viktorii Žižkov poměrem 6:1 (poločas 1:0). Petr Sedlák zasáhl do hry v 80. minutě, kdy vystřídal Marka Jankulovského.\n\nV roce 2005 byli společně s Tomášem Jakusem prvními českými fotbalisty ve vietnamské lize, přičemž oba hráli v mužstvu Nam Định FC a oba zde zaznamenali po jedné brance.\n\nVe druhé nejvyšší soutěži působil v klubech Válcovny plechu Frýdek-Místek, Železárny Třinec, Nová huť Ostrava, MUS/SIAD Most, Vysočina Jihlava a Fotbal Fulnek. V Moravskoslezské fotbalové lize hrál za SK Hranice, Fotbal Třinec, Fotbal Fulnek a Sulko Zábřeh.\n\nOd jara 2010 do března 2014 byl hráčem FK Mikulovice, poté působil také v TJ Sokol Ústí, SK Moravská Slavia Brno a TJ Rajhradice (od 2. srpna 2016).\n\n\n"}
{"id": "1463554", "url": "https://cs.wikipedia.org/wiki?curid=1463554", "title": "Trasa Paměti strádání a boje Židů", "text": "Trasa Paměti strádání a boje Židů\n\nTrasa Paměti strádání a boje Židů () je cesta ve Varšavě vedoucí po místech spojených s osudy Židů za druhé světové války. Vybudována byla v letech 1988 a 1989. Její začátek je u Pomníku hrdinů ghetta u Muzea dějin polských Židů, odkud pokračuje ulicemi Zamenhofa a Dubois až k mohyle , kde stával bunkr, v němž se na konci povstání ve varšavském ghettu ukrývalo 300 lidí, a to jak civilistů, tak vojáků Židovské bojové organizace. Když 8. května 1943 nacisté bunkr obklíčili, vyzvali v něm se ukrývající osoby, aby se vzdaly. Civilisté tak učinili, ale vojáci nikoliv. Pustili se naopak do boje s Němci, na jehož konci většina z nich spáchala sebevraždu a ze 120 bojovníků nakonec přežilo patnáct. Bunkr následně nechali nacisté zasypat.\n\nCelá trasa končí v místě zvaném , kde Němci v letech 1942 a 1943 shromažďovali Židy před jejich odesláním do vyhlazovacích táborů.\n"}
{"id": "1463565", "url": "https://cs.wikipedia.org/wiki?curid=1463565", "title": "Australian Open 2019 – smíšená čtyřhra", "text": "Australian Open 2019 – smíšená čtyřhra\n\nSmíšená čtyřhra Australian Open 2019 probíhala ve druhé polovině ledna 2019. Do mixu australského tenisového grandslamu konaného v Melbourne Parku nastoupilo třicet dva dvojic. Obhájcem titulu byl nejvýše nasazený kanadsko-chorvatský pár Gabriela Dabrowská a Mate Pavić, který skončil ve čtvrtfinále na raketách Španělky Maríi José Martínezové Sánchezové a Brita Neala Skupského.\n\nVítězem se stal třetí nasazený česko-americký pár Barbora Krejčíková a Rajeev Ram, který ve finále zdolal Australany startující na divokou kartu Astru Sharmovou s Johnem-Patrickem Smithem po dvousetovém průběhu 7–6 a 6–1. Oba vyhráli první grandslamovou trofej z mixu. Do žebříčků nezískali žádné body a rozdělili si částku 185 000 australských dolarů. Světová dvojka ve čtyřhře Krejčíková navázala na deblové trofeje z French Open 2018 a Wimbledonu 2018. Jedinou českou šampionkou v mixu na Australian Open do té doby byla Jana Novotná, která jako reprezentantka Československa triumfovala s Američanem Jimem Pughem v letech 1988 a 1989.\n\n Gabriela Dabrowská / Mate Pavić \"(čtvrtfinále)\"\n"}
{"id": "1463566", "url": "https://cs.wikipedia.org/wiki?curid=1463566", "title": "Carol Kaneová", "text": "Carol Kaneová\n\nCarolyn Lauren Kaneová (* 18. června 1952 Cleveland, Ohio) je americká herečka, která díky charakteristickému chraplavému hlasu vynikla především v komediálním žánru.\n\nPochází z rodiny židovských přistěhovalců z Ruska, její otec byl architekt a matka zpěvačka. Chodila na newyorskou Professional Children's School, ve čtrnácti letech debutovala na divadle ve hře \"The Prime of Miss Jean Broddie\" a v roce 1971 ji Mike Nichols obsadil do filmu \"Tělesné vztahy\".\n\nProslavila se v roli Simky, manželky hlavního hrdiny Latky (Andy Kaufman), v televizním seriálu \"Taxi\", za který v letech 1982 a 1983 získala cenu Emmy pro nejlepší komediální herečku. Spolupracovala i s Woodym Allenem (\"Annie Hallová\"), Sidney Lumetem (\"Psí odpoledne\") a Gene Wilderem (\"Největší milovník\"). Za roli Gitl ve filmu \"Hester Street\" byla nominována na Oscara za nejlepší ženský herecký výkon v hlavní roli. Hrála také v australském snímku \"Norman Loves Rose\" a byla nominována na cenu AFI.\n\nObjevila se v seriálech \"Na zdraví\", \"Dva a půl chlapa\", \"Ošklivka Betty\" a \"Unbreakable Kimmy Schmidt\". Devět let vystupovala na Broadwayi v muzikálu \"Wicked\", v londýnském Harold Pinter Theatre se představila ve hře Lillian Hellmanové \"Dětská hodinka\".\n\n"}
{"id": "1463568", "url": "https://cs.wikipedia.org/wiki?curid=1463568", "title": "Günter Guillaume", "text": "Günter Guillaume\n\nGünter Guillaume (1. února 1927 Berlín – 10. dubna 1995 Petershagen-Eggersdorf) byl německý špion, který coby občan Spolkové republiky Německo pracoval pro tajnou službu Německé demokratické republiky (Východního Německa) známou též jako Stasi.\n\nKonspirační činnosti se věnoval spolu se svou manželkou Christel. Oba absolvovali ve Východním Berlíně špionážní výcvik a během května 1956 odešli jako uprchlíci do Západního Německa. Po svém přechodu hranice se ubytovali u Christeliny matky Erny Boomové, která coby Nizozemka bydlela ve Frankfurtu nad Mohanem. Proto manželé Guillaumeovi nemuseli projít uprchlickým táborem, kde by tamní úředníci mohli jejich vyzvědačské úmysly prohlédnout.\n\nManželé Guillaumeovi si otevřeli obchod s fotografickými potřebami a aktivně se angažovali v německé sociálnědemokratické straně (SPD). Například v roce 1968 se Guillaume stal předsedou městské organizace této strany a byl zvolen mezi městské zastupitele ve Frankfurtu. Postupně se mu povedlo dostat až do nejvyšších pater své strany a když byl Willy Brandt jmenován německým kancléřem, stal se Guillaume jeho pravou rukou.\n\nNa podzim roku 1972 se uskutečnila schůzka Wilhelma Gronaua, který stál v čele Německého odborového svazu, a jeho instruktora ze Stasi. Její konání ale odhalila západoněmecká kontrašpionáž Bundesamt für Verfassungsschutz (BfV) a oba její účastníky zatkla. Od obou zatčených vedly stopy ke Guillaumovi. Špion Gronau se s ním služebně stýkal a zatčený východoněmecký instruktor měl Guillaumovo jméno poznamenané na papírku, jenž měl při svém zatčení u sebe. Vlivem toho se kontrašpionáž na Guillaumeho zaměřila. Nezatkla ho, ale jeho činnost sledovala a se svými podezřeními pracovníci BfV seznámili jak příslušného západoněmeckého ministra, tak kancléře Brandta. Brandtovi však informaci prezentovali pouze jako podezření a ten jí tak nevěnoval nijak zvýšenou pozornost. Obě rodiny, jak Brandtovi, tak Guillaumeovi například i přesto absolvovaly společnou dovolenou v Norsku.\n\nNakonec se roku 1974 rozhodla západoněmecká policie manžele Guillaumeovy zatknout. Během zatýkání Günter Guillaume sám dobrovolně prohlásil, že je agentem východoněmecké Stasi. Poté, co Guillaumeova špionážní činnost vyšla najevo, začali někteří politici kancléře kritizovat a vytýkat mu, že úzce spolupracoval s východoněmeckým agentem. Brandt odolával, ale nakonec těmto tlakům podlehl a 6. května 1974 na svůj post rezignoval. I nadále však zůstával předsedou SPD. Během prosince 1975 odsoudil Vrchní zemský soud v Düsseldorfu Guillaumeho na 13 let do vězení a jeho manželku na osm. V rámci výměn špionů mezi Západem a Východem se ale oba manželé v roce 1981 dostali do Východního Německa. Christel během března a její manžel v říjnu. V rámci Guillaumeho výměny se na Západ vrátilo osm britských, amerických a západoněmeckých špionů. Oba manželé Guillaumeovi následně získali vysoká východoněmecká státní vyznamenání.\n\nPosléze se ale manželství Guillaumeových rozpadlo. Günter byl navíc nemocen, když měl problémy s játry a s krevním oběhem. Starala se o něj ošetřovatelka Elke, se kterou se posléze sblížil, a spolu se odstěhovali na venkov u Berlína. Na následky cévní mozkové příhody Guillaume 10. dubna 1995 zemřel.\n"}
{"id": "1463569", "url": "https://cs.wikipedia.org/wiki?curid=1463569", "title": "Uludağ", "text": "Uludağ\n\nUludağ je hora v Turecku. Jejím nejvyšším vrcholkem je Kartaltepe s nadmořskou výškou 2543 m. Nachází se 35 km jižně od Bursy a je nejvyšší horou Marmarského regionu. Patří mezi ultraprominentní vrcholy.\n\nV antice byla hora známá jako „Mýsijský Olymp“ a podle legendy z jejího vrcholu sledovali bohové průběh trojské války. Roku 189 př. n. l. se zde konala bitva, v níž vojska Pergamonu a Římanů porazila Galaty. Ve středověku bylo na hoře jedno z center byzantské zbožnosti, pobývali zde svatý Cyril a svatý Metoděj nebo poustevník Ioannikos Veliký. Turecký název Uludağ znamená „velká hora“ nebo „mocná hora“, používá se také označení Keşiş Dağı („hora mnichů“).\nUludağ je známým střediskem zimních sportů, které je spojeno s Bursou lanovou dráhou. Místní horské lesy byly v roce 1961 vyhlášeny národním parkem, kde žije orlosup bradatý, orel skalní, pěvuška podhorní, bělořit plavý a další druhy. Nacházejí se zde minerální prameny, z nichž se vyrábějí nealkoholické nápoje značky Uludağ Gazoz. Do roku 1989 se na svazích hory těžil wolframit.\n\n"}
{"id": "1463570", "url": "https://cs.wikipedia.org/wiki?curid=1463570", "title": "Ncdu", "text": "Ncdu\n\nNcdu je program pro analýzu využití souborového systému adresáři a soubory. Jeho název je zkratkou z anglického , což odkazuje jednak k tomu, že slouží k podobnému účelu jako unixový standardní nástroj du, jednak k tomu, že nabízí textové uživatelské rozhraní realizované pomocí knihovny ncurses. Díky použití textového rozhraní umožňuje zkoumat souborový systém i na vzdáleném počítači přes ssh spojení bez grafického rozhraní, tedy v situaci, kdy není možné použít grafické analyzátory využití disku (například Filelight).\n\nHlavním autorem programu je Yoran Heling a první verze vyšla v únoru 2007. Program je licencován licencí MIT a jedná se tedy o svobodný software. Je napsán v C a je dostupný pro POSIXové a un*xové systémy, zejména Linux a varianty BSD. Je také součástí Cygwinu, systému un*xových programů pro operační systém Microsoft Windows.\n\n"}
{"id": "1463578", "url": "https://cs.wikipedia.org/wiki?curid=1463578", "title": "Tomáš Jakus", "text": "Tomáš Jakus\n\nTomáš Jakus (* 9. června 1978 Jablunkov) je český fotbalový trenér a bývalý útočník. Od byl trenérem A-mužstva FK Fotbal Třinec. Od začátku června 2019 je asistentem trenéra Svatopluka Habance.\n\nZačínal v Jablunkově. Od roku 1988 působil v Třinci.\nV roce 2001 přestoupil do Slovanu Liberec. V nejvyšší soutěži nehrál, nastupoval za B-mužstvo.\n\nV roce 2005 byli společně s Petrem Sedlákem prvními českými fotbalisty ve vietnamské lize, přičemž oba hráli v mužstvu Nam Định FC a oba zde zaznamenali po jedné brance.\n\nVe druhé nejvyšší soutěži působil v klubech Železárny/Fotbal Třinec, FC Karviná, MUS Most a FC Vítkovice. V Moravskoslezské fotbalové lize hrál za Fotbal Třinec a vstřelil 20 branek (2003/04: 13, 2004/05: 7). V České fotbalové lize hrál za B-mužstvo Slovanu Liberec a vstřelil 7 branek (2001/02: 2, 2002/03: 5).\n\nOd jara 2008 hrál nižší řecké soutěže za AE Giannena, AE Feiakas, AO Atromitos Strogilis a AO Kontokali. Po návratu do vlasti nastupoval za 1. FK Spartak Jablunkov a TJ Řepiště.\n\nKe konci hráčské kariéry v Řecku se začal věnovat mládeži, později vedl muže klubu Atromitos Strogilis. Od jara 2017 trénoval třineckou juniorku, od sezony 2017/18 byl v Třinci asistentem trenéra a od úterý 9. dubna 2019 byl dočasně pověřen vedením A-mužstva FK Fotbal Třinec. Od začátku června 2019 je asistentem trenéra Svatopluka Habance.\n\n"}
{"id": "1463579", "url": "https://cs.wikipedia.org/wiki?curid=1463579", "title": "Ósacká univerzita", "text": "Ósacká univerzita\n\nÓsacká univerzita ( – \"Ósaka daigaku\") je jedna z předních univerzit v Japonsku. Nachází se v prefektuře Ósaka, kde má kampusy ve třech městech: v Suitě, v Tojonace a v Minó.\n\nK roku 2014 měla univerzita přibližně 24 tisíc studentů.\n\nZa datum založení Ósacké univerzity je pokládán rok 1931, ale univerzita zároveň odvozuje svůj původ od starších vzdělávacích institucí. Zejména od školy Kaitokudó (), která fungovala v období Edo v letech 1724–1869, a školy Tekidžuku (), která fungovala v letech 1838–1869 a na kterou přímo navázala další škola.\n"}
{"id": "1463580", "url": "https://cs.wikipedia.org/wiki?curid=1463580", "title": "Nalbufin", "text": "Nalbufin\n\nNalbufin je opioidní analgetikum používané pro léčbu bolesti. Podává se injekčně do žíly, svalu nebo tuku.\n\nMezi vedlejší účinky nalbufinu patří sedace, pocení, nevolnost, zvracení, závrať, sucho v ústech a bolest hlavy. Na rozdíl od většiny ostatních opioidů vyvolává Nalbufin jen slabou euforii a od určité dávky již dále nezesiluje útlum dýchacího centra. Je zde také téměř nulová incidence dysforie, disociativních stavů či halucinací, bere-li se lék v obvyklých terapeutických dávkách. Nalbufin je smíšený agonista-antagonista opioidových receptorů.\n\nNalbufin byl objeven roku 1965 a v roce 1979 byl ve Spojených státech amerických schválen Úřadem pro kontrolu potravin a léčiv.\n\nV případě předávkování nebo nežádoucí reakce lze, jako u většiny opioidů, intravenózně aplikovat naloxon jako specifické antidotum.\n\nV Česku je k lednu 2019 registrován pouze jeden léčivý přípravek obsahující nalbufin, a to NALBUPHIN ORPHA - injekční roztok pro podkožní / intramuskulární / intravenózní injekci.\n\n"}
{"id": "1463581", "url": "https://cs.wikipedia.org/wiki?curid=1463581", "title": "Únik kapitálu", "text": "Únik kapitálu\n\nÚnik kapitálu nebo kapitálový přesun (anglicky \"capital flight\") je ekonomický jev u kterého aktiva nebo peníze rychle opouštějí ekonomiku v důsledku náhlých ekonomických událostí. Mezi takové události patří náhlé zvýšení daní z kapitálu nebo dluhové prodlení státu a další události, které způsobí ztrátu důvěry v ekonomickou sílu země.\n\nÚnik kapitálu vede k zániku bohatství a je obvykle doprovázeno prudkým poklesem směnného kurzu postižené země - znehodnocení v režimu proměnlivých směnných kurzů nebo nucené devalvace v režimu fixních směnných kurzů.\n"}
{"id": "1463591", "url": "https://cs.wikipedia.org/wiki?curid=1463591", "title": "Anatolij Mošiašvili", "text": "Anatolij Mošiašvili\n\nAnatolij Mošiašvili (11. března 1950 – 14. srpna 2018) byl sovětský atlet gruzínské národnosti, běžec, sprinter a překážkář.\n\nNa evropských juniorských hrách v srpnu 1968 vybojoval bronzovou medaili v běhu na 110 metrů překážek. Mezi dospělými získal čtvrté místo v této disciplíně na evropském šampionátu v Helsinkách v roce 1971 a třetí místo na 50 metrů překážek na halovém mistrovství Evropy o rok později. Jeho největším úspěchem byl titul halového mistra Evropy v běhu na 60 metrů překážek v roce 1974.\n"}
{"id": "1463593", "url": "https://cs.wikipedia.org/wiki?curid=1463593", "title": "Viktor Mjasnikov", "text": "Viktor Mjasnikov\n\nViktor Mjasnikov (* 3. září 1948 Čistopol) je bývalý sovětský atlet, běžec, sprinter a překážkář.\n\nV 70. letech 20. století patřil k předním evropských překážkářům. V roce 1976 se stal halovým mistrem Evropy v běhu na 60 metrů překážek. O rok později skončil na evropském halovém šampionátu v této disciplíně druhý.\n"}
{"id": "1463594", "url": "https://cs.wikipedia.org/wiki?curid=1463594", "title": "Gare de Charonne", "text": "Gare de Charonne\n\nGare de Charonne je zrušená železniční stanice v Paříži ve 20. obvodu. Nádraží bylo v provozu do roku 1934 na lince Petite Ceinture. Budova se nachází na adrese 102 bis, rue de Bagnolet.\n\nNádraží se nachází na kilometru 21,893 linky Petite Ceinture a leželo mezi nádražími rue d'Avron a Ménilmontant.\n\nTak jako celá trať Petite Ceinture bylo nádraží uzavřeno pro osobní přepravu 23. července 1934. V letech 1995–2016 sloužila nádražní budova jako koncertní sál La Flèche d'or.\n\nAtelier parisien d'urbanisme předpokládá ve své studii zveřejněné v srpnu 2011 využití části linky Petite Ceinture pro tramvajovou linku T8. V takovém případě bude nádraží opět využito k dopravě.\n\n"}
{"id": "1463595", "url": "https://cs.wikipedia.org/wiki?curid=1463595", "title": "Jurij Červanjev", "text": "Jurij Červanjev\n\nJurij Červanjev (15. ledna 1958 Baranavičy, Bělorusko) je bývalý sovětský atlet, běžec, sprinter a překážkář.\n\nNa začátku 80. let 20. století patřil k předním evropských překážkářům. V roce 1980 se stal halovým mistrem Evropy v běhu na 60 metrů překážek. Ve stejném roce doběhl v olympijském finále běhu na 110 metrů překážek osmý.\n\n"}
{"id": "1463597", "url": "https://cs.wikipedia.org/wiki?curid=1463597", "title": "Motorová jednotka 813.1", "text": "Motorová jednotka 813.1\n\nMotorová jednotka české řady 813.1 je tvořena motorovým vozem řady 813.1 trvale spojeným s řídicím vozem řady 913.1. Jedná se o modernizace motorových vozů řady 810 a přípojných vozů řady Btax realizované v ŽOS Zvolen v letech 2012–2018. Jednotky provozuje Železničná spoločnosť Slovensko (ZSSK), v letech 2012–2015 je provozoval též český dopravce GW Train Regio. Prototypy slovenské řady 813.10 mají čela původního vzhledu řady 810, novější prototypy s laminátovými čely nesou slovenské řadové označení 813.11. Obdobné jednotky zhotovené pro českého dopravce KŽC Doprava jsou označeny jako česká řada 813.2. \n\nMotorový a řídicí vůz jsou svými zadními, průchozími čely navzájem pevně spojeny pevným (semipermanentním) spřáhlem Schaku – Voith, pro průchod slouží mezivozový přechod Hübner. Motorový vůz vychází z motorového vozu jednotky řady 813, je ale vybaven novým výkonnějším motorem Tedom TD 310 RH TA 26 a nápravovou převodovkou GGM 190 firmy Gmeinder, oproti řadě 813 se v motorovém voze nenachází WC. Řídicí vůz se liší výrazně více, vychází spíše z řídicího vozu řady 914 z jednotky řady 814 – je nízkopodlažní s výškou podlahy 580 mm, s jedněmi dvoukřídlými dveřmi v nízkopodlažní části, vybaven bezbariérovým WC a prostorem pro přepravu cestujících na vozíku a jízdních kol.\n\nJednotka je vybavena řídicím systémem MIREL RS1, jenž umožňuje ovládání až tří jednotek z jednoho stanoviště a spolupracuje nejen s jednotkami řady 813, nýbrž i se slovenskými motorovými vozy řady 812.\n\nDva prototypy, postavené původně pro českého dopravce GW Train Regio, se více podobají řadě 813/913 – mají zachována původní čela a stejná okna. \n\nGW Train Regio své dvě jednotky provozoval od roku 2012 na trati Karlovy Vary – Mariánské Lázně, přičemž si je objednal jako náhradu za zapůjčené RegioSprintery společnosti Vogtlandbahn. Roku 2015 GW Train jednotky vrátil výrobci, ten je poté pronajal ZSSK.\n\nV roce 2013 postavil ŽOS Zvolen třetí jednotku na vlastní náklady, jejíž řešení je mírně odlišné – čela byla vyměněna za nová laminátová, do jednotky byla osazena též nová lepená okna. Protože se jednotky v provozu osvědčily, nechala si Železničná spoločnosť Slovensko roku 2017 rekonstruovat další vozy na 8 nových jednotek, označovaných slovenským značením 813.11/913.11, kde získaly přezdívku Mravec (Mravenec). \n\nPrototypovou jednotku 813.11 s laminátovými čely výrobce rovněž pronajal ZSSK. Ta tři pronajaté starší jednotky společně se svými osmi jednotkami provozuje ve Zvolenu. \n\nRoku 2018 si dvě nové jednotky, značené ovšem jako řada 813.2 objednala též česká společnost KŽC Doprava, přičemž dodány měly být do konce března 2019. KŽC Doprava plánuje nasazení svých dvou jednotek od prvního čtvrtletí roku 2019 na linku S34 Praha Masarykovo nádraží – Praha Čakovice (na trati 070). 15. března 2019 vyjely tyto nové soupravy na linku S34 v rámci testovacího provozu. Od 22. března, po oficiálním představení, jezdí v běžném pravidelném provozu.\n\n\n"}
{"id": "1463599", "url": "https://cs.wikipedia.org/wiki?curid=1463599", "title": "Jan Růžička (lední hokejista)", "text": "Jan Růžička (lední hokejista)\n\nJan Růžička (* 23. února 1997 Mladá Boleslav) je český lední hokejista hrající na postu brankáře.\n\nMládežnická léta a dospívání sportovně strávil v bruslařském klubu ve svém rodném městě. Pravidelně patřil do reprezentačních výběrů České republiky svých věkových kategorií. Mez mladoboleslavskými muži prvně nastoupil v sezóně 2013/2014, kdy klub hrál první českou ligu. Chtěl však nastupovat v zápasech NHL, a proto během ročníků 2015/2016 a 2016/2017 působil na severoamerickém kontinentu, kde hrál za americký klub Des Moines Buccaneers v United States Hockey League (USHL). Po návratu byl v sezóně 2017/2018 kmenovým hráčem Mladé Boleslavi, za který do utkání nastupoval, ale část ročníku strávil na hostování v HC Slovan Ústí nad Labem. Následující ročník (2018/2019) sice stále patřil mladoboleslavskému klubu, nicméně v rámci hostování nastupoval za pražskou Slavii.\n"}
{"id": "1463603", "url": "https://cs.wikipedia.org/wiki?curid=1463603", "title": "Rusal", "text": "Rusal\n\nRusal, oficiálně Spojená společnost Rusal (Объединённая компания «РУСАЛ»), zkratkou OK Rusal (ОК РУСАЛ), jiné názvy Rossijskij aljuminij (Российский алюминий), United Company RUSAL a UC Rusal, je ruská firma zaměřená na těžbu a výrobu hliníku. Z daňových důvodů oficiálně sídlí na ostrově Jersey, její centrála je však v Moskvě. S kapacitou 4,3 milionu tun ročně se jedná o druhou největší hliníkárnu na světě po čínské China Hongqiao Group Limited. Počátky organizace leží v raných devadesátých letech 20. století, kdy Oleg Děripaska s podporou izraelského podnikatele Michaela Cherneyho začal investovat do tehdy privatizovaných sovětských hliníkáren. Postupně je konsolidoval do jednoho koncernu, k němuž některé své závody připojil i další ruský oligarcha Roman Abramovič, a skupoval další podniky. Pod dnešním názvem Spojená společnost Rusal se koncern objevil roku 2007, kdy došlo ke spojení původní společnosti RUSAL, jejího domácího konkurenta SUAL a části švýcarské komoditní společnosti Glencore.\n\nV dubnu 2018 se Děripaska, Rusal i někteří další s ním spojení lidé ocitli na sankčním seznamu Spojených států zřejmě v důsledku podezření z manipulace prezidentských voleb v USA v roce 2016. To vedlo ke změnám v managementu Rusalu, aby se společnost vyhnula sankcím. \n"}
{"id": "1463614", "url": "https://cs.wikipedia.org/wiki?curid=1463614", "title": "Mail.Ru", "text": "Mail.Ru\n\nMail.Ru, oficiálně Mail.Ru Group, ООО, je ruská internetová společnost. Její webové stránky navštíví každý měsíc 86 % ruských uživatelů internetu. Vznikla roku 1998 jako e-mailová služba, dnes vlastní mimo jiné populární sociální sítě VKontakte, Odnoklassniki a Moj Mir, služby pro instant messaging Mail.Ru Agent a ICQ, portál a e-mailovou službu Mail.ru a řadu on-line her.\n"}
{"id": "1463620", "url": "https://cs.wikipedia.org/wiki?curid=1463620", "title": "European Tour 1982 (The Rolling Stones)", "text": "European Tour 1982 (The Rolling Stones)\n\nEuropean Tour 1982 bylo koncertní turné britské rockové skupiny The Rolling Stones, které sloužilo jako propagace alba \"Tatto You.\" Turné bylo zahájeno třemi koncerty v Rotterdamu v Nizozemsku a bylo zakončeno v Roundhay Parku v Leedsu v Anglii. Jednalo se o poslední koncertní turné Stones na dlouhých šest let, po té se na koncertní pódia vrátili v roce 1989.\n\nZ posledního koncertu v Leedsu byl natočen zvukový i filmový materiál který vyšel v roce 2012 v rámci kolekce \"From the Vault\" pod návem \"Live at Leeds (Live 1982) (From the Vault Collection).\"\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nPřídavek:\n\n25. (I Can't Get No) Satisfaction\n\nThe Rolling Stones\n\n\nDoprovodní členové\n\n"}
{"id": "1463621", "url": "https://cs.wikipedia.org/wiki?curid=1463621", "title": "Petite Ceinture du 15e", "text": "Petite Ceinture du 15e\n\nPetite Ceinture du 15 je veřejný park, který se nachází v Paříži v 15. obvodu. Park byl vybudován v roce 2013 v prostoru zrušené železniční tratě Petite Ceinture a jeho rozloha činí 3,5 ha.\n\nLinka Petite Ceinture byla postavena kolem Paříže v druhé polovině 19. století. Jižní část spojující Auteuil a Ivry-sur-Seine byla otevřena v roce 1867. Kvůli konkurenci metra byla většina linky uzavřena pro osobní dopravu v roce 1934. Nákladní doprava byla zrušena v 90. letech. Trať zůstala z větší části opuštěná.\n\nOd konce 80. let bylo v Paříži několik opuštěných železničních tratí přestavěno na parky. Promenade plantée byla otevřena v roce 1988. Petite Ceinture du 16 sleduje bývalou trať na západě Paříže od roku 2007 v délce 1,2 km. V roce 2008 byla zpřístupněna část trati na \"Square Charles-Péguy\". Od roku 2004 proběhly v prostoru Petite Ceinture i další úpravy (stezky, komunitní zahrady apod.).\n\nV roce 2011 bylo rozhodnuto upravit část tratě Petite Ceinture na park. Práce začaly následujícího roku. Majitel tratě Réseau ferré de France ale požadoval, aby úpravy nebyly nezvratné. První část parku o délce 900 m mezi ulicemi \"Rue Olivier-de-Serres\" a \"Rue Desnouettes\" byla otevřena pro veřejnost 24. srpna 2013. Druhá část až na \"Place Balard\" byla zpřístupněna koncem září 2013. Trasa propojuje parky André-Citroën na západě a Georges-Brassens na východě.\n\nPark vede po železniční trase, která byla mnoho let nevyužívána. Jedná se o liniový park o délce 1,3 km s celkovou plochou 3,5 ha. Leží na jihozápadě 15. obvodu podél maršálských bulvárů. Spojuje \"Place Balard\" na západě s ulicí \"Rue Olivier-de-Serres\" na východě.\n\nPark vede podél několika obytných zón a přes řadu mostů: na \"Place Balard\", v ulicích \"Rue Lecourbe\", \"Rue Desnouettes\", \"Rue du Hameau\" a \"Rue de Vaugirard\". Promenáda končí těsně před tunelem pod ulicí Rue Olivier-de-Serres, který ještě není otevřen pro pěší.\n\nByly zachovány odkazy na minulost železniční trasy: jižní dráha je ponechána ve stavu vhodném pro příležitostný průjezd vlaku, severní trasa je přeměněna na stezku pro chodce, ale bez stavebních úprav. V parku jsou umístěny naučné panely, které představují faunu a flóru.\n\n"}
{"id": "1463625", "url": "https://cs.wikipedia.org/wiki?curid=1463625", "title": "Star Trek: Short Treks", "text": "Star Trek: Short Treks\n\nStar Trek: Short Treks je americký krátkometrážní sci-fi televizní seriál, v pořadí osmý z řady seriálů ze světa \"Star Treku\". Zveřejňován je na internetové platformě CBS All Access, úvodní díl měl premiéru 4. října 2018. \"Short Treks\" je antologický seriál, který vznikl jako doplněk seriálu \"\", jehož postavy a prostředí využíval. Děj prvních samostatných epizod tedy souvisel s hvězdnou lodi USS \"Discovery\" a její posádkou. Další díly vydávané v roce 2019 se zaměřily na USS \"Enterprise\" pod velením Christophera Pikea a jeden souvisel se seriálem \"\".\n\nKaždý díl seriálu \"Short Treks\" tvoří krátký příběh, v němž vystupují různé postavy. Jde o samostatné, nijak nepropojené epizody, které hlouběji rozvíjejí prostředí \"Star Treku\".\n\nV červenci 2018 byl na Comic-Conu v San Diegu představen připravovaný projekt čtyř krátkých antologických epizod s pojmenováním \"Star Trek: Short Treks\". Toto oznámení přišlo v době přestávky mezi první a druhou řadou seriálu \"\", respektive v době natáčení druhé řady tohoto pořadu. Jednotlivé díly antologického seriálu \"Short Treks\" měly být zveřejněny na streamovací platformě CBS All Access televize CBS ještě před vysíláním druhé série \"Discovery\". O dva měsíce později, 20. září 2018, byly zveřejněny názvy jednotlivých dílů, datum premiéry prvního z nich, 4. října 2018, i měsíční frekvence vysílání.\n\nPo zveřejnění všech čtyř dílů uvedl v lednu 2019 Alex Kurtzman, showrunner \"Discovery\" a producent ostatních připravovaných startrekových projektů, že televize CBS objednala dvě animované epizody \"Short Treks\", s jejichž uvedením se počítá po závěrečném dílu druhé řady \"Discovery\". Na Comic-Conu v San Diegu byla v červenci 2019 oznámena šestice připravovaných dílů: kromě zmíněných dvou animovaných se jednalo o epizodu popisující události, které vedly k příběhu v seriálu \"\", a trojici dílů související s posádkou USS \"Enterprise\" pod velením Christophera Pikea.\n\n"}
{"id": "1463627", "url": "https://cs.wikipedia.org/wiki?curid=1463627", "title": "Pterogyne nitens", "text": "Pterogyne nitens\n\nPterogyne nitens je druh rostliny z čeledi bobovité a jediný druh rodu Pterogyne. Je to sezónně opadavý strom se střídavými lichozpeřenými listy a drobnými, žlutozelenými květy v latovitých květenstvích. Plodem je křídlatá nažka (tzv. samara). Druh se vyskytuje v sezónně suchých lesích Jižní Ameriky od východní Brazílie po severní Argentinu. Obsahuje biologicky účinné alkaloidy.\n\nStrom poskytuje ceněné dřevo, obchodované nejčastěji pod názvem \"amendoim\". V přírodě je vlivem těžby a ničení původních biotopů stále vzácnější a v Červeném seznamu ohrožených druhů IUCN je zařazen mezi téměř ohrožené druhy.\n\n\"Pterogyne nitens\" je opadavý strom, dorůstající výšky obvykle do 25 metrů a výčetní tloušťky kmene 60 až 90 cm (výjimečně až 120 cm). Listy jsou střídavé, lichozpeřené, složené ze 4 až 9 párů (nejčastěji 6) střídavých listků. Květy jsou drobné, žlutozelené, jednopohlavné nebo oboupohlavné, uspořádané v hroznech, skládajících úžlabní laty. Kalich i koruna jsou pětičetné. Tyčinek je 10. Semeník je stopkatý, tvořený jediným plodolistem.\nPlodem je zploštělá, křídlatá nažka (samara). Plody jsou velmi podobné jako u rodu \"Pterolobium\", pocházejícího z tropů Starého světa.\n\nDruh se vyskytuje výhradně v Jižní Americe, a to ve východní, střední a jižní Brazílii, Bolívii, severní Argentině a Paraguayi. V Amazonii se nevyskytuje. Byl introdukován také do tropické východní Afriky (Keňa, Uganda).\nRoste jako součást sezónně suchých lesů v subtropických až tropických oblastech s periodickým obdobím sucha a dobře propustnými, písčitými půdami. Je to pionýrská, rychle rostoucí dřevina.\n\nPřirozený biotop (oblast sezónně suchých lesů) tohoto druhu je stále více ohrožen odlesňováním a zakládáním plantáží a pastvin, a není pod žádným typem územní ochrany. Strom se stává vzácným také vlivem těžby pro ceněné dřevo.\nV Červeném seznamu ohrožených druhů IUCN je druh veden jako téměř ohrožený taxon.\n\nO opylování druhu nejsou dostupné žádné informace. Křídlaté plody se šíří větrem. Na kořenech jsou podobně jako u řady jiných bobovitých symbiotické bakterie fixující dusík.\n\nRostlina obsahuje biologicky aktivní terpenoidní alkaloidy odvozené od guanidinu, konkrétně pterogynin, pterogynidin, galegin a nitensidin A. Tyto alkaloidy mají cytotoxické účinky a byly studovány v souvislosti s léčbou rakoviny. Rovněž byl zjištěn obsah flavonoidů (kvercetin, kempferol, rutin)\n\nRod \"Pterogyne\" je v rámci čeledi \"Fabaceae\" řazen do podčeledi \"Caesalpinioideae\" a tribu \"Caesalpinieae\".\n\nStrom je vyhledáván jako zdroj ceněného dřeva, používaného např. na podlahy, nábytek, vnitřní obložení a jiné truhlářské práce.\nJádrové dřevo je rezavě hnědé, často s tmavšími proužky, běl bývá světlejší. Je středně trvanlivé, dobře opracovatelné a lze jej leštit do vysokého lesku. Je obchodováno pod názvem \"amendoim\" nebo také \"yvyraro\". Vzhledově připomíná dřevo svietenie (\"Swietenia\") z čeledi zederachovité (\"mahogany\").\nStrom je použitelný též k zalesňování narušených stanovišť.\n\n"}
{"id": "1463630", "url": "https://cs.wikipedia.org/wiki?curid=1463630", "title": "Gare de la Maison-Blanche", "text": "Gare de la Maison-Blanche\n\nGare de la Maison-Blanche je zrušená železniční stanice v Paříži ve 13. obvodu. Nádraží linky Petite Ceinture bylo v provozu v letech 1867–1934. Budova se nacházela na adrese 131, avenue d'Italie.\n\nNádraží se nacházelo poblíž stanice metra Maison Blanche a leželo mezi stanicemi Parc de Montsouris a Orléans-Ceinture.\n\nNádraží bylo pro cestující otevřeno 25. února 1867. Tak jako celá linka bylo i nádraží uzavřeno pro osobní přepravu 23. července 1934. Budova stanice byla zbořena v roce 1966, takže zůstala jen nástupiště viditelná z mostu v ulici \"Rue Gandon\".\n\n"}
{"id": "1463633", "url": "https://cs.wikipedia.org/wiki?curid=1463633", "title": "Gare du parc de Montsouris", "text": "Gare du parc de Montsouris\n\nGare du parc de Montsouris je zrušená železniční stanice v Paříži ve 13. obvodu. Nádraží bylo v provozu v letech 1867–1934. Budova se nachází na adrese 78, rue de l'Amiral-Mouchez.\n\nNádraží se nachází na kilometru 15,780 linky zrušené tratě Petite Ceinture. Leželo mezi stanicemi Montrouge-Ceinture a Maison-Blanche.\n\nNádraží bylo pro cestující otevřeno 25. února 1867 pod názvem „La Glacière-Gentilly“. V roce 1900 bylo přejmenováno na „Parc de Montsouris“ podle nedalekého parku. Tak jako celá linka bylo i nádraží uzavřeno pro osobní přepravu 23. července 1934.\n\n"}
{"id": "1463634", "url": "https://cs.wikipedia.org/wiki?curid=1463634", "title": "Colours of Ostrava 2018", "text": "Colours of Ostrava 2018\n\nColours of Ostrava 2018 (česky Barvy Ostravy 2018) byl 17. ročník multižánrového hudebního festivalu Colours of Ostrava. Konal se od 18. července do 21. července 2018 v Dolní oblasti Vítkovice v Ostravě. Festival opět pořádala společnost Colour Production. Program proběhl na 21 scénách a měl přes 450 programových bodů. Tohoto ročníku se zúčastnilo 61 českých a slovenských umělců a 80 zahraničních umělců.\n\nNeúplný seznam účastníků tohoto ročníku:\n\n"}
{"id": "1463635", "url": "https://cs.wikipedia.org/wiki?curid=1463635", "title": "Seznam nejvyšších vysílačů v Česku", "text": "Seznam nejvyšších vysílačů v Česku\n\nTento seznam nejvyšších vysílačů v Česku obsahuje všechny typy vysílačů a řadí je dle jejich celkové výšky. Již nestojící vysílače jsou vyznačeny \"kurzívou\".\n\n"}
{"id": "1463636", "url": "https://cs.wikipedia.org/wiki?curid=1463636", "title": "Vinařská krajina Piemontu", "text": "Vinařská krajina Piemontu\n\nVinařská krajina Piemontu - Langhe-Roero a Monferrato ( \"Paesaggio vitivinicolo del Piemonte: Langhe-Roero e Monferrato\") je název jedné z italských kulturních památek, které jsou zapsány na seznamu světového dědictví UNESCO. Jedná se o 10 789 ha kulturní krajiny jihovýchodního Piemontu mezi řekou Pád a Ligurskými Apeninami s velkým množstvím vinic, která patří k nejdůležitějším italským vinařským oblastem. Zápis na seznam UNESCO zdůrazňuje i řadu technických a ekonomických procesů souvisejících s vinohradnictvím a vinařstvím. Pěstování vinné révy v oblasti je prokázáno již od 5. století př. n. l., kdy se zde potkávaly kultury Etrusků a Keltů. \n\n"}
{"id": "1463637", "url": "https://cs.wikipedia.org/wiki?curid=1463637", "title": "Vorticismus", "text": "Vorticismus\n\nVorticismus bylo krátce trvající modernistické hnutí v Británii počátkem 20. století. Hnutí bylo částečně inspirováno kubismem a bylo vyhlášeno v roce 1914 v prvním čísle časopisu \"BLAST\", které obsahovalo jeho manifest. Hnutí odmítalo krajinomalbu, akty a jiné realistické zobrazování ve prospěch geometrického stylu směřujícího k abstrakci. Hrůzy první světové války, lidské utrpení a devastace krajiny nakonec vedlo k tomu, že \"z těchto umělců zcela vyprchalo jejich nadšení pro vorticismus.\" Vorticismus byl založen v Londýně, ale měl mezinárodní ambice.\n\nHnutí vorticismu mělo počátek v Rebel Art Center, které Wyndham Lewis a další založili jako vyjádření nesouhlasu se zakladatelem \"Omega Workshops\" Rogerem Fryem. Má kořeny ve skupině anglických spisovatelů, intelektuálů, filozofů a umělců \"Bloomsbury Group a\" kubismu a futurismu. Lewis sám viděl vorticismus jako nezávislou alternativu ke kubismu, futurismu a expresionismu. Ačkoli tento styl vyrůstal z kubismu, je více příbuzný futurismu ve svém pojetí dynamiky, věku strojů a obecně moderních věcí (viz kubofuturismus). Vorticismus se však od futurismu lišil způsobem, jakým se tento styl snažil zachytit pohyb v obraze. Ve vorticistní malbě je moderní život zobrazen jako změť odvážných linií a drsných barev, které vedou oko diváka do středu plátna. Název Vorticismus vytvořil Ezra Pound v roce 1913, ačkoli Lewis, obvykle považovaný za ústřední postavu hnutí, maloval obrazy v tomto stylu již o rok či dva dříve.\n\nJedenáct signatářů manifestu vorticismu bylo: \n\n\nOstatní umělci, kteří přispěli k rozvoji hnutí: David Bomberg, americký fotograf Alvin Langdon Coburn, sochař Jacob Epstein (zejména skulptura \"Rock Drill\", \"Vrtací kladivo\"), Frederick Etchells, anglický malíř Christopher Nevinson nebo Dorothy Shakespear.\n\nVorticisti publikovali dvě vydání literárního časopisu \"BLAST\", editovaného Lewisem, v červnu 1914 a červenci 1915. Obsahovala práce Ezra Pounda a Thomase S. Eliota, stejně jako samotných vorticistů. V prvním vydání publikoval Ford Madox Ford pod jménem Ford Madox Hueffer „The Saddest Story“ (\"Nejsmutnější příběh\"), desetistránkový výtah ze začátku svého románu \"The Good Soldier\". Jeho typografickou odvážnost označil ruský umělec El Lisickij za jednu z předzvěstí revoluce v grafickém designu během dvacátých a třicátých let 20. století.\n\nExperimentální obrazy a sochařství pomocí úhlového zjednodušení a abstrakce od Lewise, Wadswortha, Shakespearové a dalších, byly vystaveny v \"Rebel Art Center\" v roce 1914, před vznikem vorticistické skupiny. Tyto práce byly současné a srovnatelné s abstrakcí evropských umělců, jako Wassily Kandinsky, František Kupka a ruská Rayisto Groupe (Rayonismus). Vorticisté uspořádali v roce 1915 pouze jednu výstavu v Doré Gallery v Londýně. Hlavní část výstavy zahrnovala díla umělců: Jessica Dismorr, Frederick Etchells, Wyndham Lewis, Henri Gaudier-Brzeska, William Roberts, Helen Saunders a Edward Wadsworth. Byla tam menší část s názvem \"Those Invited To Show\" („Ti, kteří byli přizváni k výstavě“). Tato část zahrnovala několik dalších umělců. Překvapivě nebyl zastoupen Jacob Epstein, přestože jeho kresby byly otištěny v časopise \"BLAST\".\n\nPo této akci se hnutí rozpadlo, z velké části kvůli začátku první světové války a částečně pro nezájem veřejnosti o tento styl. Gaudier-Brzeska byl zabit během vojenské služby, zatímco vedoucí postavy, jako byl Epstein, se od Lewise stylově distancovaly. Krátký pokus Lewise o oživení hnutí v roce 1920 pod názvem \"Group X\" (\"Skupina X\") se ukázal neúspěšný. Nicméně Pound, jak je patrné z jeho korespondence s Lewisem, byl oddán cílům hnutí ještě více než čtyřicet roků po jeho zániku. \n\nZatímco Lewis je obecně považován za ústřední postavu v hnutí, zdá se, že to bylo spíše pro jeho kontakty a schopnosti sebepropagátora a diskutéra než pro kvalitu jeho díla. Výstava z roku 1956 v Tate Gallery nesla název \"Wyndham Lewis and Vorticism\", zdůrazňující jeho významné místo v hnutí. To rozhněvalo další členy skupiny. Bomberg a Roberts (kteří v této věci publikovali řadu \"Vortex Pamphlets\" ) silně protestovali proti Lewisově tvrzení vytištěném v katalogu výstavy: \"Vorticismus byl ve skutečnosti to, co jsem osobně udělal, a řekl, v určitém období.\" \n\n\n"}
{"id": "1463643", "url": "https://cs.wikipedia.org/wiki?curid=1463643", "title": "Ióannés Stobaios", "text": "Ióannés Stobaios\n\nIóannés Stobaios (Ἰωάννης Στοβαῖος nebo Στοβεύς, latinizovaně Stobaeus, kolem počátku 5. stol. n. l.) byl řecký spisovatel a autor důležité sbírky antických citátů a poznatků. Pravděpodobně pocházel ze Stobi v Makedonii, jak naznačuje jeho jméno. Má se za to, že žil ve stejné době jako Hieroklés z Alexandrie, protože ten je nejmladším autorem, který se objevuje ve Stobaiově sbírce. Ze zlomku dochované předmluvy k Stobaiově sbírce vyplývá, že ji tvořil pro svého syna Septimia. Stobaiovu sbírku tvořily čtyři knihy, z nichž první a část druhé se zabývaly fyzikou, zbytek autor věnoval etice. Druhá kniha se dochovala jen ve zlomcích a třetí a čtvrtá v silně pozměněné podobě. Celkem Stobaios citoval asi 600 autorů a řada důležitých citátů řeckých dramatiků (zejména Eurípida) se dochovala jen díky němu. \n"}
{"id": "1463647", "url": "https://cs.wikipedia.org/wiki?curid=1463647", "title": "Petr Sostřonek", "text": "Petr Sostřonek\n\nPetr Sostřonek (* 18. února 1960) je český fotbalový trenér a bývalý brankář.\n\nNejvýše působil ve II. lize, v níž chytal za TŽ Třinec a VP Frýdek-Místek. Poté působil kromě Třince ještě v klubech FK Baník Albrechtice, Slovan Horní Žukov, TJ Bystřice nad Olší, FK Český Těšín a TJ Sokol Nýdek.\n\nV neděli 30. března 2008 se po 11 letech postavil do branky v soutěžním utkání (Přebor Moravskoslezského kraje), když ho trenér Bystřice nad Olší Dušan Zbončák přiměl zaskočit za zraněného Milana Cymorka. Bystřice nad Olší porazila Český Těšín poměrem 2:1.\n\nPo skončení hráčské kariéry se stal trenérem. Na podzim 1998 vedl A-mužstvo Třince ve dvou druholigových zápasech (14. a 15. kolo), působil zde také v sezonách 2001/02 a 2002/03 v Moravskoslezské fotbalové lize. Vedl různá mládežnická mužstva Třince, působil také v Baníku Ostrava (2005–2007).\n\n"}
{"id": "1463649", "url": "https://cs.wikipedia.org/wiki?curid=1463649", "title": "Roberto Durán", "text": "Roberto Durán\n\nRoberto Durán Samaniego (* 16. června 1951 El Chorrillo) je bývalý panamský boxer známý pod přezdívkou \"Manos de Piedra\" (\"Ruce z kamene\"). Profesionálně boxoval od sedmnácti let a kariéru ukončil v roce 2001, byl tedy jako jeden z mála boxerů v historii aktivní půl století. Jeho trenérem byl Ray Arcel. \n\nZe 119 zápasů vyhrál 103, z toho 70 knockoutem. Byl profesionálním mistrem světa v lehké váze v letech 1972 až 1979, ve velterové váze v roce 1980, v lehké střední váze v letech 1983 až 1984 a střední váze v roce 1989. Podle Associated Press byl nejlepším boxerem lehké váhy ve dvacátém století, časopis \"The Ring\" ho zařadil na páté místo seznamu nejlepších světových boxerů v období 1922–2002. \n\nV roce 2007 byl uveden do International Boxing Hall of Fame. V roce 2016 byl o něm natočen životopisný film \"Hands of Stone\", v němž ho hrál Édgar Ramírez.\n"}
{"id": "1463658", "url": "https://cs.wikipedia.org/wiki?curid=1463658", "title": "Zdeněk Glückselig", "text": "Zdeněk Glückselig\n\nZdeněk Glückselig (16. února 1883 Kutná Hora – 13. prosince 1945 Praha) byl český malíř, ilustrátor a restaurátor.\n\nNarodil se v Kutné Hoře v rodině lesního správce Karla Glückseliga. Od roku 1902 studoval na Uměleckoprůmyslové škole v Praze u prof. E. K. Lišky, poté přestoupil na pražskou Akademii výtvarného umění, kde studoval u prof. V. Bukovace a R. Ottenfelda a v roce 1909 studium dokončil. Od roku 1910 byly zveřejňovány reprodukce jeho obrazů ve Zlaté Praze. V roce 1912 obdržel Hlávkovo cestovní stipendium na cestu do Itálie, kam záhy odjel a studoval malbu starých mistrů a ze studijních účelů pořizoval i kopie jejich obrazů. Po první světové válce maloval hojně na Orlicku, později na Českomoravské vysočině a taktéž maloval zákoutí a pamětihodnosti staré Litomyšle. Pro tamější městskou obrazárnu restauroval obrazy Mařáka a Dvořáka. Podílel se coby autor na výzdobě Rolnické vzájemné pojišťovny v Praze, výzdobě ředitelny Agrobanky v Bratislavě, banky Slavie v Praze a na panoramatu lázní v Piešťanech a v tamějším Thermal paláci. Jeho obrazy zakoupili v minulosti ministr veřejných prací Karel Marek a francouzský generál Mittelhauser. Zemřel roku 1945 v Praze a pohřben je na Vršovickém hřbitově.\n\nZdeněk Glückselig byl malíř krajin, podobizen, tvůrce plakátů a též zručný restaurátor. Jeho manželkou byla koncertní pěvkyně a nakladatelka Luisa Glückseligová roz. Pávová(*1.1.1893 Praha - †1955 Klášterec nad Orlicí).\n\n\n"}
{"id": "1463659", "url": "https://cs.wikipedia.org/wiki?curid=1463659", "title": "Vichyssoise", "text": "Vichyssoise\n\nVichyssoise (výslovnost [višisuáz]) je krémová polévka z brambor a pórku. Původ receptu je sporný – nejčastěji je za jeho autora považován Louis Diat, šéfkuchař newyorského hotelu Ritz-Carlton, který jej podle vlastního vyjádření vyvinul v roce 1917, inspirován tradiční kuchyní rodného regionu Auvergne, a pojmenoval podle města Vichy.\n\nPolévka se připravuje z pórku (obvykle se používá pouze bílá část) a cibule, které se orestují na másle a zalijí kuřecím nebo zeleninovým vývarem, přidají se nakrájené brambory a vše se povaří asi půl hodiny. Polévka se ochutí muškátovým oříškem, solí a bílým pepřem a spolu se smetanou se rozmíchá dohladka, nejčastěji pomocí tyčového mixéru. Hotový pokrm se zpravidla podává vychlazený a posypaný čerstvou pažitkou, ale v zimních měsících se může jíst i teplý. Obvyklou přílohou je bageta. V USA se prodává také hotová polévka v konzervách.\n\n"}
{"id": "1463662", "url": "https://cs.wikipedia.org/wiki?curid=1463662", "title": "Kostel Nanebevstoupení Páně (Borotín)", "text": "Kostel Nanebevstoupení Páně (Borotín)\n\nKostel Nanebevstoupení Páně je jednolodní gotický a částečně barokní kostel nacházející se v městysi Borotín. Vystavěn byl ve 14. století. Od roku 1958 patří mezi kulturní památky.\n\nKolem kostela se nachází hřbitov s ohradní zdí a márnicí. Z původní stavby se zachoval již jen gotický presbytář vystavěný na půdorysu z pěti stran pravidelného osmiúhelníku a z jedné strany obdélníkového klenebního pole, vysoký je 6,55 m. Klenba je opatřena žebry, která jsou zakončena kuželovitě, za oltářem jsou oblé patky. Presbytář má 3 okna s gotickými kružbami. Vítězný oblouk je klenutý do špice, vysoký 5,5 m. Do sakristie vede gotický vchod klenutý do špice a na hranách šikmo sříznutý, vysoký 1,85 m. V levé zdi se nachází gotický portál vysoký 2,45 m a široký 1,78 m, na hranách šikmo sříznutý a sklenutý do špice. Obrazy na oltáři maloval Bedřich Kamarýt. Gotická věž dostala barokní báň, která byla po požáru v roce 1863 nahrazena jehlanem.\n\nKostel Nanebevstoupení Páně v Borotíně byl vystavěn ve 14. století pány z Borotína, pravděpodobně Vítkem z Borotína v roce 1356. Původně byl kostelem filiálním a spadal pod farní kostel Narození Panny Marie v Novém Kostelci. Kostel byl nejprve zasvěcen sv. Máří Magdaleně, ale později byl přesvěcen. Roku 1386 byl od novokostelecké fary oddělen a povýšen na farní. Po bitvě na Bílé hoře připadl borotínský kostel kvůli nedostatku farářů pod jistebnickou faru. Až v roce 1724 byla borotínská farnost obnovena a přifařen k ní byl i filiální kostel v Novém Kostelci. Zápisy matrik svědčí o tom, že se v kostele často pohřbívalo, včetně majitelů borotínského panství. Roku 1792 prošel kostel přestavbou. V roce 1863 utrpěl kostel velkým požárem, zůstal zde jen klenutý presbytář s hlavním oltářem a sakristie. Novostavbu kostelní lodi po požáru provedl Karel Bach. V kostele se vícekrát měnily varhany a zvony. Roku 1882 zde byly instalovány varhany, které přezkušoval hudební skladatel J. B. Foerster; jsou zde dodnes. Mezi lety 1900 a 1916 prošel kostel dalšími opravami. Od roku 1929 je v kostele elektrické osvětlení. V letech 1943 až 1944 proběhly další rozsáhlé opravy vnitřku kostela.\n\n\n"}
{"id": "1463667", "url": "https://cs.wikipedia.org/wiki?curid=1463667", "title": "Burrium", "text": "Burrium\n\nBurrium byla starověká římská legionářská pevnost v Británii. Její pozůstatky dnes leží pod městečkem Usk v hrabství Monmouthshire v jihovýchodním Walesu.\nŘímané pevnost založili na ploše přesahující 19 hektarů okolo roku 55 n. l., pravděpodobně pro Dvacátou legii (Legio XX Valeria Victrix) a snad i další, pomocnou jednotku (auxilia) jízdy s 500 muži.\nPevnost byla obehnána vnějším příkopem ve tvaru písmena V, valem z vykopané hlíny a drnů, na který navazovala palisáda. Po ní bylo možné chodit, pevnost měla dřevěné věže a na každé straně bránu.\nPevnost sahala od nynějšího kláštera až za věznici. Byla tam legie s pěti tisíci mužů v době, kdy řeka Usk pravděpodobně tvořila hranici Římské říše.\n\nLegie XX Valeria Victrix získala tento název pravděpodobně v době, kdy jí v provincii Ilýrie velel guvernér Marcus Valerius Messalla Messallinus, známý též jako římský senátor a konzul. „Valeria\" je odvozeno od jména velitelovy rodiny, „Victrix\" („vítězná\") odkazuje na dosažená vítězství.\nV roce 65 n. l. nepochybně byla v pevnosti legie XX Valeria Victrix, ale doklady o tom, že pevnost vybudovali právě její legionáři, se zatím nenašly.\nPevnost sehrála klíčovou roli při porážce mocného kmene Silurů, který Římanům vytrvale kladl odpor.\n\nV roce 66 (podle jiného zdroje 68) však byla Dvacátá římská legie při reorganizaci přesunuta do římského města Viroconium Cornoviorum (ve Wroxeteru), aby nahradila legii zvanou „Legio XIV Gemina”, kterou z Británie stáhl císař Nero. Vznikla tím linie pevností směřující od Exeteru na severovýchod do Lincolnu a pevnost Burrium přestala být potřebná.\nNa jihozápadě zůstávala legie zvaná Legio II Augusta. V té době ji z pevnosti Isca Dumnoniorum v Exeteru v hrabství Devon přesunuli do nové pevnosti nazvané Glevum v Gloucesteru v hrabství Gloucestershire (na jihozápadě Anglie, poblíž nynějších hranic Walesu).\nPevnost dále hájila nepočetná posádka do roku 74 nebo 75, kdy byla vybudována nová legionářská pevnost o zhruba 12 km níž po řece Usk v Caerleonu (u města Newport); toto místo bylo méně náchylné k záplavám a snáze tam šlo zajistit zásobování z moře. Ani pak nebylo Burrium Římany zcela opuštěno, postavili tam malou pomocnou pevnost, která však do 2. století nevydržela. Z pevnosti se nedochovalo nic.\n\nV místě křížení hlavních ulic pevnosti vyrostla civilní osada vicus, v níž pravděpodobně žili i vojenští veteráni. Nadále se využívaly staré vojenské silnice. Osada prosperovala do 4. století, ale v město se zřejmě nerozrostla, třebaže v ní pravděpodobně stálo mansio (z latinského výrazu pro „bydliště\", „setrvání\", „stanoviště\"), jedno z ubytovacích zařízení na římské silnici, které ústřední vláda udržovala pro úředníky na služebních cestách.\nPrvní, kdo dal Římany do souvislosti s dějinami města Usk, byl William Camden (1551-1623), který poznal, že pevnost Burrium stála právě zde. K prvním nálezům zbytků starověké pevnosti došlo ve 40. letech 19. století, když se v Usku stavěla věznice.\nV 70. letech začaly první oficiální vykopávky, ale ty pozdější, rozsáhlejší,\nkteré probíhaly v 60. a 70. letech století dvacátého, vytvořily základ pro mnohem přesnější představu o podobě vojenské pevnosti a vývoji zdejšího osídlení. Mimo jiné tam byly odhaleny dva sklady potravin nezbytných pro zásobování početného vojska, dílny a část obytného domu, vše ze dřeva.\n\n\n\n"}
{"id": "1463668", "url": "https://cs.wikipedia.org/wiki?curid=1463668", "title": "NGK", "text": "NGK\n\nNGK Spark Plug Company, Limited (–transkripcí: \"Nippon tokušu tógjó kabušiki Gais\", v doslovném překladu: \"Japonské speciální keramické výrobky, akciová společnost\"), vystupuje také pod zkratkou NGK, je akciová společnost založená v roce 1936 a sídlící ve městě Nagoja v Japonsku. NGK se podílí na výrobě a prodeji zapalovacích svíček a souvisejících produktů pro spalovací motory a nové keramické a vhodné produkty.\n\nNGK má sídlo v prefektuře Aiči. V březnu 2007 po celém světě zaměstnávala 10 407 zaměstnanců.\n\nV roce 2007 NGK provozovala síť 7 kontaktních míst, 12 prodejních míst, 13 výrobních závodů a 2 technické centra po celém světě.\n\n"}
{"id": "1463669", "url": "https://cs.wikipedia.org/wiki?curid=1463669", "title": "Volga-Dnepr Airlines", "text": "Volga-Dnepr Airlines\n\nVolga-Dnepr Airlines () je ruská letecká společnost, která se specializuje na přepravu nákladu. Byla založena v roce 1990 a sídlí ve městě Uljanovsk. Hlavním letištěm společnosti Volga-Dnepr Airlines je letiště Uljanovsk-Vostočnyj a kromě toho ještě využívá i letiště Jemeljanovo nedaleko Krasnojarsku.\n\nFlotila společnosti Volga-Dnepr Airlines (stav z ledna 2018)\n"}
{"id": "1463675", "url": "https://cs.wikipedia.org/wiki?curid=1463675", "title": "Dyftýn", "text": "Dyftýn\n\nDyftýn je bavlnářská tkanina s hustým, krátkým vlasem na lícní strraně. \nDyftýn se vyrábí z bavlny nebo směsi (bavlna/polyester/elastická vlákna), v osnově ze středně jemné, v útku z hrubší příze nejčastěji v atlasové vazbě. Hmotnost tkaniny dosahuje 250 – 420 g/m. Tkanina se několikanásobně počesává, až se z odstávajících vláken vytvoří na lícní straně ucelený vlasový povrch, který se zarovnává postřihováním. Ke standardní úpravě patří barvení, pro speciální účely se aplikuje např. \"nehořlavá\", \"antibakteriální\" nebo \"hydrofobní\" apretura. \nDyftýn je označován za imitát pravých vlasových tkanin. Má kratší (asi do 2 mm) a řidší vlas a je odolnější proti otlakům než samet. Tkanina účinně zabraňuje průniku světelných paprsků. Omak textilie je podobný jelenici, někdy se nazývá \"opičí kůže\".\nPoužívá se pro různé druhy svrchního ošacení (od košil až po kabáty), dekorace i technické textilie (například obuvní svršky).\n\nNejstarší zmínka o dyftýnu (resp. \"duvetynu\", z franc. \"duvet\" = chmýří) jako druhu tkaniny pochází z roku 1913. Ve 20. letech 20. století se rozšířilo použití dyftýnových tkanin na módní oděvy, od 30. let se používá dyftýn ve značném rozsahu pro dekorace na divadelních jevištích a ve filmovém průmyslu (pro zaručenou neprůhlednost). V USA se v tomto oboru pro něj běžně používá označení „commando cloth“.\n\n\n"}
{"id": "1463678", "url": "https://cs.wikipedia.org/wiki?curid=1463678", "title": "Žižkův stůl", "text": "Žižkův stůl\n\nŽižkův stůl je název více míst: \n"}
{"id": "1463679", "url": "https://cs.wikipedia.org/wiki?curid=1463679", "title": "Colegio Teresiano", "text": "Colegio Teresiano\n\nColegio Teresiano ( El Colegio Teresiano nebo Colegio de las Teresianas, Col·legi de les Teresianes) je škola Společnosti svaté Terezie od Ježíše ( Compañía de Santa Teresa de Jesús) v Barceloně, zbudovaná v novogotickém stylu architektem Antoni Gaudím v letech 1888–1890.\n\nŠkolu nechal postavit svatý Jindřich de Ossó i Cervelló pro Společnost svaté Terezie od Ježíše, kterou založil v roce 1876. Cílem společnosti byla výchova mládeže a vyučování náboženství. Stavět začal architekt Joan Baptista Pons i Trabal. V roce 1888 ale de Ossó svěřil stavbu Antonimu Gaudímu. V té době již byly hotovy základy budovy, z nichž musel Gaudí vycházet. Dalším omezením, kterému se musel podrobit, byl požadavek na úspornost nákladů na stavbu. Gaudí se dostal několikrát do sporu se stavebníkem kvůli nákladům na stavební materiál.\n\nBudova je první stavbou Gaudího neogotického tvůrčího období, do kterého patří i náusledující stavby Biskupský palác v Astorze, Casa Botines, věž Bellesguard nebo Güellovy vinné sklepy. Pro konstrukci budovy použil klenební pasy parabolického tvaru. Jsou v konstrukci chodeb, centrálních hal i - ve zjednodušené podobě - u oken vyšších podlaží.\n\nPo celé stavbě jsou symbolicky rozptýleny iniciály Ježíše Krista a svaté Terezie, a to buď na ocelových mřížích, nebo ve zdivu.\n\n"}
{"id": "1463685", "url": "https://cs.wikipedia.org/wiki?curid=1463685", "title": "Lunenburg", "text": "Lunenburg\n\nLunenburg je kanadské přístavní město ve stejnojmenném okrese Lunenburg v provincii Nové Skotsko. Nachází se na pobřeží Atlantského oceánu, 65 km jihozápadně od Halifaxu. V roce 2016 zde žilo 2 263 osob, nicméně během turistické sezóny zde pobývá mnohem více lidí – turistů. Město má rybářskou a loděnickou tradici. Od roku 1995 figuruje na seznamu světového kulturního dědictví UNESCO jako unikátní příklad britské dřevěné koloniální architektury v Severní Americe. Charakteristickým urbanistickým rysem je pravidelná pravoúhlá síť silnic a barevné fasády budov.\n\nOsada byla založena v roce 1753 jako nový domov protestantů z Německa (především Severního Porýní-Vesfálska a Württemberska), Švýcarska a Francie (okolí města Montbéliard). Pojmenována byla na počest Jiřího II., který byl kromě britského krále i vévodou brunšvicko-lüneburským.\n"}
{"id": "1463691", "url": "https://cs.wikipedia.org/wiki?curid=1463691", "title": "Krádež identity", "text": "Krádež identity\n\nKrádež identity je podvodné získání a úmyslné použití identity někoho jiného, zpravidla za účelem získání finanční nebo jiné výhody (například úvěru) jménem jiné osoby nebo dokonce k poškození postavení a dobrého jména této osoby. Osoba, za kterou se podvodník vydává, může trpět nepříznivými následky, které zejména vyplývají z odpovědnosti za jednání pachatele. Za krádež identity se označuje nejen samotné odcizení identifikačních údajů, ale také jejich používání bez svolení majitele ke spáchání podvodu nebo jiných trestných činů.\n\nUrčení vazby mezi únikem dat a krádeží totožnosti je náročné především proto, že oběti krádeže identity často nevědí, jakým způsobem byly jejich osobní materiály, doklady nebo informace získány. Může však dojít ke krádeži nebo zneužití osobních dat bez následné krádeže identity jednotlivých osob, například když dojde k masivnímu úniku osobních dat. Podle studie ITAC byla v roce 2012 ukradena identita asi 15% Američanů.\n\n\n\nV březnu roku 2014 byli na palubě letu 370 Malaysia Airlines, které zmizelo, i dva cestující s ukradenými pasy. Vyšlo najevo, že Interpol udržuje databázi 40 milionů ztracených a ukradených cestovních dokladů ze 157 zemí, zpřístupňuje je vládám a veřejnosti, včetně leteckých společností a hotelů. Databáze odcizených a ztracených cestovních dokladů (SLTD) je však málo využívaná.\n"}
{"id": "1463695", "url": "https://cs.wikipedia.org/wiki?curid=1463695", "title": "Ubba", "text": "Ubba\n\nUbba († asi 878) byl údajně jedním z mnoha synů legendárního vikingského vůdce Ragnara Lodbroka. O jeho původu jsou ve skutečnosti jen řídké a někdy i protichůdné zdroje.\n\nUbba byl Viking a spolu se svými bratry Ivarem Bezkostným a Halfdanem byl jedním z velitelů Velké pohanské armády, která napadla anglosaskou Anglii v 60. a 70. letech 9. století. Zdá se, že Velká pohanská armáda byla koalicí vojenských družin rekrutovaných ze Skandinávie, Irska, oblasti Irského moře a kontinentální Evropy. Existuje důvod se domnívat, že část vikinských sil pocházela konkrétně z Fríska, kde víme, že někteří velitelé Vikingů drželi léna propůjčená Franky. Některé zdroje popisují Ubbu jako vévodu (\"dux\") Frísů, což by mohlo být důkazem, že také on byl spojen s nějakým fríským lénem. \n\nV roce 875 uzavřel anglosaský král Alfréd Veliký příměří s Ubbou, které o dva roky později porušil Ubbův bratr Halfdan.\n\nUbba byl zabit v roce 878 západosaskými vojsky v bitvě u Cynuitu v Devonshire.\n\nOd 90. let minulého století sekundární anglické zdroje zaznamenaly různé verze jeho osobního jména: \"Huba\", \"Hubba\", \"Ubba\", \"Ubbe Ragnarsson\", \"Ubbe\", \"Ubbi\", \"Ubbo\" a \"Ube\".\n"}
{"id": "1463701", "url": "https://cs.wikipedia.org/wiki?curid=1463701", "title": "Bryan Fuller", "text": "Bryan Fuller\n\nBryan Fuller (* 29. července 1969 Lewiston, Idaho) je americký televizní scenárista a producent.\n\nPočátek jeho televizní práce se datuje do druhé poloviny 90. let 20. století, kdy v roce 1997 začínal jako scenárista seriálů \"\" a především \"\", na kterém pracoval až do jeho konce v roce 2001. Roku 2002 napsal scénář pro film \"Carrie\". V letech 2003 a 2004 vytvořil vlastní seriály \"Mrtví jako já\" a \"Wonderfalls\". Mezi lety 2006 a 2009 se jako scenárista a producent podílel na seriálu \"Hrdinové\". Jeho dalšími vlastními autorskými díly jsou seriál \"Řekni, kdo tě zabil\" (2007–2009), pilotní díl \"Mockingbird Lane\" (2012) a seriál \"Hannibal\" (2013–2015). Je rovněž spoluautorem seriálů \"Američtí bohové\" (od 2017), \"\" (od 2017) a \"\" (od 2018).\n\nŽije se svým partnerem, návrhářem interiérů Scottem Robertsem.\n\n"}
{"id": "1463703", "url": "https://cs.wikipedia.org/wiki?curid=1463703", "title": "American Tour 1981 (The Rolling Stones)", "text": "American Tour 1981 (The Rolling Stones)\n\nAmerican Tour 1981 bylo koncertní turné britské rockové skupiny The Rolling Stones, které sloužilo jako propagace studiového alba \"Tatto You\". Turné bylo zahájeno koncertem ve Filadelfii a bylo zakončeno v Hamptonu.\n\nZ koncertů v Tempe a v East Rutherfordu byl natočen filmový materiál pro film \"Let's Spend the Night Together\" který měl premiéru v roce 1983 ve Spojených státech. Na turné také vzniklo koncertní album \"\"Still Life\" (American Concert 1981).\" V roce 2012 bylo vydáno na koncertní album z kolekce From the Vault natočené v Hamptonu pod názvem \"Hampton Coliseum (Live 1981) (From the Vault Collection)\".\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nPřídavek:\n\n25. (I Can't Get No) Satisfaction\n\nThe Rolling Stones\n\n\nDoprovodní členové\n\n"}
{"id": "1463704", "url": "https://cs.wikipedia.org/wiki?curid=1463704", "title": "Železniční trať Zvoleněves – Kladno-Dubí", "text": "Železniční trať Zvoleněves – Kladno-Dubí\n\nŽelezniční trať Zvoleněves – Kladno Dubí byla jednokolejná místní dráha v okrese Kladno. Vznikla v roce 1945 spojením místní dráhy Zvoleněves – Vinařice, otevřené roku 1886, s vlečkou z Vinařic do Kladna Dubí. V jízdním řádu pro cestující byla naposledy uváděna v tabulce 11b.\n\nÚsek Zvoleněves – Vinařice vznikl jako prodloužení místní dráhy Kralupy nad Vltavou – Zvoleněves Rakouské společnosti státní dráhy (StEG). Svépomocnou místní dráhu vybudovala společnost Místní dráha Zvoleněves – Smečno, provoz byl zahájen 1. června 1886 a od začátku jej zajišťovala StEG, jež později i dráhu získala. Hlavním důvodem stavby byla vozba uhlí z Kladenského revíru do Kralup nad Vltavou na hlavní trati z Prahy do Podmokel. Při výstavbě se počítalo s prodloužením trati do Kladna-Dubí, nicméně proti se postavila Buštěhradská dráha, jež zde měla pro odvoz uhlí svou vlastní vlečku. Dráha byla s celou společností zestátněna v roce 1909. Na trati byly vedeny 3-4 páry smíšených a později osobních vlaků z Kralup do Vinařic.\n\nSpolečnost Buštěhradská dráha pro odvoz uhlí z okolí Vinařic postavila vlečku již roku 1875 a po vybudování dráhy ze Zvoleněvsi bránila napojení na Kladno, neboť tato dráha pro ni tvořila konkurenci. Ani po zestátnění Buštěhradské dráhy v roce 1921 ke spojení nedošlo a občané Vinařic si museli počkat až do roku 1945, kdy na přání místních samospráv byla dráha pro lepší spojení obcí se správním a průmyslovým centrem Kladnem dráha prodloužena z Vinařic do Dubí s využitím původní vlečky.\n\nNa novém úseku dráhy byl provoz zahájen 3. prosince 1945. Na celou trať bylo denně vypravováno 5-7 osobních vlaků. V 60. letech v souvislosti s rozvojem autobusových linek a individuálního automobilismu začal počet cestujích klesat, neboť trať nevedla do centra Kladna, ale do Dubí, pro trasu Kladno – Kralupy byla pak vhodnější trať přes Zákolany. V souvislosti s poklesem počtu cestujích klesal v 70. letech i počet vlaků až na 4 páry denně. Pro nerentabilitu provozu a havarijní stav trati byla osobní doprava zastavena 28. května 1982. Úsek Zvoleněves – Vinařice byl zrušen a koleje byly sneseny, zbytek dráhy se využíval jako vlečka pro doly Kladno a Kladno II. \n\nPo ukončení těžby trať chátrala, nicméně nádraží ve Vinařicích koupila společnost Stavební obnova železnic (od roku 1998 součást koncernu Subterra), která zde měla svou základnu a udržovala i dráhu; v roce 2018 však vstoupila do likvidace. V současnosti (2019) je vlastníkem převážné většiny drážních nemovitostí Správa státních hmotných rezerv. Po části trati se konají příležitostné jízdy pro návštěvníky Hornického skanzenu Mayrau.\n\n\n"}
{"id": "1463705", "url": "https://cs.wikipedia.org/wiki?curid=1463705", "title": "Alexandr Pučkov", "text": "Alexandr Pučkov\n\nAlexandr Pučkov (* 25. března 1957 Uljanovsk) je bývalý sovětský atlet, běžec, sprinter a překážkář.\n\nNa začátku 80. let 20. století patřil k předním evropských překážkářům. V roce 1980 získal bronzovou medaili v olympijském finále běhu na 110 metrů překážek. O dva roky později se stal halovým mistrem Evropy v běhu na 60 metrů překážek. \n\n"}
{"id": "1463724", "url": "https://cs.wikipedia.org/wiki?curid=1463724", "title": "Dolejší Těšov (zámek)", "text": "Dolejší Těšov (zámek)\n\nDolejší Těšov je tvrz přestavěná na zámek ve stejnojmenné vesnici u Hartmanic v okrese Klatovy. Ve druhé polovině šestnáctého století Dolejší Těšov koupili Kocové z Dobrše a postavili v něm renesanční tvrz, které se stala centrem malého panství. Přibližně o sto let později tvrz přestavěli na barokní zámek. V osmnáctém století statek získala rodina Dohalských z Dohalic a od devatenáctého století se majitelé střídali. Zámecký areál je od roku 1964 chráněn jako kulturní památka ČR.\n\nDolejší Těšov patřil až do poloviny šestnáctého století k velhartickému panství. Jeho zadlužený majitel Adam Lev z Rožmitálu musel v polovině šestnáctého století rozdělit panství mezi své věřitele. Dolejší Těšov tak před rokem 1560 získal Jan Rendl z Úšavy. Od něj vesnici nejspíše roku 1582 koupil Dětleb Koc z Dobrše, který v ní založil poplužní dvůr s tvrzí. V roce 1689 od Dětleba Koce panství tvořené Dolejším Těšovem, Mochovem a Javořím koupil jeho syn Václav Bartoloměj Koc.\n\nNejspíše koncem sedmnáctého století byla tvrz přestavěna na zámek. Dobu přestavby dokládal letopočet 1697 na budově současně postaveného špýcharu. Roku 1713 se majitelem statku stal František Bohulav Koc, po kterém jej roku 1737 zdědila dcera Anna Marie, provdaná za Jana Václava Dohalského z Dohalic. Manželé na zámku roku 1746 zřídili kapli Nanebevzetí Panny Marie. Jejich potomkům panství patřilo až do roku 1802, kdy se novou majitelkou stala Johanna Villaniová a po ní v roce 1848 rod Augustinců. Posledními majiteli před zestátněním byli Zieglerové, kterým zámek patřil do poloviny dvacátého století. Po nich budovy spravoval státní statek. V roce 1956 zámek vyhořel, ale byl obnoven a dále využíván k bydlení.\n\nDochovaná podoba zámku je výsledkem úprav po požáru v roce 1956. Hlavní budova stojí na východní straně areálu a spolu s navazujícími bočními hospodářskými křídly uzavírá tři strany dvora. Špýchar stojí mimo zámecký dvůr asi o 150 metrů dál na severovýchod. Býval na něm erb Koců z Dobrše a Janovských z Janovic s letopočtem 1697.\n\n"}
{"id": "1463727", "url": "https://cs.wikipedia.org/wiki?curid=1463727", "title": "Dopravní podnik Kněžmost", "text": "Dopravní podnik Kněžmost\n\nDopravní podnik Kněžmost s.r.o. je česká dopravní společnost, která je vlastněna obcí Kněžmost a provozuje místní autobusovou přepravu v okrese Mladá Boleslav. V České republice se jedná o nejmenší firmu zabývající se pravidelnou autobusovou dopravou.\n\nV minulosti zajišťoval dopravní obslužnost v Kněžmostu národní podnik ČSAD, později podnik SECO Trans, vzniklý transformací kosmonoského dopravního závodu ČSAD. Vzhledem ke vzrůstajícím finančním požadavkům tohoto dopravce a klesající kvalitě poskytovaných služeb si obec založila v polovině roku 1997 vlastní dopravní společnost na provoz místních linek. Dopravní podnik Kněžmost pak zahájil ostrý provoz dne 11. února 1998.\n\nDopravní podnik Kněžmost provozoval nejprve osm linek, označených číselně 1-8 (ve služebních spisech jako 260621-260628), pro které si obstaral dva autobusy, jeden značky Ford a druhý Iveco. V případě poruchy jednoho z vozidel posloužil mikrobus nebo dodávka, pronajaté od společnosti IVECO, jejíž pobočka v Kněžmostu sídlí.\n\nPozději došlo k redukci na sedm linek a v současnosti (na začátku roku 2019) Dopravní podnik Kněžmost obsluhuje linky 260621 až 260627. Tyto zahrnují osobní přepravu po místních částech Kněžmostu a do přilehlých obcí, i linky do nejbližších měst: Mladé Boleslavi, Mnichova Hradiště, do Jičína a speciální turistickou linku z Mladé Boleslavi do Sobotky s možností přepravy jízdních kol.\n\nDle serveru seznam-autobusu.cz zajišťovalo v barvách Dopravního podniku Kněžmost přepravu těchto pět autobusů, v roce 2019 jezdí tři z nich, dva nejstarší byly již z provozu vyřazeny a odprodány.\n\n"}
{"id": "1463728", "url": "https://cs.wikipedia.org/wiki?curid=1463728", "title": "The Spell (album, Cellar Darling)", "text": "The Spell (album, Cellar Darling)\n\n\n\n\n"}
{"id": "1463729", "url": "https://cs.wikipedia.org/wiki?curid=1463729", "title": "Hlavňovice (zámek)", "text": "Hlavňovice (zámek)\n\nHlavňovice jsou zámek ve stejnojmenné vesnici asi devět kilometrů západně od Sušice v okrese Klatovy. Postaven byl, snad na místě starší tvrze, ve druhé polovině sedmnáctého století rodem Koců z Dobrše, kterému patřil až do druhé poloviny devatenáctého století. Ve druhé polovině dvacátého století byl zámek využíván jen k hospodářským účelům a chátral. Přestože je celý zámecký areál od roku 1964 chráněn jako kulturní památka, nachází se v havarijním stavu.\n\nHlavňovice patřily až do poloviny šestnáctého století k velhartickému panství. Jeho zadlužený majitel Adam Lev z Rožmitálu je s dalšími vesnice postoupil koncem čtyřicátých let největším věřitelům a po několika dalších změnách majitelů ves roku 1569 získal Zikmund Doupovec z Doupova, který ve vesnici založil poplužní dvůr s tvrzí. Přesná poloha tvrze není známá, ale předpokládá se, že stála na místě pozdějšího zámku.\n\nZikmund Doupovec z Doupova Hlavňovice prodal okolo roku 1580 Anně Kocové, rozené Bohuchvalové z Hrádku, jejímž potomkům patřily dalších tři sta let. Anna Kocová ve své poslední vůli z roku 1586 rozhodla, že Hlavňovice zdědí její manžel Dětleb Koc z Dobrše na Volšovech, který je před svou smrtí předá synům. Syn, kterému statek připadl, měl povinnost vyplatit ostatní sourozence. Není známo, kdo se nakonec stal majitelem, ale na počátku sedmnáctého století Hlavňovice patřily Václavovi, Dětlebovi, Milotovi, Janu Markvartovi a Bohosudovi Kocům z Dobrše. Bratři se zřejmě zúčastnili stavovského povstání a na jeho konci se roku 1620 ukryli v Sušici, kterou oblehlo císařské vojsko Baltasara Marradase. Spolu s představiteli města uzavřeli s generálem smlouvu, podle které se vzdali, za což si mohli ponechat svůj majetek. Roku 1623 sice museli zaplatit pokutu, ale statky Volšovy a Hlavňovice jim zůstaly.\n\nJako poslední z bratrů zůstal naživu Václav Koc, kterému nakonec hlavňovické panství celé připadlo. Zemřel okolo roku 1645 a zůstaly po něm vdova Markéta, rozená Ježovská z Lub, nedospělý syn Jan Dětleb a tři dcery. Vdova navíc roku 1646 získala i volšovské panství, a když její syn dosáhl dospělosti, majetek mu předala. Jan Dětleb Koc se oženil s Ludmilou Anastázií, rozenou Běšínskou z Běšin, a spolu roku 1672 přikoupili Přestanice a později ještě Dolejší Těšov. Oba nově získané statky však převedli na svého nejstaršího syna Václava Bartoloměje, zatímco rodičům zůstaly Hlavňovice až do roku 1690. Někdy ve druhé polovině sedmnáctého století starou tvrz nahradil nově postavený zámek. Jan Dětleb Koc roku 1690 zemřel, a zámek zdědila vdova se šesti syny. O pět let později si zámek ponechal František Diviš Koc, který musel podle otcovy závěti svým sourozencům vyplatit patnáct tisíc zlatých.\n\nFrantišek Diviš Koc panství rozšířil o Kalenice, a když roku 1718 zemřel, spravovala majetek vdova Anna Alžběta, rozená Jakartová ze Sudic, která měla dědictví spravedlivě rozdělit mezi sebe a tři děti. V dospělosti se statku ujal syn Jan Hynek Koc, který jej roku 1765 přenechal svému synovi Jáchymu Štěpánovi za 28 tisíc zlatých. Společně také prodali Kalenice. Roku 1802 Jáchym Štěpán uzavřel smlouvu, podle které převedl Hlavňovice na své děti. Ty si majetek ještě téhož roku rozdělili tak, že statek v ceně padesát tisíc zlatých si ponechal Innocenc Koc, který po odečtení pohledávek věřitelů vyplatil svého bratra Josefa částkou 7 900 zlatých a sestru Karolínu částkou čtrnáct tisíc zlatých. Statek poté roku 1836 rozšířil o blízké vsi Přestanice a Libětice. Majetek po něm zdědila manželka Terezie a jejich pět dětí, které se roku 1849 dohodli tak, že zámek si za finanční náhradu ponechá Ferdinand Koc.\n\nFerdinand Koc z Dobrše svůj majetek odkázal v dubnu 1872, krátce přes smrtí, své manželce Valérii, rozené z Kleebornu. Vdova a později i její syn, statek spravovala až do roku 1905, kdy jej prodala dceři Marii Valérii provdané za Otomara Pelikána. Ta statek v roce 1919 převedla na manžela, kterému potom patřil až do roku 1946, kdy jej převzala národní správa. Zemědělský nákupní a zásobovací podnik Klatovy v zámku zřídil skladiště a byty, které však byly vzhledem k zanedbávané údržbě časem opuštěny. Když obec přebírala zámek do svého majetku, byl jeho objekt zcela prázdný a hospodářské budovy zdevastované. Na počátku 21. století se náklady na rekonstrukci odhadovaly na více než osmnáct milionů korun.\n\nZámecká budova má obdélný půdorys s rozměry přibližně 30 × 15,5 metru. Vstupní portál se nacházel v hlavním průčelí orientovaném k severu do dvora. Portálem se vstupovalo do předsíně zaklenuté původně valenou klenbou, odkud vedlo dvojramenné schodiště do prvního patra. Později bylo schodiště přestavěno a část staré klenby nahrazená novou nižší klenbou. Klenuté stropy mají i ostatní přízemní místnosti, zatímco v prvním patře jsou stropy ploché. V osmnáctém století budova získala mansardovou střechu. V osmdesátých letech téhož století byla dokončena úprava hospodářského dvora doložená letopočtem na slunečních hodinách, které bývaly na stěně hospodářské budovy. Ve stejné době se součástí areálu stala budova zámecká kaple, u které byla od roku 1785 zřízena lokálie. Kaple byla zrušena poté, co byl ve vesnici postaven kostel svatého Jana Nepomuckého, a později byla přestavěna na rekreační objekt. V roce 1837 proběhly další úpravy areálu, při kterých byl k hlavnímu zámeckému průčelí přistavěn přízemní rizalit a k západnímu průčelí patrový přístavek se záchody. Na západní straně na zámek navazoval velký park.\n\nDo památkově chráněného areálu patří hlavní zámecká budova (čp. 1), přilehlý dům čp. 21, bývalá kaple, sýpka, bývalé hospodářské stavení (čp. 24), stodola, sýpka, čeledník s chlévy (čp. 25) a park.\n\n"}
{"id": "1463730", "url": "https://cs.wikipedia.org/wiki?curid=1463730", "title": "Arthur Melo", "text": "Arthur Melo\n\nArthur Henrique Ramos de Oliveira Melo, známý jako Arthur nebo Arthur Melo, (* 12. srpna 1996 Goiânia) je brazilský fotbalista, který ve španělském klubu FC Barcelona hraje na pozici záložníka a na dresu nosí číslo 8.\n\nArthurova kariéra začala ve klubu Grêmio, kde se z náhradníka postupně propracovával stále výš a pak začal pravidelně nastupovat v základní sestavě. Po několika vydařených sezónách, ve kterých Arthur odehrál 48 zápasů a vstřelil 5 gólů, přestoupil do Barcelony.\n\nZ Grêmia do španělského velkoklubu FC Barcelona přestoupil v létě 2018. V katalánském klubu dostal číslo 8, které před ním nosil legendární Andrés Iniesta, ten ale odešel do japonského týmu Vissel Kóbe. Arthur debutoval za Barcelonu v zápase prvního kola španělské La Ligy 2018/2019 proti Deportivu Alavés. Brazilec přišel na hřiště v sedmdesáté sedmé minutě, když vystřídal Ousmana Dembélého. Šest minut nato Arthur nahrál na gól Coutinhovi, takže skóre bylo 2:0. Barcelona vyhrála 3:0. Debut v Lize mistrů si Arthur připsal v zápase prvního kola doma proti PSV. Na hřiště přišel v osmdesáté třetí minutě, když znovu vystřídal francouzského křídelníka. Barcelona vyhrála 4:0. Ve Španělském poháru debutoval v zápase proti Leonese; tehdy v osmdesáté minutě vystřídal Malcoma. Barcelona vyhrála 1:0, když o hostujícím vítězství rozhodl v devadesáté minutě stoper Clément Lenglet.\n\n"}
{"id": "1463737", "url": "https://cs.wikipedia.org/wiki?curid=1463737", "title": "Romuald Giegiel", "text": "Romuald Giegiel\n\nRomuald Giegiel (* 8. května 1957 Varšava) je bývalý polský atlet, běžec, sprinter a překážkář.\n\nV 80. letech 20. století patřil k předním evropským překážkářům. V roce 1980 se stal halovým vicemistrem Evropy v běhu na 60 metrů překážek. O čtyři roky později na evropském halovém šampionátu v této disciplíně zvítězil.\n\n"}
{"id": "1463738", "url": "https://cs.wikipedia.org/wiki?curid=1463738", "title": "Putnok", "text": "Putnok\n\nPutnok () je město v severovýchodním Maďarsku v župě Borsod-Abaúj-Zemplén, blízko státních hranic se Slovenskem. Nachází se asi 34 km severozápadně od Miškovce a je správním městem stejnojmenného okresu. V roce 2018 zde žilo 6 492 obyvatel, přičemž je dle údajů z roku 2001 tvořili 91 % Maďaři a 9 % Romové.\n\nMěsto leží na řece Sajó. Nejbližšími městy jsou Kazincbarcika a Ózd. Poblíže se nacházejí obce Dubicsány, Hét, Kelemér, Királd, Sajómercse, Sajóvelezd a Serényfalva.\n"}
{"id": "1463740", "url": "https://cs.wikipedia.org/wiki?curid=1463740", "title": "Smørrebrød", "text": "Smørrebrød\n\nSmørrebrød (z dánského , tj. máslo, a , tj. chleba) je dánský otevřený sendvič a druh chlebíčku, který sestává z hutného tmavého žitného chleba (rugbrød) s máslem, ozdobeného dalšími potravinami (např. kousky masa či ryby, sýrem, vajíčky) a oblohou z čerstvé či nakládané zeleniny.\n\n"}
{"id": "1463751", "url": "https://cs.wikipedia.org/wiki?curid=1463751", "title": "Tabouleh", "text": "Tabouleh\n\nTabouleh, také tabbouleh, tabbúla (což nejvíc odpovídá arabské výslovnosti), taboulé či turecky kısır je salát pocházející z libanonské a syrské kuchyně. Jeho základem je bulgur nebo kuskus doplněný zeleninou (především listy petržele, dále rajčata a cibulka nebo šalotka) a olivovým olejem, vodou a citronovou šťávou. Koření se mátou, pepřem a solí. Používá se jako předkrm, příloha nebo samostatné lehké jídlo. Tradičně se servíruje na listech římského salátu.\n\n"}
{"id": "1463756", "url": "https://cs.wikipedia.org/wiki?curid=1463756", "title": "Kavárna Union (Česká Lípa)", "text": "Kavárna Union (Česká Lípa)\n\nKavárna Union, místně zvaná jako \"Unionka\", je nejvýstavnější secesní stavbou v České Lípě (Liberecký kraj). Objekt, který se nachází v centru okresního města na rohu ulic Sokolské a Jindřicha z Lipé, je veden v evidenci kulturních památek pod názvem \"Vinárna Union\" s alternativním názvem \"Kavárna Union\" již od 3. května 1958. Pod číslem rejstříku 33401/5-5007 byla budova zapsána v Ústředním seznamu kulturních památek 11. června 1981.\n\nJedná se o třípatrovou rohovou budovu, zakončenou věžičkou s tzv. lucernou. Nároží stavby je zaoblené a po jeho stranách vystupují v prostoru prvního a druhého poschodí arkýře. Mezi těmito arkýři tvoří v 1. a 2. poschodí spojovací prvek balkony s kovovým zábradlím s ornamenty v secesním stylu. Oba arkýře jsou rovněž zakončeny menšími terasami na způsob balkonů s ozdobným zábradlím. Třetí arkýř se nachází na konci budovy v Sokolské ulici, kde přesahuje celou fasádu stavby od prvního až po nejvyšší třetí patro.Tento arkýř je v prostoru střechy opticky zakončen další, o něco menší věžičkou s lucernou. Ve střeše jsou kromě toho ještě vikýře, opatřené vždy párem menších oken. \n\nV přízemí jsou celkem tři vstupy do budovy - dva po stranách v ulicích Jindřicha z Lipé a Sokolské a jeden v centrální části nároží. Kromě arkýřů jsou v prvním poschodí čtyři velká okna s podkovovitými oblouky, ve 2. a 3. poschodí budovy je pak celkem 12 os obdélníkových oken, jejichž rámy jsou zdobeny ornamenty.\n\nKavárna Union stojí v místech, kde kdysi mezi hradbami bývala jižní městská brána, k níž vedla důležitá obchodní cesta, překonávající po mostech severní a jižní rameno řeky Ploučnice. \n\nJižní, takzvaná \"Dlouhá brána\" (německy \"Langenthor\"), která stála na začátku Dlouhé ulice mezi čp. 108 a 114, spolu s dalšími třemi městskými branami poprvé vyhořela při požáru České Lípy v roce 1787. Městské hradby s branami byly zrušeny po dalším velkém požáru, ke kterému došlo 12. května 1820 a při kterém bylo ve vnitřním městě zničeno celkem 519 domů. Koryto Ploučnice, mezi jejímiž rameny jako na ostrově stával vodní hrad Lipý, sídlo mocného rodu Ronovců, bylo v průběhu let upravováno, až zcela změnilo původní podobu. První velká regulace toku řeky proběhla před rokem 1912, tj. ve stejné době, jako elektrifikace města. Už v roce 1896 byl kamenný most do centra města, o dva roky později pojmenovaný jako most C\"ísařovny Alžběty\", nahrazen mostem železným, byl vyměněn také most přes jižní rameno Ploučnice u kostela sv. Máří Magdaleny.\n\nPoslední dekády v druhé polovině 19. století byly ve znamení velké přestavby České Lípy, budování inženýrských síti a dalších veřejných staveb. Na přelomu 19. a 20. století se při budování nových domů nebo přestavbě stávajících objektů v České Lípě výrazně projevil vliv secese. Z té doby pochází nejen podoba některých domů na hlavním náměstí, nyní chráněných jako kulturní památky, ale i vily v horní části Mariánské ulice, na Holém vrchu nebo bytové domy v Arbesově ulici. Byla zlikvidována městská jatka, která stála ve spodní části Sokolské ulice a odkud se vypouštěl odpad přímo do Ploučnice, a v roce 1901 byla v Dubici na okraji města otevřena jatka nová, jejichž budovy též nesly znaky vrcholného období secesní architektury. \n\nV této době, kdy již pokročila modernizace města a mimo jiné byl též dobudován českolipský železniční uzel, začaly přípravy na výstavbu nové kavárny v centru města. Stavbu na rohu tehdejší Poštovní a Dlouhé ulice na místě dvou starších domů a někdejší městské brány navrhla a provedla místní firma Otto John & Josef Jisba. \n\nObjekt, jehož projekt byl již v roce 1906 oceněn zlatou medailí na prvním libereckém veletrhu, byl otevřen veřejnosti v roce 1907. Kavárna byla v 1. poschodí, přízemí mělo být vyhrazeno pro obchody. Již od počátku se podnik, který stál poblíž jiné, o něco starší místní kavárny Central, jmenoval \"Café-Restaurant Union\". Prostory v přízemí budovy byly v následujících letech propojeny při pokusu zřídit zde v roce 1913 druhý českolipský biograf. Pokus však byl neúspěšný, místo kina bylo pak v přízemí kavárny velké železářství Kirschner, které v roce 1949 převzal národní podnik Technomat. V nabídce kavárny Union jako největšího podniku svého druhu ve městě nechybělo například plzeňské pivo a hosté si zde mohli vybrat i z řady tuzemských a zahraničních časopisů. V období po první světové válce byla kavárna místem pravidelných setkání židovských obchodníků z nedaleké židovské čtvrti. \n\nV druhé polovině 20. století v tomto domě provozoval podnik Restaurace (RaJ) vinárnu \"Union\" (pozn.: tato skutečnost pravděpodobně vedla k tomu, že v dokumentaci z roku 1981 je tato nemovitá kulturní památka zapsána jako \"vinárna\"). Zmíněný národní podnik však o objekt řádně nepečoval a na konci 80. let byla budova prakticky v havarijním stavu. Při privatizaci v roce 1991 budovu koupila nedávno předtím založená pražská firma Krijcos, zaměřující se na provozování výherních automatů v restauračních provozech. Tato firma však nechala objekt dále chátrat. Budovu v roce 1997 odkoupilo město a následně se postaralo o její rekonstrukci. \n\nMěsto Česká Lípa pronajímá na základě veřejné soutěže tento objekt zájemcům o provozování kavárny. V roce 2017 zde nová nájemkyně podniku nechala zařídit interiér mobiliářem, připomínajícím někdejší historické vybavení této kavárny.\n\n\n\n"}
{"id": "1463758", "url": "https://cs.wikipedia.org/wiki?curid=1463758", "title": "Gaetano Delogu", "text": "Gaetano Delogu\n\nGaetano Delogu (* 14. dubna 1934, Messina) je italský dirigent.\n\nPůvodně studoval práva, poté se však rozhodl věnovat se hudbě. Dirigentství studoval u Franca Ferrary. V roce 1968 zvítězil v newyorské Mezinárodní soutěži Dimitrise Mitropulose.\n\nV letech 1975–1978 byl dirigentem Operního divadla v Palermu. V letech 1979–1986 byl šéfdirigentem Denverského symfonického orchestru, při kterém inicioval vytvoření Denverského symfonického sboru. S tímto orchestrem také nahrál Rekviem Giuseppa Verdiho. \n\nV letech 1995–1998 byl šéfdirigentem Symfonického orchestru FOK.\n"}
{"id": "1463760", "url": "https://cs.wikipedia.org/wiki?curid=1463760", "title": "Alex Kurtzman", "text": "Alex Kurtzman\n\nAlex Kurtzman (* 7. září 1973 Los Angeles) je americký filmový a televizní scenárista, producent a režisér.\n\nPochází z židovské rodiny. Na střední škole se seznámil s Robertem Orcim, který se následně stal jeho dlouholetým pracovním partnerem. Ve dvojici s Orcim začal v roce 1997 psát scénáře pro televizní seriály \"Herkules\" a \"Xena\", v nichž působili, i jako producenti, do roku 2000. V roce 2000 se věnovali seriálu \"Všeuměl\", následně poprvé spolupracovali s J. J. Abramsem na jeho seriálu \"Alias\". V roce 2005 napsali scénáře pro snímek Michaela Baye \"Ostrov\" a Campbellovu \"Legendu o Zorrovi\". V dalších letech opět spolupracovali s Abramsem (filmy \"\", \"Star Trek\" a \"\") a Bayem (filmy \"Transformers\" a \"\"), napsali také scénář pro snímky \"Kovbojové a vetřelci\" a \"Amazing Spider-Man 2\". S Orcim je spoluautorem seriálů \"Hranice nemožného\" (2008–2013), \"Hawaii 5-0\" (od 2010) a \"Ospalá díra\" (2013–2017). V roce 2012 Kurtzman napsal a natočil film \"Lidé jako my\", který je jeho celovečerním režijním debutem. Společně s Bryanem Fullerem vytvořil v roce 2017 seriál \"\" a v roce 2018 seriál \"\". Roku 2018 podepsal s televizí CBS pětiletou smlouvu, podle níž se má věnovat rozvoji celé série \"Star Trek\".\n\n\n"}
{"id": "1463763", "url": "https://cs.wikipedia.org/wiki?curid=1463763", "title": "Gennadij Nikolajevič Rožděstvenskij", "text": "Gennadij Nikolajevič Rožděstvenskij\n\nGennadij Nikolajevič Rožděstvenskij (rusky \"Генна́дий Никола́евич Рожде́ственский\", 4. května 1931, Moskva — 16. června 2018, tamtéž) byl sovětský a ruský dirigent, klavírista, hudební skladatel, pedagog, hudebně-veřejný činitel.\n\nNarodil se v Moskvě do rodiny dirigenta N. P. Anosovа a operní zpěvačky N. P. Rožděstvěnské.\n\nHudební vzdělání získal na Hudební škole sester Gněsinových a E. F. Gněsinové a Ústřední hudební škole při Moskevské konzervatoři P. I. Čajkovského, kde studoval klavír. V roce 1949 nastoupil na Moskevskou konzervatoř, do třídy klavíristy L. N. Oborinа a obor dirigování, kde byl jeho profesorem jeho otec N. P. Anosov. V roce 1954 konzervatoř úspěšně zakončil, a v roce 1957 získal absolutorium.\n\nJako dirigent debutoval v roce 1951 ve Velkém divadlе, kdy nastudoval balet P. I. Čajkovského \"Šípková Růženka\".\n\nZemřel 16. června 2018 v Moskvě po delší nemoci. Poslední rozloučení a kremace se konaly 19. června. Urna s popelem bylo pochována na Vvěděnském hřbitově do hrobky jeho matky .\n\nPřes půl století řídil orchestry sovětské, ruské a zahraniční:\n\nKromě toho pracoval v různých letech také s Berlínským filharmonickým orchestrem, Královským orchestrem koncertgebouw (Amsterdam), symfonickými orchestry Londýnským, Chicagským, Clevelandským, Tokijským (byl čestným dirigentem orchestru Jomiuri) ad.\n\nV sezoně 2000—2001 byl šéfdirigentem a generálním uměleckým ředitelem Velkého divadla.\n\nOd 1. září 2012 byl hudebním ředitelem Moskevského státního akademického komorního hudebního divadla B. A. Pokrovského.\n\nS orchestrem Velkého divadla nastudoval asi 40 oper a baletů, včetně premiér některých baletů „Hrbatý koník“ R. K. Ščedrina (1960), „Carmen-suita“ na hudbu Georgese Bizet, v instrumentaci R. K. Ščedrina (1967), „Spartakus“ А. I. Chačaturjanа (1968), Louskáček P. I. Čajkovského (1966), opery „Lidský hlas“ F. Poulencа, světová premiéra první verze opery S. S. Prokofjeva „Hráč“ (2001). Dirigoval balety „Bachčisarajská fontána“ B. V. Asafjevа, „Labutí jezero“ P. I. Čajkovského, „Popelka“ S. S. Prokofjeva, „Báj o kamenném kvítku“ S. S. Prokofjeva. Také se zúčastnil provedení celé řady operních představení, např. „Kateřina Izmajlovová“ (Lady Macbeth Mcenského újezdu) D. D. Šostakoviče (1980) a „Zásnuby v klášteře“ S. S. Prokofjeva (1982).\n\nGennadij Rožděstvenskij také vedl aktivní pedagogickou a hudebně-popularizační činnost. Od roku 1974 vyučoval na katedře operně-symfonického dirigování Moskevské konzervatoře, od roku 1976 zde byl profesorem, od roku 2001 vedoucím katedry. Mezi jeho žáky patřili V. A. Poňkin, V. K. Poljanskij, V. V. Kožin, Т. K. Zangijev, А. R. Kašajev, S. Kondrašov, K. Chvatyněc, Т. A. Abdrašev.\n\nZa svou uměleckou činnost obdržel Gennadij Rožděstvenskij řadu významných ocenění:\n"}
{"id": "1463764", "url": "https://cs.wikipedia.org/wiki?curid=1463764", "title": "Kostel svatého Martina (Bernartice)", "text": "Kostel svatého Martina (Bernartice)\n\nKostel svatého Martina je trojlodní gotický a částečně barokní a románský kostel nacházející se v městysi Bernartice. Vystavěný byl ve 12. století. Je významnou architektonickou a historickou památkou. Od roku 1958 patří mezi kulturní památky.\n\nKostel se nachází v historickém centru Bernartic, před nímž se zformovalo náměstí, dříve pravděpodobně čtvercové. Kolem kostela býval hřbitov, později však zanikl. Kostel svatého Martina je trojlodní stavba s obdélnou lodí. Z románského kostela se zachovala jen západní věž a zdivo lodi. Zdivo je žulové a hrubě opracované, spárované maltou. Presbytář je vystavěn ve tvaru pětibokého osmiúhelníku, na východě s ním sousedí barokní sakristie a na severu presbytáře je původní sakristie, dnes severní kaple. Podél hlavní lodě se nacházejí dvě lichoběžníkové boční lodě (jižní a severní) a podélné boční kaple. Na západním průčelí kostela stojí románská hranolová věž, která byla později barokně dostavěna. Barokní interiér kostela pochází především ze 17. a 18. století. Barokní oltář s obrazem svatého Martina obsahuje rokokové prvky. Na východě v prvním patře věže se nachází zazděný půlkruhově sklenutý průchod na zaniklou západní tribunu. \n\nKostel pochází z poloviny 12. století. Tvořil jádro osídlení Bernartic a centrum města. Původně románská stavba prošla ve 14. století rozsáhlou gotickou přestavbou, z této doby pochází presbytář a většina sakristie. Při gotické přestavbě byla též zvýšena střecha kostela a upravena loď. Další přestavba (barokní) proběhla roku 1717, kdy byla znovu přestavěna loď a dostavěna sakristie a věž. Kostel je v současnosti farní a přísluší k němu filiální kostel sv. Rozálie.\n\n\n\n"}
{"id": "1463766", "url": "https://cs.wikipedia.org/wiki?curid=1463766", "title": "Allan Porter", "text": "Allan Porter\n\nAllan Porter (* 29. dubna 1934 Filadelfie, Pensylvánie) je švýcarský fotograf z Lucernu narozený v USA. Byl dlouholetým šéfradaktorem časopisu \"Camera\".\n\nAllan Porter vystudoval v letech 1952–1957 historii umění na Uměleckoprůmyslové škole ve Filadelfii. Od roku 1957 do roku 1963 pracoval jako fotograf a umělec na volné noze. V roce 1964 přesídlil do Švýcarska, kde nejprve pracoval jako reklamní specialista v Basileji. V roce 1965 se stal šéfredaktorem fotografického časopisu \"Camera\", kde pracoval až do roku 1981, kdy časopis zanikl. Pracoval také jako lektor a hostující docent.\n\nVe své fotografické tvorbě se věnoval různým oborům fotogafie: portrétu, krajině, aktu, dokumentární fotografii a fotoreportáži.\n\n\n\n\n"}
{"id": "1463767", "url": "https://cs.wikipedia.org/wiki?curid=1463767", "title": "Walter Super Castor", "text": "Walter Super Castor\n\nWalter Super Castor byl československý devítiválcový zážehový vzduchem chlazený hvězdicový motor s reduktorem. Byl vyvinut v polovině 30. let 20. století a byl vyráběn Akciovou společnosti Walter, továrnou na automobily a letecké motory v Praze - Jinonicích. V letech 1936–1939 byl postupně vyráběn v několika variantách: od roku 1935 Walter Super Castor I, od roku 1936 Walter Super Castor II a od roku 1937 Walter Super Castor I-SR a Walter Super Castor I-MR. Motor Walter Super Castor I-MR je vystaven v expozici Leteckého muzea ve Kbelích.\n\nSpíše podle tradičního jména a podle velmi úspěšných motorů Walter Castor a Walter Castor II dostal své jméno motor představený v roce 1936 - Walter Super Castor. S původním Castorem však neměl mnoho společného - to byl \"sedmiválcový\" zážehový vzduchem chlazený hvězdicový motor. Walter Super Castor byl \"devítiválcový\" zážehový vzduchem chlazený hvězdicový motor s reduktorem. Proto za přímějšího předchůdce je vhodné jmenovat reduktorové verze devítiválcových motorů - Walter Pollux II-R (1935) a Walter Pollux III-R. To vyplývá z faktu, že Super Castory společně s Polluxy II-R a III-R měly stejný reduktor, stejné vrtání (135 mm) a stejný počet válců (9H). Zatímco s Walter Castorem, který měl jiný počet válců, je spojoval v podstatě jen tradiční název.\n\nKonstrukční oddělení továrny Walter v čele s hlavním konstruktérem ing. Františkem Adolfem Barvitiem tak pokračovalo ve vývoji vyšší výkonové skupiny motorů, řady Castor a Pollux, z hvězdicových motorů o vrtání válců 135 mm a zdvihu 170 mm. Ucelená řada motorů této \"hvězdné série\", s tímto počtem a uspořádáním válců (9H), s tímto vrtáním a zdvihem měla u Walter Super Castora pokračování, které však znepřehlednila sama továrna Walter, když v letech 1937–1938 všechny svoje motory přejmenovala. S jistotou lze tvrdit, že do roku 1937 byly vyráběny motory Walter Super Castor I a Walter Super Castor II, které se významněji lišily výkonem ve výšce. V roce 1938 se v katalogu Walter uvádějí už jen reduktorové verze Walter Super Castor I-MR (z verze I) a Walter Super Castor I-SR (z verze II). Těžko však jde o tytéž, pouze přejmenované motory, protože data se u těchto Super Castorů liší. Je zřejmé, že výkony původních motorů (I, II) byly meziročně modifikovány (I-SR, I-MR). Literatura uvádí i motor Walter Castor I-R/2 resp. I-RC z roku 1936, ale ten byl v roce 1937 přejmenován na Walter Super Castor I-MR. Podstatné však je, že oproti jejich předchůdcům Castor a Pollux došlo ke zkrácení zdvihu na 146 mm a že všechny tyto motory byly vybaveny reduktorem.\n\nSvětovou premiéru si motor Super Castor odbyl od 13. listopadu 1936 na XV. mezinárodním aerosalónu v Paříži, kde byl představen na stánku továrny Walter s dalšími 4 novými motory zavedenými do výroby v roce 1936 (Walter Major 6, Walter Sagitta, Walter Scolar, Walter Minor 6). Homologační zkoušky byly odjety až v letech 1937-1938. Např. u Super Castor I to bylo mezi 15.1.-10.2.1937 a u Super Castor I-MR ve dnech 15.4.-14.5.1938. Těmto časovým údajům odpovídají i dny vyhotovení zveřejněných charakteristik (křivky leteckého motoru).\n\nMotory řady Walter Super Castor byly devítiválcové, hvězdicové motory s vrtáním 135 mm a zdvihem 146 mm (9H) a všechny měly reduktor - převod na vrtuli 3:2 (0,667). Jejich použití na letounech je však \"řídké\". Zcela průkazně byl Walter Super Castor I-MR použit u letadel Aero A-304 z let 1937–1939. Motor verze I-SR se vyznačoval výkonem 450 k (331 kW) ve výšce 4000 m, zatímco verze I-MR tento výkon dosahovala ve výšce 2000 m. V úspěších na leteckých soutěžích v letech 1936–1939 nelze v podstatě vystopovat žádné zmínky o letadlech s motory Walter Super Castor. V prvé řadě se zřejmě nejednalo o motor pro nějaký akrobatický letoun a také proto, že v napjaté době před II. světovou válkou takových soutěží valem ubývalo.\n\nKonstruktér byl veden směrnicemi: krátký zdvih, zvětšení chladicí plochy žeber a hlavy válců a zesílení klikového mechanismu. S cílem snížit hmotnost a zvýšit pevnost a tepelnou vodivost byly použity kované písty ze slitiny hliníku (hiduminium). Pro dosažení vyšších výkonů i ve výšce byl pro plnění válců použit vysokobrátkový rotační kompresor Viet se satelitovým reduktorem Farman. Vrtulový hřídel byl uzpůsoben pro montáž stavitelných vrtulí za letu (Hamilton Standard). Motor mohl být startován několika způsoby. Mechanickým spouštěčem Eclipse 3H8, elektrickým spouštěčem Eclipse E 160 nebo setrvačníkovým spouštěčem Eclipse 6. Všechny pohony byly uloženy na zadním víku motoru.\n\nPočty vyrobených motorů Walter Super Castor nejsou v oficiálních pramenech uváděny. Na portále Občanského sdružení valka.cz. je u motoru Walter Super Castor uveden počet 70 motorů. Letadel Aero A-304 bylo vyrobeno 19 ks, což při osazení 2 motorů na letoun dává min. počet 38 motorů.\n\nV roce 1936 nabídka Walter představovala 12 různých typů hvězdicových motorů, vlastních i licenčních. Z toho 10 motorů bylo devítiválcových a na pařížském aerosalonu z celkového počtu 28 vystavovaných radiálních devítiválců představovala 8 právě továrna Walter. Touto typovou řadou Walter Super Castor se uzavřel \"příběh\" zážehových vzduchem chlazených hvězdicových motorů Walter. A ani po druhé světové válce se neobnovila tradice hvězdicových motorů Walter vlastní konstrukce. Už v době jeho výroby ve výrobním programu Walter převažovaly řadové zážehové invertní motory řad Junior (1932), Major (1934), Mikron (1934) a Minor (1934), z nichž některé vydržely ve výrobním programu až do poloviny 60. let 20. století, kdy z tehdejšího Motorletu n. p. byly delimitovány do n. p. Avia Čakovice (1964) a později do Leteckých opraven Malešice (1992), které pak modifikované verze vyráběly až do konce 20. století. I nynější nástupce malešických opraven LOM PRAHA s.p. má tyto modifikace ve výrobním programu i dnes (M132 a M332 z Walter Minor 4-III, M137 a M337 z Walter Minor 6-III).\n\nTovárna Aero chtěla tento motor použít v roce 1936 na dopravním letounu A-204, avšak ČSA si vyžádaly instalaci starších a méně výkonných motorů Walter Pollux II. Přes pozitivní zkoušky prototypu (OK-BAA) ve VTLÚ k objednávce nedošlo. Práce nepřišly až tak vniveč, protože MNO si v roce 1937 objednalo vojenskou verzi tohoto letounu, která pak dostala označení Aero A-304.\n\nNa továrnu Aero, továrna letadel, dr. Kabeš, Praha-Vysočany se únoru 1935 obrátily ČSA s požadavkem na konstrukci a výrobu rychlého dopravního letounu pro dvoučlennou posádku a 8 cestujících na přepravní vzdálenost až 900 km. Továrna Aero představila v březnu 1936 dopravní letoun Aero A-204 se dvěma motory Walter Pollux II, ale prototyp (OK-BAA) nedošel u ČSA ani MNO uznání. Práce v Aeru - kupodivu podporované MNO - pokračovaly. Výsledkem byl stroj Aero A-304 konstruktéra Ing. Antonína Husníka, který úspěšně zakončil v prvé polovině roku 1938 vojenské zkoušky. Jednalo se o čtyřmístný dvoumotorový dolnoplošník. Letoun měl celokovovou kostru potaženou částečně plátnem a duralovými plechy se zatahovacím podvozkem záďového typu s ostruhou. Měl čtyřmístnou kabinu a byl využíván jako průzkumný/pozorovací letoun.\nLetouny v množství 15 kusů byly dodány československému vojenskému letectvu a patřily k jeho nejmodernějším strojům. Projevilo o ně zájem i Rumunsko a Řecko, avšak na podzim 1938 bylo jednání v důsledku mnichovské dohody přerušeno. Byl na něm sice patrný původ v civilním dopravním stroji Aero A-204, ale v předválečném období byl dovybaven zbraňovými systémy (1 × 7,92mm pohyblivý kulomet vz. 30 v zasklené přídi, 1 × kulomet vz. 30 ráže 7,92mm v otočné střelecké věžičce na hřbetu letadla, 1 × 7,92mm pohyblivý kulomet vz. 30 v podlaze střeleckého prostoru pod trupem). V lehké bombardovací verzi unesl 300 kg pum. MNO dále rozšířilo původní objednávku na 19 kusů, ale série se dostavovala až po 15. březnu 1939. Po březnu 1939 stroje požívala Luftwaffe v Prostějově k výcviku posádek, jeden stroj nazývaný \"Pelikán\" získalo bulharské carské letectvo.\n\n\n\n\n"}
{"id": "1463771", "url": "https://cs.wikipedia.org/wiki?curid=1463771", "title": "Bohunice (Prosiměřice)", "text": "Bohunice (Prosiměřice)\n\nBohunice (německy \"Bonitz\") jsou vesnice, součást městysu Prosiměřice v okrese Znojmo. Do roku 1958 se také jednalo o samostatné katastrální území.\n\nPoprvé jsou Bohunice zmiňovány k roku 1349. Byly samostatnou obcí, která se nacházela v těsné blízkosti Prosiměřic, severozápadním směrem, podél cesty na Kyjovice. V roce 1948 byly přičleněny k Prosiměřicím a v 50. letech 20. století ztratily i status místní části. Roku 1958 bylo katastrální území Bohunic zrušeno a přičleněno k prosiměřickému katastru.\n\nVesnice tvoří severozápadní část Prosiměřic, především ulicovitou náves, kterou prochází silnice směrem na Kyjovice. Nejvýraznější zdejší stavbou je hranolová zvonice z 19. století na návsi a drobná kaplička u silnice.\n"}
{"id": "1463778", "url": "https://cs.wikipedia.org/wiki?curid=1463778", "title": "Surströmming", "text": "Surströmming\n\nSurströmming (; švédsky \"kyselý sleď\") je švédské rybí jídlo, které se vyrábí zkvašením rybího masa. Vyznačuje se mimořádně intenzivním zápachem. Původně se jednalo o běžné jídlo chudých obyvatel severního Švédska. Ti je vyráběli především ze sleďů obecných, kteří byli loveni na jaře a nakládáni na několik měsíců do slaného láku, až lehce zkvasili.\n\nDnes se surströmming prodává tradičně od třetího srpnového čtvrtka podle královského nařízení z roku 1937, jež mělo zabránit předčasnému prodeji nedozrálého produktu. Asi měsíc před tímto datem se ryby zavařují do konzerv, ve kterých pokračuje kvašení, takže se dna konzerv vyboulí. Z důvodu možného protržení konzerv a intenzivního zápachu obsahu některé letecké společnosti výslovně zakazují tento druh konzerv převážet na palubě letadel.\n\nSurströmming se servíruje na několik způsobů, často spolu s dalšími přílohami zabalený do chlebové placky.\n"}
{"id": "1463781", "url": "https://cs.wikipedia.org/wiki?curid=1463781", "title": "Mojo (omáčka)", "text": "Mojo (omáčka)\n\nOmáčky mojo pochází z Kanárských ostrovů. Mezi hlavní ingredience patří zelená či červená paprika, česnek, olej, ocet a sůl. Mojo je neodmyslitelnou součástí kanárské kuchyně, jako příloha se podává téměř ke všemu – ať se jedná o maso, ryby, brambory, či kanárskou praženou mouku gofio.\n\nTradiční způsob přípravy je v hmoždíři, v moderní kuchyni se používá kuchyňský mixér. Červená paprika se na Kanárských ostrovech používá buď čerstvá, nebo sušená vcelku, ta se musí před použitím na několik hodin namočit, případně pár minut povařit.\n\nZákladní členění je na mojo rojo z červené papriky (jako koření se často přidává mletá (někdy pálivá) paprika, římský kmín), dále mojo verde (typická příloha k rybám, ze zelené papriky, dále někdy koriandr, petržel), mojo con queso (s kozím sýrem, čerstvým či zrajícím). \n\nMojo má mnoho podob, dalšími ingrediencemi může být avokádo, rajče, mandle, oregáno, máta atd.\n\n"}
{"id": "1463789", "url": "https://cs.wikipedia.org/wiki?curid=1463789", "title": "Volšovy (zámek)", "text": "Volšovy (zámek)\n\nVolšovy jsou tvrz přestavěná na zámek ve stejnojmenné vesnici u Sušice v okrese Klatovy. Zámecký areál je od roku 1964 chráněn jako kulturní památka.\n\nVolšovy patřily do roku 1543 břevnovskému klášteru, od kterého je koupil Břetislav Švihovský z Rýzmberka. Po něm je získal Adam Koc z Dobrše, po kterém vesnici roku 1582 zdědil jeho syn Dětleb Koc. Již ve druhé polovině šestnáctého století ve vsi stála renesanční tvrz, přestože první písemná zmínka o ní pochází až ze sedmnáctého století.\n\nKoncem třicetileté války vesnici vlastnil zadlužený Matouš Voprcha z Feldenštejna, od kterého ji v roce 1646 koupila Markéta Kocová z Lub. Panství tvořené vsí Volšovy s tvrzí, dvorem a pivovarem a vesnicemi Dolní Staňkov, Částkovy a Chlum věnovala svému synovi Janu Dětlebovi Kocovi. Další zmínka o tvrzi je až z roku 1686, kdy ji Anna Terezie Kocová, rozená z Račína, prodala Arnoštu Vojtěchovi Račínovi z Račína. Po něm tvrz zdědila jeho sestra hraběnka Apolena Lidmila Althanová a roku 1696 panství prodala Johaně Evě z Kadova, rozené Kocové z Dobrše.\n\nOd roku 1769 Volšovy patřily hraběti Janu Kryštofovi Dohalskému a pravděpodobně za něj byla v poslední třetině osmnáctého století stará tvrz přestavěna na barokní zámek, který získal hrabě František Josef Desfours a roku 1804 jej prodal Vincenci Rennovi. Na počátku dvacátého století zámek patřil manželům Ferdinandovi a Josefíně Chotkovým, kteří jej roku 1908 prodali českobudějovické kongregaci Nejsvětějšíé Svátosti. Té patřil až do roku 1950, kdy byl znárodněn, a stal se majetkem státního statku.\n\nZámek je nezdobená jednopatrová budova. Ze starších stavebních fází se dochoval vstupní portál a klenby přízemních místností. Ostatní ozdobné prvky fasád zanikly během úprav v devatenáctém století (v interiéru doloženy letopočtem 1886 nad vchodem) a po roce 1950.\n\nK památkově chráněnému areálu patří zámek s kaplí přestavěnou po roce 1880, sýpka (čp. 40), bývalé čelečníky (čp. 39), chlévy se stodolou, ohradní zeď a přilehlý park. Na dvoře roste památný strom Volšovská lípa s obvodem kmene 679 centimetrů a výškou 21 metrů.\n\n"}
{"id": "1463791", "url": "https://cs.wikipedia.org/wiki?curid=1463791", "title": "Šakšúka", "text": "Šakšúka\n\nŠakšúka nebo šakšuka (arabsky شكشوكة, hebrejsky שקשוקה, původní arabský význam slova je „směs“) je původem severoafrický zeleninový pokrm. Stal se velmi populárním v Izraeli, takže je i zde považován za národní jídlo. S opečenými tousty se zde obvykle servíruje k snídani. \n\nTradiční recept postupuje tak, že se na pánvi připraví zeleninová směs, jejíž hlavní složkou jsou rajčata, cibule a paprika. Do téměř hotové hmoty se pak udělají důlky, kam se vyklepnou vajíčka, která se v pokrmu uvaří naměkko. Existuje řada variant lišících se ingrediencemi a ochucením pokrmu.\n\n"}
{"id": "1463793", "url": "https://cs.wikipedia.org/wiki?curid=1463793", "title": "Úsvit planety opic", "text": "Úsvit planety opic\n\nÚsvit Planety opic (v anglickém originále Dawn of the Planet of the Apes) je americký sci-fi film z roku 2014, který režíroval Matt Reeves. Na scénáři se podíleli Mark Bomback a Rick Jaffa a Amanda Silverová. V hlavních rolích se objevili Andy Serkis, Jason Clarke, Gary Oldman, Keri Russellová, Toby Kebbell a Kodi Smit-McPhee. Jedná se o sequel k filmu \"Zrození Planety opic\" a druhý snímek rebootované série společnosti 20th Century Fox.\n\nFilm vydělal při rozpočtu 235 milionů dolarů přes 710 milionů dolarů. Mimoto získal několik ocenění za vizuální efekty, včetně tří cen Visual Effects Society Awards a nominace na cenu Akademie. \"Úsvit Planety opic\" měl premiéru dne 26. června 2014 v Palace of Fine Arts v Kalifnornii. Do amerických kin byl uveden až 11. července 2014. Třetí pokračování s názvem \"Válka o planetu opic\" mělo premiéru 10. července 2017.\n\nPříběh filmu se odehrává deset let po vypuknutí epidemie, která zabila většinou obyvatel planety Země. Někteří lidé však přežili a dostali se do konfliktu s Caesarem, šimpanzem, jenž vede skupinu inteligentních opic. Křehký mír je tak mezi inteligentními opicemi a lidmi ohrožen, jelikož každý usiluje o nadvládu nad ostatními.\n\n\n\nNatáčení začalo v dubnu 2013 v okolí města Campbell River v Britské Kolumbii. Ostrov Vancouver byl vybrán pro svou podobnost s filmovými lokacemi, jako jsou lesy a různorodá krajina. Natáčení v New Orleans začalo v květnu 2013 a skončilo v červenci 2013. Některé scény se natáčely také v opuštěném parku Six Flags New Orleans firmy Six Flags.\n\nStejně jako na předchozím filmu tak i na tomto pracovalo na vizuálních efektech novozélandské studio Weta Digital. Weta Digital vytvořilo mimo opice i jeleny, medvědy a koně. Jeleni byli vytvořeni pomocí programů key-frame animation a MASSIVE, medvědi jenom pomocí key-frame animation a koně kombinací motion capture a key-frame animation.\n\nNa filmové hudbě pracoval skladatel Michael Giacchino. Soundtrack k filmu byl vydán společností Sony Masterworks 8. července 2014.\n\nDne 31. května 2012 studio Fox oznámilo, že se vydání filmu \"Dawn of the Planet of the Apes\" uskuteční 23. května 2014. 20. června 2013 bylo vydání odloženo o dva měsíce na 18. červenec 2014. Nicméně 10. prosince 2013 bylo datum vydání znovu změněno a to na 11. července 2014. Film měl premiéru v Palace of Fine Arts v San Francisco v Kalifnornii dne 26. června 2014. 28. června 2014 film ukončil 36. ročník Mezinárodního moskevského filmového festivalu.\n\nMatt Reeves byl společnostmi 20th Century Fox a Chernin Entertainment najat na post režiséra třetího snímku série. Dne 6. ledna 2014 Fox oznámil, že na scénáři budou spolupracovat Reeves a Bomback. Producenti filmu, který bude vydán v červenci 2016, budou Peter Chernin, Rick Jaffa a Amanda Silverová. V lednu 2015 bylo oznámeno, že se datum vydání přesouvá na 14. červenec 2017. Dne 14. května 2015 byl odhalen oficiální název filmu, \"War of the Planet of the Apes\". V září 2015 bylo oznámeno, že herec Woody Harrelson ztvární hlavního záporáka filmu. V říjnu 2015 byl do role nové opice obsazen Steve Zahn a název filmu se změnil na \"War for the Planet of the Apes\".\n\n"}
{"id": "1463797", "url": "https://cs.wikipedia.org/wiki?curid=1463797", "title": "Phad thai", "text": "Phad thai\n\nPhad thai (také psáno pad thai, phad Thai a podobně, thajsky ผัดไทย, výslovnost [pʰàt tʰāj], „thajské smažené“) je thajský nudlový pokrm, v Thajsku běžně prodávaný jako rychlé občerstvení i jako chod v restauracích. Základem phad thai jsou rýžové nudle smažené technikou stir-fry na pánvi wok s vajíčky, tofu a dalšími přísadami, které se liší v různých variantách pokrmu. Kromě koření se přidává jak zelenina, tak i lehké maso nebo mořské plody. Recept zřejmě vychází z čínského pokrmu, který do Thajska v dobách Ajutthajského království přinesli obchodníci ze severu a jenž byl poté přizpůsoben tak, aby vyhovoval thajské chuti.\n\n"}
{"id": "1463801", "url": "https://cs.wikipedia.org/wiki?curid=1463801", "title": "Petro Šelest", "text": "Petro Šelest\n\nPetro Juchymovyč Šelest ( Петро Юхимович Шелест, Пётр Ефимович Шелест, 14. února 1908 Andrijivka – 22. ledna 1996 Moskva) byl ukrajinský komunistický politik.\n\nNarodil se v chudé rolnické rodině v Charkovské gubernii, pracoval v železničních dílnách. V roce 1923 vstoupil do Komsomolu a v roce 1928 do komunistické strany. Absolvoval metalurgický institut v Mariupolu a po službě v Rudé armádě zastával řídící funkce v různých průmyslových podnicích, od roku 1940 byl profesionálním partajním funkcionářem. Díky spojenectví s Nikitou Sergejevičem Chruščovem stanul v roce 1957 v čele stranického výboru Kyjevské oblasti a v roce 1963 se stal prvním tajemníkem Ústředního výboru Komunistické strany Ukrajiny. Od roku 1964 byl členem politbyra ÚV KSSS a od roku 1966 členem předsednictva Nejvyššího sovětu Sovětského svazu. Třikrát mu byl udělen Leninův řád (1958, 1968 a 1971).\n\nPatřil k hlavním iniciátorům invaze vojsk Varšavské smlouvy do Československa v roce 1968, kdy osobně převzal od Vasila Biľaka takzvaný zvací dopis.\n\nJako faktický šéf Ukrajinské sovětské socialistické republiky vládl tvrdou rukou a nechal uvěznit řadu disidentů včetně Vjačeslava Čornovila, zároveň však usiloval o větší autonomii Ukrajiny zejména v ekonomických otázkách, podporoval výuku a vydávání tisku v ukrajinštině. V roce 1970 vydal knihu \"Naše sovětská Ukrajino\", která byla kritizována za nacionalistický obsah a stažena z prodeje. V roce 1972 byl v čele Ukrajiny nahrazen Volodymyrem Ščerbickým a povolán do Moskvy na funkci zástupce předsedy vlády, o rok později byl donucen ze „zdravotních důvodů“ rezignovat na místo ve vládě i v politbyru. Po odchodu z politiky pracoval v leteckém výzkumu, návrat na Ukrajinu mu nebyl dovolen. \n\nJeho syn Vitalij Šelest je jaderný fyzik, člen-korespondent ukrajinské Akademie věd.\n\n"}
{"id": "1463802", "url": "https://cs.wikipedia.org/wiki?curid=1463802", "title": "Anton Nemov", "text": "Anton Nemov\n\nAnton Nemov (; * 29. ledna 1985) je ruský horolezec a reprezentant v ledolezení. V roce 2018 získal tři medaile ze závodů a bronzovou medaili v celkovém hodnocení světového poháru v ledolezení na rychlost, v následujícím roce zde získal další čtyři zlaté medaile a světový pohár vyhrál.\n\n\n"}
{"id": "1463803", "url": "https://cs.wikipedia.org/wiki?curid=1463803", "title": "Kuřecí tikka masala", "text": "Kuřecí tikka masala\n\nKuřecí tikka masala () je v Británii populární kuřecí pokrm vycházející z indické kuchyně. Jedná se o kousky smaženého marinovaného kuřete (kuřecí tikka, pokrm původem z Paňdžábu) podávané s oranžově zbarvenou karí omáčkou (masala = kořeněná). Jako příloha se obvykle podává rýže. Existuje celá řada variant receptu včetně těch, které kuřecí maso nahrazují jinou základní surovinou.\n\n"}
{"id": "1463807", "url": "https://cs.wikipedia.org/wiki?curid=1463807", "title": "Horní Heřmanice (zámek)", "text": "Horní Heřmanice (zámek)\n\nZámek Horní Heřmanice se nacházel v krajinném parku na okraji vsi nad Heřmanickým potokem. V osmdesátých letech 20. století byl zbořen. Zámek s parkem je kulturní památkou ČR.\n\nV roce 1819 vesnici získal Johann Görblich (Gerblich), v jehož rodině velkostatek zůstal do roku 1945. Gerblichové zde nechali původní skromnou obytnou budovu ležící naproti rozsáhlé hospodářské části dvora kolem roku 1835 přestavět na menší klasicistní zámek. Po roce 1945 se stal velkostatek majetkem Státního statku Jeseník. Zámek byl k 31. prosinci 1984 zbořen, prohlášení za nemovitou kulturní památku nebylo zrušeno.\n\nPatrová obdélná budova o sedmi osách s mansardovou střechou krytou břidlicí. Hlavní průčelí zdobil plochý jednoosý střední ryzalit zakončený nízkým trojúhelníkovým štítem s reliéfním erbem v tympanonu. V přízemí rizalitu byl prolomen vstup se stlačeným obloukem a náběžní římsou. V prvním patře byla okna s půlkruhovým obloukem, která byla později vyměněna za nižší obdélná, se šambránou a profilovanou archivoltou. Rizalit obíhala oblouková římsa. Pod štítem byl nápis \"Johann Gerblich 1835\". Přízemní část zdobila pásová bosáž. Ústřední prostor se schodištěm a postranní místnosti byly zčásti zaklenuté, zčásti plochostropé.\n\nPo demolici objektu zůstala torza hospodářských objektů.\n\n\n"}
{"id": "1463810", "url": "https://cs.wikipedia.org/wiki?curid=1463810", "title": "31. ročník People's Choice Awards", "text": "31. ročník People's Choice Awards\n\n31. ročník People's Choice Awards se konal 9. ledna 2005 v Pasadena Civic Auditorium v Pasadeně. Moderátorem večera byli Jason Alexander a Malcolm-Jamal Warner. Ceremoniál vysílala stanice CBS. Poprvé v historii se hlasovala prostřednictvím online hlasování.\n\nTučně jsou označeni vítězové.\n"}
{"id": "1463812", "url": "https://cs.wikipedia.org/wiki?curid=1463812", "title": "Vánoční pudink", "text": "Vánoční pudink\n\nVánoční pudink (anglicky Christmas pudding, plum pudding – \"plum\" zde neznamená švestky jako v moderní angličtině, ale rozinky – nebo krátce pud) je tradiční anglický vánoční pokrm. Skládá se ze sušeného ovoce, vajec, mouky, loje, sirupu, koření a alkoholu, který pokrm zároveň konzervuje. Připravuje se dlouho před Vánocemi – zraje nejméně měsíc, někdy i rok. Bývalo zvykem, že na míchání směsi se vystřídala celá rodina a každý člen si při tom něco přál do dalšího roku. Do směsi se někdy také přidávala malá stříbrná mince, která měla nálezci v příštím roce přinést bohatství. Pudink se podává ohřátý, někdy se flambuje s použitím brandy.\n\n"}
{"id": "1463819", "url": "https://cs.wikipedia.org/wiki?curid=1463819", "title": "30. ročník People's Choice Awards", "text": "30. ročník People's Choice Awards\n\n30. ročník People's Choice Awards se konal 11. ledna 2004 v Pasadena Civic Auditorium v Pasadeně. Moderátorem večera byli Charlie Sheen a Jon Cryer. Ceremoniál vysílala stanice CBS.\n\nTučně jsou označeni vítězové.\n"}
{"id": "1463820", "url": "https://cs.wikipedia.org/wiki?curid=1463820", "title": "Zatmění Měsíce 21. ledna 2019", "text": "Zatmění Měsíce 21. ledna 2019\n\nDne 21. ledna 2019 SEČ nastalo úplné zatmění Měsíce. V Americe bylo zatmění pozorovatelné v noci z neděle 20. ledna na pondělí 21. ledna. V Evropě a Africe proběhlo během rána 21. ledna. Bylo to poslední úplné zatmění Měsíce v roce i v desetiletí. Další úplné zatmění Měsíce bylo podle výpočtů předpovězeno až na 7. září 2025.\n\nÚplné zatmění Měsíce začalo v 5:41:17 a skončilo v 6:43:16 SEČ, celkem bylo viditelné 61 minut a 59 sekund. Maximální fáze zatmění nastala v 6:12:12. Zvlášností také bylo, že zatmění nastalo během superúplňku.\n\nBěhem zatmění byl pozorován záblesk po dopadu malého meteoroidu (v 5:41:43 SEČ).\n"}
{"id": "1463821", "url": "https://cs.wikipedia.org/wiki?curid=1463821", "title": "29. ročník People's Choice Awards", "text": "29. ročník People's Choice Awards\n\n28. ročník People's Choice Awards se konal 12. ledna 2003 ve Shrine Auditorium v Los Angeles. Moderátorem večera byl Tony Danza. Ceremoniál vysílala stanice CBS.\n\nTučně jsou označeni vítězové.\n"}
{"id": "1463822", "url": "https://cs.wikipedia.org/wiki?curid=1463822", "title": "Masarykova základní škola Brno, Zemědělská", "text": "Masarykova základní škola Brno, Zemědělská\n\nMasarykova základní škola a Mateřská škola Brno, Zemědělská 29 (původně Německá obecná škola a Masarykova česká obecná škola chlapecká a dívčí) je základní a mateřská škola v Brně, ve čtvrti Černá Pole. Její komplex vznikl v letech 1929-1931. Autory budovy Jugoslávská 126 jsou Bohuslav Fuchs a Mojmír Kyselka, budovu Zemědělská 29 potom vybudoval sám Mojmír Kyselka.\n\nNěmecká obecná škola má asymetrickou kompozici a je umístěna na hrotu dvou ulic. Terasovitě se snižuje směrem k jihu a je zakončena tělocvičnou s výraznou ukázkou racionalistcké větve funkcionalistické architektury.\n\nČeská škola je vrcholným dílem Jaromíra Kyselky. Ten ji postavil sám na sousední parcele vedle Německé obecné školy. Stalo se tak po odchodu Bohuslava Fuchse ze stavebního úřadu. V čelním jižním průčelí jsou umístěny vchody do chlapecké a dívčí částí, ty jsou propojeny proskleným rizalitem a ústřední halou, jevištěm, jídelnou a čítárnou.\n"}
{"id": "1463825", "url": "https://cs.wikipedia.org/wiki?curid=1463825", "title": "28. ročník People's Choice Awards", "text": "28. ročník People's Choice Awards\n\n28. ročník People's Choice Awards se konal 13. ledna 2002 ve Shrine Auditorium v Los Angeles. Moderátorem večera byl Kevin James. Ceremoniál vysílala stanice CBS.\n\nTučně jsou označeni vítězové.\n"}
{"id": "1463827", "url": "https://cs.wikipedia.org/wiki?curid=1463827", "title": "27. ročník People's Choice Awards", "text": "27. ročník People's Choice Awards\n\n27. ročník People's Choice Awards se konal 7. ledna 2002 ve Shrine Auditorium v Los Angeles. Moderátorem večera byl Kevin James. Ceremoniál vysílala stanice CBS.\n\nTučně jsou označeni vítězové.\n"}
{"id": "1463828", "url": "https://cs.wikipedia.org/wiki?curid=1463828", "title": "26. ročník People's Choice Awards", "text": "26. ročník People's Choice Awards\n\n26. ročník People's Choice Awards se konal 9. ledna 2002 ve Pasadena Civic Auditorium v Pasadeně. Moderátorem večera byli Don Johnson a Cheech Marin. Ceremoniál vysílala stanice CBS.\n\nTučně jsou označeni vítězové.\n"}
{"id": "1463830", "url": "https://cs.wikipedia.org/wiki?curid=1463830", "title": "25. ročník People's Choice Awards", "text": "25. ročník People's Choice Awards\n\n25. ročník People's Choice Awards se konal 13. ledna 1999 ve Pasadena Civic Auditorium v Pasadeně. Moderátorem večera byl Ray Romano. Ceremoniál vysílala stanice CBS.\n\nTučně jsou označeni vítězové.\n"}
{"id": "1463832", "url": "https://cs.wikipedia.org/wiki?curid=1463832", "title": "Ford Mercury", "text": "Ford Mercury\n\nMercury byla značka osobních automobilů střední třídy firmy Ford a také divize této firmy (původně Lincoln-Mercury Division). Značka Mercury vznikla roku 1938 a nesla jméno podle římského boha Merkura. V koncernové strategii zaujímala postavení nad mateřskou značkou Ford a pod luxusními vozy Lincoln; výroba těchto automobilů byla ukončena v roce 2011. Vozy Mercury se prodávaly především v Severní Americe a v některých arabských a východoafrických státech.\n"}
{"id": "1463834", "url": "https://cs.wikipedia.org/wiki?curid=1463834", "title": "24. ročník People's Choice Awards", "text": "24. ročník People's Choice Awards\n\n24. ročník People's Choice Awards se konal 11. ledna 1998 ve Pasadena Civic Auditorium v Pasadeně. Moderátory večera byli Ray Romano a Reba McEntire. Ceremoniál vysílala stanice CBS.\n\nTučně jsou označeni vítězové.\n"}
{"id": "1463837", "url": "https://cs.wikipedia.org/wiki?curid=1463837", "title": "Rodinný dům Karly Ošťádalové", "text": "Rodinný dům Karly Ošťádalové\n\nRodinný dům Karly Ošťádalové (též vlastní rodinný dům Josefa Kranze) je funkcionalistická vila v Brně, ve čtvrti Černá Pole. Vznikl v ateliéru českého architekta Josefa Kranze. Jeho stavba probíhala v letech 1933 - 1935. Později si Kranz vzal Ošťádalovou za ženu, proto se pro dům používají tyto dva názvy.\n\nKromě tohoto domu vznikl ještě dům pro přítelkyni Ošťádalové Ludmilu Markesovou - Vařechovou. Kromě toho v Alešově ulici stojí ještě tři dvojdomky s atriem postavené na Alšově ulici č. 30–32, 34–36, 38–40. Tyto domy byly první tohoto typu v Brně a byly realizovány v letech 1925–1926.\n\nOba domy stojí na minimálních půdorysech, přesto nabízí velkorysé obytné prostory s promyšlenými dispozicemi. Velkorysosti prostoru dodává i zakomponování vestavěného nábytku.\n"}
{"id": "1463838", "url": "https://cs.wikipedia.org/wiki?curid=1463838", "title": "23. ročník People's Choice Awards", "text": "23. ročník People's Choice Awards\n\n23. ročník People's Choice Awards se konal 12. ledna 1997 ve Pasadena Civic Auditorium v Pasadeně. Moderátory večera byli Don Johnson a Roma Downey. Ceremoniál vysílala stanice CBS.\n\nTučně jsou označeni vítězové.\n"}
{"id": "1463841", "url": "https://cs.wikipedia.org/wiki?curid=1463841", "title": "Tábor Vorkuta", "text": "Tábor Vorkuta\n\nTábor Vorkuta, oficiálně Vorkutský nápravně pracovní tábor (), zkráceně Vorkutlag (Воркутлаг) nebo ITL (ИТЛ), byl jeden z největších a nejkrutějších lágrů v rámci sovětského systému „nápravně-pracovních“ táborů Gulag. Vedle politických a jiných sovětských vězňů sem mířili také němečtí váleční zajatci z druhé světové války.\n\nLágr se nacházel na severovýchodě Komiské republiky poblíž dnešního města Vorkuty, které v souvislosti s táborem vzniklo. Tábor byl oficiálně založen 10. května 1938, i když zde již předtím vězni těžili suroviny, které tu byly objeveny kolem roku 1930, a zanikl zřejmě počátkem 60. let 20. století. V hlavním táboře současně žilo až asi 73 tisíc vězňů, celkem tábory ve Vorkutě a okolí prošlo přes milion vězňů a vězeňkyň, z nichž zde asi čtvrtina zahynula.\n\n\n"}
{"id": "1463846", "url": "https://cs.wikipedia.org/wiki?curid=1463846", "title": "22. ročník People's Choice Awards", "text": "22. ročník People's Choice Awards\n\n22. ročník People's Choice Awards se konal 10. března 1996 ve studiích Universal Studios v Hollywoodu. Moderátor večera byl Brett Butler. Ceremoniál vysílala stanice CBS.\n\nMichael Douglas získal speciální ocenění za jeho veškerou práci ve filmovém průmyslu.\n\nTučně jsou označeni vítězové.\n"}
{"id": "1463848", "url": "https://cs.wikipedia.org/wiki?curid=1463848", "title": "21. ročník People's Choice Awards", "text": "21. ročník People's Choice Awards\n\n21. ročník People's Choice Awards se konal 5. března 1995 ve studiích Universal Studios v Hollywoodu. Moderátory večera byli Tim Daly a Annie Potts. Ceremoniál vysílala stanice CBS.\n\nRon Howard získal speciální ocenění za jeho veškerou práci ve filmovém a televizním průmyslu.\n\nTučně jsou označeni vítězové.\n"}
{"id": "1463850", "url": "https://cs.wikipedia.org/wiki?curid=1463850", "title": "20. ročník People's Choice Awards", "text": "20. ročník People's Choice Awards\n\n20. ročník People's Choice Awards se konal 8. března 1994 ve studiích Universal Studios v Hollywoodu. Moderátor večera byl Paul Reiser. Ceremoniál vysílala stanice CBS.\n\nSteven Spielberg získal speciální ocenění za jeho veškerou práci ve filmovém průmyslu.\n\nTučně jsou označeni vítězové.\n"}
{"id": "1463852", "url": "https://cs.wikipedia.org/wiki?curid=1463852", "title": "Sinclair Oil Corporation", "text": "Sinclair Oil Corporation\n\nSinclair Oil Corporation je americká společnost zabývající se zpracováním ropy. Založil ji Harry F. Sinclair 1. května 1916 pod názvem Sinclair Oil and Refining Corporation. Vznikla spojením pěti menších ropných společností. Jde o jednu z největších amerických soukromě vlastněných korporací. Sinclair Oil Corporation vlastní síť rafinérií, čerpacích stanic, hotelů, ski rezortů a rančů.\n\n"}
{"id": "1463854", "url": "https://cs.wikipedia.org/wiki?curid=1463854", "title": "19. ročník People's Choice Awards", "text": "19. ročník People's Choice Awards\n\n19. ročník People's Choice Awards se konal 17. března 1993 ve studiích Universal Studios v Hollywoodu. Moderátory večera byli John Ritter a Jane Seymour. Ceremoniál vysílala stanice CBS. \n\nSteven Spielberg získal speciální ocenění za jeho veškerou práci ve filmovém průmyslu. \n\nTučně jsou označeni vítězové.\n"}
{"id": "1463856", "url": "https://cs.wikipedia.org/wiki?curid=1463856", "title": "Viktimizace", "text": "Viktimizace\n\nViktimizace je proces poškozování a způsobování újmy jedinci, který se stává obětí trestné činnosti. Jedná se o pojem užívaný v užším pohledu viktimologií, dále pak forenzní psychologií, kriminologií i samotným trestním právem.\n\nViktimologie, coby nauka o obětech a jejich viktimizaci, rozlišuje tři typy viktimizace: primární, sekundární a terciární. Současně typizuje také psychický dopad zločinu na oběť a prožívání újmy obětí. \n\nProces viktimizace začíná útokem na oběť, nicméně spolu s útokem nekončí a má svoji dynamiku, která přesahuje samotné důsledky spáchané trestné činnosti. Viktimizace má 2 základní fáze: primární a sekundární. V současnosti je někdy doplňována o fázi terciární.\n\nPrimární viktimizací se rozumí újma způsobená bezprostředně coby důsledek spáchané trestné činnosti. Rozlišujeme tři druhy újmy, která je projevem primární viktimizace, jedná se o:\n\n\nSekundární viktimizací se rozumí proces, který nastává po spáchání trestné činnosti a dochází k němu v souvislosti s vyšetřováním, řízením před soudem a reakcemi okolí oběti na předešlé děje. Sekundární viktimizace může mít pro oběť vážnější důsledky a než viktimizace primární. Jejími typickými projevy jsou:\n\n\nNěkdy bývá zmiňována též viktimizace terciární, kdy se jedná v principu o dlouhodobé dopady újmy, která dříve postihla oběť. V důsledku toho může v rámci terciární viktimizace docházet ke změně stylu života oběti, jejímu stěhování a dalším psychickým procesům, kdy se oběť snaží vyrovnat s prožitými traumaty.\n\n\n"}
{"id": "1463857", "url": "https://cs.wikipedia.org/wiki?curid=1463857", "title": "Kurt Stage", "text": "Kurt Stage\n\nKurt Stage (10. června 1900 – 19. srpna 1947 Lublaň) byl policejní důstojník v období nacistického Německa. Jako datum narození bývá někdy uvedeno i 6. ledna. Stejně tak není jisté, zda zemřel v Lublani či v Celje.\n\nStudoval gymnázium v Postupimi, následně se vyučil prodavačem v Berlíně.\n\nV roce 1922 dobrovolně vstoupil do NSDAP. Dle členské karty číslo 27 171 však vstoupil až 23. října 1925. Od roku 1932 pracoval pro SS, v roce 1935 přešel ke Gestapu. V roce 1942 byl převelen do Tromso v Norsku, kde velel své jednotce do roku 1944. Následně byl převelen do Mariboru v Jugoslávii. Po skončení druhé světové války byl Stage předán jugoslávské vládě. V roce 1947 byl v obci Celje (dnešní Slovinsko) odsouzen k trestu smrti.\n\nJeho postava byla v roce 2017 ztvárněna v norském filmu Den 12. mann. Pronásleduje v něm partyzána, který se snaží utéct do neutrálního Švédska.\n"}
{"id": "1463860", "url": "https://cs.wikipedia.org/wiki?curid=1463860", "title": "18. ročník People's Choice Awards", "text": "18. ročník People's Choice Awards\n\n18. ročník People's Choice Awards se konal 17. března 1992 ve studiích Universal Studios v Hollywoodu. Moderátor večera byl Kenny Rogers. Ceremoniál vysílala stanice CBS. \n\nAaron Spelling získal speciální ocenění za jeho veškerou práci v televizním průmyslu. \n\nTučně jsou označeni vítězové.\n"}
{"id": "1463864", "url": "https://cs.wikipedia.org/wiki?curid=1463864", "title": "17. ročník People's Choice Awards", "text": "17. ročník People's Choice Awards\n\n17. ročník People's Choice Awards se konal 11. března 1991 ve studiích Universal Studios v Hollywoodu. Moderátor večera byl Burt Reynolds. Ceremoniál vysílala stanice CBS. \n\nTučně jsou označeni vítězové.\n"}
{"id": "1463867", "url": "https://cs.wikipedia.org/wiki?curid=1463867", "title": "Kostel svatého Petra a Pavla (Bernartice)", "text": "Kostel svatého Petra a Pavla (Bernartice)\n\nFarní kostel svatého Petra a Pavla se nachází v Bernarticích v okrese Jeseník. Kostel s dochovanými raně gotickými portály a příporami v kněžišti byl barokně a později romanticky upraven. Kostel náleží pod Římskokatolickou farnost Bernartice u Javorníka, děkanát Jeseník, diecéze Ostravsko-opavská. Kostel je kulturní památkou ČR.\n\nPrvní písemné prameny zmiňují kostel v Bernarticích v roce 1335. Jeho vznik můžeme řadit k obdobným kostelům, které vznikaly v období druhé poloviny 13. století, kam ji řadí i některé stavební prvky jako je vstupní portál, románsko-gotické jádro stavby atd. Vizitační zprávy z roku 1638 popisují krásnou figurální výzdobu stěn a zprávy z roku 1651 a 1666 uvádějí, že byl v kostele vymalován dřevěný strop obrazy dvanácti apoštolů a měl krásné sochy a obrazy. V roce 1711 byla ke kostelu přistavěna věž. V roce 1871 byla přistavěna kaple svaté Hedviky, strženy malé přístavky a upravena okna. Přestavbu vedl javornický stavitel Josef Schwarzer (?1833–1899). Opravy kostela probíhaly v letech 1923, 1932, 1948, 1971–1974 a 1993.\n\nV kostele se nachází renesanční epitaf Bartoloměje Oerta z roku 1571 a náhrobek faráře Adama Merkela z doby po roce 1600.\n\nJednolodní orientovaná stavba ukončená nižším a užším závěrem. Ke kněžišti přiléhá na severní straně sakristie. K jižní okapové straně lodi byla přistavěna kaple svaté Hedviky. K západnímu průčelí je přistavěna věž. V kostele byl zvon z roku 1430, který byl později přelit. Kolem kostela se rozkládá hřbitov ohrazený zídkou s barokní branou.\n\nKněžiště je nižší a užší než loď a má pravoúhlý půdorys s rovným závěrem, je zaklenuto křížovou žebrovou klenbou. Žebra mají klínový profil a vybíhají z příporových hlavic s bochníkovými patkami. Protnutí žeber ve vrcholu je překryto terčem s pětilistou reliéfní rozetou. Ve štítu rovného závěru jsou nad sebou dvě malá okénka se segmentovými záklenky.\n\nPatrová sakristie přiléhá k severní straně kněžiště. Je čtyřboká na obdélném půdoryse a oratoří v patře a se čtvercovou předsíni s valenou klenbou na jižní straně, východ do předsíňky u níž je gotický portál a votivní deska z roku 1596. Vstup do sakristie je pravoúhlý, strop je plochý, střecha pultová. Sakristie má kované dveře do kněžiště, kované dveře na schodiště na zasklenou plochostropou tribunu.\n\nLoď je podélného půdorysu s rovným napříč trámem dělený omítnutý dřevěný strop. V okapových stěnách lodi jsou prolomená dvě vysoká okna s lomeným záklenkem. Na jižní stěně byly dodatečně prolomeny tři průchody zakončené plným obloukem do kaple sv. Hedviky. V západní části lodi je na dvou litinových sloupech položena kruchta. Na severní straně podkruchtí je malé okno. Loď je oddělena od kněžiště triumfálním lomeným obloukem. Loď i kněžiště nají hladkou fasádu, členěnou okny a záklenky. Střecha je sedlová.\n\nK jižní straně po celé délce lodi byla přistavěna kaple svaté Hedviky, která je završena cimbuřím. V jižní zdi uprostřed je dodatečně osazen gotický portál. Kaple je plochostropá, v jižní a západní zdi je po dvou hrotitých oknech v mělkých nálevkovitých špaletách. Stěny jsou hladké.\n\nVěž je osově přistavěna k západnímu průčelí kostela. Hranolová stavba na čtvercovém půdorysu je zakončena cibulovou střechou s lucernou, krytou měděným plechem. Věž je členěná pravoúhlým oknem v prvním patře a dvěma okny nad sebou nad obvodovými římsami a okny na každé straně zvonového patra. Fasádu věže tvoří lisénové rámy, dvě obvodové římsy a korunní římsa. Ve zvonovém patře na jižní a východní straně jsou umístěny věžní hodiny s ciferníkem. Podvěží je původní předsíň s barokním portálem.\n\nInteriér je novogotický. Votivní morový obraz z 16. století, empírová křtitelnice z roku 1819.\n\n"}
{"id": "1463868", "url": "https://cs.wikipedia.org/wiki?curid=1463868", "title": "16. ročník People's Choice Awards", "text": "16. ročník People's Choice Awards\n\n16. ročník People's Choice Awards se konal 11. března 1990 ve studiích Universal Studios v Hollywoodu. Večer moderovalo několik celebrit, včetně Barbary Mandrell a Valerie Harper. Ceremoniál vysílala stanice CBS. \n\nTučně jsou označeni vítězové.\n"}
{"id": "1463869", "url": "https://cs.wikipedia.org/wiki?curid=1463869", "title": "15. ročník People's Choice Awards", "text": "15. ročník People's Choice Awards\n\n15. ročník People's Choice Awards se konal 23. srpna 1989. Večer moderovali Michael Landon a Michele Lee. Ceremoniál vysílala stanice CBS. \n\nTučně jsou označeni vítězové.\n"}
{"id": "1463870", "url": "https://cs.wikipedia.org/wiki?curid=1463870", "title": "Patty Mills", "text": "Patty Mills\n\nPatty Mills, celým jménem Patrick Sammy Mills (* 11. srpna 1988 Canberra) je australský basketbalový rozehrávač. Hraje za San Antonio Spurs, měří 183 cm a váží 82 kg.\n\nJeho matka je Austrálka, otec pochází z Ostrovů Torresova průlivu. Jeho strýc Danny Morseu reprezentoval Austrálii na olympijských basketbalových turnajích v letech 1980 a 1984.\n\nOd roku 2004 se věnoval v akademii Australian Institute of Sport basketbalu a australskému fotbalu. V roce 2006 byl vyhlášen nejlepším australským juniorským basketbalistou a odešel do USA hrát za Saint Mary's College of California. V letech 2008 a 2009 byl vybrán do ideálního týmu Západní konference National Collegiate Athletic Association. V roce 2009 byl draftován týmem Portland Trail Blazers. Začínal ve farmářském týmu Idaho Stampede, 4. ledna 2010 odehrál za Portland první zápas v National Basketball Association. Během výluky NBA hrál v Austrálii za Melbourne Tigers a v Číně za Xinjiang Flying Tigers. V březnu 2012 přestoupil do San Antonia, s nímž v roce 2014 vyhrál NBA a v roce 2013 byl finalistou.\n\nReprezentoval Austrálii na mistrovství světa v basketbalu hráčů do 19 let 2006, kde jeho tým obsadil páté místo. S australskou reprezentací je trojnásobným mistrem Oceánie z let 2007, 2013 a 2015. Startoval také na mistrovství světa v basketbalu mužů 2010 (10. místo) a na třech olympiádách: obsadil sedmé místo v letech 2008 a 2012 a čtvrté místo v roce 2016. Na OH 2016 byl s průměrem 21,3 bodu na zápas druhým nejlepším střelcem mužského turnaje. V letech 2008 a 2010 získal Gaze Medal pro australského basketbalistu roku.\n\n"}
{"id": "1463871", "url": "https://cs.wikipedia.org/wiki?curid=1463871", "title": "Evropský den památky spravedlivých", "text": "Evropský den památky spravedlivých\n\nEvropský den památky spravedlivých je významný den, který v roce 2012 ustavil Evropský parlament jako připomínku těch, kteří se z vlastního morálního přesvědčení postavili zločinům proti lidskosti a totalitním režimům. Tento den rozšiřuje myšlenku udělování ocenění Spravedlivý mezi národy tak, jak ji vypracoval památník Jad Vašem, na všechny případy genocidy a formy totalitarismu, a to díky odhodlání Moše Bejského.\n\nEvropský den památky spravedlivých připadá na 6. března, den výročí úmrtí Mošeho Bejského.\n\nŽádost o vyhlášení Evropského dne spravedlivých přednesly Evropské unii a Radě Evropy stovky předních italských a evropských osobností ze světa kultury pod záštitou neziskové organizace Gariwo – Zahrada spravedlivých. Brzy tato výzva získala podporu významných institucí, jako jsou například prezident Polské republiky, Knihovna Václava Havla, organizace Libera, kterou založil otec Luigi Ciotti, a mnoha dalších vlivných subjektů z celé Evropy. Mezi nejznámější signatáře patří Umberto Eco, Dario Fo nebo Daniel Goldhagen.\n\nPísemné prohlášení č. 3/2012, které dne 16. ledna 2012 předložili Gabriele Albertini, Lena Kolarska-Bobińska, Niccolò Rinaldi a David-Maria Sassoli, vymezuje cíle Evropského dne památky spravedlivých takto:\n\nEvropský parlament schválil Evropský den památky spravedlivých dne 10. května 2012 388 podpisy.\n\nČinnost spojenou se spravedlivými na mezinárodní úrovni podporuje Gariwo – Zahrada spravedlivých, Zahrada spravedlivých pro Armény v Jerevanu, spisovatelka a zakladatelka nevládní organizace Gariwo Svetlana Broz, jež usiluje o založení Zahrady spravedlivých v Sarajevu, a další osobnosti, jako je například Yolande Mukagasana, nositelka titulu Spravedlivý mezi národy a svědkyně rwandské genocidy.\n\n\nMěsto Milán se stává představitelem iniciativ Evropského dne památky spravedlivých, je inspirací pro Evropu a zahajuje oslavy, které se budou konat i v Bruselu, Varšavě, Praze, Sarajevu a Petrohradu. S vlastními iniciativami se připojují i další italská města, například Brescia, Padova, Monza nebo Tolentino.\n\nLogo iniciativ ze dne 6. března představuje strom, který je tvořen klíčovými slovy vyjadřujícími hodnoty tohoto dne.\n\n\n"}
{"id": "1463872", "url": "https://cs.wikipedia.org/wiki?curid=1463872", "title": "Gare de Grenelle-marchandises", "text": "Gare de Grenelle-marchandises\n\nGare de Grenelle-marchandises je zrušené nákladové nádraží v Paříži v 15. obvodu. Nádraží bylo v provozu na trati Petite Ceinture.\n\nNádraží se rozkládalo v ulici Rue Leblanc mezi nábřežím Seiny a bývalými městskými hradbami. \n\nNádraží bylo propojeno s dílnami pařížského metra v \"Rue Desnouettes\", s továrnou Citroën (kde posléze vznikl parc André-Citroën a další stavby) a s továrnou Renault. Stanice byla uzavřena 1. dubna 1934.\n\nKrátce po demolici nádraží zde probíhaly testy experimentálního vozidla ARAMIS, což byl druh metra na pneumatikách.\n\n"}
{"id": "1463884", "url": "https://cs.wikipedia.org/wiki?curid=1463884", "title": "Petite Ceinture du 16e", "text": "Petite Ceinture du 16e\n\nPetite Ceinture du 16 je veřejný park, který se nachází v Paříži v 16. obvodu. Park byl vybudován v roce 2007 v prostoru zrušené železniční tratě Petite Ceinture a jeho rozloha činí 2,3 ha.\n\nV roce 1854 byla stanicemi Saint-Lazare a Auteuil-Boulogne otevřena trať, která byla v roce 1867 integrována do linky Petite Ceinture. Trať byla z větší části uzavřena pro osobní dopravu v roce 1934. Nákladní doprava byla zrušena v 90. letech. Trať zůstala z větší části opuštěná a v jejím prostoru došlo k rozšíření vegetace.\n\nPark vede po železniční trase, která byla mnoho let nevyužívána. Jedná se o liniový park o délce 1,2 km s celkovou plochou 2,3 ha. Leží na jihozápadě 16. obvodu podél bulváru Beauséjour. Spojuje Jardin du Ranelagh na severu a Porte d'Auteuil na jihu.\n\nTrasa už neobsahuje žádné koleje. Terén zůstal v přirozeném stavu, pouze byl vyčištěn kvůli stezkám pro pěší.\n\n\n"}
{"id": "1463891", "url": "https://cs.wikipedia.org/wiki?curid=1463891", "title": "Když my mrtví procitneme", "text": "Když my mrtví procitneme\n\nKdyž my mrtví procitneme je hra norského dramatika Henrika Ibsena o 3 dějstvích. Vyšla v roce 1899. Drama nese podtitul \"Epilog\" – autor tušil, že jde o jeho poslední dílo. Dílo pojal jako svou uměleckou závěť, rozjímá v ní nad životem a konfrontuje to, čeho dosáhl, s tím, oč se připravil. Dvě základní hodnoty Ibsenova života byly láska a práce. Autor se v díle zamýšlí, zda neobětoval příliš lidské lásky své umělecké práci. \n\nVe svých pozdějších dílech se Henrik Ibsen inspiroval obrazy Edvarda Muncha, s nímž se setkal v roce 1895 na výstavě z cyklu \"Vlys života\". Ibsena nejvíce zaujal obraz \"Ženy ve třech stádiích\", který se mu stal předlohou k vytvoření tří ženských postav hry (Maja, Irena, Jeptiška). Další inspirace ke hře lze najít v řadě dalších obrazů z Munchova cyklu \"Vlys života\", například obraz \"Lidská hora\", který připomíná vizi dne zmrtvýchvstání.\n\nHlavními postavami dramatu jsou sochař Rubek, jeho žena Maja, Rubekova bývalá modelka Irena, její opatrovnice diakonka a lovec Ulfhejm.\n\nSlavný sochař Rubek na sklonku svého života vrací do vlasti. Se svojí ženou Majou se usadí v přímořských lázních, kde se setkává s Irenou, bývalou modelkou, která byla vtělením jeho největších uměleckých snů. Irena mu stála modelem k vytvoření díla „\"Vzkříšení\"“, představujícího probuzení mladé ženy ze spánku smrti. Irena kvůli němu opustila svoji rodinu i vlast. Jeho dílo pokládala za jejich společné dítě, které nesmělo být zničeno hříchem rodičů. Milovala Rubeka, ale přesto byla odhodlaná jej zabít, pokud by se jí dotkl. \n\nPo dokončení díla Rubek prohlásil, že Irenin úkol je splněn a že vše bylo jen krásnou epizodou. Poté se oženil se ženou, kterou nemiloval. Maja s oslnivou představou nádherné budoucnosti, vedle něj pociťovala chlad.\n\nV lázních poznávají manželé lovce Ulfhejma, který Maju, zláká na výlet do hor. Maja se nechává odvést, protože Ulfheim jí slibuje, co kdysi Rubek: „\"kouzlo závratného vzestupu a neomezeného rozmachu volnosti\".\" Také Rubek s Irenou se vypraví do hor. Přichází však bouře, Ulfhejm odvádí Maju do bezpečí domova. Rubek s Irenou jsou zasypáni lavinou. \nAutor se projektuje do postavy Rubeka – sochaře, který z lásky k tvůrčí práci zradil lásku k ženě. Pro umělce platí stejný zákon morálky jako pro jiného smrtelníka. Ibsen Rubeka odsuzuje k prohře – ten nejprve umírá umělecky, pak i fyzicky.\n\nIbsen skze Rubeka rekapituluje svůj život, který byl honbou za prací a slávou, jediným pracovním dnem. Uvědomuje si, že život se nedá zopakovat, hra končí slovy „\"Pax vobiscum\"“ (mír s tebou). \n\nVydané překlady.\n\nV roce 1906 navrhnul sochař Gustav Vigeland náhrobek Henrika Ibsena, inspirovaný hrou \"Když my mrtví procitneme\".\n"}
{"id": "1463893", "url": "https://cs.wikipedia.org/wiki?curid=1463893", "title": "Pásovec středoamerický", "text": "Pásovec středoamerický\n\nPásovec středoamerický (\"Cabassous centralis\") je jedním z několika druhů pásovcovitých. Patří do rodu \"Cabassous\", jenž tvoří s dalšími třemi druhy a nebyly zjištěny žádné poddruhy.\nPásovec středoamerický obývá travnatá a zalesněná území od mexického státu Chiapas přes Střední Ameriku až po Kolumbii, Ekvádor a Venezuelu. Nevadí mu ani druhotná lesní stanoviště a vyskytuje se až do nadmořské výšky asi 3 000 metrů. Jeho areál výskytu protíná řada chráněných oblastí.\nPásovec středoamerický je zbarven tmavě hnědě až téměř černě, se světlejším žluto-šedým břichem. Dosahuje velikosti asi 30 až 40 cm, s krátkým ocasem o délce maximálně okolo 18 cm. Vážit může až 3,5 kg. Hlava je široká a vybavena krátkým a širokým čenichem. Tělo je pokryto krunýřem, uspořádaným do asi 12 až 13 řad, který slouží jako ochrana před nepřáteli. Ocas nemá podobnou ochranu, kvůli čemuž si pásovec vysloužil anglické jméno \"\". Teplota těla pásovce se může měnit s teplotou vzduchu. Průměrná tělesná teplota činí asi 33,6 °C.\nPásovec středoamerický je spíše vzácně spatřitelný tvor. Aktivní je během noci a žije převážně osaměle. Život v hustší vegetaci mu umožňuje skrývat se zde před potenciálními predátory. V případě nebezpečí se svine do klubíčka a jeho krunýř mu poskytuje ochranu. Někdy je schopen si rychle vyhloubit díru, do níž se ukryje. Na kratší vzdálenosti je obstojným běžcem. Krmí se převážně hmyzem, jako jsou mravencovití, termiti, ale vzácně se živí jinou masitou potravou. Podobně jako jiní pásovci i pásovec středoamerický se dokáže probourat do termišť a termity pak loví na svůj dlouhý lepkavý jazyk. Ohledně rozmnožování toho není mnoho známo. Samice porodí jedno mládě o hmotnosti asi 100 g. O délce života nejsou známy informace; jeden jedinec žil v zajetí 8 let, ale očekává se, že délka dožití může být i mnohem větší.\nPodle Mezinárodního svazu ochrany přírody je pásovec středoamerický hodnocen jako druh, o němž chybí údaje. Velikost populace není známa, ale možné nebezpečí představuje ztráta přirozeného prostředí, která postupuje rychlým tempem, dále také zabíjení lidmi a hrozba ze stran střetů s automobily. V Kolumbii pásovec středoamerický tvoří asi 2 % všech obratlovců, kteří uhynuli pod koly aut.\n\n"}
{"id": "1463897", "url": "https://cs.wikipedia.org/wiki?curid=1463897", "title": "Tex Beneke", "text": "Tex Beneke\n\nGordon Lee \"Tex\" Beneke (12. února 1914 Fort Worth, Texas – 30. května 2000 Costa Mesa, Kalifornie) byl americký saxofonista, zpěvák a kapelník. Jeho kariéra je historicky spojena s kapelníkem Glennem Millerem a bývalými hudebníky a zpěváky, kteří spolupracovali s Millerem. Jeho kapela je také spojena s kariérou Eydie Gormé, Henry Mancini a Ronnie Deauville. Beneke hrál také sóla na nahrávce Glenn Miller Orchestra v jejich oblíbené skladbě „\"In The Mood\"“ a zpívá na další populární nahrávce Glenna Millera, „Chattanooga Choo Choo“. Jazzový kritik Will Friedwald považuje Benekeho za jednoho z největších bluesových zpěváků, kteří zpívali s velkými kapelami časných čtyřicátých let.\n\nBeneke se narodil ve Fort Worthu v Texasu. Začal hrát na saxofon, když mu bylo devět. Zkoušel od sopránky, přes altku až k tenorsaxofonu a u toho zůstal. Jeho první profesionální práce byla s kapelníkem Benem Youngem v roce 1935, ale když vstoupil do Glenn Miller Orchestra o tři roky později, začala jeho kariéra. Beneke řekl: „Zdá se, že Gene Krupa opustil skupinu Benny Goodmana a založil svou vlastní první kapelu. Letěl po celé zemi a hledal nové talenty a jednou se zastavil v naší taneční síni. Gene odešel se dvěma nebo třemi našimi chlapci zpět do New Yorku. Krupa chtěl vzít Benekeho, ale jeho saxofonová sekce byla už obsazena.“ Krupa věděl, že Glenn Miller vytváří skupinu a tak doporučil Benekeho Millerovi.\n\nV roce 2000 zemřel Beneke na respirační selhání v pečovatelském domě v Costa Mesa v Kalifornii ve věku 86 let a byl pohřben v Greenwood Memorial Parku ve Fort Worth v Texasu. Přežila ho jeho manželka Sandra ze Santa Anony v Kalifornii. Jeho saxofon je v současné době používán v Arizona Opry.\n\n"}
{"id": "1463901", "url": "https://cs.wikipedia.org/wiki?curid=1463901", "title": "Tři hlasy", "text": "Tři hlasy\n\nTři hlasy – Three Voices (2015) je společným hudebním projektem tří zpěvaček Jitky Šuranské (Česko), Michal Elia Kamal (Izrael) a Irén Lovász (Maďarsko). \n\nProjekt vzniknul v rámci festivalu Folkové prázdniny v Náměšti nad Oslavou v létě 2014 a kombinuje oblíbené lidové písně tří zpěvaček, které tyto písně navzájem interpretují v původním i svém rodném jazyce. CD vydalo vydavatelství Indies Scope v roce 2015 a bylo nahráno dne z 2.8.2014. Zpěvačky jsou doprovázeny kapelami Light in Babylon a Shum Davar. \n\n\n\n\n\n"}
{"id": "1463902", "url": "https://cs.wikipedia.org/wiki?curid=1463902", "title": "Sicherheitspolizei", "text": "Sicherheitspolizei\n\nSicherheitspolizei (Bezpečnostní policie, zkratkou SiPo nebo Sipo) byla v letech 1919 až 1936 německá elitní policejní složka, nasazovaná k potlačování demonstrací a podobným úkolům, poté od 26. června 1936 jméno převzaly nacistické elitní policejní složky: pod hlavičkou Sipo se sloučila kriminální policie Kripo a tajná státní policie Gestapo. Formálně byla Sicherheitspolizei zrušena roku 1939 začleněním do Himmlerova RSHA, ale název Sipo se v běžné řeči používal až do konce války.\n\nSicherheitspolizei vznikla v roce 1919 na půdorysu vojenské policie, z důvodů odzbrojení nařízeného Německu vítězi první světové války však nemohla existovat jako vojenská jednotka, a proto byla součástí civilní policie. Pro její zelené polovojenské uniformy se jí tehdy říkalo „zelená policie“. Členy Sicherheitspolizei tehdy byli hlavně bývalí vojáci a příslušníci Freikorpsu.\n\nPo převzetí moci nacisté usilovali o sloučení doposud roztříštěných zemských policejních sborů a jejich centralizaci. Roku 1936 Hitler jmenoval Himmlera Ředitelem německé policie (Chef der Deutschen Polizei), a ten se okamžitě pustil do reorganizace. Vznikla tak pořádková policie Ordnungspolizei pro běžnou policejní práci a Sicherheitspolizei pro vyšetřování a boj proti tomu, co nacisté považovali za vážné zločiny. Do čela Sicherheitspolizei byl jmenován dosavadní náčelník stranické policie Sicherheitsdienstu a Gestapa Reinhard Heydrich.\n\nCílem bylo propojit stranickou a státní policii. Mnoho členů Sicherheitspolizei se stalo členy SS a měli hodnosti v obou organizacích. Z prostředí Sipo vznikly také první Einsatzgruppen. Jejich počátkem byla komanda (Einsatzkommando) sestavená Heydrichem k zajištění budov a dokumentů při anšlusu Rakouska roku 1938. Později se tato komanda Sipo podílela na obsazování budov a zatýkání osob při okupaci českých zemí roku 1939.\n\nSicherheitspolizei formálně zanikla v září 1939 ustavením Hlavního říšského bezpečnostního úřadu RSHA, který pod sebe převzal veškeré policejní složky.\n"}
{"id": "1463905", "url": "https://cs.wikipedia.org/wiki?curid=1463905", "title": "Kostel svatého Michaela (Horní Pěna)", "text": "Kostel svatého Michaela (Horní Pěna)\n\nKostel svatého Michaela je dvojlodní gotický a částečně barokní kostel nacházející se ve vesnici Horní Pěna. Vystavěný byl ve 14. století. Od roku 1958 patří mezi kulturní památky.\n\nKostel je dominantou obce Horní Pěna. Presbytář je zde polygonální a sakristie se nachází na severu kostela. Je zde pozdněgotická kruchta se síťovou klenbou a kamennými pilíři. \n\nKostel byl vystavěn v 1. čtvrtině 14. století. V roce 1359 se stal farním kostelem. Koncem 15. století zde byla zřízena kruchta. V 17. století prošel rozsáhlou barokní přestavbou. V roce 1672 byla upravena a barokně sklenuta loď, o devět let později byla přistavěna věž. V roce 1709 byla přistavěna severní loď. Roku 1717 zde byla zřízena kostnice. Další úpravy probíhaly v letech 1726 až 1727.\n\n\n"}
{"id": "1463906", "url": "https://cs.wikipedia.org/wiki?curid=1463906", "title": "Hrob a pomník obětem pochodu smrti (Bernartice)", "text": "Hrob a pomník obětem pochodu smrti (Bernartice)\n\nSpolečný hrob a pomník obětem pochodu smrti se nachází na hřbitově v Bernarticích v okrese Jeseník. Společný hrob a pomník je kulturní památkou ČR. Hrob je evidován v centrální evidenci válečných hrobů (CZE-7102-07451).\n\nV lednu 1945 začala evakuace koncentračního tábora Osvětim a Březinka. Tisíce vězňů se vydaly na tzv. pochod smrti na západ. Trasa transportu vězňů procházela koncem ledna 1945 severní části Jesenicka a také obcí Bernartice. Na hřbitově v Bernarticích je pohřbeno devět vězňů, kteří byli zastřeleni ranou do týla.\n\nSpolečný hrob byl vymezen pískovcovým obrubníkem a zaujímal asi tři hrobová místa. Původně pomníček asi 70 cm vysoký z umělého kamene, na kterém byla černá mramorová deska s nápisem: \"ZDE ODPOČÍVÁ 9 OBĚTÍ NACISTY UBITÝCH NA POCHODU SMRTI ROKU 1945\". Hrobové místo bylo upraveno a dle současných fotografií hrob překrývají tři hrobové desky. Na prostřední je nápis: PAMÁTCE DEVÍTI OBĚTÍ POCHODU SMRTI 2. SVĚTOVÉ VÁLKY.\n"}
{"id": "1463907", "url": "https://cs.wikipedia.org/wiki?curid=1463907", "title": "Zengíovci", "text": "Zengíovci\n\nZengíovci (arabsky زنكيون) byla muslimská dynastie turkického původu, která vládla velké části Blízkého východu jako vazalové Seldžucké říše. Zengíovský emirát ovládal ze syrského Aleppa velkou část Levanty a Horní Mezopotámie. Dynastie byla založena Imádem ad-Dínem Zengím, který se roku 1127 stal atabegem v Mosulu a o rok později v Aleppu. Zengí usiloval dvakrát o dobytí Damašku Búríjovců, avšak neúspěšně, když byl nucen současně čelit vojskům Byzance a jeruzalémských, edesských a antiochijských křižáků, kteří se proti němu spojili s Damaškem. Bojoval také s Armény a porazil Edesské hrabství, když roku 1144 dobyl hlavní město Edessu. Roku 1145 byl Zengí zavražděn eunuchem franckého původu a jeho říši si rozdělili synové, nejstarší Saíf ad-Dín Ghází I. získal Mosul a mladší Núr ad-Dín Aleppo. Núr ad-Díově vojevůdci Šírkúhovi se roku 1169 podařilo dobýt Fátimovský Egypt, ale nově zvolený místodržitel Saláh ad-Dín odmítl Núr ad-Díovu svrchovanost, místo toho se jako projevil jako schopný vojevůdce a panovník, když v Egyptě založil vlastní dynastii Ajjúbovců nezávislou na Zengíovcích a Seldžucké říši. Saladin ovládl velkou část dřívějšího jak fátimovského tak zengíovského území a sjednotit tak velkou část muslimů proti křižákům v Levantě. Zengíovci byli téměř vytlačeni, ale část z nich přetrvala v oblasti severního Iráku až do 13. století, v Mosulu až do roku 1234.\n"}
{"id": "1463909", "url": "https://cs.wikipedia.org/wiki?curid=1463909", "title": "Ota Nutz", "text": "Ota Nutz\n\nOta Nutz, též Otto Nutz (20. ledna 1939 Jablonec nad Nisou – 6. prosince 2000 Praha) byl český rozhlasový a televizní reportér, publicista a dokumentarista. \n\nPo absolvování střední školy vystudoval V letech 1957 až 1961 Institut osvěty a novinářství Univerzity Karlovy, kde se specializoval na obor rozhlas – televize. Od počátku 60. let působil jako redaktor v Československém rozhlase, nastoupil do jeho libereckého studia a pokračoval v redakci pro mládež v Praze. Na pozvání režiséra Vladimíra Branislava přešel roku 1968 (?) do Československé televize, kde pracoval v týmu oblíbeného cyklu televizních dokumentů \"Zvědavá kamera\". 22.-23. srpna 1968 spolu s Vladimírem Toskem, Petrem Krulem a Oldřichem Čičatkou vytvořili provizorní nezávislé pracoviště Československé televize přímo u vysílače na Kleti. Kameramanem byl Josef Krejčí, přepravu a spojení s Prahou zajišťoval Vladimír Železný. Za toto a za srpnové vysílání \"Zvědavé kamery\" z roku 1968 byl při politických čistkách v roce 1969 z televize vyhozen. Z politických důvodů mu byla znemožněna práce ve všech sdělovacích prostředcích. Po odchodu pracoval ve stavební firmě Stavoservis, s níž odjel do Krkonoš. \n\nRoku 1971 byl přizván k externí spolupráci s Československým rozhlasem. Autorsky se podílel na pořadech \"3 x 60 a to stereo\" a \"Dveře dokořán\". Patřily k nejlepšímu, co za normalizace v rozhlase vniklo. Po roce 1989 uváděl s Jiřím Vejvodou rozhlasový týdeník \"Kavárna u Kische\", na který navazovala obdobně koncipovaná \"Kavárna Bohemia\". Kromě toho se v 90. letech autorsky podílel na rozhlasovém týdeníku \"Kdyby všechny krásy světa\", a také na cyklech \"Život, osudy, osobnosti\" a \"Akcent\". V jeho reportážích je zdokumentována řada osobností, např. Jiří Stivín, Marika Gombitová, Karel Svolinský, Petra Procházková, nebo Václav Bartuška.\n\n\nByl dvakrát ženat, jeho první manželka zemřela po autonehodě, syn se vystěhoval do USA. Druhá žena je Petra Pleskotová (*1947).\nZemřel předčasně po krátké nemoci v roce 2000 a je pohřben na hřbitově v Praze 6 - Střešovicích.\n\nV pořadu Českého rozhlasu Dvojka na něj 20.1.2019 vzpomínali kolegové Tomáš Černý (redaktor), Věra Nová, Bronislava Janečková, Vlado Príkazský, Jiří Rückl, Jiří Vejvoda a Robert Tamchyna. \n\n\n"}
{"id": "1463910", "url": "https://cs.wikipedia.org/wiki?curid=1463910", "title": "Jistebnice (tvrz)", "text": "Jistebnice (tvrz)\n\nTvrz Jistebnice je středověké panské sídlo nacházející se poblíž města Jistebnice, vystavěné ve 13. století. Od roku 1958 patří mezi kulturní památky.\n\nTvrz se nachází na jihovýchodním okraji obce Jistebnice. Stavba tvrze je jednopatrová s dvěma půlválcovými baštami na koncích. Na západě areálu tvrze stojí další bašta a přistup do tvrze. Na severní straně hradeb byly v 18. století přistavěny sýpky. Celá tvrz, její ohradní zeď i tři bašty jsou v zanedbaném stavu, dochází k zatékání do prostorů a zdivo je silně narušené.\nTvrz byla založena ve 13. století pány z Rožmberka. Měla sloužit jako sídlo jistebnického purkrabího. V 15. století zde byly vystavěny bašty. V roce 1480 je již tvrz v držení vladyků Kozských z Kozího. Po smrti Mikuláše Kozského v roce 1523 tvrz zdědil Kuneš Bohdanecký z Hodkova a na Žlebích a Volf Házl z Nové Vsi na Slavětíně. Kolem roku 1536 byla tvrz prodána městu Tábor. V roce 1547 byla zkonfiskovaná a o rok později ji získal hrabě z Gutštejna. Brzy poté v roce 1549 byla znovu prodána Ladislavu z Lobkowicz. Roku 1638 byla část tvrze zbořena a zpustla. Koncem 17. století byla však obnovena a byl zde zřízen pivovar. Roku 1829 ji Lobkowiczové s celým jistebnickým panstvím prodali Janu Nádhernému. Později však tvrz znovu zpustla a dnes se nachází v havarijním stavu.\n\n"}
{"id": "1463911", "url": "https://cs.wikipedia.org/wiki?curid=1463911", "title": "Britská unie fašistů", "text": "Britská unie fašistů\n\nBritská unie fašistů (\"British Union of Fascists\", BUF) byla fašistická strana ve Velké Británii. Založil ji roku 1932 dříve labouristický politik Oswald Mosley. Inspiroval se přitom politikou Benita Mussoliniho, který se stal jeho politickým vzorem. Zpočátku měla jeho strana poměrně značný úspěch, podporoval ji deník Daily Mail a získala několik prominentních členů, jako byli spisovatel Henry Williamson a vojenský teoretik John Frederick Charles Fuller. Podle vlastních údajů dosáhla až 50 tisíc členů. Po vzoru italských fašistů strana zavedla černokošiláče, bojůvky v černých košilích, a po vzoru nacistů se stranická hymna zpívala na melodii Horst-Wessel-Lied. Politika strany se však rychle radikalizovala směrem k antisemitismu a násilným projevům, čímž ztratila sympatie střední třídy. K roku 1936 zbylo Mosleymu jen asi 8000 členů. Téhož roku Hitlerův obdivovatel William Joyce prosadil změnu názvu na \"British Union of Fascists and National Socialists\" (Britská unie fašistů a národních socialistů). Po vypuknutí druhé světové války byla strana zakázána (1940) a její vůdcové internováni.\n"}
{"id": "1463914", "url": "https://cs.wikipedia.org/wiki?curid=1463914", "title": "Wisconsin (geologie)", "text": "Wisconsin (geologie)\n\nWisconsin (nebo také \"Wisconsinan\") je v geologii čtvrtá (poslední) doba ledová severoamerického kontinentálního zalednění, která odpovídá alpskému würmu ve Střední Evropě. Wisconský ledovec vysílal jižně od amerických jezer několik laloků, z nichž nejjižnější pronikl až skoro k městu Cincinnati.\n\nZahrnuje v sobě: Cordillerský ledovec, který se nacházel v severoamerických Cordillerách, Indiánský ledovec v Innuitianských horách, který se rozšířil přes kanadské arktické souostroví, Grónský ledovec a masivní Laurentinský ledovec, který pokrýval vysoké zeměpisné šířky Severní Ameriky.\n\nLedová doba Wisconsin probíhala přibližně před 75 000 až 11 000 lety, mezi dvěma dobami meziledovými Sangamonianem (známý celosvětově jako Eemian stage) a současným Holocenem. Maximální rozsah ledu se objevil zhruba před 25 000-21 000 lety a jeho tloušťka činila přes tři tisíce metrů.\n\nTato ledová doba radikálně změnila geografii severně od řeky Ohio. Na vrcholu ledové doby pokryl ledovec většinu Kanady, Horního Středozápadu a Nové Anglie, stejně jako státy Idaho, Montana a Washington. Na ostrově Kelleys v Erijském jezeře nebo v centrálním parku v New Yorku je možné snadno sledovat ledovcové brázdy. V jihozápadním Saskatchewanu a jihovýchodní Albertě došlo ke spojení Laurentinského a Cordilerského ledovce a vznikl Cypress Hills, nejsevernější bod Severní Ameriky, který zůstal jižně od kontinentálních ledovcových štítů. Během doby ledové byla velká část mořské vody vázaná ve formě ledu, takže hladina světového oceánu byla až o sto metrů níže než dnes.To umožnilo vznik Beringie a bylo možno přecházet přes dnešní Beringovu úžinu a pohybovat se mezi Severní Amerikou a Sibiří.Tím se vysvětluje, že se z Ameriky rozšířili koně, kteří do té doby ve Starém světě nežili. Rovněž tak mamuti se tudy dostávali z Asie do Ameriky. Z Asie se tudy také do Ameriky dostali první lidé, jak dokázal český antropolog a lékař Aleš Hrdlička. Když potom ledovce ustupovaly, došlo k protržení morén ledovcového jezera napájeného vodami z tajícího Laurentinského ledovce a vznikla katstrofická povodeň Kankakee Torrent, která zasáhla celou oblast jižně od Chicaga až k řekám Ohio a Mississippi. Východisko povodní bylo jezero Chicago. Krajina jižně od Chicaga ještě dnes vykazuje účinky torrentu, zejména v Národním parku řeky Kankakee a na řece Illinois v Národním parku Starved Rock.\n\n\n"}
{"id": "1463915", "url": "https://cs.wikipedia.org/wiki?curid=1463915", "title": "Společný hrob obětí pochodu smrti (Bílá Voda)", "text": "Společný hrob obětí pochodu smrti (Bílá Voda)\n\nSpolečný hrob obětí pochodu smrti se nachází na hřbitově v Bílé Vodě v okrese Jeseník. Společný hrob je kulturní památka ČR. Hrob je evidován v centrální evidenci válečných hrobů (CZE-7102-07450).\n\nV lednu 1945 začala evakuace koncentračního tábora Osvětim- Březinka. Tisíce vězňů se vydaly na tzv. pochod smrti na západ. Trasa transportu vězňů procházela koncem ledna 1945 severní části Jesenicka a také obcí Bílá Voda. Na hřbitově v Bílé Vodě je pohřbeno třináct vězňů, kteří zemřeli během pochodu.\n\nSpolečný hrob byl vymezen obrubníkem a zaujímal asi tři hrobová místa. Nad hrobem byl vztyčen malý dřevěný kříž bez nápisu. V roce 1977 byl společný hrob upraven. Na černé desce je nápis: SPOLEČNÝ HROB TŘINÁCTI NEZNÁMÝCH OBĚTÍ NACISMU POLITICKÝCH VĚZŇŮ Z KONCENTRAČNÍHO TÁBORA BIRKENAU KTEŘÍ ZAHYNULI NA STRASTIPLNÉM POCHODU SMRTI JAVORNICKEM V LEDNU 1945.\n\n"}
{"id": "1463916", "url": "https://cs.wikipedia.org/wiki?curid=1463916", "title": "Údraž (tvrz)", "text": "Údraž (tvrz)\n\nTvrz Údraž je bývalá tvrz později přestavěná na sýpku. Od roku 1958 patří mezi kulturní památky. Nachází se ve vesnici Údraž, asi 11 km východně od Písku.\n\nTvrz se nachází ve středu obce Údraž, v západní části hospodářského dvora. Stavba má podlouhlý obdélníkový tvar s dvěma podlažími a sedlovou střechou. Jižní průčelí stavby je na obou nárožích zdobeno renesančním červeně malovaným iluzivním kvádrováním. Štít je od prvního patra oddělen cihlovou omítanou římsou a je členěn zdobenými štukovými lizénami do šesti polí. Na východní straně se nachází tři sýpková okénka, na jižní čtyři a na severní části tvrze dvě sýpková okénka (menší než předešlá). Nad horním vstupem se zachovaly zdobené pasparty. Zdivo je převážně cihlové. Přízemí se dělí na tři části, z nichž dvě jsou valeně zaklenuty. V prvním patře se nacházejí dvě prostory, jižní místnost je zaklenuta výsečovou klenbou s hřebínky a do severní místnosti vede renesančně profilovaný portál.\nPrvní jednoznačné zmínky o tvrzi pocházejí až z roku 1530. V 16. století proběhla renesanční přestavba tvrze. Později došlo k barokní přestavbě tvrze. Za třicetileté války tvrz zpustla a byla přestavěna na sýpku.\n\n"}
{"id": "1463922", "url": "https://cs.wikipedia.org/wiki?curid=1463922", "title": "14. ročník People's Choice Awards", "text": "14. ročník People's Choice Awards\n\n14. ročník People's Choice Awards se konal 13. března 1988. Večer moderoval Carl Riner. Ceremoniál vysílala stanice CBS. \n\nTučně jsou označeni vítězové.\n"}
{"id": "1463925", "url": "https://cs.wikipedia.org/wiki?curid=1463925", "title": "MTV Movie Awards 2008", "text": "MTV Movie Awards 2008\n\nVyhlášení amerických filmových cen MTV 2008 se uskutečnilo 1. června 2008 v Universal Amphitheatre v Los Angeles v Kalifornii. Moderátorem ceremoniálu byl Mike Myers.\n\n\n\n"}
{"id": "1463926", "url": "https://cs.wikipedia.org/wiki?curid=1463926", "title": "Rorýs východní", "text": "Rorýs východní\n\nRorýs východní (\"Hirundapus caudacutus\") je pták z řádu svišťounů (Apodiformes). Je zástupce rodu \"Hirundapus\". Jedná se o velkého rorýse, hnízdícího od jižní Sibiře po Japonsko a v Himálaji. Zatímco himálajská populace je stálá, severní populace táhne zimovat do východní Austrálie.\n\nRorýs východní je velký druh rorýse, dosahuje velikosti 19–20 cm. Délka křídel je mezi 195 a 225 mm. Hmotnost samců se pohybuje mezi 109 a 140 gramy a hmotnost samic je mezi 101 až 125 gramy.\n\nPodle šatu je druh snadno rozpoznatelný. Šat je převážně tmavě olivově hnědý. Nápadné je světlé opeření tvaru podkovy ze stran přes spodní ocasní krovky obepínající hnědý podbřišek. Výrazná je i světlá hrdelní skvrna.\n\nKřídla jsou v poměru k tělu dlouhá, při těle široká a na koncích se sbíhají do špičky. Tělo je mohutné, hlava je poměrně velká a narovnaná dopředu. Ocas je široký a krátký, rovně uťatý. Ocasní pera mají konec stvolu tvořen ostnem přesahujícím prapor.\n\nAsijský areál rozšíření je rozdělen do dvou oddělených oblastí. Severní populace je tažná, jižní populace stálá.\n\n"}
{"id": "1463927", "url": "https://cs.wikipedia.org/wiki?curid=1463927", "title": "Slepice, nebo vejce?", "text": "Slepice, nebo vejce?\n\nSlepice, nebo vejce? čili problém slepice a vejce je logický paradox a rétorický prostředek, který vychází z toho, že není možné přesvědčivě zodpovědět otázku \"Co bylo dřív: slepice, nebo vejce?\" Jde tedy o paradox vztahu dvou věcí, které nemohou vzniknout jedna bez druhé. \n\nParadox byl analyzován již v antice, původně se však otázka týkala ptáka obecně a nikoli slepice, jež se poprvé objevila u Plútarcha v 8. knize jeho práce \"Moralia\". Například Aristotelés vyjádřil názor, že se obojí muselo objevit současně. \n\nOtázka se považovala za vyřešenou s příchodem křesťanství, které poukázalo na akt stvoření světa včetně všech živých tvorů Bohem, což je řešení v Aristotelově duchu: ptáci i jejich vejce se okamžikem stvoření objevují zároveň. Doslovný výklad biblického příběhu o stvoření však zpochybnilo osvícenství, čímž problém opět na čas získal na důležitosti. Dnes se konkrétní problém slepic a jejich vajec z hlediska evoluční biologie vykládá tím, že se živí tvorové a jejich vlastnosti včetně kladení vajec vyvíjeli postupně. S řešením paradoxu pomocí postupné změny přišel již Anaximandros. Podobné paradoxy se však objevují i v jiných souvislostech a obratech, například v případě byrokratického zacyklení v duchu románu \"Hlava XXII\".\n"}
{"id": "1463931", "url": "https://cs.wikipedia.org/wiki?curid=1463931", "title": "MTV Movie Awards 2007", "text": "MTV Movie Awards 2007\n\nVyhlášení amerických filmových cen MTV 2007 se uskutečnilo 3. června 2007 v Universal Amphitheatre v Los Angeles v Kalifornii. Moderátorem ceremoniálu byl Sarah Silverman.\n\n\n\n"}
{"id": "1463932", "url": "https://cs.wikipedia.org/wiki?curid=1463932", "title": "Kašovice (tvrz)", "text": "Kašovice (tvrz)\n\nKašovice jsou zřícenina tvrze nad stejnojmennou vesnicí u Hrádku v okrese Klatovy. Tvrz s okolním modřínovým lesem je od roku 1964 chráněná jako kulturní památka.\n\nDějiny Kašovic jsou spojené s velhartickým a hrádeckým panstvím. První písemná zmínka o vesnici z roku 1341 uvádí Sezamu z Kašovic a předpokládá se, že již tehdy nad vesnicí stála tvrz. Koncem čtrnáctého století však již nejspíše patřila pánům z Velhartic a podle Augusta Sedláčka na ní pravděpodobně žil některý z příslušníků rodu. Roku 1390 patřily Kašovice k vesnicím, na kterých Jan z Velhartic pojistil věno své manželky Ofky z Opočna. Později je získal Oldřich z Rožmberka, který vesnici roku 1428 prodal Menhartovi z Hradce. Předpokládá se, že tvrz zanikla během druhé poloviny patnáctého století. Když si Jan Rendl z Úšavy nechal roku 1565 zapsat svůj kašovický majetek do desk zemských, uváděl zápis kašovickou tvrz jako pustou. Na konci devatenáctého století byl v okolí zříceniny vysázen lesopark.\n\nZ tvrze se dochovala část zdiva hlavní podsklepené budovy, která mívala obdélníkový půdorys s rozměry 22 × 7,5 metru. Případné opevnění beze stop zaniklo. V prvním patře paláce se nacházel středový sál, který měl po stranách dvě světnice s prevéty. Ve druhém patře býval velký sál a na západní straně menší místnost s krbem. Sál měl vlastní prevét v severní zdi a osvělovalo jej velké okno se sedátky. V oknech se dochovaly dřevěné překlady.\n\nPozůstatky tvrze jsou volně přístupné. Přímo k nim nevede žádná turisticky značená trasa, ale souběžně se sousední silnicí II/187 je značena cyklistická trasa z Velhartic do Nalžovských Hor.\n"}
