{"id": "1508654", "url": "https://cs.wikipedia.org/wiki?curid=1508654", "title": "Kruštík Greuterův", "text": "Kruštík Greuterův\n\nKruštík Greuterův (\"Epipactis greuteri\") je poměrně nově popsaný druh autogamní orchideje, který patří do okruhu kruštíku širolistého (\"Epipactis helleborine\"). Zjištěn byl v roce 1981 v řídce osídleném severořeckém pohoří Pindos, v České republice byl druh nalezen roku 1985 v Moravském krasu. Druhové jméno \"greuteri\" dostal po švýcarském botaniku italského původu Werneru Greuterovi, který byl v létech 1978 až 2008 ředitelem Botanické zahrady v Berlíně.\n\nDruh má nevelký, převážně středo a jihoevropský areál, dosud byl popsán v ČR, Slovensku, Polsku, jižním Německu, Rakousku, severní Itálii, Slovinsku, Chorvatsku a v Řecku. Většina jeho lokalit je soustředěna do centrální části areálu, do střední Evropy.\n\nV české krajině je rostlinou vzácnou, je však možnost, že je někdy pro neznalost nerozpoznána. Častěji než v Čechách roste na severní a střední Moravě, zejména v Moravském krasu, na Drahanské vrchovině, v Hostýnských a Vizovických vrších a v Javorníkách. V Čechách je rostlinou méně obvyklou, roste jen na Křivoklátské vrchovině a v Podkrkonoší u Jilemnice. Rozšíření není dosud dokonale známo.\n\nJe geofytem s úzkou ekologickou amplitudou, roste ve vlhkých a stinných smrkových, jedlových i bukových lesích, je silně stínomilnou, sciofytickou rostlinou. Obvykle je k nalezení nedaleko tekoucí vody, převážně v hlubokých stržích u lesních potoků, podél pramenišť či nevelkých lesních vodotečí, okolo hluboko zaříznutých lesních pěšin, na místech chladných a se stálou půdní vlhkosti. Dává přednost místům s vápencovým podložím, většina stanovišť se nachází na vápenci, flyši nebo vápenatém fylitu, či alespoň na půdách s přídavkem vysráženého uhličitanu vápenatého. Bleskové povodně, které se občas přes jeho stanoviště přeženou, mu většinou neuškodí.\n\nV české přírodě je bylinou rostoucí od pahorkatin do podhůří, preferuje polohy v suprakolinním až montánním výškovém stupni, nejčastěji v nadmořské výšce 300 až 550 m n. m., nejvyšší známa výška výskytu je v 630 m. Mimo ČR roste až do 1900 m, na severu areálu se vyskytuje převážně v údolích a na jihu ve středních a vyšších polohách. Kvete v krátkém období od července až srpna. Jeho populace bývají obvykle chudopočetné, čítají jen několik jedinců a ti se někdy přesouvají podél vodního toku.\n\nVytrvalá rostlina s lodyhou vyrůstající do výšky 30 až 60 cm. Lodyha je přímá, zelená a někdy na bázi nafialovělá, lysá a jen pod květenstvím pýřitá. Listy spodní jsou okrouhlé; lodyžní jsou dlouhé 5 až 10 cm a široké 2 až 4 cm, bývá jich čtyři až sedm, mají tvar vejčitě kopinatý a zvlněný okraj, jsou převislé a visí zdánlivě ochable. První listy vyrůstají až nad zemí.\n\nKvěty rostoucí v horní části lodyhy vytvářejí deseti až třicetikvětý klas zabírající obvykle až polovinu výšky rostliny. Klas má vřeteno hustě pýřité a spodní, úzce kopinaté listeny jsou dvakrát až třikrát delší než nicí, zvonkovité, z části doširoka otevřené a z části polouzavřené květy, které se rozvíjejí z podlouhlých, vodorovných až mírně svěšených pupenů. Květ má šest nerozlišených okvětních lístků ve dvou přeslenech; vnější lístky jsou zelené, kopinaté, 12 mm dlouhé, 4 mm široké a na vrcholu nazpět ohnuté; vnitřní jsou světle zelené, kopinaté, 9 mm dlouhé a 5 mm široké. Dolní lístek vnitřního přeslenu vytváří uprostřed zaškrcený pysk; jeho spodní část (epichil) je asi 5 mm dlouhá a jen o málo širší, je srdčitá, dolu ohnutá a bělavá s nazelenalým středem; horní část (hypochil) je ve tvaru písmene \"V\" a uvnitř je zelená až zelenohnědá. Tři do sloupku srostlé tyčinky mají vejčitý prašník s rozpadavými brylkami pylu, prohnutá čnělka nese čtverečnou bliznu postavenou kolmo k ose sloupku. Úzce vřetenovitý, dolů směřující semeník je až 20 mm dlouhý, zelený nebo nafialovělý. Květy neprodukuje nektar, opylují se samosprašně.\n\nPlod je tobolka až 28 mm dlouhá s množstvím drobných semen. Semeno nemá téměř žádné zásobní látky potřební k vyklíčení do stadia semenáče, proto v prvních týdnech klíčení odebírá za pomoci mykoheterotrofie potřebné živiny od symbiotických hub. Později je rostlinka již schopná uživit se pomoci fotosyntézy.\n\nKruštík Greuterův patří mezi řídce zaměňované taxony. Má specifické stanovištní nároky a kříží se jen vzácně. Za podobný se snad může považovat velmi vzácný kruštík nepravý (\"Epipactis pseudopurpurata\"), který je drobnější a celkově modrofialově naběhlý. Spíše je možná záměna za kruštík růžkatý (\"Epipactis muelleri\"), který má semeník hruškovitě protáhlý a zároveň růžkovitě prodloužený prašník.\n\nDruh je vázaný na vlhká místa v zastíněných lesních porostech. Proto mu hrozí největší nebezpečí při prosvětlování nebo dokonce kácení celých lesních ploch, nesnese změnu mikroklimatických podmínek ani výrazné zjasnění slunečního svitu. S ohledem na jeho raritní výskyt a nízký počet kvetoucích jedinců je v \"Červeném seznamu cévnatých rostlin České republiky\" zařazen mezi silně ohrožené druhy (C2r).\n\n"}
{"id": "1508657", "url": "https://cs.wikipedia.org/wiki?curid=1508657", "title": "Kostel svatého Prokopa (Příbram)", "text": "Kostel svatého Prokopa (Příbram)\n\nKostel, respektive chrám svatého Prokopa v Příbrami (nazývaný též \"\"Prokopský kostel\"\") je chrám Československé pravoslavné církve. Byl postaven v roce 1901 v pseudorománském slohu. Nachází se na vrcholku Prokopské ulice v nejvyšším místě Březových Hor, části města Příbrami. Kostel je chráněn coby kulturní památka.\n\nV místech dnešního kostela stávala dřevěná Prokopská zvonice, postavená horníky již v 16. století v těsném sousedství havířských domků a nejstarších důlních šachet. Zvonice byla nejstarším církevním objektem v Březových Horách, tehdy samostatné osadě. Z této doby se dochoval původní zvon z roku 1580, dílo pražského zvonaře Brikcího z Cimperka. Zvon je uložen v nedalekém Hornickém muzeu Příbram.\n\nPo vichřici v roce 1709 byla zvonice poškozena a následně obnovena na náklady místního Horního bratrstva. V té době již byla snaha o nahrazení zvonice zděnou stavbou kostela. Ta byla realizována díky iniciativě hormistra Jiřího Tomáše Pusche. Prostředky na výstavbu byly získány od obce Březové Hory a z dobrovolných příspěvků. Na svátek svatého Prokopa, patrona horníků, roku 1732 byla kaple dostavěna a vysvěcena v roce 1733. \n\nS přibývajícím množstvím havířů ve vsi přestala kaple kapacitně dostačovat, proto byl v roce 1835 ke kapli přistavěn dřevěný přístavek. V roce 1879 byla většina staré kaple zbourána a vybudován nový kostel příbramskou firmou stavitele Antonína Bastla (1838–1901) v pseudorománském slohu dle plánů Františka Vitáčka. \n\n\n"}
{"id": "1508658", "url": "https://cs.wikipedia.org/wiki?curid=1508658", "title": "Zastupitelstvo města Děčín", "text": "Zastupitelstvo města Děčín\n\nZastupitelstvo města Děčín je vrcholným orgánem obce, který má na starosti správu města. Především odpovídá za dodržování plánu rozvoje obce a za hospodaření s obecním majetkem. Zastupitelstvo tvoří celkem 27 členů. \n\nZpravidla každý měsíc se koná veřejné zasedání zastupitelstva. Pro tuto událost nemá město svůj vlastní objekt a musí si pronajímat sál ve společenském domě Střelnice. \n"}
{"id": "1508659", "url": "https://cs.wikipedia.org/wiki?curid=1508659", "title": "Bůh odpouští, já ne!", "text": "Bůh odpouští, já ne!\n\nBůh odpouští, já ne! (\"Dio perdona... Io no!\") je italský spaghetti western film z roku 1967. Hlavní role tohoto filmu ztvárnili Terence Hill a Bud Spencer.\n\nLupič San Antonio Bill (Frank Wolff) přepadl se svojí bandou před týdnem vlak s nákladem 100 000 dolarů ve zlatě. Hutch Bessy se jako první dozvěděl o této loupeži díky tomu, že jeden cestující loupež přežil. Běží to pak říct kapitánovi Catovi Stevensovi (Terence Hill). Ten pak zavzpomíná na to, jak ho Bill chtěl před rokem zavraždit v domě požárem. Společně pak najdou truhlu v pevnosti Billa. Schovají na kopci, ale jsou pak chyceni a mučeni, kam dali truhlu. Stevensovi se podaří obelstít Buda a dovede ho k truhle. Ale před kopáním ho zabije nožem. Následně pak unikne Hutch. V hotelu, kde byl Hutch Bessy přijde Bill se svými muži a začne vyjednávat se Stevensem. Ten ho dovede k truhle, ale Bill se dozví, že v ní nic není a byl podveden. Následně na něj Stevens přichystá past s horou dynamitů, která ho odpálí a následně odveze raněného Bessyho směrem k městu.\n\nBud Spencer si v tomto filmu skutečně nechal změnit své původní jméno Carlo Pedersoli.\n"}
{"id": "1508661", "url": "https://cs.wikipedia.org/wiki?curid=1508661", "title": "Pons Aelius", "text": "Pons Aelius\n\nPons Aelius nebo také římská pevnost Newcastle byl podpůrný vojenský tábor (castrum) a římské městečko u Hadriánova valu v římské provincii Britannia Inferior (severní Anglie). Pevnost ležela na severním břehu řeky Tyne blízko centra dnešního města Newcastle upon Tyne a posádka v ní sídlila od 2. do 4. století.\n\nPons Aelius byla pevnost a římské město na původním východním konci Hadriánova valu, na místě, kde ve městě Newcastle stojí hrad. Latinský název pevnosti znamená Aeliův most a je z doby, kdy císař Hadrián, který pocházel z rodu Aeliů, v roce 122 navštívil Británii a jako první usoudil, že bude nutné na hranici postavit val a most.\nPevnost se pravděpodobně rozkládala na ploše 6 200 metrů čtverečních, byla tedy na římské poměry malá. Protože Pons Aelius byla pevnost na valu, s velkou pravděpodobností od ní vedla vojenská silnice, která pevnosti valu a mílové hrady (milecastles) spojovala.\nMost a pevnost byly postaveny na severním konci tzv. Cadeovy silnice, která pravděpodobně vedla z Brough (East Riding of Yorkshire), do Eboraca (York) a pevnosti Concangis (Chester-le-Street). Ačkoli pevnost měla původně tvořit východní konec valu, zanedlouho byl prodloužen až po pevnost Segedunum (Wallsend). Existují důkazy o tom, že pevnost později postavili z kamene, pravděpodobně za panování císaře Septimia Severa (vládl 193–211).\n\nO pevnosti se nachází zmínka v Notitia Dignitatum ve 4. a 5. století; jde přitom o jediný známý literární odkaz.\nMost v této lokalitě je jediný mimo Řím, o němž se ví, že byl pojmenován po římském císaři. Most stejného jména postavili přibližně v roce 134 na příkaz císaře Hadriána v Římě; jeho název v moderní době zní Andělský most.\n\nPro pevnost zvolili toto místo, aby střežila přechod přes řeku. Další tábor, ten, který leží nejblíž, se jmenuje Condercum (je v Benwellu). Strategická pozice pevnosti Pons Aelius umožňovala výhled do okolí a usnadňovala obranu severního předmostí.\n\nNavzdory mostu Pons Aelius nepatřil na severu k důležitým římským osadám či městům. K nejvýznamnějším se řadila ta na silnici Dere Street, která vedla z Eboraca (Yorku) přes Hadriánův val na území od valu na sever. I Corstopitum (Corbridge), velké vojenské a zásobovací centrum, bylo mnohem větší a lidnatější než Pons Aelius. Počet obyvatel tehdejšího města se odhaduje na zhruba 2 000.\n\nPevnost byla opuštěna přibližně v roce 400 a později se na tom místě usadili Anglosasové. Při vykopávkách v 70. až 90. letech 20. století bylo objeveno více než 600 anglosaských hrobů. Na anglosaský hřbitov se pohřbívalo od 8. do poloviny 12. století.\nZnačná část pevnosti leží pod středověkým hradem. Vykopávky zatím téměř neprobíhaly a pozůstatky ze starověku není vidět, protože na území pevnosti stojí hrad a budovy v centru města. \"Praetorium\", \"principia\" a dvě sýpky se však nacházely v blízkosti hradu a jejich obrysy jsou vyznačeny kameny. Pozůstatky původního mílového hradu se našly za Uměleckým centrem, hned u silnice A186 Westgate. Kudy přesně Hadriánův val v blízkosti pevnosti vedl, zatím není známo, ani to, zda byly zdi pevnosti s valem přímo spojeny.\nVykopávky kolem hradu a v řečišti Tyne přinesly nálezy typické pro římské tábory. Patří k nim střepy nádob, rytiny, sedm oltářních kamenů, jedenáct nápisů na zdech budov (jeden pravděpodobně zaznamenává obnovu lázní, které ležely mimo pevnost) a později byl objeven kámen z roku 213 zasvěcený římské císařovně Julii Domně. Tuto sbírku vystavuje muzeum Great North Museum: Hancock.\n\nKameny oltáře a nápisy ukazují, že tam uctívali mimo jiné Jupitera (dva oltářní kameny) a Silvana. Byly nalezeny také oltáře bohů spojených s vodou (Neptun a Okeanos), nejspíš kvůli poloze pevnosti v blízkosti řeky.\nČást mostu byla zřejmě objevena v roce 1872 během stavby mostu Swing Bridge přes řeku Tyne. Šlo o dva podpěrné pilíře a pouze o dvě přístaviště. Délka římského mostu od břehu k břehu se odhaduje na 234 metry.\nObjevené nápisy pravděpodobně zdobily most. Dva oltářní kameny vytažené z říčního bahna se dochovaly v pozoruhodně dobrém stavu, což vedlo některé vědce k názoru, že mohly být při nějakém obřadu slavnostně z mostu shozeny do vody.\nDva vzácné kamenné sarkofágy, které byly odkryty na místě bývalé kaple, patrně patřily členům bohaté a mocné rodiny z pevnosti Pons Aelius. U těla bohatého Římana byla nalezena stříbrná vlásenka.\nPodle nápisu na oltářních kamenech zde pravděpodobně působila odloučená jednotka legie Legio VI Victrix (Šestá \"Vítězná\" legie), i když zřejmě zodpovídala pouze za stavbu nebo přestavbu pevnosti z kamene. (Dřevěnou pevnost vystřídala kamenná v roce 211.)\nDalší nápis zaznamenal posílení šesté legie (a dalších dvou britských legií II Augusta a XX Valeria) vojáky z německých provincií. K doplnění stavu vojsk v Británii došlo po ztrátách kolem roku 150, kdy se vzbouřily kmeny na severu.\nNápis zmiňující matku císaře Hadriána, Domitii Paulinu, dokládá přítomnost kohort Ulpia Traiana Cugernorum civium Romanorum v pevnosti Pons Aelius na počátku 3. století.\n\n\"Notitia Dignitatum\" zaznamenává Cohors I Cornoviorum v pevnosti na počátku 5. století. Vojáci pocházeli z britského kmene, který obýval pozdější hrabství Cheshire a Shropshire, a byla to jediná domorodá britská jednotka, o níž se ví, že hájila Hadriánův val.\nNa jižní straně Hannoverského náměstí v Newcastlu byla nalezena kamenná tabulka s nápisem, že tam pracovala kohorta Cohors I Thracum, ale není pravděpodobné, že by tam tato jednotka sídlila trvale.\n"}
{"id": "1508663", "url": "https://cs.wikipedia.org/wiki?curid=1508663", "title": "Faggenbach", "text": "Faggenbach\n\nFaggenbach (Fagge) je horský potok v rakouských Tyrolích v Alpách. Jeho délka je kolem 31 km, je pravým přítokem řeky Inn. Pramení na jižní straně štítu Weißseespitze, protéká severně dolinou Kaunertal a pak západním směrem, u obce Prutz v nadmořské výšce 859 m vtéká do řeky Inn. V horní části byla postavena vodní nádrž Gepatschspeicher, která je napájená vodou z potoku Fagge a jeho přítoků a vodovodním potrubím o délce asi 13,2 km je přiváděná do elektrárny v obci Prutz.\n\nPovodí Faggenbach je 230 km².\n"}
{"id": "1508665", "url": "https://cs.wikipedia.org/wiki?curid=1508665", "title": "Brtonigla", "text": "Brtonigla\n\nBrtonigla () je vesnice a opčina v Chorvatsku v Istrijské župě. Nachází se asi 8 km severovýchodně od Novigradu. V roce 2011 žilo v Brtonigle 805 obyvatel, v celé občině pak 1 626 obyvatel.\n\nKromě hlavní obce, Brtonigly, se zde nacházejí i vesnice Fiorini, Karigador, Nova Vas a Radini. Pod opčinu spadají i nesamostatné vesničky Druškovići, Fernetići, Katunari, Kovri, Lukoni, Marinčići, Pavići, Srbani, Škrinjari, Turini a Valentići.\n\nKolem Brtonigly prochází dálnice A9. U výjezdu na Brtoniglu se nachází aquapark \"Istralandia\".\n"}
{"id": "1508666", "url": "https://cs.wikipedia.org/wiki?curid=1508666", "title": "Španělská kuchyně", "text": "Španělská kuchyně\n\nŠpanělská kuchyně se skládá z velkého množství regionálních jídel a specialit. Důležitou roli hrají ryby a mořské plody, stejně jako luštěniny s dušeným masem. Brambory jsou považovány hlavně za zeleninu. Bohatá španělská historie ovlivnila kuchyni různými kulturami, zejména maurskou a sefardskou, obohacenou objevem Ameriky prostřednictvím dovozu neznámých zemědělských produktů do Evropy (rajčata, brambory, papriky, kakaové boby).\n\nV předřímské době bylo Španělsko rozděleno na tři území: keltské na severu Španělska, iberské (střed a východ), a tartesské na jihu. Keltové byli válečníci a žili v malých opevněných kulatých domech. Byli známí pro rybaření a zemědělství jako prostředek k živobytí. I dnes je vidět jejich vliv, protože sever Španělska je proslulý svými \"mariscos\" (mořskými plody). Iberové byli hlavně lovci a pastevci. Střed Španělska je stále známý pro kvalitní maso. např. Cochinillo v Segovii (sele). Tartessové byli zlatníci a ve velkém obchodovali s Afrikou a Řeckem.\n\nJe třeba také poznamenat, že autoři jako například Strabón, psali o původních lidech ve Španělsku, kteří jako základní potravinu používali ořechy a žaludy.\n"}
{"id": "1508687", "url": "https://cs.wikipedia.org/wiki?curid=1508687", "title": "Sejdeme se na Vlachovce", "text": "Sejdeme se na Vlachovce\n\nSejdeme se na Vlachovce je hudební televizní pořad, jenž Československá televize na svých obrazovkách vysílala mezi lety 1973 a 1989. Název pořadu odkazuje k pražské restauraci Na Vlachovce, odkud byl vysílán. V jednotlivých dílech vystupovali umělci tehdejší populární hudby a české či moravské dechovky. Průvodcem pořadu, jehož diváci se do sálu sjížděli z celé republiky, byl herec Josef Zíma. Posléze, v devadesátých letech 20. století, se na pořad pokusil navázat obdobný projekt nazvaný \"Znovu na Vlachovce\", jenž ovšem popularity svého předchůdce nedosahoval.\n"}
{"id": "1508773", "url": "https://cs.wikipedia.org/wiki?curid=1508773", "title": "Oldřich Obrtlík", "text": "Oldřich Obrtlík\n\nOldřich Obrtlík (* 27. března 1950) je bývalý český hokejový obránce. Po skončení aktivní kariéry působil jako trenér mládeže a trenér hokejbalu.\n\nV československé lize hrál za CHZ Litvínov. Odehrál 6 ligových sezón, nastoupil ve 176 ligových utkáních, dal 11 gólů a měl 16 asistencí. V nižších soutěžích hrál během vojenské služby za VTJ Dukla Liberec a ASD Dukla Jihlava B a po skončení ligové kariéry za TJ Slovan Ústí nad Labem, TJ Jitex Písek, TJ Slovan NV Louny a TJ Baník Most.\n\n\n"}
{"id": "1508784", "url": "https://cs.wikipedia.org/wiki?curid=1508784", "title": "Neosodon", "text": "Neosodon\n\nNeosodon („nový zub“) byl rod sauropodního dinosaura, žijícího na území dnešní severní Francie (departement Pas-de-Calais). Fosilní zuby tohoto velkého býložravého dinosaura byly objeveny v sedimentech souvrství Sables et Gres a Trigonia gibbosa, pocházejícího z období svrchní jury (geologický věk tithon, před 152 až 145 miliony let). V kompletním stavu by tyto lžícovité kolíkovité zuby měřily na délku asi 80 milimetrů a jejich průměr u báze činil 35 x 20 mm.\n\nFosilní zuby byly objeveny u obce Wilmille nedaleko Boulogne-sur-Mer. Přírodovědec M. de la Moussaye je roku 1885 popsal pod rodovým jménem \"Neosodon\", nepřiřadil však žádné druhové jméno. Mylně předpokládal, že se jedná o zuby neznámého teropodního dinosaura. O tři roky později označil fosilie opět nesprávně jako \"Iguanodon praecursor\" paleontolog Sauvage. Dnes předpokládáme, že zuby patřily sauropodnímu dinosaurovi, možná patřícímu do kladu Turiasauria.\n\n"}
{"id": "1508785", "url": "https://cs.wikipedia.org/wiki?curid=1508785", "title": "Anhanguera", "text": "Anhanguera\n\nAnhanguera ( starý ďábel) byl rod středně velkého ptakoještěra z období spodní křídy (Alb), který žil před 112 miliony let. Jeho ostatky byly nalezeny v geologické formaci Santana v severovýchodní Brazílii. Tento pterosaur je blízce příbuzný rodu Ornithocheirus a patří v rámci své vlastní čeledi Anhangueridae do nadčeledi Ornithocheiroidea.\nAnhanguera byl ptakoještěr blízce příbuzný rodu ornithocheirus. Jeho rozpětí činilo asi 4,5 metru.\n"}
{"id": "1508793", "url": "https://cs.wikipedia.org/wiki?curid=1508793", "title": "Matte Babel", "text": "Matte Babel\n\nMatte Babel (* 13. října 1980, Toronto, Kanada) je televizní herec a novinář. Objevil se například v pořadu Canada sings.\n\nNa konci června 2019 oznámil, že jeho partnerka, kanadská herečka a modelka známá hlavně ze seriálu americké televizní stanice Freeform Prolhané krásky, Shay Mitchell čeká jejich prvního potomka. Matte oznámil, že má herečka za sebou už 6 měsíců těhotenství.\n"}
{"id": "1508795", "url": "https://cs.wikipedia.org/wiki?curid=1508795", "title": "Jaroslav Bálek", "text": "Jaroslav Bálek\n\nJaroslav Bálek (* 8. října 1946, Praha, Československo) je český spisovatel, ekonom a národohospodář.\n\nJaroslav Bálek se narodil v Praze. Absolvoval Akademické gymnázium ve Štěpánské ulici, národohospodářské fakulty Vysoké školy ekonomické v Praze (inženýr) a Vysoké školy ekonomické v Bratislavě (kandidát ekonomických věd). Zabýval se tvorbou hospodářské politiky a je spoluautorem řady zásadních ekonomických materiálů. Publikoval ekonomické stati jak v zahraničí, tak i v tuzemsku, například v časopisech Hospodářské noviny, Finance a úvěr, Plánované hospodářství, Politická ekonomie, Nová mysl, Zahraniční obchod, Svět hospodářství, Lidé a Země a dále v odborných sbornících. \n\nV roce 2000 obnovil rodinnou firmu Jaroslav Bálek fungující mezi lety 1900 a 1949, kdy byla zlikvidována. Její aktivity však zaměřil jiným směrem než na původní textilní a módní aktivity, a to převážně na ekonomickou poradenskou činnost. Poté její činnost přerušil a věnoval se hlavně psaní beletrie. Vyšly mu humoristické knížky jako „Všechny moje plesové sezóny“ nebo „Dana“, detektivní příběh „Vražda na zahradě“, divadelní hra „Rande“ vycházející z předchozích dvou knih i knížky zabývající se historií a politikou, například „Absurdity“. Ke 100. výročí vzniku Československa publikoval naučně historickou knihu „100 let proher a vítězství (o politice a smyslu českých dějin)“. Je zařazen do encyklopedie „Who is …? v České republice.“ Je ženatý a má dva syny. Jeho matkou byla módní návrhářka Františka Inka Bálková.\n\n\n"}
{"id": "1508796", "url": "https://cs.wikipedia.org/wiki?curid=1508796", "title": "Hrihor", "text": "Hrihor\n\nHrihor \"Saamunherihor\" velekněz Amona generál v době vlády Ramesse XI., v letech 1080-1074 př. Kr. byl vládcem v Thébách, asi v desátém roce vlády Ramesse XI. ovládl Théby a přisvojil si královské atributy. Za manželku měl Nedjemet I. pravděpodobnou sestru Ramesse XI. Záznamy o jeho vládě v Thébách jsou v chrámu zasvěceném bohu Chnumovi.\n\nV počátku období, které se označuje jako Třetí přechodná doba, sehrály Théby se svými chrámovými komplexy, strukturou kněží, služebníků Amonava kultu a dlouhodobě nashromážděnému bohatstvím, a to nejen pozemkového vlastnictví a výnosů z nich, ale také další jako je zlato, stříbro, kadidlo, které jako dary Amonovi dával chrámu faraon. Podrobná inventarizace majetku chrámů je shrnuta v Harrisově papyru , sestaveného k datu úmrtí Ramesse III. pro jeho nástupce Ramesse IV. Je z něj patrné, že chrám Amona v Thébách vlastnili ~80% veškerého majetku oproti ostatním chrámům. Za dalších faraonů 19. dynastie se majetek chrámu Amona v Thébách dále rozhojňoval a s tím i mocenské ambice vládnoucí vrstvy veleknězů, kteří za vlády Ramesse XI. zastávali i významné funkce v rámci celé říše. Docházelo k násilným vzpourám a rabování. O stoupající moci kněží v Thébách vypovídají i zápisy v zádušním chrámu Karnaku Ramesse III. a VI. Jedním, který se na uchopení moci v Thébách ještě za vlády Ramesse XI. snažil, byl velekněz Amenhotep, otec příštího krále v Thébách Hrihora. <br>\n\nPostava Hrihora se objevuje v 5. roce vlády Ramesse XI., kdy Hrihor jako vezír vysílá kněze Wenamona do Libanonu pro cedrové kmeny na výstavbu sluneční bárky pro boha Amona. Cestopisnou zprávu Wenamona opět přijal Hrihor. Podle Černéhoje jeho jméno \"\"Horus je vládce\"\" v historii poměrně řídce se vyskytující a relativně skromného původu. V onom období je Hrihor titulován jako vojenský velitel - generál. V paláci Chnuma v Karnaku dokončil stavbu sloupového sálu, zahájenou Ramesse XI., sál a pylon již dokončil sám. Na stěně je o tom zápis:\n\nV 10. roce vlády Ramesse XI. Hrihor ovládl Théby a prohlásil se králem. Epigrafie scén na stěnách chrámu Chnuma dokumentuje jeho vzestup vyznačenými královskými ikonografickými atributy, kartuší s jeho jménem, přehozem z leopardí kůže a zároveň jeho pozicí velekněze Amona. Na scéně jeho korunovace je zobrazen s korunou Horního i Dolního Egypta. Nicméně se uvádí, že Hrihor zemřel ~ 16. - 17. roce vlády Ramesse XI. Zároveň se v té době o moc ucházel Hrihorův švagr nebo variantně zeť Paiankhi (Payankhi), který je uváděn také jako generál a vícekrát Nubie. Navíc, jak prokázala epigrafie scén v chrámu Chnuma, zobrazení Hrihora jsou přetesáním poničena. Je otázkou, která se egyptology stále diskutuje, kdo byl původcem odstranění obrazů a jména Hrihora. Převažuje názor, že to byl právě zakladatel 21. dynastie Paiankhi nebo jeho syn Pinudjem I. (1070-1032). Podobné změny byly identifikovány také v Luxorském chámu.\n\n"}
{"id": "1508797", "url": "https://cs.wikipedia.org/wiki?curid=1508797", "title": "Emil Nečas", "text": "Emil Nečas\n\nEmil Nečas (* 26. května 1972) je bývalý český fotbalista, záložník.\n\nV české lize hrál za FC Petra Drnovice a SK Sigma Olomouc. Nastoupil ve 40 ligových utkáních, gól v lize nedal. V Evropské lize UEFA nastoupil ve 2 utkáních a v její kvalifikaci také ve 2 utkáních. Dále hrál v nižších soutěžích za FC Karviná, FK Hanácká kyselka Přerov, FC Vysočina Jihlava a 1. HFK Olomouc.\n\n\n"}
{"id": "1508801", "url": "https://cs.wikipedia.org/wiki?curid=1508801", "title": "Pražské orgie (film)", "text": "Pražské orgie (film)\n\nPražské orgie je český film, natočený Irenou Pavláskovou, podle knihy Pražské orgie od Philipa Rotha z roku 1985.\n\n Americký spisovatel Nathan Zuckerman (alter ego Philipa Rotha) přijíždí do Prahy, aby získal a odvezl rukopis dosud nevydané knihy. Během svého pobytu se seznámí s se spisovatelkou Olgou. Dostane se na uzavřené dekadentní večírky, jejichž účelem je nejen intelektuální setkání, ale také únik ke svobodě, kterou každý požívá po svém. Nathan Zuckerman se proti své vůli stane nejen divákem, ale také účastníkem dekadentního představení, v němž někteří hrají falešně. Nikomu nelze věřit. \n\nJeho pražská návštěva, plná různých neočekávaných setkání s podivuhodnými komunitami různorodých lidí se promění v nebezpečnou misí. Sám si nakonec není jistý tím, kdo je přítel a kdo je nasazený provokatér a konfident služby StB. Pokládá si otázky: Kdo jsou lidé z dekadentních orgií v domě syna slavného malíře? Kdo je ten vyděšený student, který ho informuje, že musí okamžitě opustit Československo? Kdo je jeho průvodce normalizačním peklem, dříve divadelní režisér, v té době údržbář v kotelně muzea? Kdo je Olga: skandalistka a rebelka, nebo hraje nějaké dvojité hry? V ohrožení je nejen Zuckermanova svoboda, ale možná i jeho život.\n\n\nFilm je natočen v angličtině, kvůli zachování autenticity cizince, který přijel do Prahy a lidé s ním komunikují v jeho řeči.\n\nFilm bude do kin uveden 10.10.2019, ve dvou jazykových verzích: anglická verze s titulky a verze s českým dabingem.\n\n\n\n\n\n\n"}
{"id": "1508806", "url": "https://cs.wikipedia.org/wiki?curid=1508806", "title": "Berounský kraj", "text": "Berounský kraj\n\nBerounský kraj vznikl v roce 1714 sloučením dosavadního Podbrdského kraje a Vltavského kraje z důvodu vyrovnání velikosti všech českých krajů. Jeho sídlem se stalo město Beroun, do té doby krajské město Podbrdského kraje. Už v roce 1751 však byla krajská správa stejně jako v případě Kouřimi a Rakovníka přenesena do Prahy (ostatní kraje si svá krajská města zachovala). Berounský kraj zanikl v roce 1849, když byly dosavadní kraje nahrazeny správou státní (zeměpanskou), a Beroun tak již byl jen sídlem okresu.\n"}
{"id": "1508816", "url": "https://cs.wikipedia.org/wiki?curid=1508816", "title": "Lucky-7", "text": "Lucky-7\n\nLucky-7 je česká vědecká družice, vynesená na oběžnou dráhu 5. července 2019 v 7:41:46 SELČ raketou Sojuz 2.1b z vzletové rampy 1S kosmodromu Vostočnyj v Rusku. Družice typu CubeSat 1U byla sestavena pro ověřování vlivu kosmického prostředí na spolehlivost komerčně dostupné elektroniky na bázi nejmodernějších polovodičů, obsahuje také senzory záření s možností sledování gama záblesků nebo barevnou kameru pro odhalení polární záře.\n\nKonstrukce družice vychází z aktuální podoby standardu malých družic CubeSat. Její rozměry jsou 112,0 × 112,0 × 113,5 mm a hmotnost necelých 1,5 kg. Pět stran družice je pokryto fotovoltaickými články, z nichž každý má výkon 1,5 W a slouží k nabíjení čtveřice LiFePo4 akumulátorů. O řízení družice se starají dva nezávislé palubní počítače a zdvojená je také komunikační linka. Výkon vysílače je 1 W a maximální přenosová rychlost 4 800 b/s. Komunikace probíhá v radioamatérské pásmu na frekvenci 437,525 MHz. Systém určování a řízení polohy a orientace využívá experimentální GPS modul, dále tříosy gyroskop a tříosý systém magnetických cívek. Experimentální vybavení tvoří:\n\nStudenti z ČVUT v Praze vytvářeli družici CzechTechSat-1 od roku 2011 a v roce 2014, po rozpadnutí studentského týmu a ukončení grantu, projekt převzala malá česká společnost SkyFox Labs. Vyvinutý hardware však zůstal na ČVUT a SkyFox Labs začal u mnoha komponent s vývojem od začátku. Družice je postavena z běžně dostupných elektrických součástek.\n\nDružice byla vypuštěna 5. července 2019 v 7:41:45.962 SELČ pomocí nosné rakety Sojuz 2.1b s horním stupněm Fregat-M. Hlavním nákladem byla meteorologická družice Meteor-M 2-2 a 32 menších družic včetně Lucky-7. CubeSaty byly umístěny ve vypouštěcích kontejnerech společností Exolaunch. Po uvolnění družice Meteor-M 2-2 provedl stupeň Fregat-M několik motorických manévrů ke změně výšky a sklonu oběžné dráhy, menší družice byly vypuštěny mezi 10:30 až 12:00 SELČ na dvou různých oběžných drahách. Lucky-7 obíhá na počáteční heliosynchronní dráze s výškou 530 km, sklonem 97,5° a oběžnou dobou okolo 95 minut. Životnost družice na této oběžné dráze by neměla přesáhnout 20 let. První signál z radiomajáku družice Lucky-7 byl zachycen ve 14:11:57 SELČ a později bylo potvrzeno také správné fungování dalších palubních přístrojů včetně nabíjení akumulátorů. Přibližně týden po vypuštění budou spuštěny jednotlivé experimenty.\n"}
{"id": "1508817", "url": "https://cs.wikipedia.org/wiki?curid=1508817", "title": "Josip Posavec", "text": "Josip Posavec\n\nJosip Posavec (* 10. března 1996 Varaždín) je chorvatský fotbalový bránkář hrající za Hajduk Split.\n\n31. srpna 2015 Palermo prohlásilo, že dokončilo přestup brankáře Josipa Posaveca, který se k týmu připojil ke konci sezony 2015/2016. Nicméně Posavec se připojil až v lednu 2016, kdy nahradil Colombiho, který odešel do Carpi.\n\n7. července 2018 se Posavec vrátil do nejvyšší chorvatské fotbalové ligy, kde podepsal roční hostování s Hajdukem Split. Debut za Hajduk si připsal 26. července při výhře 1-0 proti PFK Slavia Sofia, ve druhém kvalifikačním kole Evropské ligy 2018-2019. Posavec si připsal za Hajduk celkově 33 startů v průběhu všech soutěží.\n\n8. června 2019, Hajduk oznámil, Posavec do Hajduku z Palerma přestupuje na čtyři roky.\n"}
{"id": "1508819", "url": "https://cs.wikipedia.org/wiki?curid=1508819", "title": "Lilian Calmejane", "text": "Lilian Calmejane\n\nLilian Calmejane (* 6. prosince 1992 Albi) je francouzský cyklista, který v současné době jezdí za profesionální tým Total Direct Energie. Mezi jeho úspěchy patří vítězství v soutěžích Vuelta a España v roce 2016, Tour de France v roce 2017.\n\n\n"}
{"id": "1508824", "url": "https://cs.wikipedia.org/wiki?curid=1508824", "title": "Radovan Zejda", "text": "Radovan Zejda\n\nRadovan Zejda (4. prosince 1946) je český historik a spisovatel.\n\nRadovan Zejda pochází z Třebíče, které se také věnuje v rámci své badatelské a spisovatelské činnosti. Publikuje o památkách města Třebíče a okolí. Věnuje se také kurátorské činnosti. Jeho oborem je i zkoumání mrákotínské žuly, o které zahájil trvalou výstavu. Věnoval se také velkou monografií životu a dílu Jana Zahradníčka. Kniha však byla kritizována. Před sametovou revolucí se věnoval i samizdatové literatuře, byl jedím z editorů samizdatové edice Rukopisy VBF, která se věnovala postupnému vydávání děl Jana Čepa, Jakuba Demla, Jana Zahradníčka a Bedřicha Fučíka.\n\n"}
{"id": "1508825", "url": "https://cs.wikipedia.org/wiki?curid=1508825", "title": "Niki Terpstra", "text": "Niki Terpstra\n\nNiki Terpstra (* 18. května 1984 Beverwijk) je nizozemský cyklista, který v současné době jezdí za profesionální tým Total Direct Energie. Jeho bratr, Mike Terpstra, je rovněž cyklistickým závodníkem. Je třetí nizozemský cyklista, který vyhrál jarní klasiku Paříž–Roubaix a Tour of Flanders, hned po Janu Raasovi a Henniem Kuiperovi.\n\n\n"}
{"id": "1508827", "url": "https://cs.wikipedia.org/wiki?curid=1508827", "title": "Panna Marie s Ježíškem ze Skalné", "text": "Panna Marie s Ježíškem ze Skalné\n\nPanna Marie s Ježíškem ze Skalné (třetí čtvrtina 15. stol.) zdobila výklenek kaple nebo některého stavení v pohraniční obci Wildstein (po roce 1950 Skalná). Ze soukromé sbírky ji zakoupila roku 1995 Galerie výtvarného umění v Chebu. \nSocha z lipového dřeva 114,5 × 35 × 23,5 cm, vzadu vyhloubená, inv. č. P 262. Polychromie je stará, ale nepůvodní a poškozená, umístěná přímo na dřevě bez křídového podkladu. Socha byla v minulosti vystavena povětrnosti v exteriérovém výklenku. Restauroval J. Živný 1996–1999. Při restaurování byly odstraněny nepůvodní doplňky – korunky na hlavách Madony a Ježíška, žezlo z ruky Marie a kříž z vladařského jablka v ruce Ježíška.\n\nŠtíhlá postava panny Marie stojí v esovitém prohnutí na pravé noze. Na pravém boku drží nahého Ježíška, který ji levou rukou objímá kolem krku a přidržuje její roušku. Špička levé odlehčené nohy je vysunuta pod záhybem pláště na podstavci. Obrys figury rozšiřuje v úrovni boků podkasaný plášť, jehož cíp Marie přidržuje pravou rukou před tělem. Nezvyklými motivy je podebrání přehybu pláště mezi palcem a ostatními prsty pravé ruky, uzavření pláště před tělem a jeho podkasání kolem rukávů v hlubokém mísovitém záhybu. Způsob podvinutí roušky pod vlasy za krkem ukazuje na inspiraci švábským uměním. Řezbář mohl pracovat podle kresby či grafiky švábského původu, kde se tyto motivy objevují v tvorbě následovníků Hanse Multschera.\n\nEstetické působení sochy snižuje sumární a zjednodušené podání Ježíška i oválný zběžně modelovaný obličej Marie.\n\nSochu poprvé popsal Jiří Vykoukal. Podle Jana Royta jde patrně o dílo švábského mistra z doby kolem r. 1470. \n\n"}
{"id": "1508828", "url": "https://cs.wikipedia.org/wiki?curid=1508828", "title": "Anthony Turgis", "text": "Anthony Turgis\n\nAnthony Turgis (* 16. května 1984) je francouzský cyklista, který v současné době jezdí za profesionální tým Total Direct Energie. Poprvé se objevil na startovní listině soutěží Vuelta a España v roce 2017. V červenci 2018 byl na startovní listině Tour de France.\n\n\n"}
{"id": "1508829", "url": "https://cs.wikipedia.org/wiki?curid=1508829", "title": "Power Jets W.1", "text": "Power Jets W.1\n\nPower Jets W.1 (někdy označovaný jako Whittle W.1) byl britský proudový motor navržený Frankem Whittleyem a Power Jets. W.1 byl vyroben na základě smlouvy s British Thomson-Houston (BTH) na začátku 40. let. Je významný tím, že šlo o první britský proudový motor, který se dostal s letounem do vzduchu, jako \"Whittle Supercharger Type W1\", kdy poháněl letoun Gloster E.28/39 při svém prvním letu ze základny RAF Cranwell 15. května 1941. W.1 byl později nahrazen typem Power Jets W.2.\n\n\n\n"}
{"id": "1508830", "url": "https://cs.wikipedia.org/wiki?curid=1508830", "title": "Jean-Baptiste Descamps", "text": "Jean-Baptiste Descamps\n\nJean-Baptiste Descamps (28. srpna 1714 Dunkerk – 30. června 1791 Rouen) byl francouzský spisovatel a malíř vesnických scén. Psal o historii umění a o umělcích. Později založil uměleckou akademii a jeho syn se stal kurátorem muzea.\n\nJean-Baptiste Descamps se narodil v Dunkerku. Přáním jeho otce bylo, aby se stal jezuitou. On však dal přednost studiu umění a stal se žákem Pierra Dulina, Nicolase Lancreta a Nicolase de Largillièra na \"Académie Royale de peinture et de sculpture\" (Královské akademii malby a sochařství) v Paříži. V letech 1740–1741, po dokončení studia, doprovázel Charlese-André van Loo na cestě do Anglie. Zde se seznámil s magistrátním úředníkem a učencem, Voltairovým přítelem a spoluzakladatelem Akademie Rouen. Le Cornier de Cideville toužil proslavit své rodné město Rouen, a proto mladého umělce přesvědčil, aby si Rouen vybral jako místo svého budoucího pobytu. \n\nPoté, co se zde v roce 1741 Descamps usadil, pomohl mu Cideville zřídit si vlastní studio a v roce 1749 v Rouenu otevřel školu \"Académie des sciences, belles-lettres et arts de Rouen\". Škola sledovala základní myšlenky filozofů osvícenství. Měla klíčovou roli ve vývoji malířství v Normandii a Descamps tuto akademii řídil až do své smrti. Descamps napsal pro Francouzskou akademii práci o historii školy, za kterou získal v roce 1767 cenu. Kromě jeho syna Jeana Baptisty Marca Antoina Descampse byli dalšími žáky školy Michel Duplessis, Charles Eschard, François Godefroy, François Gonord, Etienne de Lavallée-Poussin, Charles Louis François Le Carpentier, Noël Le Mire, Jean Jacques Le Veau, Anicet Charles Gabriel Lemonnier a Jean Jacques Lequeu.\n\nDescamps maloval ve stylu Jeana-Baptisty Greuze. V roce 1764 se stal členem Académie Royale (Královské akademie) v Paříži a vystavoval svá díla na Salonu v roce 1765. Jako učitel začal psát instruktážní díla, především překládal do francouzštiny díla uměleckých historiků Karla van Mandera a Arnolda Houbrakena. \n\nDescamps je autorem čtyřsvazkového díla \"La Vie des Peintres Flamands, Allemands et Hollandois\" (\"Život vlámských, německých a nizozemských malířů\"). Najal si rytce Charlese Eisena, aby dílo opatřil rytinami umělců. Většina portrétních rytin jsou kopie Houbrakenových originálů. Ačkoli RKD uvádí, že Descamps se stal členem akademie v roce 1764, Descamps byl již literárním členem Académie Royale des Science v roce 1750, když publikoval první část ze své série antologie malířských životopisů, a v době, kdy v roce 1760 publikoval třetí díl své antologie, byl členem \"Académie Impériale Franciscienne\". \n\n\nTyto práce oživily zájem o tvorbu starých vlámských mistrů, zejména Hanse Memlinga a Jana van Eycka. Deschapsovo dílo paradoxně posloužilo Francouzské revoluční armádě při její invazi do Flander v roce 1790. S jeho pomocí Francouzi identifikovali a ukořistili nejlepší malby pro své \"Musée Central des Arts\" v Louvru v Paříži.\n"}
{"id": "1508832", "url": "https://cs.wikipedia.org/wiki?curid=1508832", "title": "Romain Sicard", "text": "Romain Sicard\n\nRomain Sicard (* 1. června 1988 Bayonne) je francouzský cyklista, který v současné době jezdí za profesionální tým Total Direct Energie. \n\n\n"}
{"id": "1508834", "url": "https://cs.wikipedia.org/wiki?curid=1508834", "title": "Ederson Moraes", "text": "Ederson Moraes\n\nEderson Santana de Moraes (* 17. srpna 1993 Osasco), známý jako Ederson, je brazilský profesionální fotbalista, který hraje jako brankář za klub Manchester City a za národní tým Brazílie. Je považován za nejdražšího brankáře na světě podle CIES.\n\nSvoji kariéru zahájil v Sao Paulo v roce 2008 a poté o rok později nastoupil do portugalské Benfici, kde strávil dvě sezóny. V roce 2012 přešel z Ribeirão do Primeira Ligy na stranu Rio Ave, kde se stal pravidelným startérem. V roce 2015 se vrátil zpět do Benfici a byl přidělen do rezervy před debutem pro první zápas, s nímž ve dvou sezónách vyhrál čtyři hlavní tituly.\n\nPro sezónu 2017–18 se Ederson připojil k anglickému klubu Manchester City za 35 milionů liber a stal se tak nejdražším brankářem všech dob v nominální hodnotě libry šterlinků v době jeho převodu. Chtěl vyhrát pohár Premier League a EFL v první sezóně, ale povedlo se mu to až ve druhé sezóně.\n\nEderson debutoval v Brazílii v roce 2017 poté, co byl navržený brankářem na mistrovství světa ve fotbale do 23 let. Byl vybrán v Brazílii jako brankař na mistrovství světa v roce 2018 2019 do Copa America.\n"}
{"id": "1508838", "url": "https://cs.wikipedia.org/wiki?curid=1508838", "title": "Život vlámských, německých a nizozemských malířů", "text": "Život vlámských, německých a nizozemských malířů\n\nŽivot vlámských, německých a nizozemských malířů (v originále ) je životopisná série spisovatele Jeana-Baptisty Descampse.\n\nČtyřdílná životopisná série \"Život vlámských, německých a nizozemských malířů\" je kompilace životopisů umělců sepsaná Jeanem-Baptistem Descampsem, vydávaná postupně v letech 1753 až 1764. Životopisy jsou doplněné rytinami Charlese Eisena. Seznam ilustrací následuje a je uveden v pořadí podle stran. Většina biografií byla přeložena do francouzštiny z dřívějších prací Karla van Mandera a Arnolda Houbrakena. Ilustrované portréty byly většinou založeny na rytinách Jana Meyssena pro Het Gulden Cabinet a pro Arnolda a Jacobuse Houbrakena pro jejich „Schouburgh“, zatímco příklady prací vyryté v okrajích portrétů byly většinou založeny na rytinách Jacoba Campa Weyermana.\n\n"}
{"id": "1508847", "url": "https://cs.wikipedia.org/wiki?curid=1508847", "title": "Dajla", "text": "Dajla\n\nDajla () je vesnice a přímořské letovisko v Chorvatsku v Istrijské župě, spadající pod opčinu města Novigrad. Nachází se asi 3 km severozápadně od Novigradu. V roce 2011 zde žilo 396 obyvatel, což je nárůst oproti roku 2001, kdy zde žilo 364 obyvatel v 130 domech.\n\nSousedními vesnicemi jsou Karigador a Mareda.\n"}
{"id": "1508848", "url": "https://cs.wikipedia.org/wiki?curid=1508848", "title": "Antonio Franco", "text": "Antonio Franco\n\nMons. Antonio Franco (* 24. března 1937, Puglianello) je italský katolický duchovní, emeritní diplomat Svatého stolce a titulární arcibiskup galleseský.\n\n"}
{"id": "1508849", "url": "https://cs.wikipedia.org/wiki?curid=1508849", "title": "Certbot", "text": "Certbot\n\nCertbot (z anglických slov ) je automatizovaný nástroj pro vystavení, správu a odebírání certifikátů Let's Encrypt, které se používají k šifrování komunikace na internetu prostřednictvím protokolu HTTPS. Certbot podporuje většinu běžně dostupných webových serverů (Apache, Ngnix, Haproxy a Plesk), díky čemuž je jeho nasazení možné prakticky na libovolném stroji. Jde o otevřený software vyráběný neziskovou organizací Electronic Frontier Foundation.\n\nCertifikační autorita \"Let's Encrypt\" umožňuje bezplatné vložení jejich certifikátu s platností 3 měsíců zdarma na libovolný server a pro libovolnou doménu na internetu. Vzhledem k tomu, že jsou certifikáty poskytovány zdarma, bylo potřeba zjistit způsob, jak je efektivně instalovat a vyhnout se nutnosti zřídit technickou podporu nováčků. Druhým problémovým faktorem je také fakt, že vystavené certifikáty mají platnost pouze 3 měsíce, proto byl vyvíjen tlak na nasazení automatických nástrojů, které budou certifikáty po celém internetu pravidelně obnovovat. Certbot všechny tyto úkoly zajišťuje.\n\nNa začátku se vypne webový server (je důležité uvolnit port 80), například následujícím příkazem:\nsudo systemctl stop nginx\nNásleduje rozhodnutí, zda je potřeba certifikát vystavit pouze pro jednu doménu nebo pro více zároveň (například pro \"example.com\" a zároveň pro \"www.example.com\").\n\ncertbot certonly --standalone -d example.com -d www.example.com\n\nPo úspěšném vystavení a instalaci certifikátu server opět spustíme příkazem (pro Ngnix „sudo systemctl start nginx“, pro Apache „sudo service apache2 restart“).\n\nObnova se provádí pomocí následujícího příkazu: \ncertbot renew --dry-run\n1 1 1 * * sudo certbot renew --dry-run\n"}
{"id": "1508854", "url": "https://cs.wikipedia.org/wiki?curid=1508854", "title": "Barochův pramen", "text": "Barochův pramen\n\nBarochův pramen (dřívější pojmenování \"Baroch-Horáčkův pramen\", starší název \"Obecní pramen II.\") je volně přístupný minerální pramen v Pramenech v okrese Cheb v Karlovarském kraji. Pramen nese jméno po jednom ze svých objevitelů, resp. obnovitelů, již zemřelém Františku Barochovi ze Správy CHKO Slavkovský les, místním ochránci přírody, speleologovi, znalci hornické historie, který mimo jiné objevil v roce 1982 vstup do historického dolu Jeroným, který se později stal národní kulturní památkou.\n\nPramen vyvěrá při pravém břehu Pramenského potoka u jihozápadního okraje obce Prameny. Nachází se v Hornoslavkovské vrchovině v centrální části geomorfologického celku Slavkovský les na území CHKO Slavkovský les.\nV blízkém okolí vyvěrají při levém i pravém břehu Pramenského potoka další minerální prameny, z nichž v minulosti byl nejznámější \"Vincentův pramen\", který je však zcela zdevastovaný.\nV parčíku bývalých lázní, asi 300 metrů od Barochova pramene, byly v letech 2012–2013 obnoveny prameny \"Rudolf a Gisela\".\n\nHorninové podloží tvoří rozsáhlý masiv amfibolitů mariánskolázeňského metabazitového komplexu, největšího tělesa metamorfovaných bazických hornin v celém Českém masivu. Jihozápadně od vývěru kyselky se zvedá vysoký hadcový hřbet s vrcholem Vlčí kámen (883 m). Přibližně 550 m od pramene se nachází severní okraj přírodní rezervace Mokřady pod Vlčkem, která patří mezi botanicky nejpestřejší ve Slavkovském lese. Podložní a okolní bazické horniny obohacují místní prameny hořčíkem a železem, což je typické pro kyselky v centrální části Slavkovského lesa. Příkladem je Grünská kyselka a další minerální prameny využívané jako zdroje pro výrobu komerční minerálky Magnesia. Ve srovnání s kyselkami v širším okolí mají minerálky v Pramenech nižší celkový obsah rozpuštěných minerálních látek.\n\nPramen má lokální význam a je využíván místními obyvateli k pitným účelům. Vytékal volně do potoka a v roce 1978 byl zachycen jímkou. První úpravy však proběhly již před rokem 1978, kdy František Baroch a Jindřich Horáček vložili do pramene výztuž a přepadovou trubku. Dílčí úpravy jímání a přístupu k prameni proběhly na počátku 80. let 20. století. Počátkem 90. let 20. století byl pramen využíván pro zásobování restaurací. Kolem roku 1996 došlo při vrtných pracích k částečnému poškození v rámci prováděného hydrogeologického průzkumu zřídelní struktury v Pramenech. V roce 2017 se obec Prameny zapojila do projektu \"Živé prameny\" a při internetovém hlasování zvítězila Barochova studánka v kategorii projektů Karlovarského kraje. V dubnu 2018 byla zahájena rozsáhlejší rekonstrukce. Došlo k vyčištění pramenní jímky od usazenin, opraveny byly izolace a obložení jímky. Kolem jímání byla postavena kamenná zídka a pramen zakryt dřevěnou stříškou, krytou modřínovým šindelem. Nad vývěr byla umístěna stará fotografie Stanislava Wiesera z roku 1978 zobrazující Františka Barocha u pramene. Upraveno bylo i bezprostřední okolí, doplněné lavičkou k posezení a informační tabulí. Rozšířena byla i přístupová cesta. Otevření pramene se uskutečnilo v květnu 2018 a široké veřejnosti byl Barochův pramen představen v rámci akce \"Den živých vod\" koncem října 2018. Pramen se stal místem setkávání místních obyvatel a je navštěvován turisty.\n\nTeplota pramene je poměrně stálá, pohybuje se okolo 7 °C, celková mineralizace je dost nízká, činí přibližně 430 mg/litr. Obsah rozpuštěného oxidu uhličitého je naopak vysoký a dosahuje hodnoty 2 800 mg/litr, což dodává minerálce vysokou perlivost a příjemnou chuť. Minerální voda má zvýšený obsah hořčíku (Mg) v hodnotě 23 mg/litr. Hodnota pH je 4,9. Vydatnost je dosti vysoká, podle měření z března 2019 činí 30 litrů/min.\n\nMinerální pramen je snadno dostupný a volně přístupný. Od turistického rozcestníku modře a zeleně značené turistické trasy v obci Prameny vede přes lávku nad Pramenským potokem místní značka k vývěru Barochova pramene. Vzdálenost od rozcestníku je necelých 100 metrů.\n\n"}
{"id": "1508856", "url": "https://cs.wikipedia.org/wiki?curid=1508856", "title": "Seljord", "text": "Seljord\n\nSeljord je obec v kraji Vestfold og Telemark v jižním Norsku. Administrativním centrem obce je stejnojmenná vesnice. Farnost s tehdejším názvem \"Siljord\" byla ustanovena jako obec k 1. lednu 1838 v rámci norské administrativní reformy. Obec má rozlohu 715 km² a žije zde obyvatel. Městem prochází evropská silnice E134.\n\nSeljord je hojně navštěvován turisty, které zde láká každoročně konaný trh Dyrsku'n, který původně začínal jako trh dobytčí, později se na něj však začali sjíždět i lidé z okolí a dnes se na něm dá pořídit zejména horské oblečení, outdoorové vybavení, ručně dělané suvenýry a také potraviny. V blízkosti obce se také nachází jezero Seljordsvatnet, které je známé údajnou přítomností mořské příšery Selmy. Nad Seljordem se tyčí pohoří Lifjell.\n\nNejstarší pamětihodností v obci je románský kostel z 12. století. V kostele se nachází oltář z roku 1588 a křtitelnice ze 17. století. Celá stavba byla v roce 1972 restaurována. Chrám je zbudován celý z kamenů a jedná se tak o jednu z norských středověkých rarit.\n\nZnak Seljordu pochází z moderní doby, obec jej získala 15. září 1989. Znak zobrazuje mořskou příšeru jménem Selma ve zlaté barvě na červeném pozadí.\n"}
{"id": "1508857", "url": "https://cs.wikipedia.org/wiki?curid=1508857", "title": "Kostel svaté Anny (Libínské Sedlo)", "text": "Kostel svaté Anny (Libínské Sedlo)\n\nKostel svaté Anny se nachází ve vsi Libínské Sedlo, části města Prachatice. Je zasvěcen svaté Anně a odkazuje na ochranu poutníků a horníků.\n\nVes Libínské Sedlo (původně Fefry), ve které se kostel nachází, byla oficiálně založena až roku 1351. Avšak s největší pravděpodobností byla obývána už dříve. Přestože první dochovaná písemná zpráva o kostele pochází z roku 1531, průzkumy odhalují, že kostel byl založen již na počátku 15. století. Došlo k tomu pravděpodobně o několik desetiletí později než byly založeny Fefry. Kostel vytvářeli stejní pracovníci, kteří již stavěli kostel svatého Jakuba v Prachaticích. Nejstarší součástí kostela jsou pravděpodobně trámy krovu lodi, které byly káceny v roce 1458 dle dendrochronologického datování a lze předpokládat, že krov pochází z doby výstavby kostela.\n\nV první fázi výstavby byla utvořena hlavní loď s krovem a presbytář s klenbou, střešními štíty a vnějšími opěrnými pilíři. Později byla na jižní stěnu připojena drobná předsíň se sedlovou střechou. Dobu, kdy byla věž přesně přistavěna neznáme, ale lze předpokládat, že to bylo před tím, než byl připojen zvon, který je datován od roku 1525. \n\nKvůli zchátralosti byl původní krov presbytáře brzy nahrazen novým strmějším a o něco výše položeným krovem. \n\nV 17. století došlo k proražení okna na severní straně lodi za účelem většího osvětlení interiéru. V roce 1733 byla zaznamenána velká vichřice, která značně poškodila kostel. Za účelem oprav škod dostal kostel nový vzhled. Došlo k opravě střech, omítek i oken, která byla rozšířena, a došlo k zazdění nedávno proraženého okna ze 17. století. V tomto období se okna dočkala stavu, ve kterém je známe dnes. \n\nBěhem 19. století došlo k větším úpravám při přestavbě interiéru. Bylo vybudováno nové schodiště na hudební kůr. V roce 1881 byla podlaha kostela vydlážděna kamennými deskami a o rok později byla vydlážděna i podlaha sakristie. \n\nVe 20. století došlo k úpravám omítek a také byla odstraněna hřbitovní zeď. Kostel se od té doby nachází na volném prostranství.\n\nKostel se skládá z jedné lodi zakončené trojbokým presbytářem s neodstupňovanými opěrnými pilíři. Na jižní straně byla později přistavěna věž hranolového tvaru a na severní straně byla přistavěna sakristie. Hlavní loď je zastřešena sedlovou střechou pokrytou šindelem. Střecha nad presbytářem je také pokryta šindelem a je ukončena trojbokou valbou. Střecha nad sakristií je pultová a věž má kuželovou střechu na čtvercovém půdorysu. Přístavek vnitřního schodiště má střechu pultového tvaru pokrytou plechem. Okna jsou rozdělena okenními tabulkami do 8 polí a mají podlouhlý obdélníkový tvar. V závěru presbytáře je vždy jedno okno mezi opěrnými pilíři, avšak ve východním úseku je okno pouze namalované. Fasáda je hladká a pokryta bílou omítkou. Celý vzhled doplňuje pískově žlutá a šedá omítka. Kostel je obohacen barevnou dekorací - některá okna jsou pouze namalována na fasádě. Věž je barevnými pásy rozdělena na tři úseky a v každém se nachází obdélníkové okno.\n\nLoď je obdélníkového půdorysu a po obvodu jsou čtyři dvoukřídlá okna. Je dlouhá 9,3 metrů a široká 8,3 metru. Na západní straně je vstupní portál s ostěním tesaným ze žuly. Kruchta je podklenuta třemi plackovými klenbami na pilíře a polopilíře u zdí kostela, které oddělují jednotlivá klenební pole podkruchtí, jsou opatřeny patkou. Na severní i jižní stěně hlavní lodi se nacházely malby z renesančního a gotického období. V obou východních rozích lodi se nacházejí barokní oltáře. Po stěnách v úrovni dolních hran oken jsou háčky, na které jsou zavěšeny obrazy s motivem křížové cesty. V lodi jsou rovnoměrně umístěny dřevěné lavice. V zadní části lodi se nachází kruchta, ve které jsou dřevěné lavice s klekátky a malé pódium. \n\nKrov lodi prošel řadou rekonstrukcí, které se často nevyhnuly improvizovaným řešením.\n\nKněžiště má tvar protáhlého obdélníku zakončeného na východní straně trojboce. Je dlouhé 6 metrů a široké 5,5 metru. Podlaha je zde ze žulových desek a je o dva schody vyvýšena než loď. Okna tvarem i velikostí odpovídají oknům v hlavní lodi. Na východní straně je zazděné gotické okno, které má tvar jeptišky. Klenba je tvořena dvěma poli, jedno pole je zaklenuto křížovou klenbou a druhé v závěru paprsčitě. Podle rozdílné profilace výběhů žeber a také podle nepravidelných zlomených křivek lze usoudit, že klenba byla přidána o něco později. Konzoly mají tvar několikastranných jehlanců, na které plynule navazují zalomená žebra a obohaceny jsou římsičkami. V jihovýchodním koutě má konzola válcovitý tvar, který připomíná lidský obličej. V severní stěně presbyteria byl do zdiva současně se stavbou vsazen výklenek pro bezpečné uložení hostií. Sanktuarium bylo vyzdobeno nástěnnými malbami, aby zdůraznilo důležitost uložených svátostí.\n\nV sakristii je podlaha snížená o jeden schod než v kněžišti. Je zřejmé, že tato místnost byla přistavěna dodatečně. Nachází se zde tři okna, sakristie je zaklenuta plackovou klenbou.\n\nV roce 2001 došlo na severní zdi lodi k odpadnutí mladší omítky a byly odkryty gotické nástěnné malby zobrazující Poslední soud a obraz Nanebevzetí Panny Marie. Další malby byly odkryty v presbytáři.\n\nU obrazu posledního soudu je po pravé straně Krista namalována lilie a meč, které symbolizují nevinné a provinilé. Obraz je rámován gotickým rostlinným rámem (granátová jablka, hrozny, listy, atd.). \n\nZajímavým obrazem je rytá kresba architektury nebeského Jeruzaléma. Nejstarší dochovaná kresba pochází z výstavby kostela a je schovaná pod dvěma dalšími nástěnnými malbami v presbytáři v horní části druhého pole severní stěny. Je zde zobrazen Kristus v Getsemanské zahradě. I když se dochovaly pouze fragmenty kompozic maleb, jde o významnou památku. \n\n\n"}
{"id": "1508858", "url": "https://cs.wikipedia.org/wiki?curid=1508858", "title": "Panna Marie Bolestná z kostela sv. Mikuláše v Chebu", "text": "Panna Marie Bolestná z kostela sv. Mikuláše v Chebu\n\nPanna Marie Bolestná z kostela sv. Mikuláše v Chebu (kolem r. 1500) byla součástí skupiny Kalvárie v chebském kostele sv. Mikuláše. Jejím protějškem byla socha sv. Jana, zaznamenaná naposled na farním úřadě v Chebu, od roku 1994 nezvěstná. Socha stylově odpovídá raným dílům cvikovského sochaře Petera Breuera. Je vystavena ve stálé expozici chebské gotiky Galerie výtvarného umění v Chebu jako zápůjčka římskokatolické farnosti Cheb.\nPlně plastická socha z lipového dřeva 148 x 49 x 33 cm, vzadu vyhloubená, se zachovanou původní polychromií, která byla skryta pod pěti vrstvami pozdějších přemaleb. Chybí levá ruka. Restaurovali J. Tesař (1972, 1978) a J. Živný (1986, 1997).\n\nŠtíhlá socha Panny Marie je mírně natočena k levému rameni do tříčtvrtečního profilu. Tomuto pohybu by odpovídalo, že vysunuta je špička volné pravé nohy a levá noha je za ní překřížena. Podkasaný plášť, který Marie přidržuje pravou rukou, vytváří kolem těla niku, která se směrem dolů zužuje a zakrývá pohyb i esovité pootočení těla doprava. Pod spodním nepřepásaným těsným šatem jsou zvýrazněna ňadra. Plášť je sepnutý nad nimi a na levé straně spadá v dlouhé diagonále až k podstavci, kde se přehýbá a vrací cípem nahoru. Na pravé straně plášť tvoří pod rukou hluboký záhyb a otočen na rub spadá přes pravou ruku ke kolenům, kde je zvlněn boltcovým promačkávaným motivem. Na pravém boku tvoří hluboké mísovité záhyby s ostrými hranami. Obličej Panny Marie lemuje rouška a zavinutí krku s detailně propracovanými ostrými sklady. \n\nOválná tvář Panny Marie s širším čelem má hluboko zasazené a zešikmené přivřené oči, ostrý nos a široké a pevně sevřené rty. Typika tváře odpovídá raným dílům Petera Breuera, která vytvořil těsně po příchodu do Zwickau. Záhybový systém drapérie, který je u chebské sochy mírně zjednodušený, i modelace horní poloviny těla rovněž nasvědčuje bezprostřednímu vztahu k sochařským dílům Petera Breuera krátce před rokem 1500. Breuer jako tovaryš pobýval ve Würzburgu u Tilmana Riemenschneidera a krátce pobyl v Ulmu, pravděpodobně u Gregora Erharta. Svými díly zásoboval celou oblast Krušnohoří. \n\nŠevčíková sochu hodnotí jako průměrnou práci, s rezidui slohu 80. let. Radikální otevření bloku sochy je již ohlasem na francké předlohy. Socha podle ní souvisí s produkcí sochařských dílen v bavorském Hofu, kde přímou malířskou inspiraci nabízel např. oltář sv. Michaela (1465), dodaný Hansem Pleydenwurffem. Hof byl podobným obchodním centrem jako Cheb, ale tamní práce nepřesahují kvalitou ty chebské a nelze tedy uvažovat o přímé vazbě.\n\n"}
{"id": "1508861", "url": "https://cs.wikipedia.org/wiki?curid=1508861", "title": "Abraham Genoels", "text": "Abraham Genoels\n\nAbraham Genoels II nebo Abraham Genouil (přezdívka: Archimedes) (25. května 1640, Antverpy - 10. května 1723, Antverpy) byl vlámský barokní malíř, kreslíř, rytec a návrhář gobelínů. Je znám především svými krajinomalbami, kresbami a tisky. Pracoval v Paříži, Římě a Antverpách.\n\nAbraham Genoels se narodil 25. května 1640 v Antverpách jako syn výrobce škrobu Petera Genoelse a Cornelie Melis. V jedenácti letech začal studovat malířství a toto studium trvalo pěti let, jeho učiteli byli Jacques Backereel, později jej učil perspektivu další antverpský malíř Nicolaes Fierlants. Jakmile dokončil studium, rozhodl se opustit Antwerpy. Nizozemský životopisec Arnold Houbraken věnoval v životopisném díle \"Schouwburg\" Genoelsovi celých deset stran, na kterých mimo jiné popisoval umělcovy zahraniční cesty. V roce 1659 Genoels cestoval s Georgem Remeesem do Amsterdamu. Chtěli pokračovat v cestě do Paříže, ale válka jim v cestě na jih po souši zabránila. Zatímco čekali na loď do Paříže, Genoels se rozhodl vydat na prohlídku všech kunstkabinetů a studovat i kabinetní obrazy. Po příjezdu do Paříže (přes Dieppe) se Genoels ubytoval v domě svého bratrance Laurenta Franckena, kde se setkal s malířem Francisquem Milletem, který se narodil v Antverpách. Genoels učil jeho a dalších sedmnáct studentů pracovat s perspektivou.\n\nGenoels brzy získal zakázku na vytváření gobelínových návrhů od Gi. de la Noire Tapissiera. Následně následovala řada dalších zakázek. Královský dvorní malíř (Premier peintre du roi) francouzského krále Ludvíka XIV. Charles Le Brun vedl v té době královskou manufakturu na výrobu tapiserií \"Gobelins Manufactory\" založenou v roce 1663. Le Brun pozval do Paříže vlámského malíře Adama Franse van der Meulena, proslulého obrazy bitevních scén. Jeho úkolem bylo navrhovat tapiserie líčící úspěchy francouzských vojáků a zejména oslavovat Ludvíka XIV. jako vojevůdce. Adam Frans van der Meulen přizval řadu dalších vlámských umělců, včetně Genoelse a Adriaena Franse Boudewijnse, aby mu pomáhali ve vytváření návrhů designu tapiserií. V roce 1669-70 byl Genoels vyslán spolu s Boudewijnsem a Janem van Huchtenburgem do jižního Nizozemska kreslit tři pohledy na zámek Mariemont. Kresby měly sloužit jako vzor pro design gobelínů vyráběných v Gobelins Manufactory. Účty dochované z Gobelins Manufaktury dokazují, že tito tři umělci obdrželi také platby za práci na návrzích série tapisérií zobrazujících „Měsíce roku (Months of the Year)“. Adriaen Frans Boudewijns vytvořil četné rytiny Genoelsových prací.\n\nV době, kdy pro Genoels pracoval pro Le Bruna, pracoval pro něho i francouzský rytec Gérard Audran. Ten naučil Genolse technice rytin obrazů. Charles Le Brun navrhl Genoelse jako kandidáta na členství v \"Académie royale de peinture et de sculpture\" (Královská akademie malby a sochařství). V roce 1665 se Genoels stal členem této akademie. Poté dostal od francouzského krále dům a důchod. Genoels také dostal od krále zaplaceno za spolupráci s Charlesem Le Brunem na obrazech bitev Alexandra Velikého. Před svým návratem do Flander Genoels pracoval i pro další vysoce postavené osoby v Paříži, jako byl francouzský státní sekretář François-Michel le Tellier, markýz z Louvois a Louis, Grand Condé,(zvaný Veliký), pro jeho zámek Château de Chantilly.\n\nV roce 1669 se umělec vrátil do Antverp, kde byl v roce 1672 zaregistrován v místním Cechu sv. Lukáše 1672. V letech 1672-73 namaloval obraz \"Minerva s múzami v krajině\" pro cechovní místnost v Antverpách, odměnou mu bylo osvobození od cechovních poplatků a oficiálních povinností v cechu na dobu 25 let.\n\nJeho touha navštívit Řím byla naplněna v roce 1674, kdy už si vydělal dost peněz na to, aby tuto cestu mohl pohodlně financovat. Vyrazil se skupinou vedenou Marselis Liberechts, který v Římě už byl. Dalšími členy skupiny byli sochař Pieter Verbrugghen II., Frans Moens z Middelburgu, kanovník z Liège, antverpský rytec Albert Clouwet, neapolský obchodník Abraham van den Heuvel a benátský obchodník Soldanio. V září 1674 opustili Antverpy a cestovali do Kolína na Rýnem. Po 4–5 dnech si najali loď a pluli po Rýnu do Mohuče. Pokračovali obchodní lodí po řece Rýn do Frankfurtu, kde zůstali 3 dny a odkud pokračovali kočárem do Augsburgu. V cestě pokračovali koňmo do Tyrolského hrabství, prošli Innsbruckem a přes Brennerský průsmyk do Trenta. Podél řeky Brenty sestoupili z Alp do Trevisa a odtud se vydali lodí do Benátek. Dále cestovali po řece Pádu do Ferrary, pak pokračovali do Bologně. Po 4 dnech si najali kočár, a navštěvujíce cestou různá malá italská města, doputovali do Říma.\n\nV Římě se Genoels stal členem spolku Bentvueghels, sdružení především holandských a vlámských umělců pracujících v Římě. Ve sdružení bylo zvykem vybrat pro každého člena charakteristickou přezdívku, tzv. \"ohnuté jméno\". Genoelsova přezdívka byla \"Archimedes\". Toto jméno mu bylo dáno pro jeho znalost geometrie a schopnost používat perspektivu. Genoels poslal Houbrakenovi kopii jeho “Bentbrief”, dokumentu, který stvrzoval jeho členství ve sdružení. Bentbrief byl podepsán svědky jeho ceremoniálu přijímání za člena.\n\nV Římě Genoels spolupracoval s nizozemským umělcem Gasparem van Wittelem a možná byl i jeho učitelem.\n\nV roce 1682 se Genoels vrátil domů do Antverp. Své obrazy si odvezl s sebou. Ale už 25. dubna 1682 společně s antverpským rytcem Lavironem a dvěma francouzskými rytci Cavalierem a Monierem Antverpy opustil a odcestoval přes Sienu, Florencii, Pisu, Livorno, Janov a Nice do Marseille. Dále cestoval na mezkovi do Avignonu. Odtud pokračoval po řece Rhôně do Lyonu a pak proti proudu řeky Saôny do Villefranche-sur-Saône. Odtud jel koňmo přes Tarare, dále přes hory do Roanne na Loiře. Pokračoval lodí do Orléansu a odtud do Paříže. V Paříži čekal na loď s jeho zavazadly. Mezitím navštěvoval své staré přátele. Než jeho loď dorazila, namaloval jako dárek jeden obraz pro Charlese le Bruna a další, o hodně větší, pro Jeana-Baptistu Colberta. V Paříži si najal kočár a odcestoval do Lille, odtamtud do Tournai a Gentu. Dne 8. prosince 1682 dorazil do Antverp, odkud udržoval korespondenci s Arnoldem Houbrakenem. Mezi jeho žáky patřili: Peeter Beethoven (1689–1690), Gillis Bisschop (1692–1693) a Ferdinandus Goffine (1694–1695). Genoels byl velmi úspěšný a zemřel jako bohatý muž.\n\nZa jeho života byly jeho obrazy vysoce ceněné. Ale v půběhu 18. století jeho obliba klesala. To může být důvod, proč se tak málo z jeho hlavních děl dochovalo. Přežívající malby jsou klasicky strukturované krajiny s mytologickými scénami, které drží klasicistní styl Nicolase Poussina. Nicméně jeho krajinářské kresby a lepty jsou stále velmi uznávané. Dobře strukturované kompozice často zobrazují antickou italskou architekturu s drobnými, nepříliš detailně zpracovanými postavami zasazenými do bohatě vykreslené krajiny. Kresba ukazuje rozhodnost a plynulost linií. Genoelsovy lepty jsou výrazně ovlivněny italskou krajinou, zejména krajem Campagna Romana s jeho architektonickými ruinami. Jeho tisky ukazují idylické krajiny. Lepty jeho návrhů udělali jiní umělci, například Adriaen Frans Boudewijns. Genoelsovy obrazy v italském stylu kontrastují s naturalismem místních umělců, kteří se odvážili malovat drsnější, písčité, severní krajiny.\n\n \n"}
{"id": "1508865", "url": "https://cs.wikipedia.org/wiki?curid=1508865", "title": "Já nemám strach (album)", "text": "Já nemám strach (album)\n\nJá nemám strach je třiadvacáté studiové album Hany Zagorové. Nahráno bylo ve studiu Vyžlovka a vyšlo roku 2018. Album vydalo vydavatelství \"Supraphon\". \n\n\n\n\n"}
{"id": "1508866", "url": "https://cs.wikipedia.org/wiki?curid=1508866", "title": "František Leopold ze Šternberka", "text": "František Leopold ze Šternberka\n\nFrantišek Leopold ze Šternberka (9. července 1680 nebo 1681 Praha – 14. května 1745 Žirovnice) byl český šlechtic z rodu Šternberků, zakladatel Leopoldovy linie se sídlem v Žirovnici, jejíž potomci žijí dodnes. V letech 1727–1745 zastával úřad prezidenta české komory.\n\nFrantišek Leopold se narodil jako mladší syn pozdějšího nejvyššího purkrabí Českého království Adolfa Vratislava ze Šternberka (1627 Postoloprty – 4. 9. 1703 Zásmuky) a jeho manželky Anny Lucie Slavatové z Chlumu a Košumberka (17. 7. 1637 Vídeň – 3. 3. 1703 Praha). Jeho starší bratr František Damián (26. 7. 1676 Vídeň – 15. 5. 1723 Častolovice) založil Damiánovu linii se sídlem v Zásmukách a Častolovicích.\n\nPo studiích si vybral politickou kariéru. Získal titul císařského komořího a tajného rady, stal se místodržícím Českého království a v letech 1727–1745 zastával úřad prezidenta české komory.\n\nPo otci zdědil Předboř, po matce Žirovnici, Počátky a Stráž nad Nežárkou. Stráž byla už v roce 1715 v rukou Františka Josefa Černína z Chudenic. Po svém příbuzném Václavu Vojtěchovi ze Šternberka (1643–1708) zdědil zadlužený fideikomis Zelená Hora a Zadní Ovenec (Troja, dnes součást Prahy). V květnu 1722 s povolením panovníka panství Zadní Ovenec (zámek Troja se vším příslušenstvím, libosadem a jinými zahradami) prodal za 50 tisíc zlatých a 200 dukátů pražskému arcibiskupovi Františku Ferdinandovi z Khünburgu do jeho osobního vlastnictví. V roce 1726 prodal i Zelenou horu, a sice Adolfovi Bernardovi z Martinic. Dne 14. června 1731 založil z částky 130 tisíc zlatých peněžní fideikomis (svěřenectví, majorát) s palácem na Hradčanech a panstvím Žirovnice.\n\nDne 4. června 1708 se oženil s Marií Annou Johanou ze Schwarzenbergu (23. 11. 1688 Vídeň – 27. 9. 1757 Praha), dcerou knížete Ferdinanda Viléma Eusebia ze Schwarzenbergu (1652–1703), majitele Hluboké a Třeboni, a jeho manželky Marie Anny ze Sulzu (1653–1698). Narodilo se jim 11 nebo 13 dětí:\n\n\nRodokmen Šternberků (Miroslav Marek)\n"}
{"id": "1508867", "url": "https://cs.wikipedia.org/wiki?curid=1508867", "title": "Inka Šecová", "text": "Inka Šecová\n\nInka Šecová, jiným jménem Jiřina Šecová (15. dubna 1943 Praha – 4. ledna 2019 Praha), byla česká herečka a dabérka.\n\nInka Šecová se narodila 15. dubna 1943 v Praze. Vystudovala na pražské DAMU katedru loutkoherectví, později získala angažmá v divadle Spejbla a Hurvínka. Jejím prvním dabingovým počinem byla v roce 1971 Pippi ve filmu \"Pippi punčochatá\". Ze známých dabingových rolí lze uvést zajíce z \"Jen počkej, zajíci!\", paní domácí z \"Toma a Jerryho\" či Kulíka ze seriálu \"My z Kačerova\". Nadabovala také postavu Butterse Stotche ze seriálu \"Městečko South Park\". Šecová hrála i filmech, například v \"Ženách v ofsajdu\", \"Dobrodružství na Labi\", pohádce \"Nevěsta s nejkrásnějšíma očima\" a také v seriálu televize Nova \"Ordinace v růžové zahradě 2\", kde si zahrála důchodkyni Zitu Smiřickou. Inka Šecová zemřela 4. ledna 2019 ve věku 75 let.\n\n"}
{"id": "1508870", "url": "https://cs.wikipedia.org/wiki?curid=1508870", "title": "Carlos Morales Quintana", "text": "Carlos Morales Quintana\n\nCarlos Morales Quintana (* 31. prosince 1970, Lanzarote) je španělský architekt, jachtař a manžel princezny Alexie Řecké a Dánské.\n\nNarodil se 31. prosince 1970 v Lanzarote jako syn Luise Miguela Morales y Armas a Maríe Teresy Quintana y González.\n\nDne 9. července 1999 se v katedrále svaté Sofie v Londýně oženil s princeznou Alexií Řeckou a Dánskou, s dcerou krále Konstantina II. Řeckého a královny Anne-Marie Dánské. Spolu mají 4 děti;\n\n\nDnes se svou manželkou žijí v Puerto Calero na Kanárských ostrovech.\n\n"}
{"id": "1508872", "url": "https://cs.wikipedia.org/wiki?curid=1508872", "title": "Třída Mendoza", "text": "Třída Mendoza\n\nTřída Mendoza byla třída torpédoborců argentinského námořnictva. Jednalo se o britskými loděnicemi postavenou variantu tamní třídy \"Scott\". Celkem byly postaveny tři jednotky této třídy. Argentinské námořnictvo je provozovalo v letech 1929–1962. Všechny byly vyřazeny.\n\nStavba této třídy byla součástí desetiletého plánu na obnovu floty, schváleného roku 1926. Plán zahrnoval stavbu dvou těžkých křižníků třídy \"Veinticinco de Mayo\", lehkého křižníku ARA \"La Argentina\", dvanácti torpédoborců (z toho dvě jednotky španělské třídy \"Churruca\", tři třídy \"Mendoza\" a sedm třídy \"Buenos Aires\") a tří ponorek třídy \"Santa Fe\". Všechny tři torpédoborce třídy \"Mendoza\" postavila britská loděnice J. Samuel White v East Cowes. Do služby byly přijaty v roce 1929.\n\nJednotky třídy \"Mendoza\":\nVýzbroj tvořilo pět 120mm kanónů, jeden 76mm kanón, dva 40mm kanóny a dva trojité 533mm torpédomety. Pohonný systém tvořily čtyři kotle Admiralty a dvě sady turbín Parsons o výkonu 42 000 hp. Nejvyšší rychlost dosahovala 36 uzlů. Dosah byl 4500 námořních mil při rychlosti 14 uzlů.\n\nVe 40. letech byl odstraněn jeden 120mm kanón a 76mm kanón, protiletadlovou výzbroj naopak posílilo šest 40mm kanónů.\n"}
{"id": "1508873", "url": "https://cs.wikipedia.org/wiki?curid=1508873", "title": "Konstantin Alexios Řecký a Dánský", "text": "Konstantin Alexios Řecký a Dánský\n\nKonstantin Alexios Řecký a Dánský (řecky: Κωνσταντίνος Αλέξιος; * 29. října 1998, New York City) je řecký a dánský princ. Je druhý v pořadí následnictví na řecký trůn.\n\nNarodil se 29. října 1998 v nemocnici Weill Cornell Medical Center v New York City jako syn korunního prince Pavla Řeckého a jeho manželky princezny Marie-Chantal. Pokřtěn byl 15. dubna 1999 v katedrále svaté Sofie v Londýně. Jeho kmotry byly princ Nikolaos Řecký a Dánský, princ Dimitri Jugoslávský, korunní princ Frederik Dánský, korunní princ Filip Španělský, princ William z Walesu, korunní princezna Viktorie Švédská, princezna Alexandra von Fürstenberg a Doris Robbs. \n\nRoku 2004 se rodina odstěhovala do Londýna. Zde navštěvoval Wellington College v Berkshire a poté byl přijat na Georgetownskou univerzitu ve městě Washington, D.C.\n\n"}
{"id": "1508874", "url": "https://cs.wikipedia.org/wiki?curid=1508874", "title": "Achileas-Andreas Řecký a Dánský", "text": "Achileas-Andreas Řecký a Dánský\n\nAchileas-Andreas Řecký a Dánský (řecky: Αχιλλέας Ανδρέας; * 12. srpna 2000, New York City) je řecký a dánský princ. Je třetí v pořadí následnictví na řecký trůn.\n\nNarodil se 12. srpna 2000 v nemocnici Weill Cornell Medical Center v New York City jako syn korunního prince Pavla Řeckého a jeho manželky princezny Marie-Chantal. Pokřtěn byl 7. června 2001 v katedrále svaté Sofie v Londýně. Jeho kmotry byly princezna Teodora Řecká a Dánská, princezna Elena Španělská, princ Alexander von Fürstenberg, korunní princ Kardam Bulharský, princezna Rosario Bulharská, princ Guillaume Lucemburský a Veronica Toub.\n\nRoku 2004 se rodina odstěhovala do Londýna. Zde navštěvoval Wellington College v hrabství Berkshire. Poté se rodina znovu odstěhovala do USA. Dne 6. června 2019 úspěšně ukončil střední školu (high school) v New Yorku a byl přijat na Newyorskou univerzitu.\n\n\n"}
{"id": "1508875", "url": "https://cs.wikipedia.org/wiki?curid=1508875", "title": "Mareda", "text": "Mareda\n\nMareda je vesnice a přímořské letovisko v Chorvatsku v Istrijské župě, spadající pod opčinu města Novigrad. Nachází se asi 2 km severozápadně od Novigradu. V roce 2011 zde žilo 239 obyvatel, což je pokles oproti roku 2001, kdy zde žilo 389 obyvatel v 125 domech.\n\nSousedními obcemi jsou Dajla a město Novigrad.\n"}
{"id": "1508877", "url": "https://cs.wikipedia.org/wiki?curid=1508877", "title": "Jozef Eliášek", "text": "Jozef Eliášek\n\nJozef Eliášek (* 29. ledna 1928 Fiľakovo) je bývalý slovenský fotbalista (útočník a později také záložník) a trenér.\n\nV československé lize hrál za Armádní tělovýchovný klub Praha (dobový název Dukly), Červenou hviezdu Bratislava a Tatran Prešov.\n\nV nižších soutěžích hrál za Makytu Púchov, Slovenské bavlnárske závody Ružomberok a hráčskou kariéru uzavřel ve Spartaku Martin.\n\nV neděli 3. srpna 1952 nastoupil za ATK Praha II k přátelskému zápasu s předním maďarským mužstvem Honvéd Budapešť (na podzim téhož roku dobylo titul mistra Maďarska bez jediné porážky). Toto utkání se hrálo v Bratislavě před zraky 10 000 diváků a řídil je sudí Vlček. Jozef Eliášek ve druhé půli vyrovnal na 1:1 a obrat na konečných 2:1 dokonal Ladislav Ganczner. Před utkáním zazněly hymny Československa, Maďarska a Sovětského svazu.\n\nPo skončení hráčské kariéry se stal trenérem. Působil v klubu Spartak/Strojárne/ZŤS Martin, kde vedl dorostence a také druholigové A-mužstvo.\n\n"}
{"id": "1508880", "url": "https://cs.wikipedia.org/wiki?curid=1508880", "title": "Antenal", "text": "Antenal\n\nAntenal je vesnice a přímořské letovisko v Chorvatsku v Istrijské župě, spadající pod opčinu města Novigrad. Nachází se asi 2 km východně od Novigradu. V roce 2011 zde žilo 152 obyvatel, což je mírný pokles oproti roku 2001, kdy zde žilo 153 obyvatel v 55 domech.\n\nU Antenalu ústí do moře řeka Mirna, přes kterou zde přechází asi 1 km dlouhý most (připadající silnici D75). Nachází se zde také kamenolom, v němž se těží vápenec.\n\nSousedními obcemi jsou Tar a město Novigrad.\n"}
{"id": "1508899", "url": "https://cs.wikipedia.org/wiki?curid=1508899", "title": "Christian Pulišić", "text": "Christian Pulišić\n\nChristian Mate Pulišić (* 18. září 1998 Hershey) je americký fotbalový útočník hrající za Chelsea a za americký národní tým.\n\nNarozen v Hershey v Pensylvánii, Pulišić začal profesionální kariéru v Borussii Dortmund, kde po rychlém progresu prošel přes mládežnickou akademii rovnou do A-týmu, v pouhých 17 letech. Za akademii odehrál pouhých 15 zápasů. Hned ve své první sezoně, 2016–17, dokázal s týmem zvítězit v DFB-Pokalu.\n\nPo třech sezonách v Borussii Pulišić v lednu 2019 přestoupil do londýnské Chelsea za 64 milionu €. Přestupová cena ho činí nejdražší americkým fotbalovým hráčem historie.\n\nPulišić je také držitelem hned několika rekordů Bundesligy i Dortmundu. Je nejmladším neněmeckým střelcem ligy, nejmladším hráčem, který vstřelil dvě branky, a nejmladším střelcem a nastupujícím hráčem Dortmundu v Lize mistrů. \n\nZa americký národní tým Pulišić vstřelil 13 branek v 30 zápasech. Prošel všemi mládežnickými kategoriemi a seniorský debut si připsal v březnu 2016, ve věku 17 let. Později téhož roku se Pulišić objevil na Copa América. Poté se stal nejmladším střelcem a nastupujícím hráčem za USA v kvalifikaci na Mistrovství světa ve fotbale. Navíc se stal nejmladším kapitánem historie.\n\nPulišić se narodil v Hershey v Pensylvánii, kde strávil značnou část svého života. Oba rodiče Kelley a Mark Pulišić hráli univerzitní fotbal na George Mason University, otec hrál navíc profesionálně indoor fotbal za Harrisburg Heat.\n\nPulišić strávil rok života v Anglii, kde v sedmi letech hrál za mládežnický tým Brackley Town. Později se jeho otec stal manažerem indoor fotbalového klubu Detroit Ignition, a tak žil Pulišić v Michiganu a hrál za Michigan Rush. Později zpět v Hershey hrál za Penn FC.\n\nMate Pulišić, jeho dědeček, se narodil v Chorvatsku na ostrově Olib. Christian po přesunu do Německa požádal o chorvatské občanství. Později dostal nabídku reprezentovat Chorvatsko, ale odmítl ji.\n\nPulišićův bratranec, Will Pulišić, který je fotbalovým brankářem, také reprezentuje USA U17 a hraje za Borussii Dortmund.\n\nV únoru 2015 Borussia Dortmund získala 16letého Pulišiće a poslala jej do U17 týmu, později v létě do týmu U19. Po vstřelení 10 gólů a 8 asistencích během 15 zápasů v mládežnických týmech byl Pulišić povolán během zimy do A-týmu.\n\nBěhem zimní přestávky v roce 2016 odehrál dva poločasy ve dvou přátelských zápasech, ve kterých vstřelil gól a na další přihrál. 24. ledna, pouhý den po svém debutu na lavičce pro A-tým, Pulišić odehrál 90 minut v přátelském utkání proti Unionu Berlín, ve kterém vstřelil branku a na dvě přihrál. 30. ledna 2016 si připsal debut v Bundeslize v zápase proti FC Ingolstadt, kde střídal ve druhém poločase Ramose. Zápas skončil 2-0 pro Dortmund. 23. února si připsal debut také v Lize mistrů, když přišel na trávník ve druhém poločase při výhře 2-0 proti Portu.\n\nNa start od začátku utkání si Pulišić musel počkat do 21. února proti Leverkusenu, ve druhém poločase byl vystřídán Reusem. Svůj druhý start si připsal 10. dubna proti Schalke 04, v 73. minutě ho vystřídal Gündoğan. Jako reakci na Pulišićův výkon proti Schalke řekl trenér Thomas Tuchel: „Je teenager ve své první profesionální sezoně. Jeho první dva zápasy od začátku, proti Leverkusenu a dnes proti Schalke, nebyly nejlehčí. To potvrzuje názor, že je hotovým hráčem týmu. Byl platným náhradníkem proti Brémám a Liverpoolu. Zároveň lze ale předpokládat, že s takovým nasazením a intenzitou zatím nemůže odehrát celých 90 minut.“\n\nPrvní gól v Bundeslize si připsal 17. dubna proti Hamburku. Při vítězství 3-0 Pulišić otevíral skóre zápasu. Stal se tak nejmladším NEněmeckým a čtvrtým nejmladším střelcem Bundesligy, v pouhých 17 letech a 212 dnech. Díky gólu z 23. dubna proti VfB Stuttgart překonal další rekord, konkrétně se stal nejmladším střelcem dvou branek v nejvyšší soutěži. V tomto zápase také zaznamenal svou první žlutou kartu, a to za faul na Emiliana Insúu.\n\nPři předsezonním přátelském turnaji Pulišić skóroval v nastaveném čase proti Manchesteru City, čímž zápas poslal do penalt. V průběhu své druhé sezony u A-týmu se stal nejmladším hráčem Borussie, který kdy nastoupil do zápasu Ligy mistrů. Následující víkend, pouhý den před svými 18. narozeninami, si připsal první gól sezony a navíc přidal dvě asistence při vítězství 6-0 proti Darmstadtu.\n\nV září při zápase ve skupinové fázi Ligy mistrů proti Realu Madrid nastoupil na trávník za stavu 1-2, aby pomohl při vyrovnávácím gólu Schürrleho na 2-2. Při dalším střídání, dne 22. října, se dostal na trávník proti tehdy poslednímu Ingolstadtu za stavu 1-3, aby pomohl srovnat nepříznivý výsledek.\n\n23. ledna 2017 podepsal s Dortmundem nový kontrakt do roku 2020. 8. března 2017 vstřelil svůj první gól v Lize mistrů při vítězství v osmifinále nad Benficou 4-0, díky čemuž se ve věku 18 let, 5 měsíců a 18 dní stal nejmladším střelcem BVB v této soutěži. Pulišić navíc asistoval při gólu Aubameyanga a postoupil s Dortmundem do čtvrtfinále. Dne 5. srpna 2017 vstřelil svůj první gól v DFL-Supercupu proti Bayernu Mnichov.\n\n2. ledna 2019 podepsal Pulišić s smlouvu londýnskou Chelsea. Cena přestupu se vyšplhala na 64 milionů €, v rámci přestupu byla podmínka setrvání na hostování v Dortmundu do konce sezony 2018–19. Díky tomuto transferu se Pulišić stal nejdražším americkým fotbalistou a druhým nejdražším prodejem ze strany Dortmundu, hned po Dembélém.\n\nV médiích prohlásil, že má v plánu zkrátit svou letní dovolenou, aby se mohl připravovat v předsezonním období a zapůsobil na nového trenéra Chelsea.\n\nPlatné k 18. květnu 2019\n\n\"Platné k 7. červenci 2019\"\n\"Platné k 3. červenci 2019\"\n"}
{"id": "1508900", "url": "https://cs.wikipedia.org/wiki?curid=1508900", "title": "Pokupsko", "text": "Pokupsko\n\nPokupsko () je vesnice a opčina v Chorvatsku v Záhřebské župě. Nachází se u řeky Kupy, těsně u hranic se Sisacko-moslavinskou župou, asi 23 km severozápadně od Gliny, 32 km západně od Sisaku a asi 37 km jižně od Záhřebu. V roce 2011 žilo v Pokupsku 235 obyvatel, v celé občině pak 2 224 obyvatel. Přestože se v opčině nacházejí větší vesnice Lukinić Brdo (343 obyvatel), Roženica (305 obyvatel) a Hotnja (236 obyvatel), je správním střediskem opčiny vesnice Pokupsko.\n\nV opčině se nacházejí vesnice:\n\nMezi další vesnice, které nejsou považovány za samostatné obce, patří Antolovići, Brajković, Busije, Cavrići, Gajdeki, Hrtići, Jagodovići, Jankeši, Jelekovci, Klampari, Lukinići, Mareković, Muže, Paun Brdo, Sečen, Skender Brdo, Skrbini, Stanešići, Sučeci, Šenovec, Turkovići a Žužići.\n\nOd roku 1948, kdy v celé opčině žilo 5 195 obyvatel a v Pokupsku 453 obyvatel, počet obyvatel celé opčiny výrazně klesá.\n\nNázev \"Pokupsko\" je odvozen od řeky Kupy, která kolem Pokupska protéká. Především je odvozen od názvu země Pokuplje, která se rozkládá kolem řeky Kupy a ve které samotná opčina leží; název Pokupsko tedy znamená, že vesnice leží v Pokuplje, tedy kolem řeky Kupy (srov. např. Polabí).\n"}
{"id": "1508901", "url": "https://cs.wikipedia.org/wiki?curid=1508901", "title": "Windows Prohlížeč fotografií", "text": "Windows Prohlížeč fotografií\n\nWindows Prohlížeč fotografií (dříve Prohlížeč obrázků a faxů) je prohlížeč obrázků zahrnutý v operačních systémech patřících do rodiny Windows NT. Poprvé byl obsažen ve Windows XP a Windows Server 2003 pod svým původním jménem. Ve Windows Vista byl dočasně nahrazen programem Windows Fotogalerie, ale ve Windows 7 byl obnoven, tentokrát již pod svým současným názvem. Tento program je následníkem programu Imaging for Windows. Ve Windows 10 je tento program nahrazen UWP aplikací zvanou Fotky, ale stále může být obnoven pomocí zásahu do registru.\n\nWindows Prohlížeč fotografií umožňuje prohlížet jednotlivé obrázky, zobrazit všechny obrázky ve složce formou prezentace, otáčet je o 90°, vytisknout je, a to buď přímo, nebo přes online tiskovou službu, poslat je e-mailem nebo je vypálit na disk CD/DVD. Windows Prohlížeč fotografií podporuje obrázky ve formátech BMP, JPEG, JPEG XR (dříve HD Photo), PNG, ICO, GIF a TIFF.\n\nVe Windows Photo Vieweru byly v porovnání s Prohlížečem obrázků a faxů provedeny změny v grafickém uživatelském rozhraní.\n\nZatímco Prohlížeč obrázků a faxů používal GDI+, Windows Prohlížeč fotografií používá Windows Imaging Component (WIC) a využívá možnosti Windows Display Driver Modelu (WDDM).\n\nAčkoliv jsou ve Windows Prohlížeči fotografií podporovány soubory ve formátu GIF, tak zatímco Prohlížeč obrázků a faxů zobrazuje animované GIFy správně, Windows Prohlížeč fotografií zobrazuje pouze první snímek. Prohlížeč obrázků a faxů byl také schopen zobrazovat vícestránkové TIFF soubory (mimo těch, které užívaly JPEG kompresi) a přidávat k nim poznámky. Na druhou stranu přidal Windows Prohlížeč fotografií podporu pro formát JPEG XR a ICC profily.\n\n\n"}
{"id": "1508908", "url": "https://cs.wikipedia.org/wiki?curid=1508908", "title": "Řiditel autobusu", "text": "Řiditel autobusu\n\nŘiditel autobusu je píseň hudební skupiny The Tap Tap. Jejím autorem je Ondřej Ládek vystupující pod uměleckým jménem „Xindl X“. Inspirací mu byly útrapy někdejšího člena skupiny, bubeníka Marka Valenty, jenž kvůli svému handicapu musí při svých cestách používat kompenzační pomůcku v podobě malého jízdního kola. S ní ho ale někteří řidiči autobusu nechtěli do dopravního prostředku vzít. Toto jejich počínání však bylo v rozporu se Smluvními přepravními podmínkami dopravce, tedy Dopravního podniku hlavního města Prahy, ve kterých je uvedeno, že i s jinými kompenzačními pomůckami, než je invalidní vozík, lze autobusy cestovat.\n\nPíseň prvně zazněla roku 2011 na koncertě skupiny ve Státní opeře Praha. Současně k ní ve filmových ateliérech Barrandov vznikl videoklip, který režíroval Radovan Síbrt. Cestujícího si v něm zahrál sám Valenta a v úlohách řidičů autobusu, kteří ho nechtějí do dopravního prostředku pustit, se střídají Vojta Dyk, Xindl X a Dan Bárta. Epizodní roli dostal i tehdejší generální ředitel pražského dopravního podniku Martin Dvořák. Začátkem prosince roku 2016 měl videoklip na serveru YouTube téměř šest milionů zhlédnutí, což z písně dělalo jednu z nejznámějších skladeb uskupení The Tap Tap.\n\n"}
{"id": "1508911", "url": "https://cs.wikipedia.org/wiki?curid=1508911", "title": "Boguszowice (Rybnik)", "text": "Boguszowice (Rybnik)\n\nBoguszowice ( též Bohušovice, \"Boguschowitz\") jsou část města Rybnik rozkládající se na jeho jihovýchodním okraji. \n\nJednalo se původně o malou vesnici založenou ve 13. století a na konci 18. století čítající pouhých 26 domů, která sdílela osud rybnického panství. Název obce je odvozen od jména Bohuš. V roce 1888 byl místní statek zakoupen hrabaty Henckel von Donnersmarck, kteří roku 1915 založili černouhelný důl \"Blücher-Schächte\", později známý jako \"KWK Jankowice\" podle sousední obce, na jejímž katastru se také zčásti nachází. To způsobilo rychlý rozvoj obce a nárůst počtu obyvatel. Spolu s důlním areálem byla postavena dělnická kolonie s domy z červených cihel typickými pro Horní Slezsko a pak v 50. a 60. letech sídliště Południe (Jih) částečně ve stylu socialistického realismu, které bývá nazýváno „Pekin“ („Peking“), a v 80. letech sídliště Północ (Sever) přezdívané „Manhattan“.\n\nRoku 1954 získaly Boguszowice status sídla městského typu a roku 1962 městská práva. Tehdy k nim přičlenili také Kłokocin a Gotartowice, čímž vzniklo město se zhruba 20 tisíci obyvatel. V rámci správní reformy v roce 1975 byly Boguszowice připojeny k Rybniku. V současnosti jsou administrativně rozděleny do dvou samosprávných městských částí: Boguszowice Stare (Staré Boguszowice) zahrnující původní vesnici, čtvrť rodinných domů a sídliště Północ (Sever) a Boguszowice-Osiedle (Boguszowice-sídliště) s dělnickou kolonií a sídlištěm Południe (Jih). K listopadu 2018 žilo ve Starých Boguszowicích 7 613 obyvatel a v Boguszowicích-sídlišti 10 510.\n\nZejména sídlíště Południe (Jih) aneb „Pekin“ je vnímáno jako problémová čtvrť, zdejší obyvatelstvo tvoří z velké části osoby zasažené negativními následky ekonomické transformace po roce 1989 a nezaměstnanost ještě v roce 2012 dosahovala 20 procent.\n"}
{"id": "1508912", "url": "https://cs.wikipedia.org/wiki?curid=1508912", "title": "Blahotice (Těšín)", "text": "Blahotice (Těšín)\n\nBlahotice ( Błogocice, \"Blogotitz\") jsou čtvrť Těšína rozkládající se v jižní části města na soutoku Puncovky a Olše.\n\nPrvní zmínka o Blahoticích pochází z roku 1447. Jednalo se původně o pravobřežní část Svibice (roku 1910 obývanou 327 obyvateli ve 27 domech), která byla odtržena od zbytku obce v důsledku rozdělení Těšínska v roce 1920. Roku 1923 byly Blahotice připojeny k polskému Těšínu. V současnosti existuje sídelní jednotka \"Błogocice\", která kromě původních Blahotic zahrnuje i jižní část Bobrků (sídlište Mały Jaworowy).\n\nNejvýznamnější památkou Blahotic je zámek, původně statek těšínských Piastovců přestavěný na renesanční zámek Mitmayery v 16. století a do současné podoby Stonavskými v roce 1909. Na území Blahotic se nacházejí dvě přírodní rezervace: \"Městký lesík nad Olší\" a \"Městský lesík nad Puncovkou\" vyhlášené v roce 1961 pro ochranu stanovišť hvězdnatce zubatého aneb „těšíňanky“ a původní dubohabřiny, a také novější (2002) chráněné území \"Městský lesík v Blahoticích\" na svahu nad Olší, které se napojuje na rezervaci \"Velké doly\". Další blahotickou atrakcí je sportovně-rekreační areál \"Park pod Wałką\" mezi Olší a prodloužením Mlýnského náhonu (Młynówka). \n\nPřes Blahotice vede silnice z Těšína do Puncova.\n"}
{"id": "1508915", "url": "https://cs.wikipedia.org/wiki?curid=1508915", "title": "Churning", "text": "Churning\n\nChurning je velmi nebezpečná brookerská praktika zaměřená zejména na málo informované klienty. Cílem je nadměrným obchodováním získat z klienta peníze na poplatcích, případný zisk nebo ztráta klienta obchodníka nezajímá.\n\nTypický \"modus operandi\" je takový, že obchodník navolává klienty a slibuje jim vysoké zisky, často se zaštiťuje významnými společnostmi, jejichž akcie nabízí. Poté, co klient uzavře smlouvu a vloží peníze, je mu doporučeno nakoupit nějaké cenné papíry a během několika dní je mu doporučeno je prodat a nakoupit jiné. Vše se děje ve velmi vypjaté atmosféře \"je to jedinečná nabídka, všichni kupují\" nebo \"je to obrovský průšvih, musíte okamžitě prodat\" a velmi často frekvence se stále zrychluje až přejde až na denní bází. To vede logicky ke ztrátám a zmenšování klientova portfolia, kdy je neustále pobízen k dorovnání účtu, někdy i za cenu půjčky se slibem, že se to určitě zlepší a bylo by chybou přestat.\n\nCyklus končí, kdy klient takto \"proobchoduje\" většinu majetku a spolupráci s firmou ukončí. Názvy firem se často mění, takže se velmi často stává, že po ukončení spolupráce s jednou volá s obdobnou nabídkou jiná. Tyto firmy neustále nabírají nové zaměstnance a to i v dobách krize, obvykle z řad nezkušených studentů či čerstvých absolventů, protože \"životnost\" zaměstnance se počítá ve dnech, dle četných reportážích v TV se řada z nich nevrátí z první polední pauzy. Odměny pro zaměstnance jsou jen na základě \"výkonu\" (tj. jak velký majetek přiměli klienta investovat a kolik z něj dokázali získat na poplatcích).\n"}
{"id": "1508918", "url": "https://cs.wikipedia.org/wiki?curid=1508918", "title": "Rychlý rádiový záblesk", "text": "Rychlý rádiový záblesk\n\nRychlý rádiový záblesk (někdy ve zkratce FRB z anglického ) je označení pro astronomický jev, při kterém se uvolní nesmírné množství energie ve formě rádiového záření, což na Zemi pozorujeme jako záblesk v radiovém oboru spektra.\n\nDetekováno bylo již mnoho takových záblesků. První se podařilo lokalizovat záblesk označovaný jako FRB 121102. Ten nastal v roce 2012. Opakovaně přichází z trpasličí galaxie. Jako zdroj záblesku FRB 180924 z roku 2018 byla identifikována galaxie 3,6 miliardy světelných let daleko. Záblesk FRB 190523 pak přišel roku 2019 z galaxie podobné jako je naše Mléčná dráha.\n\nV roce 2020 byl pomocí teleskopu CHIME poprvé popsán zdroj FBR, který vysílá opakované záblesky pravidelně, s periodou asi 16 dní. Navíc jde mezi zdroji opakovaných FBR o zatím nejbližší zdroj, nachází se ve vzdálenosti „jen“ půl miliardy světelných let daleko.\n\n"}
{"id": "1508919", "url": "https://cs.wikipedia.org/wiki?curid=1508919", "title": "Oldřich Kašťák", "text": "Oldřich Kašťák\n\nOldřich Kašťák (* 14. února 1947) je bývalý český hokejový útočník. Jeho synem je bývalý hokejista Kamil Kašťák.\n\nV československé lize hrál za CHZ Litvínov. Odehrál 10 ligových sezón, nastoupil ve 201 ligových utkáních, dal 41 gólů a měl 17 asistencí. V nižší soutěži hrál během vojenské služby za VTJ Dukla Liberec.\n\n"}
{"id": "1508923", "url": "https://cs.wikipedia.org/wiki?curid=1508923", "title": "1st British Tour 1965 (The Rolling Stones)", "text": "1st British Tour 1965 (The Rolling Stones)\n\n1st British Tour 1965 bylo koncertní turné britské rockové skupiny The Rolling Stones, které sloužilo jako propagace studiového alba \"The Rolling Stones No. 2\". Turné bylo zahájeno koncertem v Londýně a bylo zakončeno koncertem v Romfordu. \n\nVětšina záznamu z koncertů v Liverpoolu a Manchesteru byla použita pro EP \"Got LIVE, If You Want It!\"\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nThe Rolling Stones\n\n"}
{"id": "1508925", "url": "https://cs.wikipedia.org/wiki?curid=1508925", "title": "Jiangshanosaurus", "text": "Jiangshanosaurus\n\nJiangshanosaurus (\"ještěr z Ťiang-šanu\") byl rod velkého sauropodního dinosaura z kladu Titanosauria, který žil v období pozdní spodní křídy (geologický věk alb, asi před 105 miliony let) na území dnešní východočínské provincie Če-ťiang. Toto rodové jméno se často plete s rodem \"Jingshanosaurus\", což byl geologicky mnohem starší a vývojově primitivnější sauropodomorf.\n\nPodle paleontologa Thomase R. Holtze, Jr. nejsou přesné rozměry tohoto sauropoda zatím známé. Podle odhadů badatele Gregoryho S. Paula měřil tento sauropod asi 11 metrů na délku a vážil kolem 2,5 tuny.\n\nFosilie jiangshanosaura byly objeveny v souvrství Ťin-chua o stáří kolem 105 milionů let. Objev byl učiněn v blízkosti obce Li-sien v oblasti Ťiang-šan (odtud rodové jméno dinosaura, v anglickém přepisu zní název oblasti Jiangshan). Objevené části kostry zahrnují ocasní obratle, pánevní kosti, stehenní kost, lopatkový pletenec a hrudní obratle. Formálně byl tento sauropod popsán roku 2001, jediným známým druhem je typový \"J. lixianensis\".\n\nPůvodně si s přesnějším systematickým zařazením paleontologové nevěděli rady, novější studie z roku 2017 jej však řadí mezi titanosaury jako sesterský druh ke kladu Lithostrotia. Podle některých výzkumů se zřejmě jedná o zástupce čeledi Saltasauridae. Podle novější studie ze srpna roku 2019 je tento druh buď netitanosauridním somfospondylem nebo velmi bazálním (vývojově primitivním) zástupcem kladu Titanosauria.\n\n"}
{"id": "1508926", "url": "https://cs.wikipedia.org/wiki?curid=1508926", "title": "Far East Tour 1965 (The Rolling Stones)", "text": "Far East Tour 1965 (The Rolling Stones)\n\nFar East Tour 1965 bylo koncertní turné britské rockové skupiny The Rolling Stones, které sloužilo jako propagace studiového alba \"The Rolling Stones No. 2\". Turné bylo zahájeno trojicí koncertů v Sydney a bylo zakončeno koncertem v Singapuru.\n\nToto je nejčastější hrtaný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nThe Rolling Stones\n\n"}
{"id": "1508928", "url": "https://cs.wikipedia.org/wiki?curid=1508928", "title": "Státní znak Spojených arabských emirátů", "text": "Státní znak Spojených arabských emirátů\n\nStátní znak Spojených arabských emirátů je tvořen zlatým sokolem (s bílou zbrojí a dvěma řadami letek), stojícím na červeném panelu s bílým názvem státu. Na hrudi má kruhový emblém s vyobrazením vlajky SAE (červený pruh je heraldicky vpravo). Jednotlivé pruhy vlajky nejsou přímé ale do oblouku, takže působí plastickým dojmem. V popisu zdroje jsou navíc oproti obrázku uvedeny odlesky v jednotlivých polích vlajky.\n\nPole je ohraničeno bílým (na obrázku stříbrným s černým lemem) mezikružím, na jehož vnějším okraji je položeno sedm bílých hvězd.\n\nSokol je symbolem kmene Kurajšovců, z kterého pocházel i prorok Mohamed i jeho nástupci. Hvězdy symbolizují sedm emirátů federace (Abú Zabí, Adžmán, Dubaj, Fudžajra, Rás al-Chajma, Umm al-Kuvajn, Šardžá).\n\nPředchozí znak Spojených arabských emirátů byl přijat v roce 1973 (SAE vznikly v roce 1971). Oproti současnému znaku se lišil v emblému na hrudi. Tím byla arabská plachetnice dhau, připomínající význam námořní plavby v historii země.\n\nNejnovější znak federace byl schválen vládou Spojených arabských emirátů 22. března 2008. Kromě emblému na hrudi bylo změněno i písmo názvu státu na panelu. Znak byl užíván od 1. května 2008.\n\nZnak je vyobrazen i na vlajce prezidenta SAE.\n\n"}
{"id": "1508929", "url": "https://cs.wikipedia.org/wiki?curid=1508929", "title": "Chvaletice (rozcestník)", "text": "Chvaletice (rozcestník)\n\nNázev Chvaletice nese:\n\n"}
{"id": "1508930", "url": "https://cs.wikipedia.org/wiki?curid=1508930", "title": "Irish Tour 1965 (The Rolling Stones)", "text": "Irish Tour 1965 (The Rolling Stones)\n\nIrish Tour 1965 bylo koncertní turné britské rockové skupiny The Rolling Stones, které sloužilo jako propagace studiového alba \"The Rolling Stones No. 2\". Turné bylo zahájeno koncertem v Belfastu a bylo zakončeno koncertem v Corku.\n\n\nThe Rolling Stones\n\n"}
{"id": "1508931", "url": "https://cs.wikipedia.org/wiki?curid=1508931", "title": "2nd American Tour 1964 (The Rolling Stones)", "text": "2nd American Tour 1964 (The Rolling Stones)\n\n2nd American Tour 1964 bylo koncertní turné britské rockové skupiny The Rolling Stones, které sloužilo jako propagace studiového alba \"12 X 5\". Turné bylo zahájeno koncertem v Sacramentu v Kalifornii a bylo zakončeno koncertem v Chicagu v Illinois.\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nThe Rolling Stones\n\n"}
{"id": "1508932", "url": "https://cs.wikipedia.org/wiki?curid=1508932", "title": "Rein Taaramäe", "text": "Rein Taaramäe\n\nRein Taaramäe (* 24. dubna 1987 Tartu) je estonský cyklista, narozený ve městě Tartu, který v současné době jezdí za profesionální tým Total Direct Energie.\n\n\n\n"}
{"id": "1508933", "url": "https://cs.wikipedia.org/wiki?curid=1508933", "title": "Paul Ourselin", "text": "Paul Ourselin\n\nPaul Ourselin (* 13. dubna 1994 Saint-Pierre-sur-Dives) je francouzský cyklista, narozený ve městě Saint-Pierre-sur-Dives, který v současné době jezdí za profesionální tým Total Direct Energie.\n\n\n"}
{"id": "1508935", "url": "https://cs.wikipedia.org/wiki?curid=1508935", "title": "Fabien Grellier", "text": "Fabien Grellier\n\nFabien Grellier (* 31. října 1994 Aizenay) je francouzský cyklista, narozený ve městě Aizenay, který v současné době jezdí za profesionální tým Total Direct Energie.\n\n\n"}
{"id": "1508936", "url": "https://cs.wikipedia.org/wiki?curid=1508936", "title": "Niccolò Bonifazio", "text": "Niccolò Bonifazio\n\nNiccolò Bonifazio (* 9. října 1993 Cuneo) je italský cyklista, narozený ve městě Cuneo, který v současné době jezdí za profesionální tým Total Direct Energie.\n\n\n"}
{"id": "1508938", "url": "https://cs.wikipedia.org/wiki?curid=1508938", "title": "Hrubá stavba", "text": "Hrubá stavba\n\nHrubá stavba je obecně zažitý pojem, který není definován v zákoně, v normě ani v projektové dokumentaci. Označuje nedokončenou stavbu bez finálních povrchů. Dříve se pojem hrubé stavby spojoval s pracemi HSV (hlavní stavební výroba) uváděnými v rozpočtech. V současnosti je pojem hrubé stavby spojován s pracemi a dodávkami v minimálně takovém rozsahu, aby do stavby nezatékalo a byla staticky únosná a stabilní. \n\nRozsah hrubé stavby se definuje položkovým rozpočtem. Ve smlouvě o dílo je nutné pojem hrubé stavby přesně specifikovat.\n\nPodle druhu stavby můžou být oddíly v rozpočtech přidávány nebo odebírány tak, aby byla splněna výše uvedená podmínka. Často diskutované a sporné je, zda do hrubé stavby patří výplně otvorů, ať už dočasné, nebo trvalé (např. okna).\n\n\n\n\n"}
{"id": "1508940", "url": "https://cs.wikipedia.org/wiki?curid=1508940", "title": "Geologická mapa (Zahrady)", "text": "Geologická mapa (Zahrady)\n\nReliéfní geologická mapa je unikátní kulturní památka, která se nachází ve Šluknovském výběžku u domu čp. 30 ve vesnici Zahrady, části města Krásná Lípa v okrese Děčín v Ústeckém kraji. Model krajiny v okolí Vlčí hory, vytvořený místním občanem Rudolfem Köglerem ve 30. letech 20. století s použitím hornin z jednotlivých lokalit, je zapsaný na Ústředním seznamu kulturních památek České republiky pod číslem 45055/5-5052.\n\nTextilní návrhář a amatérský přírodovědec, geolog a astronom Rudolf Kögler vybudoval na zahradě svého domu plastickou geologickou mapu zdejšího regionu v letech 1931 až 1935. Během dalších dvou let prostor kolem geologické mapy doplnilo alpinum. V roce 1937 Rudolf Kögler své dílo zpřístupnil veřejnosti. O čtyři roky později, 12. října 1941 byla otevřena 12 kilometrů dlouhá naučná stezka, kterou Rudolf Kögler vybudoval s pomocí členů Horského spolku pro nejsevernější Čechy a dalších svých přátel. Naučná stezka se sedmi desítkami tabulí, opatřených informačními texty, vedla podél trasy lužického zlomu od Vápenky u Doubice až k Vlčí hoře. Po druhé světové válce se stezku nepodařilo obnovit, byla znovu zpřístupněna až v roce 2006, kdy se její původní trasa stala součástí nové, 23 kilometrů dlouhé Köglerovy naučné stezky Krásnolipskem se čtyřmi desítkami zastavení. Po smrti Rudolfa Köglera v roce 1949 převzala funkci průvodkyně geologické mapy jeho manželka Anna a později ji vystřídala Köglerova vnučka.\n\nMapa, vytvořená na ploše 50 m , představuje zmenšenou kopii území mezi údolím Mandavy, Panským, Vlčí horou, Brtníky, Kyjovem, Doubicí a Krásným Bukem. Na všech těchto místech Rudolf Kögler nasbíral autentické horniny a z nich pak u svého domu v Zahradách vytvořil plastický model zdejší krajiny. Uprostřed mapy je vyznačen průběh lužického zlomu, další ukázky, jako například horniny s tektonickými zrcadly, nalezené v okolí Vlčí hory, jsou součástí květinových skalek kolem geologické mapy.\n\nKulturní památka s okolním alpinem se nachází v postranní ulici zhruba 100 metrů severně od turistického rozcestníku poblíž přejezdu přes jednokolejnou železniční trať Krásná Lípa – Panský. Přístup k domu čp. 30 v Zahradách je možný buď po trase Köglerovy naučné stezky z Vlčí Hory nebo asi 500 metrů po žlutě značené turistické cestě od autobusové zastávky \"Krásná Lípa, Zahrady, rozc\". či od železniční zastávky \"Zahrady u Rumburka\" na trati Krásná Lípa - Panský, která je jako odbočná trať se sezónním provozem součástí železniční trati Rumburk – Panský – Mikulášovice. \n\nZahrada s geologickou mapou je přístupná veřejnosti v doprovodu majitelů nemovitosti v letní sezóně od poloviny května do konce září v době od 8 do 17 hodin. Otevírací dny jsou neděle až čtvrtek, v pátek a v sobotu je památka uzavřena. \n\n"}
{"id": "1508943", "url": "https://cs.wikipedia.org/wiki?curid=1508943", "title": "4th British Tour 1964 (The Rolling Stones)", "text": "4th British Tour 1964 (The Rolling Stones)\n\n4th British Tour 1964 bylo koncertní turné britské rockové skupiny The Rolling Stones, které sloužilo jako propagace debutového studiového alba \"The Rolling Stones\". Turné bylo zahájeno koncertem v Londýně a bylo zakončeno koncertem v Brightonu.\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nThe Rolling Stones\n\n"}
{"id": "1508945", "url": "https://cs.wikipedia.org/wiki?curid=1508945", "title": "Hája bint al-Husajn", "text": "Hája bint al-Husajn\n\nHája bint al-Husajn (* 3. května 1974, Ammán, Jordánsko) je manželka premiéra Spojených arabských emirátů a dubajského emíra Muhammada bin Rašíd Al Maktúma. \n\nOtcem Háji je někdejší král Jordánska Husajn I. Jejím nevlastním bratrem je současný jordánský král Abdalláh II.\n\nHája vystudovala v Oxfordu a má blízko k britské královské rodině.\n\nZa dubajského emíra Al-Maktúma se provdala roku 2004. Mají spolu dvě děti, dceru Džalilu (*2007) a syna Zaída (*2012). \n\nHája působila při Mezinárodním olympijském výboru a jako ambasadorka potravinového programu OSN.\n\nV únoru 2013, když se konal turnaj WTA v Dubaji, předávala vítěznou trofej české tenistce Petře Kvitové.\n\nV roce 2019 ze Spojených arabských emirátů uprchla a žije ve Velké Británii. Z Evropy požádala o rozvod. \n\nAl-Maktúm má šest manželek a třicet dětí. V roce 2018 se z Al-Maktúmovy rodiny pokusila uprchnout dcera Latífa, v roce 2000 dcera Šamsa. Ani jedné se útěk do zahraničí nezdařil, byly odvlečeny zpět do SAE.\n"}
{"id": "1508948", "url": "https://cs.wikipedia.org/wiki?curid=1508948", "title": "Punat", "text": "Punat\n\nPunat je vesnice a opčina v Chorvatsku. Nachází se v Přímořsko-gorskokotarské župě na ostrově Krk.\n\nObčina Punat má pouze dvě osady: Punat a Starou Bašku.\n\nObec na západě sousedí s městem Krk, na severu s obcí Vrbnik a na východě s městem Baška.\n\nPunat se nachází na východním pobřeží Punatské zátoky, dlouhé přes tři a široké dva kilometry, na úzkém místě u moře. Hned nad obcí je nejvyšší hora ostrova Krk, s vrcholy \"Veli Vrh\" (541 m.n.m.) a \"Obzovo\" (568 m n. m.).\n\nSousední města jsou: Kornić, nacházející se v Puntaroku a 3 km, jižní Baška je vzdálená 9 km, město Krk je 8 km daleko a Vrbnik 9 km. Most Krka leží 32 km od Punatu.\n\nPunat byl vždy vesnicí se zaměřením na zemědělství. Rozvoj cestovního ruchu však charakter obce výrazně změnil. Dnes je \"stará\" a \"nová\" část Punatu zřetelně odlišná. Stará část Punatu sahá od severní části osady, k dnešnímu hotelu, který býval továrnou na těstoviny. Novější část Punatu se nachází jižně od hotelu a většina této nové části letoviska se nazývá \"Buka\". Mezi starou a novou částí je v lese pobřežní čtvrti autokemp \"Pila\", který je předměstím osady.\n\nVe staré části převažují malé, kamenné domy a v novodobé (19. a počátkem 20. století) jsou často uváděny v takzvané \"kale\" (např. Gornja a Donja kala).\n\n\"Buka\" byla postavena po druhé světové válce, většinou v 80. letech 20. století a z vesnice se stalo moderní sídlo. Zpočátku žilo v Buce jen velmi málo obyvatel a tyto nové domy byly využívány pouze jako apartmány. To vedlo k řadě problémů, protože 10 měsíců v roce byla Buka zcela prázdná, což vyžadovalo veškerou infrastrukturu ve staré části obce. V nedávné době se však do Buky přestěhovalo mnoho obyvatel – především mladších generací, takže tento problém byl poněkud zmírněn.\n\nBuka se nachází na náhorní plošině, kde byl původně Punat umístěn. Tato oblast se nachází u ústí do Punatské zátoky. Odtud vychází název: latinsky \"Bocca\" znamená \"ústa\". Je stejného původu jako název lokality \"Pila, která\" se nachází na samém začátku zátoky, řecky \"he pile\" tj. vrata.\n\nPodle sčítání lidu z roku 2001 žilo v opčině 1876 obyvatel, z toho 1784 v Punatu.\n\nExistují dva relevantní zdroje demografických dat Punatu: údaje Ústředního statistického úřadu a údaje diecéze na Krku. Tato data jsou často odlišná, protože diecézní obyvatelstvo Krku je původní a dočasně nepřítomné, takže počet obyvatel podle údajů církve je v zásadě podstatně vyšší, než počet podle údajů státních institucí.\n\nPrvní údaje o obyvatelstvu pocházejí z roku 1603, kdy zde žilo pouze 100 obyvatel. Existují čtyři údaje z 18. století; v roce 1720 zde žilo 306 obyvatel a ke konci století (1798) se počet obyvatel zvýšil na 500 obyvatel. V průběhu 19. století byla většina informací vedena v diecézi. Dle dalších údajů žilo v roce 1838 v Punatu 909 obyvatel a v roce 1850 1 100 obyvatel.\n\nPo mnoho staletí byl počet obyvatel stejný nebo rostl velmi pomalu. Teprve ve druhé polovině 19. století došlo k prudkému nárůstu obyvatelstva a ve stejnou dobu začalo první oficiální státní měření obyvatelstva.\n\nPodle údajů státních institucí a podle údajů diecéze na Krku existují troje hlavní období pohybu obyvatelstva od poloviny 19. století do současnosti.\n\nPrvní z nich bylo dlouhé období značně vysokého populačního růstu. Toto období trvalo až do roku 1939, kdy podle diecéze v Punatu žilo 3349 obyvatel, respektive do roku 1921, kdy podle údajů Státního statistického úřadu dosáhl Punat maximálně 2 626 obyvatel.\n\nPotom nastalo období stagnace a poklesu počtu obyvatel, který trval až do roku 1971 a dle přesnějších údajů diecéze až do roku 1974. V tomto období se počet obyvatel snížil na polovinu. V roce 1971 bylo v obci zapsáno pouze 1390 obyvatel a dle údajů diecéze 1400 obyvatel. Důvodem vylidnění byl silný a dlouhodobý proces emigrace. Tento proces začal mnohem dříve, již na začátku 20. století, kdy mnoho obyvatel emigrovalo do Spojených států a pokračoval po druhé světové válce, ale méně výrazně na ostrovech a více ve větších městech, jako je Rijeka a Záhřeb. Dlouhodobý proces emigrace však vedl k nedostatku mladé populace, takže kromě emigrace byl pokles populace způsoben také negativním přirozeným růstem, zejména v padesátých letech. Například v roce 1929 se narodilo 49 a zemřelo 32 lidí; V roce 1950 se narodilo i zemřelo 28 lidí; V roce 1969 se narodilo pouze 8 nových obyvatel a 24 jich zemřelo, největší negativní přirozený růst byl zaznamenán v roce 1982: narodily se pouze 4 děti a 30 lidí zemřelo (všechna data dle diecéze na Krku).\n\nNásledovalo období opětovného vzestupu, současný mírný růst populace trvá 40 let a očekává se, že bude pokračovat ve svém lehkém nárůstu. Podle oficiálních údajů žilo v obci v roce 1971 nejméně 1 390 obyvatel a v roce 1981 1 546 obyvatel, v roce 1991 pak 1 696 obyvatel a podle sčítání lidu v roce 2001 1 784 obyvatel. Důvodem opětovného růstu obyvatelstva je významný ekonomický rozvoj celého ostrova a také samotného Punatu, což je důvod, proč emigrace většinou přestala: mnoho obyvatel se vrátilo a významný je i počet přistěhovalců. Ve skutečnosti místní obyvatelstvo není schopno pozitivního přirozeného růstu, ale přistěhovalectví zvyšuje celkový počet obyvatel.\n\nVelká část oficiálních obyvatel však pracuje nebo je vzdělávána v Rijece, takže počet obyvatel s trvalým pobytem je podstatně menší a podle tvrzení farního úřadu Punat žije v obci asi 1 200–1 400 osob s trvalým pobytem.\n\nV létě se počet obyvatel v důsledku rozvinutého cestovního ruchu několikrát zvyšuje. Kromě hotelu se zde nachází i mnoho chat a apartmánů a tři kempy. Na začátku srpna se vyskytuje v oblasti Punatu přibližně 10 000 lidí.\n\nOd osamostatnění Chorvatska se v Punatu vystřídalo několik různých místních samospráv. Kromě stran PGS a SDP jsou také časté účasti nestranických kandidátů.\n\nV obci se nachází také místní rada Staré Bašky. Současný starosta Punatu je Marinko Žic z SDP.\n\nExistuje několik teorií původu názvu Punat.\n\nV místní legendě se praví, že \"jméno Punat pochází z latinského slova\" \"\"Pons\"\" – \"most\", nebo v italštině \"Ponte\", protože v římských dobách existoval most přes úzký vjezd do Punatské zátoky směrem k městu Krk. Podle této legendy u vchodu do Punatské zátoky byly pilíře. Dodnes jsou u vchodu do zátoky pozůstatky dvou velkých pilířů, použité jsou majáky, z nichž první je nazýván “Baba” a druhý “Deda”. Později, když se v roce 1892 začaly prohlubovat vstupy do zátoky, aby se do ní lépe dostaly větší lodě, byly vykopány kusy železa s hroty, které měly sloužit jako základy mostu. Podle této legendy sloužil most obyvatelům sousedního města Krku pro rychlejší návštěvy oblasti dnešní \"Buky\", kde obdělávali půdu.\n\nFarář v důchodu z Punatu a historik Alojzije Ragužin zmiňují čtyři další možné vzniky jména:\n\nJméno Punat pochází ze slova \"pun\" (plný) a přípony -at. Existuje velké množství jmen míst na pobřeží Jaderského moře, zakončených příponou, například Barbat, Čikat, Molat, Kornat. Kromě toho je v chorvatštině spousta přídavných jmen, která končí příponou -at: bradat, brkat, rogat, ... takže jméno by bylo adjektivem slova plný.\n\nPodle druhé teorie název pochází \"z řeckého slova\" \"Ho Pontos\", což znamená \"moře\". Podle místní legendy Řekové přišli do Krku a hledali poklady skryté jejich předky, je tedy možné, že menší osada byla i v místě dnešního Punatu. Kostel sv. Jiří na místě \"Malého krasu\" vznikl v době starého Řecka. Ačkoli nedávná studia nenalezla o tomto žádný důkaz a kostel byl datován až do 13. století, mnoho obyvatel této legendě stále věří.\n\nPodle třetí teorie jméno pochází \"ze starého ilýrského jazyka\". Na podporu této teorie poukazují mnohé nálezy velké přítomnost Ilýrů v této oblasti. Obzvláště významné pozůstatky bývalé velké ilyrské pevnosti na hoře \"Kaslir\" jižně od osady a mnoho Ilirských hrobů.\n\nJméno pochází ze slova Veclisun v dialektu Veclisunu, který se vyvinul z latinského slova \"Pons\", v tomto dialektu však slovo neznamenalo most, ale \"desku, na kterou loď přišla z pevniny\". Podle této teorie v oblasti Punatu bylo přístaviště lodí.\n\nKromě nich lze zmínit další teorii. Je založena na umístění původního Punatu, místního toponyma. Jmenovitě podle této teorie jméno místa pochází ze slova “punta”, římské slovo pro “bod”. Dnes se často používá na celém pobřeží Jaderského moře. Bývalý Punat se nacházel na území dnešní Buky, tam, kde je dnes nová část osady. Pobřeží před Bukou se nazývá \"Punta Debij\". Podle této interpretace dostal Punat své jméno právě podle tohoto mysu, tj. \"Body\". Dokonce i dnes, nejstarší obyvatelé Punatu často říkají \"na Punti\" místo \"Na Puntu\". Toto není specifikum místního čakavského nářečí, ale je to jedinečný úkaz.\n\nMezi 1921 a 1943 se Punat nazýval Aleksandrovo k poctění krále Alexandra. Rozhodnutí o přejmenování učinili místní obyvatelé (obecní rada) téměř jednomyslně. Důvodem tohoto přejmenování bylo velké nadšení obyvatel Punatu z Alexandrovy agrární reformy z roku 1919, která je podpořila, protože pěstovali na půdě bohatých vlastníků půdy z tehdy nejvýznamnějšího italského města Krk. Aleksandrovo, jak se Punat nazýval, se označuje obzvláště v anglosaském světě, případně lze nalézt označení Aleksandrovo-Punat.\n\nÚčinky této agrární reformy však nebyly ve zbytku státu účinné. Mnohem důležitějším důvodem, proč obecní úředníci změnili název místa, byla politika té doby. I když ostrov Krk nebyl v tajné dohodě slíben Itálii, na východním pobřeží Jaderského moře měli Italové stále mnohem větší nároky, než slíbila zmíněná dohoda. Italská armáda obsadila celý ostrov 15. listopadu 1918 a proběhlo mnoho konfliktů s místními obyvateli téměř ve všech osadách kromě města Krk. Odpor vůči italské okupaci byl v Punatu obzvláště silný. Největší strach přinesl den po uzavření Rapallské smlouvy 13. listopadu 1920, kdy byli italští fašisté pod vedením D'Annunziho vpuštěni do Krku. Jejich lidé pod záštitou okupační italské armády spálili domy, zabili ostrovany, napadli vesnice, zničili a vykradli kostely a kláštery. Punat a Dobrinj byly také napadeny děly, ale ozbrojení vesničané oponovali útočníkům a odrazili jejich útoky. Po odchodu lidí D'Annunziho 9. ledna 1921 a později i italské armády 24. dubna téhož roku byl ostrov osvobozen. Za těchto okolností obecní rada Punatu na počest tehdejšího krále království SHS Aleksandera změnila jméno místa v Aleksandrovo.\n\nStopy osídlení existovaly od pravěku, pak v době Illyriů a starověkého Řecka a Říma.\n\nPunat je poprvé zmíněn v písemných dokumentech v roce 1377 a to jako\"Villa di Ponte\". Podle záznamů se obyvatelé oblasti Punatu usadili u knížat na Krku, aby chránili přístup k mostu a Punatské zátoce, a tak i zázemí města Krk.\n\nDo 19. století byla vesnice rybářská a od té doby začal rozvoj cestovního ruchu a stavba lodí.\n\nPunat existoval i ve středověku, takže ekonomika byla zemědělská.\n\nVinařství a pěstování oliv byly nejdůležitější činností všech rodin v Punatu. Kvůli velkému nárůstu populace v pozdním 19. a na začátku 20. století se Punat stal největším sídlem na ostrově Krk, což ovlivnilo ekonomiku využívání všech přírodních zdrojů. Aby obec přilákala velké množství rodin (často čítající více než 10 členů), území se rozšířilo daleko za hranice obce, od území Staré Bašky a Vrbniku, podél města Krk, až po Šotoventu. Některé z největších vinařských oblastí, které jsou obhospodařovány místními obyvateli, byly na Piciku (oblast západně od města Krk, v blízkosti moře, chráněné před bórami), Prnibě (poloostrov mezi městem Krk a Punatem, který je ze tří stran obklopen mořem, protože jih uzavírá Punatskou zátoku), \"Runtele\" (severovýchodně od \"Punatu\", na kopci). Nejdůležitější olivové háje se nacházejí především podél pobřeží Punatské zátoky, začínají od Punatu, přes obec Kornić, až po město Krk.\n\nNa jih od obce je území vesnice Sus, které je podstatně menší než například území Vrbniku, ale je bohaté na úrodnou půdu. Na těchto místech byla pěstována pšenice, kukuřice a brambory. Dnes je území zcela opomíjeno.\n\nDůležitým odvětvím zemědělství byl rybolov a chov ovcí.\n\nKromě zemědělství se obyvatelé od 19. století zabývají stavbou lodí, zejména dřevěných. Dnes se nachází v Punatu loděnice, která slouží primárně k opravám lodí. Vzhledem k tomu, že v obci působí \"Marina Punat\", tak je v loděnici stále více jachet renovováno a opravováno.\n\nMezi válkami byl Punat také sídlem parní společnosti.\n\nDnes je nejvýznamnější v Punatu cestovní ruch, zejména námořní, protože Punat má nejstarší a jeden z největších přístavů na východním pobřeží Jaderského moře. K dispozici je také velký hotel s apartmány a dva menší hotely. V místě je velký autokemp a jeden menší, dva kilometry od Punatu je naturistický kemp v zálivu Konobe. Kromě toho se mnoho rodin z obce podílí na pronájmu bytů a pokojů.\n\nVelice důležitý význam má kdysi rozvinuté zemědělství, výroba olivového oleje a rybolov. Když během chorvatské války za nezávislost v devadesátých letech v Punatu poklesl turismus, tak se obyvatelé vrátili k pěstování oliv jako k důležitému zdroji příjmů. Mnoho opuštěných olivových hájů bylo obnoveno. To bylo taktéž přínosem pro všeobecné povědomí o Chorvatsku a o kvalitě chorvatského olivového oleje, takže po skončení války pokračovala obnova starých a tvorba nových olivových hájů. V té době byla výrobna olivového oleje v Punatu jediná na ostrově, dnes je v Punatu několik výroben olivového oleje. Obnova a rozvoj pěstování oliv podporovalo zvýšení poptávky, což vedlo ke zvýšení cen olivového oleje. Dnes je olivový olej z Punatu známý i za hranicemi státu jako mimořádně kvalitní. Získal řadu ocenění na národních i mezinárodních soutěžích za kvalitu olivového oleje. V Punatu vzniklo „Centrum pro středomořské zemědělství Přímořsko-gorskokotarské župy,“ dnes \"„Centrum pro udržitelný rozvoj ostrovů severního Jadranu“\". To zajišťuje vzdělávání v rámci výroby olivového oleje a organizaci událostí, jako jsou \"\"Dny oliv\",\" které propojují cestovní ruch a pěstování oliv a přispívají k podpoře a zhodnocování tohoto odvětví zemědělství.\n\nNa rozdíl od sousední obce Vrbnik, kde ve vinařství působí mnoho obyvatel, se v Punatu dnes oblasti vinařství věnuje jen velmi málo obyvatel, a to převážně pro své vlastní potřeby.\n\nKromě výše uvedených aktivit je v Punatu spousta obchodů a služeb.\n\nV roce 2009 byla v Punatu založena letecká společnost, jejíž tři letadla mají svůj přístav na \"letišti\" \"\"Rijeka\"\" u Omišalje.\n\n\n\n\nV Punatu se nachází základní škola \"Fran Krsto Frankopan\", s oddělení budovou ve Staré Bašce.\n\nPunat provozuje galerii \"Toš\" a v provozu je i malá rodinná galerie. Až do 90. let minulého století bylo v Punatu jediné kino na ostrově.\n\nBěhem léta se konají koncerty vážné hudby na Košljunu.\n\n\"KUD Punat byla\" založena v roce 1973. Funguje ve třech sekcích: folklór, tamburitza orchestr a mužská \"raka raketa\".\n\n\n\nS ohledem na uzavřenost Punatské zátoky se jedná o ekologicky citlivou oblast. Ekologickou stabilitu zátoky narušuje pouze existence sídel na břehu, které v létě výrazně narůstají v důsledku přílivu turistů. Přirozená rovnováha zátoky je narušena velkým počtem lodí vesničanů a zejména existenci mořských přístavišť (800 v moři i tzv. 500 suchých doků) a loděnic. Starší vesničané tvrdí, že moře bylo kdysi čisté a s více rybami. Dnes je moře velmi zakalené a žije v něm málo ryb. Rozpad moře také přispívá k bahnitému dnu, které je pod vlivem motorových člunů, a vede k menší průhlednosti moře. Rybaření v zátoce je zakázáno.\n\nAby se moře ještě více neznečišťovalo, tak Marina Punat vynakládala značné úsilí na vybudování infrastruktury, takové, aby znečištění moře bylo co nejmenší. Důkazem je, že Marina Punat byla první v Chorvatsku, která získala modrou vlajku. Modrou vlajku získala také nejznámější místní pláž \"Punta De Bilj\".\n\nPunat je také jedním z mála míst na ostrově Krk, který má kanalizační síť s výstavbou zahájenou v roce 1988, a je stále modernizována a rozšiřována. Mimořádně důležitá byla výstavba moderní čistírny odpadních vod poblíž lokality Kandija jižně od Punatu v roce 2002. Veškeré srážky a splašky z kanalizační sítě jsou odváděny mimo kanalizaci Punatu.\n\nMístní turistické sdružení každoročně pořádá ekologickou a vzdělávací akci \"\"Punatská zátoka, pro všechny z nás\"\", během které se čistí moře, dno a břeh.\n\n\n\n"}
{"id": "1508950", "url": "https://cs.wikipedia.org/wiki?curid=1508950", "title": "Cecilie Uttrup Ludwigová", "text": "Cecilie Uttrup Ludwigová\n\nCecilie Uttrup Ludwigová (* 23. srpna 1995 Frederiksberg, Dánsko) je dánská cyklistka, která v současné době jezdí za profesionální ženský tým (\"UCI Women's Team\") Bigla (\"UCI Pro Cycling\"). Jako juniorka se zúčastnila Mistrovství světa v cyklistice 2012 (\"2012 UCI Road World Championships\") a Mistrovství světa v cyklistice 2013 (\"2013 UCI Road World Championships\").\n\nV dětství se věnovala plavání, kolem 13 roku se začíná věnovat cyklistice. V roce 2012 se stala viceprezidentkou světového šampionátu ve Valquemont.\n\nV roce 2016 dosáhla prvních významných výsledků. vyhrála dánský šampionát v časovce, dvě etapy a obecnou klasifikaci na etapovém závodě Tour de Feminin – O cenu Českého Švýcarska. V září 2016 se na vlastní náklady účastnila Mistrovství Evropy.\n\nOd roku 2017 žije ve Španělsku, ve městě Girona.\n\n2014: Team Rytger \n\n2015: Team Rytger \n\n2016: BMS - Birn \n\n2017: Cervelo - Bigla \n\n2018: Cervelo - Bigla \n\n2019: Bigla \n\n\n"}
{"id": "1508952", "url": "https://cs.wikipedia.org/wiki?curid=1508952", "title": "David Sassoli", "text": "David Sassoli\n\nDavid Maria Sassoli (* 30. května 1956 Florencie) je italský politik a novinář, člen Demokratické strany. Od roku 2009 je poslancem Evropského parlamentu a dne 3. července 2019 byl zvolen jeho předsedou. \n\nDavid Sassoli v 70. letech vystudoval politologii na Florentské univerzitě. Novinářskou kariéru zahájil spoluprací s malými místními novinami a zpravodajskými agenturami, než se přesunul do římské redakce novin \"Il Giorno\". V rejstříku profesionálních novinářů je veden od roku 1986. \n\nV roce 1992 se stal reportérem pro TG3. V tomto období také spolupracoval s moderátorem Michelem Santorem na televizních pořadech jako \"Il Rosso e il nero\" a \"Tempo reale\". V roce 1996 uváděl pořad \"Cronaca in diretta\". Po několika letech dostal místo moderátora zpravodajství TG1 a stal se jedním z nejvýznamnějších a nejoblíbenějších novinářů v zemi. V roce 2007, kdy byl Gianni Riotta jmenován novým ředitelem TG1, se Sassoli stal jeho zástupcem.\n\nV roce 2009 opustil Sassoli novinářskou kariéru a vstoupil do politiky. Stal se členem Demokratické strany a úspěšně kandidoval ve volbách do Evropského parlamentu v roce 2009. Získal více než 400 tisíc preferenčních hlasů, což bylo nejvíc v jeho volebním obvodu střední Itálie. Od roku 2009 do roku 2014 působil jako lídr skupiny poslanců Demokratické strany v Parlamentu. \n\nDne 9. října 2012 Sassoli oznámil svou kandidaturu v primárkách středolevé koalice před volbami nového starosty Říma v roce 2013. Obsadil druhé místo za senátorem Ignaziem Marinem, který se později stal starostou. \n\nVe volbách do Evropského parlamentu v roce 2014 byl Sassoli znovu zvolen, tentokrát s více než 200 tisíci preferenčních hlasů. Demokratická strana ve volbách výrazně uspěla, když získala 41 % hlasů. \n\n1. července 2014 byl Sassoli zvolen místopředsedou Evropského parlamentu. Kromě toho byl členem meziskupiny Evropského parlamentu pro extrémní chudobu a lidská práva. \n\nV roce 2019 byl Sassoli opětovně zvolen do Evropského parlamentu. 2. července 2019 byl navržen Pokrokovým spojenectvím socialistů a demokratů na nového předsedu Evropského parlamentu. O den později byl do funkce zvolen. Stal se tak nástupcem Antonia Tajaniho a už sedmým Italem v této funkci.\n\nDavid Sassoli je ženatý s Alessandrou Vittoriniovou, se kterou mají dvě děti, Giulia a Livii. Je fanouškem fotbalového týmu ACF Fiorentina. \n\nJe aktivním členem italského sdružení novinářů, spisovatelů a dalších osobností Articolo 21, liberi di…, které podporuje svobodu projevu. \n\n"}
{"id": "1508953", "url": "https://cs.wikipedia.org/wiki?curid=1508953", "title": "René Formánek", "text": "René Formánek\n\nRené Formánek (* 9. ledna 1975, Nový Jičín) je bývalý český fotbalista, obránce.\n\nV české lize hrál za FC Petra Drnovice, FK Marila Příbram, SK Sigma Olomouc a 1. FC Slovácko. Nastoupil ve 199 ligových utkáních a dal 7 ligových gólů. V Evropské lize UEFA nastoupil ve 2 utkáních a v její kvalifikaci ve 1 utkání. Dále hrál v nižších soutěžích za TJ Tatra Kopřivnice, FC Dukla Hranice, FK Avízo Město Albrechtice, FK Fotbal Třinec, SK Sigma Olomouc „B“ a SFC Opava.\n\n\n"}
{"id": "1508958", "url": "https://cs.wikipedia.org/wiki?curid=1508958", "title": "Mníšek (Těšín)", "text": "Mníšek (Těšín)\n\nMníšek nebo Mnichy ( Mnisztwo, \"Mönichhof\") je čtvrť Těšína rozkládající se na jihovýchodním okraji města na řece Bobrůvce.\n\nPrvní zmínka o obci pochází z roku 1577. Její název souvisí s dominikánským řádem, kterému patřil zdejší dvůr a statek až do roku 1775, kdy byl rozparcelován Těšínskou komorou. Po rozdělení Těšínska v roce 1920 se Mníšek ocitl na polské straně hranice. V roce 1973 byl připojen k Těšínu. Roku 1997 na území sídelní jednotky \"Mnisztwo\" žilo 388 obyvatel.\n\nV současnosti je Mníšek okrajovou čtvrtí s převahou rodinné zástavby. Nachází se zde vozovna MHD a železniční zastávka Cieszyn-Mnisztwo na zrušené trati 190 z Těšína do Bílska-Bělé.\n"}
{"id": "1508963", "url": "https://cs.wikipedia.org/wiki?curid=1508963", "title": "Děla z Navarone", "text": "Děla z Navarone\n\nDěla z Navarone (\"The Guns of Navarone\") je britsko-americký akční film z roku 1961. Hlavní role tohoto filmu ztvárnil Gregory Peck, David Niven a Anthony Quinn. Natáčelo se v Řecku, kde v roce 1943 na ostrově Kheros bylo vysazeno 2000 britských vojáků. \n\nGregory Peck (kapitán Keith Mallory), David Niven (desátník Miller) a Anthony Quinn (plukovník Andrea Stavros) mají velmi nebezpečný úkol. Mají zlikvidovat dvě německá nacistická děla z ostrova Navarone, která ohrožují životy 2000 britských vojáků. Major Roy Franklin (Anthony Quayle) se během mise zraní a je vidět až na konci filmu, jak se v lůžku dívá z okna na vítězství. Nejprve si najdou loď, se kterou přeplují Egejské moře. Ta ztroskotá na skále během prudké bouře. Poté jsou naši přátelé nuceni šplhat po útesů a právě Major Roy si zlomí nohu, když si tře hlavu z krve. Dají ho na lůžko. Potom zazvoní telefon a vezme ho kapitán Mallory. Německý člen podle hlasů rozpozná, že se jedná o Brita a spustí poplašné zařízení. Kapitán pak dá rozkaz, aby se co nejrychleji pakovali. Majora schovají do jeskyně a mezitím se blíží němečtí vojáci, jsou však zabiti. Major před toutou bitvou usiloval o sebevraždu svoji pistolí, avšak ho kapitán a desátník chytli. Dostanou se k městu Mandrakos, kde je zajmou Němci. Walter Gotell ( Muesel ) se ptá, kde jsou výbušniny. Avšak se nedočká žádné odpovědi. Potom přijde kapitán a ten vyhrožuje, že jestli neřeknou, kde jsou výbušniny, upraví Majorovi nohu svým úderem o pistolí. Plukovník Andrea pak předstírá, že onemocněl a zajme kapitána i ostatní německé členy. Mallory pak požádá Muesela, aby se postaral o Roye. Dostanou se k útesové pevnosti, kde jsou dvě německá děla. Desátník Miller však odhalí, že v týmu je zrádkyně Anna ( Gia Scala ), která zničila výbušniny. Za to je postřelena a závisí to jen na Millerovi. Nakonec se mu tu podaří. Když drátěnou výbušninu napojí na tyč výtahů a dojde potom k výbuchů. \n\n"}
{"id": "1508965", "url": "https://cs.wikipedia.org/wiki?curid=1508965", "title": "Rahaf Mohammed", "text": "Rahaf Mohammed\n\nRahaf Mohammed (* 11. března 2000, dříve Rahaf Mohammed Kunúnová) je Saúdská Arabka, která v lednu 2019 uprchla od své rodiny, v níž dlouhodobě zažívala fyzické, verbální a citové zneužívání. Útěkem chtěla především uniknout dohodnutému sňatku. Bála se také o svůj život, protože rodina jí vyhrožovala smrtí kvůli tomu, že se zřekla islámu. \n\nPo dramatickém útěku získala azyl v Kanadě. Její rodina pak vydala prohlášení, ve kterém se jí zřekla. \n\nMyšlenkami na útěk se Rahaf zabývala dva roky. Vedly ji k němu podmínky v rodině, ve které zažívala fyzické i psychické násilí. Příbuzní ji např. na šest měsíců zamkli za to, že si nechala ostříhat vlasy. Rodina ji také omezovala v přístupu ke vzdělání a plánovala pro ni dohodnutý sňatek. \n\nRahaf se rozhodla zříci se islámu. Bála se pak ale o svůj život, protože odpadlictví od víry by její rodina trestala smrtí. \"„S námi - saúdskoarabskými ženami - se zachází jako s otroky. Nemůžeme se rozhodnout ohledně manželství, studia, zaměstnání. Bála jsem se, ale cítila jsem, že musím riskovat svůj život, abych získala svobodu,“\" uvedla Rahaf.\n\nBěhem rodinné dovolené v Kuvajtu se oddělila od rodiny a odletěla do Thajska, odkud chtěla pokračovat do Austrálie. V Bangkoku se zabarikádovala v pokoji letištního hotelu a přes sociální sítě začala vysílat zprávy o své situaci. Podařilo se jí získat pozornost lidí na celém světě. \n\nThajské úřady měly nejprve v plánu poslat Rahaf zpět do Kuvajtu, pod tlakem medializace a veřejného mínění od toho však upustily. Poté jí umožnily, již se statutem uprchlíka, odcestovat do Kanady, která Rahaf udělila azyl.\n\nRodina pak vydala prohlášení, ve kterém Rahaf označila za „mentálně labilní“ a dcery se zřekla. Ta poté přestala používat své příjmení Kunúnová.\n\n"}
{"id": "1508970", "url": "https://cs.wikipedia.org/wiki?curid=1508970", "title": "Marklovice (Těšín)", "text": "Marklovice (Těšín)\n\nMarklovice ( Marklowice, \"Marklowitz\") jsou čtvrť Těšína rozkládající se na severním okraji města na silnici do Karviné a železniční trati do Žibřidovic. Leží na řece Olši, která tu je zároveň státní hranicí mezi Polskem a Českou republikou, sousedí na severu s Pohvizdovem, na západě s Chotěbuzem a Loukami nad Olší, na jihu a východě pak s čtvrtěmi Bohušovice a Kalubice.\n\nPrvní zmínka o obci pochází z roku 1523. Po rozdělení Těšínska v roce 1920 se Marklovice ocitly na polské straně hranice. V roce 1973 byly připojeny k Těšínu. Roku 1997 na území sídelní jednotky \"Marklowice\" žilo 590 obyvatel.\n\nV Marklovicích se nacházejí průmyslové závody PPG Polifarb Cieszyn SA vyrábějící barvy a laky (areál byl postaven mezi lety 1962 až 1968) a také plynový vrt. V jižní části čtvrti se rozkládá přírodní rezervace \"Kopce\" s jeskyní zvanou Ondrášova díra a na tzv. Loukách na Kopcích byla postavena motokrosová trať.\n\nZdejší železniční stanice byla původně součástí trati Kunčice – Suchá – Těšín, zprovozněné v roce 1911. Po vzniku státní hranice na Olši byla vybudována přeložka přes Chotěbuz a Marklovice napojeny až roku 1934 na novou trať Těšín – Žibřidovice.\n"}
{"id": "1508971", "url": "https://cs.wikipedia.org/wiki?curid=1508971", "title": "Marklovice", "text": "Marklovice\n\nMarklovice ( Marklowice) je název několika obcí ve Slezsku:\n"}
{"id": "1508974", "url": "https://cs.wikipedia.org/wiki?curid=1508974", "title": "Vanessa Morganová", "text": "Vanessa Morganová\n\nVanessa Morgan Mziray (* 23. března 1992 Ottawa, Ontario) je kanadská herečka. Zahrála si např. ve filmech \"Moje chůva upírka\", \"Pako mých snů\", \"Válka blogerek\" či \"Pimp\". Aktuálně účinkuje v seriálu \"Riverdale\", kde hraje Toni Topaz.\n\nVanessa Morgan se narodila v Ottawě. Její matka pochází ze Skotska a její otec z východní Afriky. Vanessa vyhrála Junior Miss America 1999. Chodila na střední školu Colonel By Secondary School v Ottawě, kde v roce 2010 studium dokončila. Dále studovala filosofii na Královnině Universitě.\n\nVanessa Morgan zažila svůj první debut ve filmu \"A Diva's Christmas Carol\" v roce 2000. V roce 2007 ji proslavila její role Amandy Pierce v seriálu \"The Last Buzz\", a také nazpívání úvodní písně. V roce 2010 si zahrála ve filmu \"Frankie and Alice\". Také hrála Marion Hawthorneovou v roce 2010 ve filmu \"Harriet špion: Válka bloge\"rek. Další rok si Vanessa zahrála ve filmu \"Moje chůva upírk\"a. Vanessa se také objevila v roce 2011 v komediálním seriálu \"Farma Rak\", kde měla opakující se roli. Vanessa pak byla obsazena do opakující se role Toni Topaz v dramatické sérii \"Riverdale\". 2. května 2018 bylo oznámeno, že si Vanessa zahraje i ve třetí sérii úspěšného seriálu.\n\nVanessa také soutěžila v první sérii reality soutěže The Amazing Race Canada se svou sestrou. Umístily se na třetím místě.\n"}
{"id": "1508977", "url": "https://cs.wikipedia.org/wiki?curid=1508977", "title": "Rta", "text": "Rta\n\nRta (sanskrtstky \"ṛtaṃ\" „úprava, řád“) či dháman „zákon“ je kosmický, mravní a obětní zákon či řád ve védském náboženství. Díky rta Slunce a Měsíc obíhají po svých drahách a střídají se roční období, jeho porušení – \"anrta\", i neúmyslné, vede k hříchu a musí být náležitě očištěno. Později byl tento pojem nahrazen konceptem dharmy a karmy. Většího významu dosáhl příbuzný zarathuštrický koncept zvaný aša.\n\nStrážcem rta je bůh Varuna, který jej zajišťuje pomocí zvědů – spašah. Bohyně Nirrti „ne-řád“ představuje popření védského rta a „náruč Nirrti“ je spojována s naprostou anihilací. Rta je také tětivou luku náležejícího Brhaspatimu, mudrci a učiteli bohů.\n\nVédské substantivum \"rta\", stejně jako avestánské \"aša\" a a staroperské \"arta\" vychází z indoíránského \"*ṛtá\". Ve védštině též existuje adjektivum \"sátja\", z indoíránského \"*sātja\", stejně jako avestánské \"haithija\", s významem „pravdivý“ ve smyslu „skutečný, existující“, zatímco \"rta\" znamená spíše „pravda spočívající ve správném spojení, vnitřně správný“. Tomu odpovídá i praindoevropská etymologie obou slov, zatímco \"rta\" vychází z \"*ar\" „(správně) spojit“, tak \"haithija\" ze \"*sat\" „existující“. Z tohoto důvodu slovo získalo i význam kosmického řádu.\n\n"}
{"id": "1508979", "url": "https://cs.wikipedia.org/wiki?curid=1508979", "title": "Žichlínek (železniční zastávka)", "text": "Žichlínek (železniční zastávka)\n\nŽichlínek (dřívější úřední název německy \"Sichelsdorf\") je železniční zastávka v obci Žichlínek v okrese Ústí nad Orlicí, v km 21,225, v poloze někdejší železniční stanice. Trať je součástí třetího železničního rychlostního koridoru. Leží poblíž hranice Moravy a Čech.\n\nPůvodní nádraží vzniklo v době výstavby železniční trati z Olomouce do Prahy v letech 1842–1845, kterou postavila společnost Severní státní dráha (NStB). Nádraží mělo jméno po městě Lanškrounu a až v roce 1876 bylo přejmenováno podle bližšího Žichlínku na Sichelsdorf. První vlak projel stanicí 20. srpna 1845. V roce 1924 nádražní budova vyhořela, byla sice obnovena, ale nádraží bylo v roce 1930 zrušeno. V šedesátých letech 20. století bylo zrušeno nákladiště.\n\nV železniční stanici se původně počítalo s větším pohybem cestujících. Ve stanici byla výpravní budova, zděná nástupištní hala a remíza s byty společností Severní státní dráhy. Autorem pozemních staveb byl architekt Anton Jüngling. Naproti výpravně bylo společností Rakouská společnost státní dráhy (StEG) postaveno zděné skladiště s rampami. Z původních objektů se dochovala a je využívána výpravní budova.\n\nVýpravní budovu IV. třídy navrhl architekt Anton Jüngling. Jednalo se o patrovou budovu s postranními křídly, která byla spojena krčkem se zděnou nástupištní halou. Střední, patrová část byla tříosá, krytá stanovou střechou, boční jednoosá přízemní křídla měla valbovou střechu. V hladké omítané fasádě byla vsazena obdélná okna v úzkých šambránách. V původní výpravně nebyl vestibul, který byl upraven pozdějším vybouráním příček a zrušením čekárny. Cestující vcházeli úzkou chodbou do čekárny, z níž se vycházelo k nástupišti. Čekárna sousedila s kanceláří, ve které se prodávaly jízdenky. Do bytů v přízemí nebo do patra se vcházelo chodbou v přízemním křídle a schodištěm do patra se čtyřmi obytnými místnostmi. Výpravní budova je dochovaná v autentické hmotové podobě, pouze fasáda je novodobá.\n\nRemíza se nacházela vpravo od výpravní budovy (ve směru na Českou Třebovou). Byla to stavba na obdélném půdorysu situovaném rovnoběžně s kolejemi. Vjezd byl jednokolejný s vraty s půlkruhovým zakončením. K remíze s valbovou střechou přiléhala kolmo patrová budova dílen a bytů. V obytné části byl umístěn zásobník s vodou, takže stanice nemusela mít samostatnou vodárnu. Remíza byla využívána k opravám, údržbě a zbrojení. Navíc, protože za Žichlínkem bylo prudké stoupání (nejvyšší dovolené), remíza sloužila k pobytu lokomotivy určené k postrku. Přesouváním oprav do větších dílen byla remíza snesena.\n\n"}
{"id": "1508980", "url": "https://cs.wikipedia.org/wiki?curid=1508980", "title": "ROC křivka", "text": "ROC křivka\n\nROC křivka (z anglického Receiver Operating Characteristic, operační charakteristika přijímače) je graf, který popisuje kvalitu binárního klasifikátoru v závislosti na nastavení jeho klasifikačního prahu. \n\nBinárním klasifikátorem se rozumí zařízení (nebo člověk) odhadující zařazení nějakých objektů nebo případů do dvou skupin, obecně označovaných jako pozitivní a negativní. Přitom se předpokládá, že objekty jsou charakterizovány nějakou vlastností (proměnnou) vyjádřenou číslem a že klasifikátor zařazuje do pozitivní skupiny právě ty, u kterých hodnota této proměnné přesáhne stanovený klasifikační práh (což je nějaké pevně dané číslo). Příkladem binárního klasifikátoru může být bankéř, který na základě kreditního skóre nějaké osoby rozhoduje, zda jí lze (pozitivní) nebo nelze (negativní) úspěšně poskytnout úvěr. Klasifikátor na základě takového postupu může buď objekt zařadit správně, anebo se může dopustit chyby; navíc záleží i na tom, zda případ je, nebo není ve skutečnosti pozitivní. Lze tak rozlišit čtyři případy: 1. skutečný pozitivní (true positive, jejich počet se označuje TP; odpovídá situaci, kdy bankéř poskytne úvěr a klient ho řádně splatí), 2. skutečný negativní (true negative, TN; bankéř odmítne klienta, který by úvěr nesplatil), 3. falešný pozitivní čili falešný poplach (false positive, FP; poskytnutí úvěru klientovi, který peníze bance nevrátí) a 4. falešný negativní (false negative, FN; klient nedostane úvěr, i když by ho řádně splácel). \n\nNa základě uvedených počtů lze odhadnout pravděpodobnost detekce (true positive rate), označovanou také jako senzitivita, jako TPR = TP / počet pozitivních = TP / (TP + FN), a pravděpodobnost falešného poplachu (false positive rate) jako FPR = FP / počet negativních = FP / (FP + TN). ROC křivka vynáší FPR na ose \"x\" a TPR na ose \"y\" pro všechny možné klasifikační prahy. Obě souřadnice klesají, když klasifikační práh roste: čím vyšší je klasifikační práh, tím méně případů klasifikujeme jako pozitivní, a tím také klesá senzitivita i pravděpodobnost falešného poplachu, až nakonec obě čísla klesají k nule. Naopak s klesajícím prahem se obě hodnoty blíží k jedničce. ROC křivky proto propojují bod (0, 0) a bod (1, 1). V případě, že proměnná, na jejímž základě se klasifikátor rozhoduje, příliš nesouvisí s tím, zda je zkoumaný případ pozitivní nebo negativní, se bude ROC křivka podobat úsečce spojující tyto dva body – nebude výrazně zakřivená. Naopak pokud proměnná obsahuje podstatnou informaci o pozitivitě nebo negativitě zkoumaných případů a klasifikační práh je nastaven správně, bude odpovídající bod na ROC křivce ležet v blízkosti „optimálního“ bodu (0, 1), v němž nedochází k žádným falešným poplachům a všechny pozitivní objekty jsou odhaleny. Čím tedy je ROC křivka zakřivenější ve směru vzhůru, tím víc klasifikační proměnná obsahuje informace o zařazení objektů a tím je její použití pro danou klasifikační úlohu vhodnější. Jako souhrnné hodnocení klasifikační schopnosti proměnné se proto často používá plocha pod ROC křivkou.\n\nROC křivky vznikly za druhé světové války při zkoumání schopností nově vynalezených radarů správně detekovat nepřátelská letadla. Postupně se rozšířily do psychologie, medicíny a dalších oborů, dnes se využívají velmi široce ve všech oblastech, kde se provádí klasifikace nějakých objektů na základě dat.\n"}
{"id": "1508982", "url": "https://cs.wikipedia.org/wiki?curid=1508982", "title": "Bavorská správa státních zámků, zahrad a jezer", "text": "Bavorská správa státních zámků, zahrad a jezer\n\nBavorská správa státních zámků, zahrad a jezer („Bayerische Verwaltung der staatlichen Schlösser, Gärten und Seen\", zkráceně Bavorská správa zámků) je správní instituce Bavorského ministerstva financí, která se stará o zachování kulturních a historických památkových rezervací, zámků, hradů, rezidencí, parků a jezer v majetku státu. Sídlem úřadu je Mnichov (zámek Nymphenburg).\n\nSvé kořeny má v 18. století a je známa tím, že má na starosti zámek Neuschwanstein a další paláce z 19. století postavené Ludvíkem II. Bavorským. Zodpovídá za 45 historických památek a souborů. Toto číslo zahrnuje:\n\n\nJe také zodpovědná za 27 historických zahrad a 21 jezer, především za Chiemsee, Starnberské jezero, Ammersee a bavorskou část Bodamského jezera.\n\n"}
{"id": "1508985", "url": "https://cs.wikipedia.org/wiki?curid=1508985", "title": "Třída Sir John Franklin", "text": "Třída Sir John Franklin\n\nTřída Sir John Franklin je třída výzkumných lodí kanadské pobřežní stráže. Slouží pro výzkum rybolovu. Jejich domácí kategorizace je \"Offshore Fisheries Science Vessel\" (OFSV). Objednány byly tři jednotky této třídy. Prototyp je ve službě od roku 2019.\n\nTrojice výzkumných lodí této třídy byla objenána v rámci kanadského modernizačního programu \"Canadian National Shipbuilding Strategy\" (NSS). Kontrakt na stavbu trojice lodí měl hodnotu 514 milionů dolarů (687 milionů dolarů po připočtení údržby a náhradních dílů). Ve službě nahradí výzkumné lodě CCGS \"Teleost\", CCGS \"W. E. Ricker\" a CCGS \"Alfred Needler\". Pro stavbu nebojových plavidel objednaných v rámci programu NSS byla roku 2011 vybrána loděnice Seaspan z North Vancouveru. Plavidla jsou sestavována ze 37 stavebních bloků. Prototypová jednotka \"Sir John Franklin\" byla postavena v letech 2015–2019. Během stavby se vyskytly problémy s nekvalitními svary na trupu plavidla.\n\nJednotky třídy \"Sir John Franklin\":\nNa palubě plavidla bude několik vědeckých laboratoří. Nejvyšší rychlost dosahuje 13 uzlů.\n"}
{"id": "1508997", "url": "https://cs.wikipedia.org/wiki?curid=1508997", "title": "Arcidiecéze bostonská", "text": "Arcidiecéze bostonská\n\nArcidiecéze bostonská (latinsky \"Archidioecesis Bostoniensis\") je římskokatolická arcidiecéze na území severoamerického města Boston a části státu Massachusetts s katedrálou svatého Kříže v Bostonu. Jejím současným arcibiskupem je kardinál Seán Patrick O'Malley. Jejím patronem je svatý Patrik.\n\nJde o metropolitní arcidiecézi, jíž jsou podřízeny tyto sufragánní diecéze na území území amerických států Maine, Vermont, Massachusetts a New Hampshire:\n\nDiecéze byla zřízena v roce 1808 vyčleněním z baltimorské arcidiecéze, k níž byl Boston sufragánní až do roku 1850, kdy byl podřízen New Yorku. Na arcidiecézi byl Boston povýšen v roce 1875.\n\n\n"}
{"id": "1508998", "url": "https://cs.wikipedia.org/wiki?curid=1508998", "title": "Tmogvi", "text": "Tmogvi\n\nTmogvi (, IPA: ; , také Тmkaberd nebo Tmuk, či Тmok) je zřícenina hradní pevnosti v jihogruzínském kraji Samcche-Džavachetie, na levém břehu řeky Kura, několik kilometrů po proudu od jeskynního města Vardzia. Pevnost je gruzínskou národní kulturní památkou a součástí historického a architektonického muzejního komplexu Vardzia.\n\nJméno „Tmogvi“ je odvozeno od gruzínského slova \"mogvi\" (მოგვი), znamenajícího „pohanský kněz“, „(perský) mág“ . Pevnost je poprvé zmiňována ve zdrojích z 9. století. Byla postavena jako obranná pevnost sloužící ke kontrole starobylé obchodní cesty z náhorní plošiny Džavacheti vedoucí údolím řeky Kura. Šlo o nejvýznamnější vojenskou základnu v celé oblasti Džavachetie. Feudálními pány v oblasti byli Bagrationové, respektive jejich gruzínská rodová větev.\n\nVýznam Tmogvi ještě vzrostl poté, co bylo kolem roku 900 zničeno město Tsunda i s tamní pevností. Počátkem 11. století přešla pevnost pod přímou kontrolu sjednoceného Gruzínského království. V roce 1073 získal pevnost jako apanáž šlechtic Niania Kuabulidze; jeho potomci ji drželi v následujících staletích, než se dostala do majetku významných feudálních rodů: Toreli, Tmogveli, Šalikašvili nebo Džakeli. V roce 1088 byla pevnost silně poškozena zemětřesením. \n\nV roce 1578 ovládla pevnost i region Osmanská říše. V roce 1829, po skončení rusko-turecké války a podpisu Drinopolského míru, připadla pevnost i s celou přilehlou oblastí Ruskému impériu. \n\nV pevnosti se narodil středověký gruzínský spisovatel Sargis Tmogveli a také arménský filosof Grigor Tatevatsi.\n\nPevnost Tmogvi byla postavena na vrcholu hory vysoko nad tokem řeky Kura. Rozšířena byla na tři sousední vrcholy a obehnána hradbami, které jsou 150 metrů dlouhé a tři metry silné. Hradby doplňují přirozenou obranou linii, kterou tvoří skalní útesy. Uvnitř areálu bylo vybudováno několik věží. Také byl vyražen tajný tunel vedoucí z hradu k řece Kuře, který měl sloužit pro dopravu pitné vody v případě obléhání. Do současnosti se v lepším stavu dochovala západní část pevnosti. Uvnitř areálu stojí několik budov. Předpokládá se, že budova se čtvercovým půdorysem, postavená z tufu na čedičových základech sloužila jako kostel. Vně hradeb na západní straně stojí taktéž poškozený kostel zasvěcený svatému Efrémovi, v němž se nachází fragmenty fresek ze 13. století.\n\nV roce 1902 napsal arménský „národní básník“ Hovhannes Tumanjan jednu ze svých nejslavnějších básní s názvem \"Dobytí Tmkaberdu\" (Թմկաբերդի առումը). Tématem této básně je epizoda z bojů domorodých arménských vůdců proti Perské říši v první polovině 18. století, a dobytí pevnosti Tmkaberd perským vládcem Nádir Šáhem, údajně v důsledku zrady kněžny Almast, manželky velitele obránců knížete Tatula. Básnířka Sofie Parnoková, označovaná jako „ruská Sapfó“, napsala na motivy básně libreto, o nějž ji pro svou plánovanou operu Almast požádal arménský skladatel Alexander Spendiarjan. \n"}
{"id": "1508999", "url": "https://cs.wikipedia.org/wiki?curid=1508999", "title": "Trifluormethyl", "text": "Trifluormethyl\n\nTrifluormethyl je funkční skupina se vzorcem -CF, je odvozena z methylové skupiny (-CH) nahrazením všech tří vodíkových stomů atomy fluoru. Nejjednodušší sloučenina s touto skupinou je trifluormethan CHF.\n\nTrifluormethylová skupina má vysokou elektronegativitu, která bývá popisována jako něco mezi elektronegativitami fluoru a chloru. Díky tomu jsou trifluormethylové sloučeniny, jako například kyselina trifluormethansulfonová a kyselina trifluoroctová, často silnými kyselinami. Obdobně tato skupina omezuje zásaditost sloučenin jako je trifluorethanol.\n\nTrifluormethylová skupina je součástí molekul některých léčiv a uměle vyrobených abiotických sloučenin. V lékařství se trifluormethylové sloučeniny používají od roku 1928, i když intenzivnější výzkum začal až ve 40. letech 20. století. Tato skupina se často využívá k tvorbě derivátů nahrazováním chloridové či methylové skupiny, což se dá využít k úpravě vlastností sloučenin, například k ochraně methylové skupiny před metabolickou oxidací.\n\nK významným léčivům obsahujícím trifluormethyl patří inhibitor reverzní transkriptázy HIV efavirenz, antidepresivum fluoxetin a nesteroidní antiflogistikum celecoxib.\n\nExistuje několik postupů, jak zavést do sloučenin trifluormethylovou skupinu. U karboxylových kyselin lze použít reakci s fluoridem siřičitým. Trihgalogenmethylové sloučeniny, hlavně trifluormethylestery a trifluormethylaromatické sloučeniny, lze připravit reakcí s fluoridem antimonitým nebo fluoridem antimoničným (tedy Swartsovou reakcí). U aromatických sloučenin je možné použít reakci aryljodidů s trifluormethylmědí. Trifluormethylované karbonylové sloučeniny lze vytvořit reakcí aldehydů a esterů s Ruppertovým činidlem.\n"}
{"id": "1509003", "url": "https://cs.wikipedia.org/wiki?curid=1509003", "title": "Trifluormethoxy", "text": "Trifluormethoxy\n\nTrifluormethoxy je funkční skupina se vzorcem –O–CF. Lze si ji představit jako methoxyskupinu (–O–CH), u níž jsou všechny tři vodíkové atomy nahrazeny atomy fluoru, nebo jako trifluormethylovou skupinu, která je na hlavní řetězec připojena přes atom kyslíku. Tato skupina je součástí molekul některých léčiv, jako je například riluzol.\n\n"}
{"id": "1509005", "url": "https://cs.wikipedia.org/wiki?curid=1509005", "title": "Kalubice (Těšín)", "text": "Kalubice (Těšín)\n\nKalubice ( Kalembice, \"Kalembitz\") jsou čtvrť Těšína ležící v severní částí města mezi Pastvisky a Hažlachem.\n\nPrvní zmínka o vesnici pochází z listiny vratislavského biskupa Jindřicha I. z Vrbna sepsané kolem roku 1305. Jméno obce pochází od příjmení \"Kalemba\", které v těšínském nářečí znamená také \"tlustou, línou starou pannu\". Po rozdělení Těšínska v roce 1920 se Kalubice ocitly na polské straně hranice. V roce 1973 byly jako součást obce Pastviska připojeny k Těšínu. Roku 1997 na území sídelní jednotky \"Kalembice\" žilo 970 obyvatel. V současnosti se jedná o okrajovou čtvrť s převahou rodinných domů. Místní památkou je smírčí kříž pravděpodobně ze 16. století.\n\nPřes Kalubice vede krajská silnice č. 978 spojující Těšín se Slezskými Pavlovicemi a dále s Katovicemi.\n"}
{"id": "1509011", "url": "https://cs.wikipedia.org/wiki?curid=1509011", "title": "Seznam bostonských biskupů a arcibiskupů", "text": "Seznam bostonských biskupů a arcibiskupů\n\n\n\n"}
{"id": "1509015", "url": "https://cs.wikipedia.org/wiki?curid=1509015", "title": "Rue Sainte-Anastase", "text": "Rue Sainte-Anastase\n\nRue Sainte-Anastase je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue de Turenne\" a končí na křižovatce s \"Rue de Thorigny\".\n\nUlice byla otevřena stejně jako okolní v roce 1620. Již od počátku se nazývala \"Rue Sainte-Anastase\" podle špitálu řádových sester Saint-Gervais, kterým se také říkalo Sainte-Anastase.\n\nMinisterskou vyhláškou ze dne 30. srpna 1799 byla šířka ulice stanovena na 8 metrů. Tato šířka byla na základě královského nařízení z 31. března 1835 zvýšena na 10 metrů.\n\n\n"}
{"id": "1509016", "url": "https://cs.wikipedia.org/wiki?curid=1509016", "title": "NK Varaždin", "text": "NK Varaždin\n\nNK Varaždin je chorvatský fotbalový klub z Varaždínu založený roku 2012. Momentálně hraje nejvyšší chorvatskou fotbalovou ligu.\n\nVaraždin SN byl založen roku 2012 poté, co zanikl klub NK Varteks Varaždin. Klub zanikl ve druhé polovině sezony 2011-12 z důvodu vysokých finančních dluhů. V roce 2015 se klub přejmenoval na NK Varaždin poté, co se starý klub přejmenoval na VŠNK Varaždin a zbankrotoval.\n\n\"Soupiska je aktuální k 20. červnu 2019\"\n\n"}
{"id": "1509039", "url": "https://cs.wikipedia.org/wiki?curid=1509039", "title": "Kostel v Gagře", "text": "Kostel v Gagře\n\nKostel v Gagře, známý také jako Abaata, je raně středověký křesťanský kostel v okresním městě Gagra v Abcházii v severní Gruzii, na severovýchodním pobřeží Černého moře u úpatí Kavkazu. Jde o jeden z nejstarších kostelů v Abcházii, typickou ukázku klasické abcházské církevní architektury v Gruzii, s níž má mnoho společných architektonických prvků. Architektonicky se jedná o jednoduchou trojlodní baziliku postavenou v 6. století. Bazilika byla do současné podoby přestavěna v roce 1902.\n\nKostel stojí na místě původního areálu souběžně budované pevnosti zvané Abaata, která je v současnosti téměř celá v troskách.\n\nKostel je postaven z kvádříkového zdiva, jeho stěny nemají žádnou výzdobu. Vstupní část je na západní straně a tvoří ji chrámová předsíň (narthex). Všechny tři hlavní lodě jsou navzájem propojeny dveřmi. Hlavní loď má tři okna v jižní stěně a po jednom okně na západní stěně a nad oltářem. Stavba byla kompletně zrekonstruována v roce 1902 na popud Evženie Maximilianovny z Leuchtenbergu, manželky Alexandra Petroviče Oldenburského, příslušníka ruské carské rodiny a vnuka Kateřiny Pavlovny, který z města Gagra vybudoval lázně.\n\nDne 9. ledna 1903 byla stavba vysvěcena jako kostel svatého Ipatije. V té době byla část staré pevnosti Abaata zbourána, aby uvolnila místo k výstavbě lázeňského hotelu. V sovětské éře sloužila budova kostela jako prostor pro expozici starých zbraní.\n\nV roce 2007 prošel kostel částečnou rekonstrukcí. V roce 2012 byla budova vysvěcena a byla tak obnovena její církevní funkce.\n\nKostel je od roku 2007 zapsán na gruzínském seznamu nemovitých kulturních památek celostátního významu.\n"}
{"id": "1509105", "url": "https://cs.wikipedia.org/wiki?curid=1509105", "title": "Sardinská rallye 2019", "text": "Sardinská rallye 2019\n\nSardinská rallye 2019 (oficiálně 16º Rally d'Italia Sardegna) byl 8. podnik Mistrovství světa v rallye 2019 (WRC), který se konal na Sardinii od 13. do 16. června 2019. Absolutním vítězem se stala posádka Dani Sordo a Carlos del Barrio (Hyundai Shell Mobis WRT). Závod o délce 310,52 km se jel na šotolině.\n\nCelkové pořadí jezdců i spolujezdců před podnikem na Sardinii vedl šestinásobný mistr světa Sébastien Ogier a Julien Ingrassia o 2 body před Ottem Tänakem a Martiemen Järveojou. Thierry Neuville a Nicolas Gilsoul byli třetí a zaostávali za druhou posádkou o 10 bodů. Mezi konstruktéry vedl tým Hyundai Shell Mobis WRT, který vedl nad týmem Toyota Gazoo Racing WRT o 20 bodů.\nKategorii WRC 2 Pro vedla dvojice Finů Kalle Rovanperä a Jonne Halttunen před Madsem Østbergem a Torsteinem Eriksenem o 3 body v pořadí jezdců a spolujezdců. Łukasz Pieniążek a Kamil Heller byli na 3. místě, 9 bodů za norskou posádkou. Pohár konstruktérů vedl tým M-Sport Ford WRT před týmem Škoda Motorsport o 31 bodů, na 3. místě byl Citroën Total.\nWRC 2 vedl Benito Guerra a Jaime Zapata 22 bodů před posádkou Takamoto Katsuta a Daniel Barritt, na 3. místě byla dvojice Ole Christian Veiby a Jonas Andersson.\n\nV kategorii Junior WRC byla na prvním místě v poháru jezdců a spolujezdců dvojice Tom Kristensson a Henrik Appelskog, která měla od 2. místa Jana Solanse a Maura Barrerira odstup 13 bodů. Za nimi byla o 2 body zpět švédská posádka Dennis Rådström a Johan Johansson. V pořadí národů bylo na 1. místě Švédsko, na 2. místě s rozdílem 13 bodů Španělsko, 3. místo patřilo Estonsku, které zaostávalo za Španělskem o 2 body.\n\nPrvní etapa Sardinské rallye měla celkem 9 rychlostních zkoušek o délce 124,20 km. Nejkratší erzeta \"Ittiri Arena Show\" měřila 2,00 km a nejdelší \"Tula\" měla 22,25 km. První rychlostní zkoušku \"Ittiri Arena Show\" o délce 2,00 km tvořila uzavřená šotolinová trať. Rychlostní test vyhrál s časem 2:00,7 Fracouz Sébastien Ogier (Citroën C3 WRC). Do jedné sekundy se vešel Esapekka Lappi (Citroën C3 WRC, + 0,1 s), Ott Tänak (Toyota Yaris WRC, + 0,3 s) a Kris Meeke (Toyota Yaris WRC, + 0,4 s).\n\nDruhou rychlostní zkoušku \"Tula 1\" vyhrál Fin Teemu Suninen (Ford Fiesta WRC), který se následně dostal do vedení soutěže. Do deseti sekund se ještě dostal Elfyn Evans (Ford Fiesta WRC, + 5,0 s), Kris Meeke (+ 8,8 s) a Jari-Matti Latvala (Toyota Yaris WRC, + 8,9 s). Esapekka Lappi se kvůli ztrátě 14,5 s propadl z 2. místa na 9. pozici a Sébastien Ogier, který byl po úvodní erzetě na 1. místě, klesl na 10. místo. Na třetí erzetě \"Castelsardo 1\" pokračovala dominance Teemu Suninena, který navýšil náskok na Latvalu o 1,7 s, čímž rozdíl mezi 1. a 2. místem činil 10,6 s. Kris Meeke, který ztratil 15,5 s na Suninena, se propadl o jednu pozici na 3. místo. Na druhé místo se tak posunul Latvala, jenž zajel ve třetí erzetě 2. čas. Třetí nejrychlejší čas měl Dani Sordo (+ 4,4 s), čtvrtý byl Ott Tänak (+ 6,3 s) a pátý čas zaznamenal Elfyn Evans (+ 7,0 s). Na problémy s technikou si stěžoval Esapekka Lappi: „Něco je špatně na autě. Možná přední diferenciál, těžko se vůbec zatáčí.“ Elfyn Evans dodal: „Něco je divné na brzdách, musíme se na to podívat.“ Čtvrtá erzeta \"Tergu — Osilo 1\" přinesla změnu na prvních tŕech místech, když Suninen ztratil na Otta Tänaka 15,1 s a klesl na druhé místo za Jari-Mattiho Latvalu. Třetí místo po čtvrté rychlostní zkoušce patřilo Ottu Tänakovi. Propad o 5 míst zažil Esapekka Lappi, který v jedné zatáčce trefil břeh a kvůli ztrátě 38,3 s klesl na 11. místo. Pátý test \"Monte Baranta 1\" vyšel nejlépe Finovi Esapekku Lappimu, jenž se posunul na 9. místo. Kvůli pomalému času se naopak propadl na 5. místo Suninen, který před sebe pustil Tänaka (2. místo), Sorda (3. místo) a Evanse (4. místo). Ogier poškodil zavěšení svého vozu a erzetu nekončil, přičemž kvůli přiděleným 7 minutám klesl na 45. místo. Ke své ztrátě 3,6 s Latvala v cíli řekl: „Musím být spokojen. Kdyby nám to nechcíplo ve vracáku, tak čas mohl být opravdu dobrý.“ Meeke, který zaostal za Lappim o 7,9 s, ke svému výkonu poznamenal: „Zhaslo mně to ve vracáku, což nás stálo 4-5 sekund.“\n\nPo servisní přestávce následovala erzeta \"Tula 2\", kterou nejlépe zvládla finská posádka Teemu Suninen a Jarmo Lehtinen. Za nimi byl Dani Sordo (+ 3,4 s) a Ott Tänak (+ 4,1 s). Na první místo se díky shodnému času dostali 2 jezdci, a to Dani Sordo s Ottem Tänakem. Na 3. místo se s odstupem 0,8 s dostal Fin Teemu Suninen. Naději na dobré umístění ztratil Latvala, který kvůli havárii dojel do cíle se ztrátou 8:31,9 s a propadl se na 28. místo: „Jsme vyčerpaný, ztratil jsem energii, když jsem vracel auto na kola, nebyli tam diváci. Moc jsem řízl vracák a šel přes střechu.“ Potíže s rozpisem měl Neuville, jenž klesl o 1 pozici na 7. místo. Do nejlepší desítky se dostal díky dobrému času Kalle Rovenperä s vozem Škoda Fabia R5 Evo. Sedmá rychlostní zkouška \"Castelsardo 2\" musela být po průjezdu Tänaka, Neuvilla a Evanse zastavena kvůli nutné zdravotní pomoci jednomu z diváků. Ostatním závodníkům bylo později časy přiděleny. Osmá rychlostní zkouška \"Tergu — Osilo 2\" patřila Danimu Sordovi, který odskočil druhému Tänakovi na 4,7 s. Druhý až čtvrtý čas měli Finové: Hänninen (+ 1,5 s), Lappi (+ 4,1 s) a Latvala (+ 4,2 s). Pátý čas zaznamenala estonská posádka Ott Tänak a Martin Järveoja (+ 4,7 s). O 3 místa na 9. pozici se posunul Hänninen. Poslední, desátý test \"Monte Baranta 2\" nejlépe dopadl pro Andrease Mikkelsena. Druhý čas s minimálním rozdílem 0,1 s zajel Fin Lappi, Dani Sordo se třetím časem ztratil 1,7 s. Po deváté rychlostní zkoušce se na 2. místo posunul Teemu Suninena, jenž odsunul Tänaka na 3. místo. Mezi čtvrtým místem Mikkelsena a pátou pozici Evanse byl rozestup 0,1 s.\n\nKategorii WRC 2 po první etapě vedl Francouz Pierre-Louis Loubet před Nikolajem Grjazinem (+ 22,2 s) a Takamotem Katsutem (+ 58,4 s). První místo v kategorii WRC 2 Pro patřilo Kallemu Rovanperovi, kterého dělilo od druhého Jana Kopeckého pouhých 0,6 s. Na třetím místě byl s více než desetiminutovou ztrátou (+ 10:35,1 s) Nor Mads Østberg. První 2 místa v kategorii Junior WRC patřila dvojici Švédů, přičemž na prvním místě byl Dennis Rådström. Druhý byl Tom Kristensson (+ 16,8 s), třetí pozice patřila Janu Solansovi (+ 19,6 s).\n\nPořadí po 1. etapě:\n\nDruhá etapa Sardinské rallye měla také 6 rychlostních zkoušek, který dohromady měly 142,42 km. \"Monte Lerno\" měla 14,97 km, \"Monti di Alà\" měřila 28,21 km a \"Coiluna — Loelle\" měla 28,03 km. Všechny rychlostní zkoušky se jely dvakrát. \n\nOsmou rychlostní zkoušku \"Monte Lerno 1\" o délce 14,97 km vyhrál Ott Tänak. Dani Sordo jedoucí s tvrdými pneu ztratil 6,5 s a Suninen rovných 7 sekund. Po testu se Ott Tänak posunul na 2. místo, přičemž se rozdíl mezi 1. místem (Sordo) a 2. pozicí (Tänak) snížil na 4,7 s. Na třetí místo naopak ze 2. místa na 3. pozici klesnul Suninen. V jedenácté erzetě \"Monti di Alà 1\" se situaci opakovala s tím, že vítězem erzety se stal Tänak s odstupem 2,1 s na Sordo; Suninen ztratil 8,2 s. Rozestup mezi Sordem (1.) a Tänakem (2.) se snížil na 2,6 s. Ostatní jezdci už měl více než 18s zpoždění. Ogier poškodil levé zadní zavěšení svého vozu a erzetu dojel se ztrátou 27:08,6 s. Dvanáctá rychlostní zkouška \"Coiluna — Loelle 1\" už přinesla změnu ve vedení v soutěži, když Ott Tänak najel na Sorda 9 sekund. Třetí nejlepší čas měl znovu Suninen, který zajel erzetu s ostupem 12,3 s. Ogier řekl: „Byl tam kámen, který jsem trefil, myslel jsem, že to je jen defekt, ale odneslo to zavěšení.“ I když Tänak 11. erzetu vyhrál, v cíli řekl: „Zhasl nám motor, něco jsme tam nechali, ale jinak dobrá volba pneu.“ Lappi jedoucí na tvrdých pneu řekl v cíli toto: „Tvrdé pneu byla špatná volba, klouže to na nich, nejde zabrat.“\n\nPo servisu se erzety jely ve stejném pořadí jako dopoledne. Třináctý test \"Monte Lerno 2\" vyhrál znovu Ott Tänak. Na dalších místech dojeli Sébastien Ogier (+ 3,4 s), Teemu Suninen (+ 3,9 s), Kris Meeke(+ 3,9 s) a Dani Sordo (+ 4,2 s). Rozdíl mezi prvním místem Tänaka druhým místem Sorda se snížil na 10,2 s. Teemu Suninen na 3. místě ztrácel na Sorda už 20,4 s. Vítězem čtrnácté rychlostní zkoušky \"Monti di Alà 2\" byl Ott Tänak, který na Sordo najel dalších 7,1 s. Patnáctou erzetu \"Coiluna — Loelle 2\" vyhrál Tänak, který tak vyhrál 6. test v pořadí. Propad z 6. místa na 8. pozici klesl Kris Meeke, jenž musel na trati měnit kolo. \n\nKategorii WRC 2 po první etapě vedl Takamoto Katsuta před Pierre-Louisem Loubetem (+ 18,6 s) a Polákem Kajetanem Kajetanowiczem (+ 43,5 s). První místo v kategorii WRC 2 Pro patřilo Kallemu Rovanperovi, kterého dělilo od druhého Jana Kopeckého 26,1 s. Na třetím místě byl (+ 9:43,2 s) byl Nor Mads Østberg. V Junior WRC vedl Švéd Dennis Rådström, něhož dělilo od druhého Solanse 4,4 s. Tom Kristensson jedoucí na 3. místě měl na Rådströma bezmála dvouminutovou ztrátu.\n\nPořadí po 2. etapě:\n\nTřetí etapa Sardinské rallye byla nejkratší a měla celkem 4 rychlostní zkoušky o délce 41,90 km. \"Cala Flumini\" měřila 14,06 km a \"Sassari — Argentiera\" měla 6,89 km. Šestnáctá rychlostní zkouška \"Cala Flumini 1\" vyšla nejlépe norskému jezdci Mikkelsenovi. Těsně za ním dojel s rozdílem 0,2 s Evans, třetí čas (+ 3,5 s) měl Ott Tänak. Sedmnáctou erzetu \"Sassari — Argentiera 1\" znovu vyhrál Andreas Mikkelsen. Na dalších místech byli Suninen (+ 3,1 s) a Neuville (+ 3,7 s). Osmnáctou rychlostní zkoušku vyhrál znovu Mikklesen. Jari-Matti Latvala šetřil pneu „Jel jsem pomalu, šetřím pneu na PS.“ Opačnou taktiku volil Meeke: „Jel jsem v pěkném tempu, nemá cenu šetřit pneu na PS vzhledem ke startovní pozici.“ Před posledním testem vedl Ott Tänak před Sodem (+ 26,7 s) a Suninenem (+ 49,0 s). \n\nPoslední erzeta byla katastrofou pro Otta Tänaka, který se propadl o 4 místa na 5. pozici. Powerstage vyhrál Andreas Mikkelsen (5 bodů), Sébastien Ogier byl druhý (4 body), třetí čas měl Thierry Neuville (3 body), Jari-Matti Latvala získal za powerstage 2 body a Elfyn Evans získal za PS 1 bod. Vítězem Sardinské rallye se tak stal Dani Sordo, na druhé místo se posunul Teemu Suninen, třetí pozice připadla Mikkelsenovi. „Zpočátku to bylo obtížné, protože jsem věděl o Suninenovi, který neměl velkou ztrátu. Bylo důležité nezmatkovat, držet si svoje tempo a nedělat chyby. Těžko se mi v cíli mluví, je to opravdu neuvěřitelné, co se stalo. Otta je mi opravdu líto,“ komentoval Sordó po poslední zkoušce.\n"}
{"id": "1509107", "url": "https://cs.wikipedia.org/wiki?curid=1509107", "title": "Katedrála svatého Ondřeje (Picunda)", "text": "Katedrála svatého Ondřeje (Picunda)\n\nKatedrála svatého Ondřeje, známá i jako Picundská katedrála nebo katedrála Bichvinta (), je pravoslavná katedrála ve městě Picunda v okrese Gagra na území Republiky Abcházie, mezinárodně uznávaném za součást Gruzie. Katedrálu užívá jako svou sídelní Abcházská pravoslavná církev, ačkoliv toto užití je gruzínskými úřady zpochybňováno. Katedrála je zapsána na gruzínském seznamu nemovitých kulturních památek celostátního významu.\n\nKatedrálu nechal postavit koncem 10. století král Bagrat III. Sloužila jako sídlo gruzínské ortodoxní církve, resp. jejího abcházského patriarchátu až do konce 16. století, kdy se Abcházie dostala pod nadvládu Osmanské říše. Podle francouzského zlatníka a cestovatele Jeana Chardina (1643-1713) patriarcha, který tehdy už v Picundě nežil, navštívil katedrálu jednou ročně s družinou biskupů a knížat a posvětil zde olej křižmo. Katedrála byla znovuvysvěcena v roce 1869, poté co se Abcházie opět stala součástí Ruského impéria. Za sovětské vlády sloužila budova jako koncertní sál a v roce 1975 dostala nové varhany.\n\nJedná se o křížově klenutou katedrálu se třemi loděmi a třemi apsidami, v půdorysu má tvar obdélníka s prodlouženými půlkruhovými apsidami. Katedrála je pozoruhodná impozantní velikostí, její výška včetně kopule dosahuje 29 metrů, celková délka je 37 metrů a šířka 25 metrů; stěny jsou až 1,5 m silné. Budova spočívá na těžkých základových deskách ze šedého pískovce; stěny jsou tvořeny střídavými řadami kamene a cihlového zdiva, což je technika typická pro byzantskou architekturu. Katedrála obsahuje pozůstatky nástěnných maleb ze 13. a 16. století. \n\nGruzínský iluminovaný rukopis čtyř evangelií \"Bičvinta\" z 12. století, který byl v katedrále objeven v roce 1830, je uchováván v Gruzínském národním centru rukopisů v Tbilisi.\n\nÚzemí je v současné době obsazeno Ruskem, z tohoto důvodu není možné zkoumat či zjistit současný stav nebo provádět opravy. Hlavní loď potřebuje výměnu střechy. Fyzický stav konstrukce uvnitř areálu je velmi obtížně určitelný. \n\n"}
{"id": "1509116", "url": "https://cs.wikipedia.org/wiki?curid=1509116", "title": "Jan Renner", "text": "Jan Renner\n\nJan Renner (15. května 1869 Lašovice – 29. června 1959 Rakovník) byl archivář, učitel a regionální historik zabývající se převážně Rakovníkem a jeho okolím.\n\nStudoval na rakovnickém reálném gymnáziu, kde jej jako učitelé ovlivnili kupř. historik Zikmund Winter a geolog Jan Kušta. Absolvoval v roce 1890, poté byl výpomocným učitelem, aby za čtyři roky poté složil učitelské zkoušky na učitelském ústavu v Příbrami a působil jako učitel na různých školách v rakovnickém okolí. Roku 1904 se do Rakovníka vrátil a později se zde stal i ředitelem měšťanské školy. Začal se také starat o městský archiv, byl správcem městského muzea a v roce 1911 založil místní muzejní spolek, jehož byl dlouholetým jednatelem. Zasloužil se mj. o ochranu sbírek během první světové války nebo o přestěhování muzea do dřívějšího paláce plaských cisterciáků, ve kterém zůstalo dodnes. Až do roku 1938 byl též redaktorem \"Věstníku musejního spolku\". Kromě přispívání do něj vydal samostatně i některé větší práce, např. \"Popis politického a školního okresu rakovnického\", \"Průvodce Křivoklátskem a Rakovnickem\", \"Rakovník XIX. století\" nebo \"Nejstarší kronika král. města Rakovníka\". Roku 1940 kvůli sporům rezignoval na své funkce v muzeu, ale stále se věnoval archivní činnosti. Zneuznání a pocit křivdy jej nakonec v roce 1959 zřejmě dovedl až k sebevraždě.\n\n\n"}
{"id": "1509119", "url": "https://cs.wikipedia.org/wiki?curid=1509119", "title": "Wimbledon 2019 – smíšená čtyřhra", "text": "Wimbledon 2019 – smíšená čtyřhra\n\nSmíšená čtyřhra ve Wimbledonu 2019 probíhala v první polovině července 2019. Do londýnského tenisového grandslamu hraného na trávě All England Clubu nastoupilo čtyřicet osm párů. Obhájcem titulu byl rakousko-americký pár Alexander Peya a Nicole Melicharová, jehož členové nestartovali společně. Peya do turnaje nezasáhl pro zranění. Spoluhráčem Melicharové se stal Brazilec Bruno Soares, s nímž dohrála ve čtvrtfinále na raketách Middelkoopa s Jangovou.\n\nVítězem se stal osmý nasazený, tchajwansko-chorvatský pár Latisha Chan a Ivan Dodig, který ve finále zdolal švédsko-lotyšskou dvojici Robert Lindstedt a Jeļena Ostapenková po dvousetovém průběhu 6–2 a 6–3. Chanová s Dodigem získali třetí grandslamovou trofej ze smíšené čtyřhry. Po výhře na French Open 2019 si připsali tzv. Channel Slam, trofeje z grandslamů na obou stranách Lamanšského kanálu v jedné sezóně. Chanová odehrála ve Wimbledonu první finále, Dodig skončil jako poražený finalista již v mužské čtyřhře Wimbledonu 2013. Oba si rozdělili také částku 116 tisíc liber, finalisté pak poloviční odměnu.\n\nVšechny nasazené páry obdržely volný los do druhého kola.\n"}
{"id": "1509122", "url": "https://cs.wikipedia.org/wiki?curid=1509122", "title": "Myenty Abena", "text": "Myenty Abena\n\nMyenty Abena (* 12. prosince 1994, Paramaribo) je surinamský fotbalový obránce vlastnící také nizozemské občanství, od června 2019 hráč slovenského klubu ŠK Slovan Bratislava. V zahraničí působil na klubové úrovni na Slovensku. Nastupuje převážně ve středu obrany, ale může hrát i na jejím pravém kraji. V začátcích kariéry ho pronásledovaly časté zdravotní problémy, kvůli kterým téměř skončil kariéru.\n\nNarodil se v Surinamu, ale ve svých deseti letech se s rodinou přestěhoval do Nizozemska. Svoji fotbalovou kariéru začal v týmu VVij, odkud v mládeži zamířil nejprve do mužstva USV Elinkwijk a následně do klubu FC Utrecht, s jehož výběrem do 21 let získal mistrovský titul. V průběhu jarní části ročníku 2013/14 se propracoval do seniorské kategorie, avšak nastupoval pouze za rezervu Jong FC Utrecht.\n\nV létě 2017 přestoupil do týmu De Graafschap. Ligový debut v dresu tohoto mužstva absolvoval v úvodním kole hraném 21. srpna 2017 proti rezervě PSV Eindhoven - Jong PSV (remíza 2:2), odehrál celý zápas. V sezoně 2017/18 postoupil s De Graafschapem po remíze 1:1 a výhře 2:1 ve finále play-off s klubem Almere City FC do nizozemské nejvyšší soutěže. Na podzim 2018 odmítl prodloužit smlouvu, jelikož hrál na pravém kraji obrany, i když je převážně střední obránce. Během celého angažmá odehrál 42 ligových utkání.\n\nV lednu 2019 zamířil jako volný hráč (zadarmo) na Slovensko, kde podepsal půlroční kontrakt s následnou opcí se Spartakem Trnava. Své první ligové utkání za Spartak si připsal 16. 2. 2019 v souboji s týmem MŠK Žilina, nastoupil na 90 minut při remíze 1:1. S Trnavou došel v jarní části ročníku 2018/19 až do finále slovenského poháru, ve kterém Spartak porazil Žilinu v penaltovém rozstřelu, Abena svůj pokus proměnil. Za půl roku nastoupil ke všem 12 střetnutím v lize.\n\nV létě 2019 uzavřel čtyřletou smlouvu se Slovanem Bratislava, úřadujícím mistrem slovenské Fortuna ligy 2018/19. Dostal dres s číslem 14. \n\nZa \"belasí\" odehrál úvodní zápas prvního předkola Ligy mistrů UEFA proti černohorskému celku FK Sutjeska Nikšić a po vypadnutím s tímto soupeřem bylo jeho mužstvo přesunuto do předkol Evropské ligy UEFA, kde se Slovanem postoupil přes kosovský klub KF Feronikeli (výhry doma 2:1 a venku 2:0), tým Dundalk FC z Irska (výhry doma 1:0 a venku 3:1) a řecké mužstvo PAOK Soluň (výhra doma 1:0 a prohra venku 2:3) do skupinové fáze. Slovan byl zařazen do základní skupiny K, kde se střetne s kluby Beşiktaş JK (Turecko), SC Braga (Portugalsko) a Wolverhampton Wanderers FC (Anglie). Ligový debut za \"belasí\" absolvoval v úvodním kole hraném 20. července 2019 proti týmu FK Pohronie (výhra 3:1), odehrál celý zápas. Svůj první gól v lize za Slovan dal v následujícím kole v souboji se Zemplínem Michalovce (výhra 3:0), když v první minutě otevřel skóre utkání. Podruhé v sezoně skóroval 1. 9. 2019 v utkání proti mužstvu FC DAC 1904 Dunajská Streda (prohra 2:5), trefil se v 54. minutě.\n\nAktuální k 3. červenci 2019\n\n"}
{"id": "1509124", "url": "https://cs.wikipedia.org/wiki?curid=1509124", "title": "Česká botanická společnost", "text": "Česká botanická společnost\n\nČeská botanická společnost (ČBS) je organizace sdružující zájemce o botaniku. Působí jako vědecká společnost při Akademii věd České republiky. Společnost pokračuje v činnosti Československé botanické společnosti, která byla založena 17. června 1912 pod jménem Česká botanická společnost (Societas botanica čechica). Její sídlo je od počátku v budově Benátská 2 v Praze, prvním předsedou byl Josef Velenovský. Od počátku pořádala přednášky, exkurze po celé zemi. Jednou ročně je pořádána konference ČBS, každé léto probíhá floristický kurz.\n\nPreslia – časopis vyšel poprvé v roce 1914, těsně před válečným přerušením činnosti ČBS. Pojmenován byl na počest význačných botaniků Jana Svatopluka Presla a Karla Bořivoje Presla. V současnosti je Preslia recenzovaný vědecký impaktový časopis uveřejňující doklady původního výzkumu z oblastí rostlinné systematiky, morfologie, fytogeografie, ekologie a vegetace s geografickým zaměřením na střední Evropu. \n\nZprávy ČBS – časopis Zprávy Československé botanické společnosti začal vycházet v roce 1966 z podnětu Floristické sekce a Hlavního výboru ČSBS a měl do jisté míry nahradit v roce 1953 zaniklé Československé botanické listy. Časopis byl koncipován jako neperiodická publikace, zveřejňující floristické, taxonomické, fytogeografické a geobotanické příspěvky a v neposlední řadě i informace o činnosti ČSBS a zprávy z botanického života. V současné době jsou Zprávy ČBS jediným čistě botanickým periodikem s celostátní působností, které uveřejňuje články v češtině.\n\nBryonora – časopis bryologicko-lichenologické sekce ČBS vychází od roku 1988. Zpravodaj Bryonora uveřejňuje kratší původní a shrnující práce z oboru bryologie a lichenologie, zprávy o konaných akcích, recenze, personalia, kompletní novinky české i slovenské bryologické a lichenologické literatury a další informace týkající se obou oborů. Časopis vychází dvakrát ročně a publikuje články v češtině, slovenštině i angličtině.\n\nČeská botanická společnost se dělí na několik tematicky zaměřených sekcí (např. floristická, bryologicko-lichenologická) a geograficky definovaných poboček (např. Moravskoslezská, Jihočeská). Pobočky a sekce vyvíjí vlastní činnost, například pořádají exkurze, přednášky, workshopy apod.\n\nOficiální stránky ČBS\n"}
{"id": "1509126", "url": "https://cs.wikipedia.org/wiki?curid=1509126", "title": "Seznam nejnavštěvovanějších českých filmů", "text": "Seznam nejnavštěvovanějších českých filmů\n\nSeznam nejnavštěvovanějších českých filmů představuje české snímky, které zaznamenaly v českých kinech největší počet diváků.\n\nTento seznam řadí české filmy s premiérou po 1. lednu 1993 podle počtu diváků v kinech v České republice. Seznam je aktuální k 1. červenci 2019.\n\nTento seznam řadí české filmy s premiérou před 1. lednem 1993 podle počtu diváků v kinech v na území dnešní České republiky.\n\n"}
{"id": "1509127", "url": "https://cs.wikipedia.org/wiki?curid=1509127", "title": "Bohuslän", "text": "Bohuslän\n\nBohuslän ( \"Båhuslen\") je geografický a historický region na západě Švédska. Rozkládá se podél pobřeží Skagerraku mezi řekou Göta a norskou hranicí, má rozlohu 4 400 km² a žije v něm okolo 300 000 obyvatel. Největším městem je Uddevalla. \n\nÚzemí se jmenuje podle hradu Bohus (staronorsky \"Bágahús\"), založeného roku 1308 Haakonem V. Norským. Provincie Bohuslän byla součástí Norska a potom dánsko-norského království až do roku 1658, kdy ji díky roskildskému míru získali Švédové. V roce 1680 se stala součástí kraje Göteborg a Bohus, který byl po administrativní reformě v roce 1998 rozšířen na Västra Götaland.\n\nPobřeží je členité a skalnaté s více než třemi tisíci ostrovy, z nichž největší je Orust. K Bohuslänu patří i ostrůvek Stora Drammen, na kterém se nachází nejzápadnější bod Švédska. Největší švédský fjord Gullmarn byl v roce 1983 vyhlášen mořskou rezervací. Ve vnitrozemí se nacházejí četná jezera, z nichž největší je Bullarebygden. Tradičním způsobem obživy místních obyvatel je lov sleďů a těžba žuly, Uddevalla proslula výrobou lodí a automobilů a Kungälv potravinářským průmyslem. Územím provincie prochází železniční trať Bohusbanan. Rozvíjí se turistika: Bohuslän nabízí zachovanou přírodu i více než dvacet tisíc registrovaných památek. Skalní rytiny v Tanum, staré okolo tří tisíc let, jsou chráněny jako Světové dědictví.\n\n"}
{"id": "1509129", "url": "https://cs.wikipedia.org/wiki?curid=1509129", "title": "Tar-Vabriga", "text": "Tar-Vabriga\n\nTar-Vabriga () je opčina v Chorvatsku v Istrijské župě. Vznikla v roce 2006, když se odtrhla od města Poreče. Skládá se ze šesti sídel, z nichž hlavními a největšími jsou Tar (886 obyvatel) a Vabriga (392 obyvatel). Mezi další vesnice v opčině patří Frata (58 obyvatel), Gedići (68 obyvatel), Perci (69 obyvatel) a Rošini (117 obyvatel). K opčině patří i malé vesnice Lanterna (jediná vesnice s přístupem k moři), Santa Marina, Stancija Špin, Stancija Vergotini, Sveti Blek a Traska Vala.\n\nV roce 2011 žilo v celé opčině 1 990 obyvatel, z toho 1 278 obyvatel v Taru a Vabrize.\n"}
{"id": "1509131", "url": "https://cs.wikipedia.org/wiki?curid=1509131", "title": "Červar Porat", "text": "Červar Porat\n\nČervar Porat (též Červar-Porat, ) je vesnice a přímořské letovisko v Chorvatsku v Istrijské župě, spadající pod opčinu města Poreč. Nachází se asi 5 km severně od Poreče. V roce 2011 zde žilo 527 obyvatel, což je pokles oproti roku 2001, kdy zde žilo 593 obyvatel v 206 domech.\n\nSousedními vesnicemi jsou Črvar, Kukci a Vabriga.\n"}
{"id": "1509132", "url": "https://cs.wikipedia.org/wiki?curid=1509132", "title": "Seznam kulturních památek v Dlouhé Loučce", "text": "Seznam kulturních památek v Dlouhé Loučce\n\n"}
{"id": "1509134", "url": "https://cs.wikipedia.org/wiki?curid=1509134", "title": "Hexafluoraceton", "text": "Hexafluoraceton\n\nHexafluoraceton (zkráceně HFA) je organická sloučenina se vzorcem (CF)2CO, patřící mezi fluorované ketony. Je odvozena od acetonu nahrazením všech šesti vodíkových atomů atomy fluoru. Jedná se o bezbarvý hygroskopický nehořlavý a velmi reaktivní plyn s plesnivým zápachem.\n\nNejčastěji se nachází ve formě seskvihydrátu (·1,5 HO), který je sám hemihydrátem hexafluoropropan-2,2-diolu, patřícího mezi geminální dioly.\n\nPrůmyslově se hexafluoraceton vyrábí reakcí hexachloracetonu s kyselinou fluorovodíkovou:\n\nV laboratoři jej lze získat dvoustupňovou syntézou z hexafluorpropenu, který v prvním kroku reaguje za přítomnosti fluoridu draselného s elementární sírou za vzbiku 1,3-dithietanu [(CF)CS]. Tato látka se následně oxiduje jodičnanem na hexafluoraceton.\n\nHexafluoraceton se používá na výrobu hexafluor-propan-2-olu následující reakcí:\n\nTaké slouží jako prekurzor dalších sloučenin, kterými jsou:\n\n\nHexafluoraceton je elektrofilní látka, nukleofily s ním reagují na karbonylovém uhlíku. Ve vodě se vyskytuje převážně ve formě hydrátu. Rovnovážná konstanta tvorby geminálního diolu je přibližně 10, zatímco u acetonu má hodnotu asi 10. Hydráty hexafluoracetonu jsou kyselé povahy. Adicí amoniaku na hexafluoraceton vzniká poloaminal (CF)C(OH)(NH), který lze dehydratovat fosforylchloridem za vzniku iminu (CF)C=NH.\n\n"}
{"id": "1509144", "url": "https://cs.wikipedia.org/wiki?curid=1509144", "title": "Maria Centracchiová", "text": "Maria Centracchiová\n\nMaria Centracchiová (* 28. září 1994 Isernia) je italská zápasnice–judistka.\n\nS judem začínala v útlém dětství pod vedením svého otce Bernarda v rodné Isernii. Od roku 2015 se připravuje v Římě ve vrcholovém sportovním středisku státní policie Fiamme Oro. V italské ženské reprezentaci se pohybovala od roku 2014 v lehké váze do 57 kg. V roce 2016 se na olympijské hry v Riu nekvalifikovala. Od roku 2017 startuje ve vyšší polostřední váze do 63 kg.\n\n\n\n"}
{"id": "1509146", "url": "https://cs.wikipedia.org/wiki?curid=1509146", "title": "Vila Františka Nušla", "text": "Vila Františka Nušla\n\nVila Františka Nušla je rodinný dům, který stojí v Praze 5-Hlubočepích ve vilové čtvrti Barrandov v ulici Pod Habrovou. Je prvním domem postaveným na Barrandově.\n\nVila pro manžele Nušlovy byla postavena jako první barrandovská vila. Nušlovi se tak stali prvními obyvateli vilové kolonie Barrandov a jejich dcera Eva se zde narodila jako první dítě.\n\nFrantišek Nušl se narodil v Hradci Králové. Jeho otcem byl prof. František Nušl, zakladatel moderní české astronomie, a mladším bratrem sochař, restaurátor a šperkař Jan Nušl. Roku 1904 se s rodiči přestěhoval do Prahy, kde se v Junáku seznámil s Karlem a Augustinem Šulcovými a stejné přátelství jej pojilo také s bratry Havlovými. Po skončení 1. světové války studoval na ČVUT, studium na čas přerušil a pracoval s bratry Šulcovými v jejich firmě na dovoz anglických motocyklů. Začátkem 30. let 20. století zastával funkci technického ředitele ve firmě Walters Motors a.s. v Jinonicích. Pro firmu podnikal zahraniční cesty i po skončení 2. světové války. Po roce 1948 byl ve vykonstruovaném procesu odsouzen na 20 let, propuště po 7,5 letech.\n\nVila je postavena v severním svahu Habrové. Jednoduše řešená funkcionalistická stavba je třípatrová s plochou střechou. Je tvořená průnikem několika kubických hmot. Z uličního průčelí vystupuje asymetricky umístěný schodišťový rizalit. Jeho čelní stěna se širokým vertikálním oknem ze sklobetonu je ve spodní části ukončena betonovou markýzou, která chrání hlavní domovní vchod. Na západní straně v patře je terasa s plně vyzděným zábradlím. Balkon v patře ve východním průčelí má elegantní tyčové zábradlí. Přízemní terasa je přístupná ze zahrady úzkým kamenným schodištěm a ze severu je chráněná kamennou zdí.\n\n\n\n"}
{"id": "1509147", "url": "https://cs.wikipedia.org/wiki?curid=1509147", "title": "Atešgah (Tbilisi)", "text": "Atešgah (Tbilisi)\n\nAtešgah (, ) je starobylý zoroastrický chrám v gruzínském hlavním městě Tbilisi. Byl postaven v době, kdy byla Gruzie částí Perské říše v Sásánovské éře (224–651). \n\nNázev „atešgah“ pochází z perštiny a znamená v překladu „místo ohně“. Chrám je považován za „nejseverněji položený zoroastrický chrám ohně na světě“ a jediný „chrám ohně v Gruzii“.\n\nBudova se nachází asi 100 metrů východně od „horního“ Betlémského kostela ve Starém městě, na ulici Gomi, ve svahu severovýchodně od sochy Matky Gruzie. northeast of the Mother Georgia statue. Jedná se o starobylou cihlovou budovu, kvůli její ochraně nad ní byla umístěna oblouková střecha z akrylátového skla. Chrám je jednou z nejstarších sakrálních staveb ve staré části gruzínského hlavního města.\n\nAtešgah se zachoval díky své „nenápadné“ poloze v rámci starého města. O době jeho vzniku je známo málo informací, historikové se domnívají, že vznikl za vlády Sásánovců. Během válek mezi perskými a tureckými muslimy se dostalo Tbilisi do tureckých rukou a chrám byl ve 20. letech 18. století částečně přestavěn na mešitu. Ta byla po jejich vyhnání v roce 1735 zbořena.\nBudova je od roku 2017 zapsána na gruzínském seznamu nemovitých kulturních památek celostátního významu. V 21. století je zakonzervována a existuje projekt na její restaurování. Přístup do budovy je možný jen přes sousední obytné budovy. V roce 2007 se k projektu obnovy chrámu připojila norská vláda.\n\n"}
{"id": "1509148", "url": "https://cs.wikipedia.org/wiki?curid=1509148", "title": "Betty Grableová", "text": "Betty Grableová\n\nBetty Grableová, celým jménem Elizabeth Ruth Grable (18. prosince 1916 St. Louis – 2. července 1973 Los Angeles), byla americká herečka a modelka.\n\nNavštěvovala Hollywood Professional High School a od dětství se věnovala tanci, herectví a soutěžím krásy, ve dvanácti letech debutovala jako sboristka ve filmovém muzikálu \"Happy Days\" pod pseudonymem Frances Deanová. Zpočátku hrála menší role v méně významných filmech, úspěch jí přineslo až angažmá na Broadwayi v roce 1939. Hrála ve 42 filmech, většinou nenáročných komediích (nejznámější je její role ve filmu \"Jak si vzít milionáře\", kdy vystupovala po boku Marilyn Monroe), vystupovala také v rozhlasovém pořadu \"Command Performance\", jako zpěvačka nahrála přes třicet skladeb a vystupovala v nočních klubech v Las Vegas. \n\nV roce 1943 byla zvolena nejpopulárnější americkou herečkou podle Top Ten Money Making Stars Poll. Za druhé světové války byla oblíbenou pin-up girl, nejslavnější je její fotografie v bílých plavkách, kterou pořídil v roce 1943 Frank Powolny; prodaly se jí přes dva miliony exemplářů a časopis \"Time\" ji zařadil mezi stovku nejproslulejších snímků historie. Patřila k nejlépe vydělávajícím Američankám své doby, její celkové příjmy se odhadují na více než tři miliony dolarů. Podle vlastních slov za kariéru v showbusinessu vděčila svým nohám, které byly pojištěny na rekordní částku milion dolarů. Má také svoji hvězdu na Hollywoodském chodníku slávy.\n\nJejími manželi byli Jackie Coogan v letech 1937 až 1939 a Harry James v letech 1943 až 1965. Zemřela na rakovinu plic ve věku 56 let, je pohřbena na Inglewood Park Cemetery v Kalifornii. \n\n"}
{"id": "1509157", "url": "https://cs.wikipedia.org/wiki?curid=1509157", "title": "Burak Yeter", "text": "Burak Yeter\n\nBurak Yeter (* 5. května 1982) je turecko-holandský DJ, hudební producent a remixer. \n\nBurak Yeter přesně neuvedl, ve které zemi se narodil. Na své vlastní webové stránce píše, že se narodil v Amsterdamu v Nizozemí, zatímco v několika interview prohlásil, že se narodil v Trabzonu v Turecku. O hudbu se zajímal už ve velmi nízkém věku a od svých pěti let se učil hrát na piano. V osmi letech poté začal hrát i na kytaru. Po dokončení studií na univerzitě Akdeniz se usadil v Londýně, kde dosáhl magisterského titulu v oboru zvukového inženýrství. \n\nVe věku 22 let se dostal do povědomí veřejnosti, když vyhrál v anketě Burn & MTV Dance Heat DJ Contest 2004. Díky tomu poté vystupoval na MTV Dance Floor Chart Party na Maltě. Ve stejný rok skončil na 2. místě Miller Master DJ Contest a tím si zajistil významné místo na EDM scéně. \n\nV roce 2005 Yeter vydal své debutové album \"For Action\", které vydala nahrávací společnost DSM. Album bylo první jeho prvním sólem vydávaným celosvětově. Jeho druhé album \"For Message Volume 2\", vydáno v roce 2007, bylo určeno na výstrahu před globálním oteplováním. \n\nV roce 2008 podepsal Yeter kontrakt s nahrávací společností Pioneer a otevřel školy pro DJe v Amsterdamu, Istanbulu a Los Angeles, kde poté profesionálně vyučoval. \n\nV roce 2013 vydal single \"Storm\" v Amsterdamu. Píseň se umístila 100. nejlepšími hity na mezinárodním hudebním žebříčku. Ve stejnou dobu také v Nizozemí natáčel pro svou píseň klip. \n\nMomentálně Yeter pracuje na svých vlastních projektech ve svých studiích v Amsterdamu, Istanbulu a Los Angeles, mezitím pak vystupuje na festivalech po celém světě. \n"}
{"id": "1509159", "url": "https://cs.wikipedia.org/wiki?curid=1509159", "title": "Mantellisaurus", "text": "Mantellisaurus\n\nMantellisaurus (\"ještěr Gideona Mantella\") byl rod ornitopodního dinosaura z kladu Iguanodontia. Žil v období spodní křídy (geologický věk barrem až apt, asi před 125 miliony let) na území Evropy (Velká Británie, Belgie a pravděpodobně i Německo).\n\n\"Mantellisaurus\" byl zástupcem kladu Styracosterna a Hadrosauroidea jako jejich vývojově vyspělý zástupce, systematika těchto evropských ornitopodních dinosaurů je však poměrně složitá.\n\nFosilie tohoto dinosaura byly poprvé objeveny roku 1914 na jihu Anglie (ostrov Isle of Wight) v sedimentech souvrství Vectis, v roce 1925 jej amatérský paleontolog Reginald Walter Hooley pojmenoval \"Iguanodon atherfieldensis\" (podle obce Atherfield nedaleko místa objevu). V roce 2007 však americký nezávislý badatel Gregory S. Paul určil, že se jedná o samostatný rod a na počest průkopníka v objevování dinosaurů Gideona Algernona Mantella jej pojmenoval \"Mantellisaurus atherfieldensis\".\n\nTento iguanodontid byl poměrně lehce stavěn, jeho přesné rozměry v dospělosti nicméně nejsou známé Jeho hmotnost se mohla pohybovat zhruba kolem 750 kilogramů. Podle paleontologa Thomase R. Holtze, Jr. byl \"Mantellisaurus\" dlouhý asi 8 metrů a dosahoval hmotnosti nosorožce (zhruba 1,5 až 3 tuny).\n\n\n"}
{"id": "1509160", "url": "https://cs.wikipedia.org/wiki?curid=1509160", "title": "Črvar", "text": "Črvar\n\nČrvar (též Červar, ) je malá vesnice a přímořské letovisko v Chorvatsku v Istrijské župě, spadající pod opčinu města Poreč. Nachází se asi 3 km severně od Poreče. V roce 2011 zde žilo 99 obyvatel, což je stejný stav, jako v roce 2001, kdy zde žilo 99 obyvatel v 30 domech.\n\nSousedními vesnicemi jsou Bašarinka, Červar Porat a Stancija Vodopija, sousedním městem Poreč.\n\nCentrum vesnice neleží u moře; u moře leží pouze její přímořská část \"Ulika\".\n"}
{"id": "1509162", "url": "https://cs.wikipedia.org/wiki?curid=1509162", "title": "InCycle", "text": "InCycle\n\nInCycle je britský sportovní pořad ze světa špičkové cyklistiky, který přináší rozhovory s cyklistickými hvězdami, zákulisí světových týmů a reportáže z největších závodů. Pro diváky v České republice je tento pořad upravován Českou televizí. Pořad je vysílán na ČT sport každý pátek v 22:00. Délka jednoho dílu je 23 až 25 minut. Repríza je pak v sobotu, a následující týden v úterý na ČT sport. Nejstarší díl v archivu ČT sport je z 29. dubna 2014. V češtině pořad komentuje Tomáš Jílek.\n\n\n"}
{"id": "1509168", "url": "https://cs.wikipedia.org/wiki?curid=1509168", "title": "Nurmagomed Gadžijev", "text": "Nurmagomed Gadžijev\n\nNurmagomed Gadžijev (* 9. ledna 1996 Dagestán, Rusko) je ruský zápasník – volnostylař avarské národnosti, kerý od roku 2013 reprezentuje Ázerbájdžán.\n\nPochází z dagestánské horské obce Urada. Vyrůstal na kutaně v Kiziljurtu, kde začal zápasit v 11 letech. Připravuje se pod vedením Sadruddina Ajgubova. V roce 2013 přijal nabídku reprezentovat Ázerbájdžán, kde soupeří o post reprezentační jedničky ve váze do 97 kg s dalšími Kavkazany – ruským Osetem Chetagem Gozjumovem a od roku 2017 dalším ruským Osetem Aslanbekem Alborovem.\n\n\n"}
{"id": "1509172", "url": "https://cs.wikipedia.org/wiki?curid=1509172", "title": "Zdeněk Bahenský (1952)", "text": "Zdeněk Bahenský (1952)\n\nZdeněk Bahenský (* 11. července 1952) je bývalý český hokejový obránce. Jeho syn Zdeněk je ligový hokejista.\n\nV československé lize hrál za CHZ Litvínov. Odehrál 4 ligové sezóny, nastoupil ve 122 ligových utkáních, dal 7 gólů a měl 2 asistence. V nižších soutěžích hrál během vojenské služby za VTJ Dukla Příbram a po skončení ligové kariéry za TJ Slovan Ústí nad Labem.\n\n"}
{"id": "1509181", "url": "https://cs.wikipedia.org/wiki?curid=1509181", "title": "Mädelegabel", "text": "Mädelegabel\n\nMädelegabel je hora v Algavských Alpách na hranici mezi Německem a Rakouskem. Její vrchol dosahuje výšky 2645 metrů nad mořem. Na jihovýchodním svahu se nachází ledovec Schwarzmilzferner. Název hory pochází z německých slov „mähder“ (horská louka) a „gabel“ (vidlička), protože Mädelegabel spolu s Trettachspitze a Hochfrottspitze tvoří nápadnou trojici hrotů připomínajících vidličku. \n\nPotvrzený prvovýstup uskutečnil v roce 1852 Otto Sendtner, ale pravděpodobně byl zdolán už v roce 1818 během průzkumných prací, případně v roce 1835 při vytyčování státní hranice.\n\nDíky dalekým výhledům a blízkosti Oberstdorfu je hora populárním cílem pěší i lyžařské turistiky. Na vrchol se dá dostat po horské cestě Heilbronner Weg, nejbližší chatou je Waltenbergerhaus, který spravuje Deutscher Alpenverein. Na vrcholu hory byl v roce 1961 vztyčen kříž.\n"}
{"id": "1509183", "url": "https://cs.wikipedia.org/wiki?curid=1509183", "title": "Vladimír Kučera (novinář)", "text": "Vladimír Kučera (novinář)\n\nVladimír Kučera (3. dubna 1947 Praha – 4. července 2019 Praha) byl český novinář, publicista, scenárista, v posledních letech života známý zejména jako moderátor televizního pořadu \"Historie.cs\".\n\nNarodil se 3. dubna 1947 v Praze. V roce 1974 absolvoval Fakultu žurnalistiky Univerzity Karlovy, nemohl se však věnovat své profesi kvůli vyjádření kritického názoru na srpnovou okupaci roku 1968, a nastoupil tak do Ústavu zdravotní výchovy Praha, kde zůstal do konce roku 1989. Publikovat mohl pouze externě pod pseudonymem Ladislav Kučírek, který užíval k psaní sloupků do víkendové přílohy tehdejší \"Mladé fronty\". Externě spolupracoval také s „dětskou redakcí“ Československé televize.\n\nV roce 1990 nastoupil do deníku \"Práce\", poté v roce 1992 spoluzakládal deník \"Prostor\", po jeho konci působil v \"Lidové demokracii\" a \"Večerní Praze\". V roce 1998 odešel na volnou nohu a psal různé texty zejména názorového charakteru pro různá média. Několik jeho rozhovorů či komentářových souborů poté vyšlo i knižně. \n\nOd roku 2007 se stal spoluautorem a moderátorem pořadu České televize \"Historie.cs\", který si brzy získal stabilní publikum. Moderoval a podílel se také na tvorbě pořadu \"Politické spektrum\", spolupracoval i na řadě dokumentů z cyklů Neznámí hrdinové, Sbohem, Československo, Labyrintem revoluce (o událostech roku 1989), Konečné řešení (o atentátu na R. Heydricha). Autorsky se podílel na satirickém pořadu \"Stalo se…\"\n\nPsal také texty písní, např. pro Hanu Hegerovou, Petru Černockou či Zdeňka Mertu. Znám je rovněž jako autor námětu k filmu Karla Kachyni \"Blázni a děvčátka\" (1989).\n\nPořad \"Historie.cs\" byl opakovaně ohodnocen cenou České filmové a televizní akademie Elsa (2008 a 2010), obdržel i cenu Nadačního fondu Josefa Luxe za rok 2009. V roce 2011 Kučera převzal Čestnou medaili Vojtěcha Náprstka, udělovanou Akademií věd ČR za popularizaci vědy (za rok 2010). V roce 2012 získal spolu s Čestmírem Fraňkem a Marií Šedivou-Koldinskou za pořad \"Historie.cs\" Cenu Václava Havla za přínos občanské společnosti od Českého filmového a televizního svazu a města Beroun. V roce 2016 obdržel Cenu Ferdinanda Peroutky, přičemž zástupci udělující Společnosti Ferdinanda Peroutky ocenili mimo jiné jeho „otevřené a nebojácné“ komentáře a podíl na pořadu \"Historie.cs\".\n\nDne 4. července 2019 Česká televize informovala o tom, že Kučera téhož dne zemřel ve věku 72 let v jedné z pražských nemocnic.\n\n\n"}
{"id": "1509184", "url": "https://cs.wikipedia.org/wiki?curid=1509184", "title": "Alessia Cara", "text": "Alessia Cara\n\nAlessia Cara, rodným jménem Alessia Caracciolo (* 11. července 1996, Brampton, Kanada), je kanadská zpěvačka a textařka. Po nazpívání několika akustických coverů podepsala v roce 2014 smlouvu s americkými nahrávacími společnostmi EP Entertainment a Def Jam Recordings a vydala debutový singl „Here“. Ten dosáhl devatenáctého místa na hitparádě Canadian Hot 100 a pátého na Billboard Hot 100.\n\nV roce 2015 vyšlo její debutové album \"Know-It-All\". Na Canadian Albums Chart se dostalo na osmé místo, na Billboard 200 dosáhlo devátého. Nejpopulárnějším songem z alba se pak stala píseň „Scars to Your Beautiful“, která je věnovaná ženám s nízkým sebevědomím. V roce 2017 pak spolupracovala s rusko-německým diskžokejem Zeddem na písni „Stay“ a s rapperem Logic na songu „1-800-273-8255“.\n\nV roce 2018 vydala své druhé album nazvané \"The Pains of Growing\". Za svoji poměrně krátkou hudební kariéru byla již několikrát nominována na cenu Grammy, v roce 2018 navíc jednu nominaci proměnila.\n\nAlessia Cara se narodila jako Alessia Caracciolo 11. července 1996 v Bramptonu v Ontariu kalábrijským rodičům. Její otec se narodil v Kanadě italským rodičům, zatímco její matka je italská imigrantka. Sama Alessie mluví plynule italsky. Studovala na tradiční katolické škole Cardinal Ambrozic Catholic Secondary School a již od dětství se zajímala o divadlo a psala básně. V deseti letech začala hrát na kytaru a o tři roky později si založila vlastní YouTube kanál, kam nahrávala coververze různých písní.\n\nMimo spolupráce s neziskovou organizací Capital Pride Alliance podporující LGBT komunitu též podporovala organizaci I Am That Girl, která se zaměřuje na posílení sebevědomí mladých žen.\n\nOd roku 2016 chodila s hudebníkem Kevinem Garrettem, v roce 2018 se ale zřejmě rozešli.\n\nJako své vzory uvádí Amy Winehouse, bývalou členku Black Eyed Peas Fergie nebo Pink.\n\nZačátkem její hudební kariéry bylo podepsání smlouvy s EP Entertainment v roce 2014. V dubnu 2015 pak vydala přes Def Jam svůj debutový singl „Here“, který později MTV popsala jako „píseň pro všechny, kdo tajně nenávidí párty“. Později sama dodala, že text napsala podle vlastních zkušeností a pocitů. Magazín \"Complex\" označil „Here“ jako jeden z nejlepších kanadských singlů a v červnu 2015 jej Billboard zařadil na seznam „20 Pop Songs You Need For Your Summer Playlist“. Ještě během června se Alessia Cara poprvé objevila na televizních obrazovkách, konkrétně v \"The Tonight Show Starring Jimmy Fallon.\" Následně vydala debutové EP \"Four Pink Walls\", kam zařadila pět písní včetně „Here“. V listopadu pak vyšlo album \"Know-It-All\".\n\nV roce 2016 získala ocenění Juno pro nejlepšího nového umělce. V dubnu toho roku byla navíc oznámena jako předskokanka pro severoamerického a evropského turné skupiny Coldplay A Head Full of Dreams Tour.\n\nV únoru 2017 byla hostem v \"Saturday Night Live\". Následně vydala videoklipy pro písně „Stay“ se Zeddem a „1-800-273-8255“ s rapperem Logic.\n\nV lednu 2018 Alessia Cara získala cenu Grammy v kategorii nejlepší nový umělec. Stala se tak první Kanaďankou, která cenu vyhrála. V červnu vydala singl „Growing Pains“, ke kterému krátce předtím vydala teaser. Videoklip k písni vyšel 20. června a získal ocenění pro nejlepší video na MTV Video Music Awards. Na tříleté výročí debutového alba \"Know-It-All\", 30 listopadu 2018, vydala druhé studiové album \"The Pains of Growing\". Na US iTunes Pop Chart se dostalo dokonce na první místo, nicméně na Billboard 200 Albums Chart debutoval až na 72. místě.\n\nV roce 2019 spolupracovala s americkým popovým zpěvákem Alecem Benjaminem na duetové verzi písně „Let Me Down Slowly“, která vyšla 7. ledna. Oznámila také účast na evropsko-americkém turné Shawna Mendese.\n"}
{"id": "1509188", "url": "https://cs.wikipedia.org/wiki?curid=1509188", "title": "Větrný mlýn Chvalkovice", "text": "Větrný mlýn Chvalkovice\n\nVětrný mlýn holandského typu se nachází v obci Chvalkovice, okres Vyškov. Byl zapsán do Ústředního seznamu kulturních památek ČR.\n\nVětrný mlýn stojí na kopci v nadmořské výšce 380 m jihozápadně od středu obce. Byl postaven v roce 1873 mlynářem Josefem Vítkem. Po první světové válce byl mlýn poháněn parním strojem. V roce 1920 mlýn převzal Josefův bratr Jan, který mlýn zmodernizoval. byla instalována válcová mlecí stolice, loupačka, a lanový výtah na pytle. V roce 1941 byla činnost mlýna, z nařízení protektorátních úřadů, ukončena. Po válce činnost už nebyla obnovena. Mlýn je opravován pravnukem posledního mlynáře, který mlýnu dal novou šindelovou střechu. \n\nVětrný mlýn je válcová cihlová stavbou na kruhovém půdorysu, zakončenou kuželovou střechou krytou šindelem. Střechu vysokou 3,15 metrů tvoří šestnáctiboký jehlan. Mlýn je osm metrů vysoký s průměrem 7,7 metrů, síla zdí je 0,80 metrů. Do mlýna jsou prolomeny dva pravoúhlý vstupy, ve zdech jsou malé okenní otvory se šikmými špaletami. Ve mlýně se dochovala dvě složení. Běhouny o průměru 0,91 metr měly výšku 0,44 a 0,18 metrů měly různou obvodovou rychlst. Při plném výkonu dosahovaly až 5,67 m/s repektive 5,38 m/s to je 119 nebo 113 otáček za minutu. Průměr větrného kola byl 13,2 metry, plocha křídla byla 8,2 m².\n\n"}
{"id": "1509190", "url": "https://cs.wikipedia.org/wiki?curid=1509190", "title": "Likani", "text": "Likani\n\nLikani () je sídlo městského typu v gruzínském kraji (gruzínsky \"mchare\") Samcche-Džavachetie. Rozkládá se při západním okraji města Bordžomi v Bordžomské soutěsce, asi 160 kilometrů západn od gruzínského hlavního města Tbilisi. Likani leží na kraji Národního parku Bordžomi-Charagauli a je oblíbeným horským lázeňským městěm.\n\nZimy jsou zde mírné s malým nožstvím sněhových srážek a průměrnou teplotou -2 °C, zatímco léta jsou teplá s průměrnými teplotami 20–25 °C. V městském parku Likani, který je oblíbenou rekreační zónou, převažují duby a jehličnany a vyvěrá zde několik minerálních pramenů s vodou složením podobnou známé minerálce „Bordžomi“.\n\nPamětihodnosti města zahrnují trojlodní baziliku z 8.–9. století a Romanovský palác (1892–95) v maurském stylu na břehu řeky Kury. Když Gruzie ztratila nezávislost a stala se součástí ruského impéria, ruský velkokníže Michail Nikolajevič Romanov, syn cara Mikuláše I. získal místo generálního guvernéra Zakavkazska. Oceňoval krásu zdejší přírody natolik, že se rozhodl si zde postavit osobní letní rezidenci. Palác navrhl Leon Benois ve spolupráci s Leopoldem Bilfeldtem.\n\nV éře Sovětského svazu se stala rezidence majetkem státu a byla často užívána předními stranickými i státními činiteli, včetně Josifa Vissarionoviče Stalina. V nové, nezávislé Gruzii slouží budova jako letní sídlo prezidenta. Zbytek rekreačního komplexu, zahrnující sanatorium vybudované v sovětské éře, byl v dubnu 2006 prodán kazachstánské státem vlastněné energetické společnosti KazMunayGas, která přislíbila vytvořit z celého areálu mezinárodní turistické centum.\n\n"}
{"id": "1509191", "url": "https://cs.wikipedia.org/wiki?curid=1509191", "title": "František Leopold Habsbursko-Lotrinský", "text": "František Leopold Habsbursko-Lotrinský\n\nFrantišek Leopold Habsbursko-Lotrinský (15. prosince 1794, Florencie – 18. května 1800, Vídeň) byl rakouský arcivévoda, toskánský princ a následník velkovévodského trůnu.\n\nNarodil se 15. prosince 1794 ve Florencii, jako syn velkovévody Ferdinanda III. Toskánského a jeho manželky velkovévodkyně Luisy Marie Amélie Terezy Neapolsko-Sicilské. Jako prvorozený syn byl první v pořadí nástupnictví na toskánský velkovévodský trůn.\n\nZemřel 18. května 1800 ve Vídni, kde byla jeho rodina v exilu. Důvod smrti bylo podlehnutí zranění při pádu z kočáru. Po jeho smrti se následníkem trůnu stal jeho mladší bratr princ Leopold, který se stal velkovévodou roku 1824.\n\n"}
{"id": "1509195", "url": "https://cs.wikipedia.org/wiki?curid=1509195", "title": "3rd British Tour 1964 (The Rolling Stones)", "text": "3rd British Tour 1964 (The Rolling Stones)\n\n3rd British Tour 1964 bylo koncertní turné britské rockové skupiny The Rolling Stones, které sloužilo jako propagace debutového alba \"The Rolling Stones.\" Turné bylo zahájeno koncertem v Belfastu, který byl ale zrušen kvůli příliš hlasitému povyku fanynek a bylo zakončeno koncertem v St. Helier.\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nThe Rolling Stones\n\n"}
{"id": "1509196", "url": "https://cs.wikipedia.org/wiki?curid=1509196", "title": "Karolína Ferdinanda Habsbursko-Lotrinská (1793)", "text": "Karolína Ferdinanda Habsbursko-Lotrinská (1793)\n\nKarolína Ferdinanda Habsbursko-Lotrinská (2. srpna 1793, Florencie – 5. ledna 1802, Vídeň) byla rakouská arcivévodkyně a toskánská princezna.\n\nNarodila se 2. srpna 1793 ve Florencii jako první dcera velkovévody Ferdinanda III. Toskánského a jeho manželky velkovévodkyně Luisy Marie Amélie Terezy Neapolsko-Sicilské. \n\nZemřela 5. ledna 1802 ve Vídni.\n\n\n"}
{"id": "1509197", "url": "https://cs.wikipedia.org/wiki?curid=1509197", "title": "Marie Luisa Habsbursko-Lotrinská (1798)", "text": "Marie Luisa Habsbursko-Lotrinská (1798)\n\nMarie Luisa Habsbursko-Lotrinská (30. srpna 1798, Florencie – 15. června 1857, Florencie) byla rakouská arcivévodkyně a toskánská princezna.\n\nNarodila se 30. srpna 1798 ve Florencii jako dcera velkovévody Ferdinanda III. Toskánského a jeho manželky velkovévodkyně Luisy Marie Amélie Terezy Neapolsko-Sicilské. Vyrůstala v Toskánsku a Rakousku. Působila jako abatyše Ústavu šlechtičen ve Florencii.\n\nZemřela 15. června 1857 ve Florencii jako svobodná a bezdětná.\n\n"}
{"id": "1509198", "url": "https://cs.wikipedia.org/wiki?curid=1509198", "title": "Achalcichská pevnost", "text": "Achalcichská pevnost\n\nAchalcichská pevnost Rabat () je pevnost vybudovaná v 16. až 18. století na jihu Gruzie ve městě Achalciche, v kraji Samcche-Džavachetie na území historické provincie Meschetie. Původní hrad na tomto místě vznikl v 9. století pod názvem Lomisa, kompletně byla přestavěna šlechtici meschetského osmanského rodu Džakeli, který přijal islám na přelomu 16. a 17. století. Většina dochovaných budov pochází ze 17. a 18. století.\n\nPodle gruzínských kronik Kartlis Tsjovreba město založil v 9. století Guaram Mampali, syn krále Taa. První písemné zmínky o městě v kronikách pocházejí z 12. století. Tehdy městu vládl místní šlechtický rod Achalcicheli. Od 13. bylo město i region Samcche ve správě rodu Džakeli.\n\nV roce 1393 na město zaútočila vojska vojevůdce Tamerlána. Navzdory turko-mongolským invazím pevnost odolávala a i nadále prosperovala. Po uzavření mírové smlouvy v Konstantinopoli v roce 1590 připadlo celé území Samcche pod správu Osmanské říše. Turci se převážně věnovali výstavbě obranných staveb. V roce 1752 zde byla postavena i první mešita. Od roku 1576 bylo Achalciche okupováno osmanskými Turky a v roce 1628 bylo k Osmanské říši anektováno a stalo se správním střediskem provincie \"Ahıska\".\n\nMetropolita John koncem 18. století uvedl, že „navzdory skutečnosti, že velká část obyvatelstva byla islamizována, stále zde existuje fungující pravoslavná církev“. Po uzavření Georgijevské smlouvy, kterou se kartlijsko-kachetské království stalo protektorátem ruského impéria, vyvstala otázka osudu Achalciche. První pokus převzít pevnost v roce 1810 selhal. V roce 1828 bylo město během rusko-tureckých válek dobyto ruskou armádou pod velením generála Ivana Paskeviče a na základě mírové dohody z Drinopole z roku 1829 připadlo Achalciche Rusku, kde se město stalo součástí nejprve kutaiské, později tbiliské gubernie.\n\nPevnost a přilehlé budovy byly v letech 2011–2012 rozsáhle přestavěny a renovovány s cílem přilákat do této oblasti více turistů.\n"}
{"id": "1509202", "url": "https://cs.wikipedia.org/wiki?curid=1509202", "title": "Radomír Pavlíček", "text": "Radomír Pavlíček\n\nRadomír Pavlíček (* 28. června 1961) je český politik, starosta obce od roku Železné a od roku 2016 zastupitel a předseda výboru pro regionální rozvoj Jihomoravského kraje.\n\nVystudoval střední školu v oboru výpočetní techniky. Žije v obci Železné u Tišnova.\nPůsobí jako starosta obce Železné. Byl iniciátorem vybudování svazkové mateřské školy pro děti ze šesti obcí Dobrovolného svazku obcí Tišnovsko , jehož je předsedou. Podílel se také na vzniku nového rybníka v obci.\nNa krajské úrovni vykonává od roku 2016 funkci zastupitele a předsedy výboru pro regionální rozvoj Jihomoravského kraje.\nJe členem politického hnutí Starostové a nezávislí, kde působí jako předseda krajské organizace v Jihomoravském kraji.\n"}
{"id": "1509203", "url": "https://cs.wikipedia.org/wiki?curid=1509203", "title": "João Félix", "text": "João Félix\n\nJoão Félix Sequeira (* 10. listopadu 1999 Viseu) je portugalský fotbalový útočník hrající za Atlético Madrid a za portugalský národní tým.\n\nNarozen ve Viseu, Félix začal svoji mládežnickou kariéru v týmu Os Pestinhas, později se přesunul do akademie Porta, kde strávil sedm let. Později byl z Porta vyhozen a přestoupil k rivalům do Benficy.\n\nZa muže Félix debutoval v B-týmu Benficy v pouhých 16 letech 17. září 2016, když střídal v 81. minutě Aurélia Butu při bezbrankové remíze proti Freamunde. Stal se díky tomu nejmladším hráčem B-týmu Benficy. Odehrál 13 zápasů, ve kterých třikrát skóroval, první vsítil 15. února 2017 při prohře 1-2 proti svému odchovaneckému týmu Académico de Viseu. 30. ledna vsítil hattrick při domácí výhře 5-0 proti Famalicão.\n\nFélix byl díky hatricku povolán do A-týmu pro sezonu 2018-19. Debut v Primeira Lize zaznamenal 18. srpna při výhře 2-0 na hřišti Boavisty. O týden později vstřelil svůj první gól v nejvyšší portugalské soutěži při remíze 1-1 se Sportingem. Navíc se stal nejmladším hráčem, který skóroval v Lisabonském derby. 16. ledna 2019 vstřelil rozhodující gól ve čtvrtfinálovém utkání portugalského poháru proti Vitórii. Později byl vyzdvihován Félixův výkon při venkovní ligové výhře 4-2 proti Sportingu. Následně začal být spojován s několika evropskými kluby. O měsíc později vstřelil rozhodující gól na hřišti Porta při výhře 2-1.\n\n11. dubna 2019 vstřelil Félix hattrick v Evropské lize při výhře 4-2 proti Eintrachtu Frankfurt. Díky tomuto se stal ve věku 19 let a 152 dní nejmladším střelcem hattricku soutěže. O 64 dní překonal rekord Marka Pjaci z roku 2014. Félix dokončil sezonu s 20 brankami, jednu z nich vsítil v posledním ligovém zápase při výhře 4-1 proti Santa Clare, po které získal s Benficou titul. Jeho 15 ligových gólů stačilo na 4. místo v tabulce střelců. Napříč evropskými nejlepšími ligami byl Félix druhý v počtu gólů a asistencí. Umístil se za Kai Havertzem respektive Jadonem Sanchem.\n\n3. července 2019 podepsal Félix kontrakt na sedm let se španělským Atléticem. Cena přestupu vyšplhala na 126 milionů €. Félix se tak stal 3. nejdražším hráčem historie (největším přestupem Benficy). Atlético se domluvilo s Benficou, že teď za Félixe zaplatí 30 miliónů eur a posléze doplatí zbylých 96 miliónů.\n\nTrenér Fernando Santos povolal Félixe do reprezentace pro závěr Ligy národů, které se odehrálo v Portugalsku. Svůj debut zapsal 5. června v semifinále proti Švýcarsku, vystřídán byl v 71. minutě. Zápas skončil výhrou 3-1.\n\nPlatné k 18. květnu 2019\n\nPlatné k 5. červnu 2019\n"}
{"id": "1509208", "url": "https://cs.wikipedia.org/wiki?curid=1509208", "title": "Ragib Džinić", "text": "Ragib Džinić\n\nRagib-beg Džinić (1858 Banja Luka, osmanská říše – 19. prosince 1917 Turjak, okres Bosanska Gradiška, Bosna a Hercegovina) byl bosenskohercegovský velkostatkář a politik bosňáckého původu.\n\nNarodil se do tradiční a zámožné muslimské rodiny z Banja Luky. Ve své době Ragib-beg platil za nejbohatšího pozemkového vlastníka v Bosně a Hercegovině. V přímém vlastnictví měl 29,2 kilometrů čtverečních polností, lesů a pastvin a dalších 59,4 kilometrů čtverečních pronajímal bezzemkům.\n\nV rodném městě navštěvoval mekteb, později se naučil i latinku, tehdy v Bosně a Hercegovině téměř neznámou. Během povstání muslimů proti rakousko-uherskému záboru Bosny a Hercegoviny roku 1878 byl jedním z velitelů jednotek v Bosenské krajině. Nicméně později své protihabsburské postoje přehodnotil a stal se loajálním představitelem nového režimu. Mezi lety 1893 a 1901 zastával úřad banjaluckého starosty. Roku 1897 mu získal Řád železné koruny III. třídy (dekorace na náprsní stuze ve tvaru trojúhelníka). Z čela města odešel z vlastní vůle poté, co se v Bosně a Hercegovině rozhořel boj opozičně naladěných muslimů o náboženskou a školskou autonomii a on se k nim chtěl připojit. Stejný krok volil jeho příbuzný Ali-beg Firdus, pozdější vůdce Muslimské národní organizace.\n\nDvě desetiletí předsedal První banjalucké spočitelně (\"Prva\" \"banjalučka štedionica\") a později Muslimské bance (\"Muslimanska banka\"). Byl dlouholetým členem banjaluckého vakufského pověřenectva Islámského společenství v Bosně a Hercegovině, které spravovalo majetek islámských nadací.\n\nRoku 1910 kandidoval za Muslimskou národní organizaci v prvních volbách do bosenského zemského sněmu, saboru. Madát získal v první, velkostatkářské kurii. Poslancem zůstal až do rozpuštění sněmu roku 1915.\n\nRagib-beg se oženil s Nuri Pašić, s níž přivedl na svět čtyři dětí: dva syny, Ali Kjamil-bega (1887–1969) a Halid-bega, a dvě dcery (Fatima se vdala za Ramiz-bega Begoviće z Derventy a Šuhret byla manželkou Bakir-bega Tuzliće).\n\nDžinić zemřel ve Vsi Turjak, kde měl svůj statek. Druhého dne byl převezen do Banja Luky a následně 21. prosince 1917 pohřben.\n"}
{"id": "1509209", "url": "https://cs.wikipedia.org/wiki?curid=1509209", "title": "Alexej Kručonych", "text": "Alexej Kručonych\n\nAlexej Jelisejevič Kručonych (; , Chersonská gubernie – 17. června 1968 Moskva) byl ruský spisovatel, vůdčí představitel tzv. stříbrného věku. \n\nVystudoval Oděskou výtvarnou školu a pracoval jako novinář, od roku 1910 byl členem literární skupiny Gileja. Patřil k předním představitelům kubofuturismu, jako první začal ve svých básních experimentovat se zaumným jazykem, o němž napsal teoretickou práci \"Slovo jako takové\". Proslulý je jeho programový text \"Dyr bul ščyr\". Byl jedním z autorů almanachu \"Políček obecnému vkusu\" (1912) a spolu s Michailem Maťušinem, Kazimirem Malevičem a Velemirem Chlebnikovem napsal operu \"Vítězství nad Sluncem\" (1913).\n\nPrvní světovou válku strávil v Tbilisi, po revoluci se připojil ke skupině LEF. Proslul také jako významný sběratel bibliofilií. Za stalinismu nemohl publikovat, jako jediný ze současníků však toto období přežil a v padesátých letech výrazně ovlivnil mladou generaci avantgardních umělců. \n\nJeho manželkou byla malířka Olga Rozanovová.\n\n"}
{"id": "1509210", "url": "https://cs.wikipedia.org/wiki?curid=1509210", "title": "1st American Tour 1964 (The Rolling Stones)", "text": "1st American Tour 1964 (The Rolling Stones)\n\n1st American Tour 1964 bylo koncertní turné britské rockové skupiny The Rolling Stones, které sloužilo jako propagace debutového alba \"The Rolling Stones.\" Turné bylo zahájeno koncertem v San Bernandinu v Kalifornii a bylo zakončeno koncertem v New Yorku. Jednalo se o první turné skupiny po Spojených státech. Skupina v rámci turné vystoupila v různých televizních show. Během turné skupina pořizovala také studiový materiál ve studiu Chess v Chicagu, kde vznikla kupříkladu coververze skladby \"It´s All Over Now\" od zpěváka Bobbyho Womacka.\n\nToto je nejčastější hraný seznam skladeb.\n\n"}
{"id": "1509211", "url": "https://cs.wikipedia.org/wiki?curid=1509211", "title": "Bakir Tuzlić", "text": "Bakir Tuzlić\n\nBakir-beg Tuzlić (1872 Dolní Tuzla, osmanská říše – 17. května 1910 Tuzla, Bosna a Hercegovina) byl bosenskohercegovský velkostatkář a politik bosňáckého původu.\n\nNarodil se do tradiční a zámožné muslimské rodiny z Dolní Tuzly.\n\nV Istanbulu absolvoval Galatasarayské lyceum, ve Vídni pak Tereziánskou akademii. V rakouské metropoli se zapsal na studium práv, ale to předčasně ukončil a vydal se na dráhu profesionálního vojáka. Za jediný rok složil důstojnickou zkoušku a nato byl aktivním vojákem, husarským důstojníkem a posléze oberleutnantem (nadporučíkem). Po propuštění z armády se věnoval správě nemalého rodového majetku.\n\nPočátkem 20. století se zapojil do boje muslimů o náboženskou a školskou autonomii v Bosně a Hercegovině. Roku 1906 se podílel na vzniku Muslimské národní organizace a působil v jejím výkonném výboru.\n\nRoku 1910 kandidoval za Muslimskou národní organizaci v prvních volbách do bosenského zemského sněmu, saboru, a to v druhé, městské kurii za Tuzlanský okruh, ale čtyři dny před samotným volebním kláním zemřel.\n\nBakir-beg se roku 1899 oženil se Šuhret, dcerou bohatého statkáře Ragib-bega Džiniće. Spolu přivedli na svět čtyři dcery: Rašidu (vdala se za doktora Ahmed-bega Rizvanbegoviće), Lebibu (vdala se za doktora Mahmuda Mehmedbašiće), Ifaketu (vdala se za Sead-bega Kuloviće, později za Suljagu Salihagiće) a Šemsu (vdala se za doktora Aliju Mehmedbašiće).\n"}
{"id": "1509212", "url": "https://cs.wikipedia.org/wiki?curid=1509212", "title": "Funtana", "text": "Funtana\n\nFuntana () je vesnice, opčina a přímořské letovisko v Chorvatsku v Istrijské župě. Nachází se asi 5 km jižně od Poreče a asi 28 km od Rovinje. Jižně od Funtany leží letovisko Vrsar.\n\nV roce 2001 žilo v opčině 831 obyvatel. Celá opčina se skládá z jediné vesnice; Funtany. Samotná Funtana se skládá ze šesti čtvrtí. V okolí Funtany se taktéž nachází několik neobydlených ostrůvků, patřících do Vrsarského souostroví, z nichž největší je Veli Školj.\n\nOpčina Funtana vznikla v roce 2006, když se odtrhla od opčiny Vrsar. Název \"Funtana\" je odvozen z italštiny a doslovně znamená \"fontána\". Fontána je také vyobrazena ve znaku a vlajce opčiny.\n\nV minulosti byla Funtana známá pro své sladkovodní prameny, nyní je jedním z turisty často vyhledávaných chorvatských letovisek. Funtana je známá především díky tomu, že zde sídlí jediný DinoPark v Chorvatsku.\n"}
{"id": "1509216", "url": "https://cs.wikipedia.org/wiki?curid=1509216", "title": "Maison de l'Europe de Paris", "text": "Maison de l'Europe de Paris\n\nMaison de l'Europe de Paris (tj. \"Dům Evropy v Paříži\") je informační centrum v Paříži, jehož posláním je informovat o Evropské unii ve Francii. Nachází se na \"Avenue de Villiers\" č. 29 v 17. obvodu. Bylo otevřeno v roce 1956.\n\nHlavním posláním Maison de l'Europe je nabídnout zájemcům bez ohledu na věk a národnost informace o členských zemích EU nebo partnerech Evropské unie.\n\nVe spolupráci s dalšími institucemi – profesními organizacemi, kulturními subjekty, univerzitami či jinými školami pořádá diskuse, přednášky a semináře či jiné akce. Pravidelně pořádá zejména Den Evropy před Hôtel de Ville ve spolupráci s pařížskou radnicí a s podporou Evropské komise.\n\nProvozuje také \"Club Erasmus\" pro zahraniční studenty, kteří se zde mohou scházet ohledně různých aktivit jako je kino, divadlo, hudba apod.\n\n"}
{"id": "1509223", "url": "https://cs.wikipedia.org/wiki?curid=1509223", "title": "Větrný mlýn (Jednov)", "text": "Větrný mlýn (Jednov)\n\nVětrný mlýn holandského typu se nachází v obci Suchdol, část Jednov, okres Prostějov.\n\nVětrný mlýn stojí na kopci v nadmořské výšce 525 m v Dravanské vrchovině v severovýchodní části vesnice Jednov. Mlýn byl založen v roce 1842 Ignácem Zápařkou. V roce 1931 byl poškozen větrnou smrští. Náklady na opravu byly vyčísleny na 13 871 korun, které nemajetný mlynář neměl. Mlýn byl v roce 1933 prodán a novým majitelem upraven na obytnou budovu. V současnosti slouží k rekreačním účelům.\n\nVětrný mlýn byla původně třípatrová válcová zděná stavba postavena z lomového kamene. Výška zděné části je osm metrů, průměr šest metrů, výška kuželové střechy 3,2 metry. Střech byla krytá šindelem, nyní plechem. Zdi jsou prolomeny zvětšenými nepůvodními okny. Před vchod je přistavěna cihlová přístavba. Mlýn zdobí nefunkční atrapa větrného kola o průměru asi šest metrů.\n\n"}
{"id": "1509225", "url": "https://cs.wikipedia.org/wiki?curid=1509225", "title": "Všelidová strana", "text": "Všelidová strana\n\nVšelidová strana (anglicky catch-all-party či big tent) je koncept politické strany, která se snaží oslovit co možná nejširší spektrum voličů. Tomuto typu politických stran většinou chybí ideové zaměření a klasickou dělbu na levici a pravici považují za překonanou. Tvůrcem konceptu je německý státní a ústavní teoretik, představitel frankfurtské školy Otto Kirchheimer, který tento termín uvedl v roce 1965 ve své studii \"Přeměna západoevropského stranického systému\". Výraz může vedle politické ideologie vyjadřovat i politickou pozici politického subjektu. \n\nSlovní spojení se používá buď v nepřeložené formě jako \"catch-all-party\" nebo se překládá jako všelidová, lidová nebo univerzální strana. Typickým příkladem všelidové strany je dnes hnutí českého podnikatele Andreje Babiše ANO 2011. \n\nMezi všelidové politické strany často patří populistické nebo autoritářské strany jako je například Hnutí pěti hvězd, Fianna Fáil, Služebník lidu, Nur Otan nebo Jednotné Rusko.\n"}
{"id": "1509230", "url": "https://cs.wikipedia.org/wiki?curid=1509230", "title": "Magnis (Carvoran)", "text": "Magnis (Carvoran)\n\nMagnis byla římská pevnost v bezprostřední blízkosti Hadriánova valu v severní Británii. Její pozůstatky jsou známé i pod jménem římská pevnost Carvoran nebo Magnae Carvetiorum. Leží v hrabství Northumberland v severní Anglii, na místě, kudy vedla římská silnice Stanegate. Silnice i pevnost byly postaveny ještě dříve než Hadriánův val, okolo roku 80. Vallum se, což je neobvyklé, táhne severně od pevnosti, kterou od Hadriánova valu odděluje.\n\nU pevnosti se nachází Muzeum římské armády.\n\nPevnost Carvoran je všeobecně ztotožňována s názvem “Magnis”, který se vyskytuje jak v ravennské Kosmografii, tak v dokumentu Notitia Dignitatum. Další důkaz podporující tuto podobu názvu pochází z částečně zachovalého nápisu (RIB 1825), který zřejmě viděl William Hutchinson v roce 1766. Ztracený zlomek nesl nápis \"Magne(n)s(ium)\". Jméno by mohlo vycházet z latinského tvaru adjektiva \"magnus\" (velký): \"Magni\" nebo \"Magna\", proto se pevnost někdy uvádí pod jménem “Magna”. Toto pojmenování bývá však pro tuto poměrně malou pevnost považováno za dosti nevhodné, proto se uvažuje i o další možnosti, totiž že název je odvozen z keltského slova \"Maen\" („kámen“).\n\nMagnis byla původně postavena, aby chránila křižovatku silnice Maiden Way se Stanegate, s klíčovou zásobovací cestou, která spojovala pevnost Coria (Corbridge) na východě s pevností Luguvalium (Carlisle) na západě. A jako taková je starší než Hadriánův val.\n\nMagnis je jednou ze šestnácti římských pevností při Hadriánově valu; kromě nich tam bylo 80 menších mílových pevností (milecastle) a 158 věžiček. Silnice Maiden Way vedla na jih od Magnis k pevnosti Bravoniacum (Kirkby Thore poblíž Penrithu). Pevností na půli cesty mezi těmito dvěma na Maiden Way byl hrad Whitley neboli Epiacum, severně od Alstonu v hrabství Cumbria, ačkoli sama pevnost Magnis leží nedaleko za hranicí už v hrabství Northumberland.\n\nZachovala se část zdiva severozápadního rohu pevnosti.\nKromě toho letecké fotografie ukázaly, že na tomto místě stávala mnohem větší pevnost, některé důkazy svědčí o tom, že tam snad dokonce bylo několikero pevností před tou kamennou, jejíž zbytky lze vidět. Geofyzikální výzkum ukázal stopy po polích na západě, kasárenské bloky na severu pevnosti a kamenné domy při silnici Stanegate. Žádný archeologický výzkum v Carvoranu dosud neproběhl, oltáře a nápisy byly objevovány náhodně. Podle nich některé zdejší jednotky pocházely z tak vzdálených krajů, jako je Sýrie.\n\nLázně ležely mimo samotnou pevnost.\n\nVnější kamenný val byl postaven v letech 136 až 137 kohortou Hamianů, která tehdy tvořila posádku pevnosti. Byla to kohorta lučištníků, což je samo o sobě neobvyklé. Geofyzikální průzkum v roce 2000 ukázal, že pevnost byla obrácená k jihu; na západ, jih avýchod kolem ní se rozkládala rozsáhlá civilní osada (vicus).\n\nK artefaktům z pevnosti Magnis patří železná hlavice kopí o délce 61 cm nalezená v hloubce 11 m ve studni, a bronzový modius, kterým se měřilo množství obilí.\n\nV pevnosti Magnis je umístěno římské armádní muzeum, které provozuje Vindolanda Trust. Stejně jako muzeum ve Vindolandě bylo v roce 2011 zmodernizováno a znovu otevřeno. Seznamuje s životem v pohraničí na severním konci Římské říše. Muzeum vystavuje pravé římské artefakty včetně zbraní a nástrojů; dále repliky ve skutečné velikosti; minulost a přítomnost Hadriánova valu názorně ukazuje 3D film. Je zde také galerie věnovaná samotnému císaři Hadriánovi. Velká galerie ukazuje každodenní život v římské armádě, viděný očima týmu osmi pomocných vojáků; další film ukazuje, kterým činnostem se věnovali. K pozoruhodným exponátům muzea patří jediný dochovaný hřeben přilby.\n\n"}
{"id": "1509231", "url": "https://cs.wikipedia.org/wiki?curid=1509231", "title": "Kruštík drobnolistý", "text": "Kruštík drobnolistý\n\nKruštík drobnolistý (\"Epipactis microphylla\") je drobná, vyhynutím ohrožená rostlina stinných a vlhkých lesů, jeden z asi 50 druhů rodu kruštík. Přestože je v české přírodě původní druh je poměrně vzácný, vyskytuje se jen na několika místech a jeho početní stavy se nadále snižují.\n\nJe evropsko-západoasijský druh, oblast jeho výskytu začíná na západě ve Francii a Španělsku, odkud se rozprostírá téměř přes celou Evropu (severní hranice areálu však probíhá Německem) až po Turecko a jižní pobřeží evropského Ruska. Směrem na jih druh roste až po jižní Itálii, Řecko a přiléhající větší středozemní ostrovy. Dále útržkovitě zasahuje do široké oblastí severního Kavkazu, na území Malé Asie a až po sever Íránu. Chybí však ve vnitrozemí východoevropských zemí, Běloruska, Ukrajiny a Ruska.\n\nV České republice se vyskytuje více na Moravě, hlavně v Bílých Karpatech, méně pak na severovýchodě Čech, kde roste v okrese Nymburk v Národní přírodní rezervaci Čtvrtě.\n\nKruštík drobnolistý je lesní druh rostoucí ve starších listnatých lesích, kde je vápnitá, humózní, na živiny bohatá půda nacházející se na podloží zásaditého charakteru, jen ojediněle se rostlina dostává na lesní okraje. Nejčastěji se vyskytuje ve stinných bučinách, doubravách či habřinách, kde je bylinné patro řídké a keřové chybí; jen ojediněle se nachází v lesích jehličnatých. Potřebuje průběžnou, ale jen přiměřenou vlhkost a proto nejčastěji vyrůstá v nevelké vzdálenosti od lesních potoků, pramenišť nebo tůněk. Netoleruje plné oslunění.\n\nTento geofyt se v české krajině vyskytuje od pahorkatin až po podhůří, v italských Alpách se nacházejí jeho stanoviště až ve výšce 1800 m n. m. Rostlina má jen drobné listy což osvětluje zjištění, že všechny potřebné metabolické organické látky nezískává ani v pozdějším věku výhradně fotosyntézou, ale také si někdy vypomáhá prostřednictvím symbiotické mykorhizy, např. s houbami rodu lanýž (\"Tuber\"). Toto zjištění doplňuje i fakt, že kořeny rostliny jsou v porovnání s oddenky velmi tlusté. Kvete v období od června do srpna. Ploidie druhu je 2n = 40.\n\nVytrvalá bylina s lodyhou vysokou obvykle 15 až 30 cm, která vyrůstá z krátkého oddenku. Celá rostlina je šedě až tmavě zelená, někdy nafialovělá a vždy porostlá krátkými, šedými chlupy. Listy s drobnou pochvou jsou pravidelně rozložené, rostou střídavě, bývají dlouhé 1,5 až 3,5 cm a široké 0,5 až 1,5 cm, jsou celistvé, bývají nejméně tři a výjimečně až deset, vždy jsou kratší než internodia a dolní listy jsou na rubové straně a pochvě nafialovělé.\n\nV horní části lodyhy vyrůstá 3 až 15 souměrných květů sestavených do řídkého terminálního, obvykle jednostranného klasu s hustě pýřitým vřetenem. Nejspodnější, úzce kopinaté listeny květenství bývají 10 až 20 mm dlouhé a 2 až 5 mm široké, obvykle jsou stejně dlouhé až jedenapůlkrát delší než květ.\n\nKvěty jsou nápadně drobné, zvonkovité, rovnovážně odstávají nebo jsou mírně skloněné, bývají pootevřené nebo zcela otevřené, okvětí mají zelené až nafialovělé a silně voní po vanilce či hřebíčku. Šest okvětních lístků je uspořádáno do dvou přeslenů, ve vnějším jsou lístky vejčitě kopinaté, na vrcholu smáčknuté, asi 7 mm dlouhé, na venkovní straně slabě fialově naběhlé a uvnitř zelené; ve vnitřním jsou lístky vejčitě kopinaté a zelenobílé či slabě narůžovělé. Dolní lístek vnitřního přeslenu vytváří uprostřed zřetelně zaškrcený pysk bez ostruhy; jeho spodní část (epichil) je srdčitě trojúhelníkovitá, asi 4 mm dlouhá a 4,5 mm široká, světle zelená, po okraji bělavá či narůžovělá a na bázi má bělavý hrbolek; horní část (hypochil) je vakovitě vydutá, širší než delší, vchod do ní je úzký, uvnitř je zelenavá nebo narůžovělá a zvenčí bílá nebo nazelenalá. Sloupek sdružující nitky tyčinek je dlouhý asi 2 mm, prašník obsahuje málo rozpadavé brylky pylu, hustě pýřitý a nafialovělý semeník je dlouhý asi 10 mm, pravoúhlá blizna je natočená šikmo k ose sloupku. K opylení dochází většinou samosprašně, rostelum bránící samoopylení je funkční pouze do doby krátce po otevření květu, později usychá. Květy se za nepříznivých podmínek opylují neotevřené kleistogamicky a ojediněle se na opylení podílí hmyz.\n\nPlod je suchá tobolka dlouhá 13 až 18 mm, která obsahuje velké množství prachovitých semen s minimem endospermu. Rostlina se může rozmnožovat na velké vzdálenosti pohlavně semeny, do blízkého okolí vegetativně rozrůstáním oddenku. Semeno s nepatrnou zásobou výživných látek se již v počátku klíčení musí spojit s podhoubím symbiotických hub, ze kterých čerpá potřebné látky do doby, než ze semene vyroste semenáč schopný fotosyntézy.\n\nV ČR je kruštík drobnolistý považovaný jak zákonem (Vyhláškou MŽP ČR č. 395/1992 Sb. ve znění vyhl. č. 175/2006 Sb.), tak i \"Červeným seznamem cévnatých rostlin České republiky\" z roku 2012 za silně ohrožený druh (§2, C2r). Rostliny tohoto druhu vyrůstají pouze na malém počtu lokalit a jen v nevelkých množstvích. Jsou ohrožené následkem nešetrného lesního hospodaření (velkoplošné holoseče, ošetření pasek a lemů herbicidními prostředky), kdy dochází ke znehodnocení stanovišť a k přeměně stávajících životních podmínek orchidejí na zcela nevyhovující, které předznamenávají jejich zánik.\n\n"}
{"id": "1509235", "url": "https://cs.wikipedia.org/wiki?curid=1509235", "title": "Větrný mlýn (Kladníky)", "text": "Větrný mlýn (Kladníky)\n\nVětrný mlýn německého (sloupového, beraního) typu se nacházel v obci Kladníky okres Přerov. Mlýn byl zapsán v Ústředním seznamu kulturních památek ČR od roku 1958 do roku 2008 pod registračním číslem 16647/8-445.\n\nMlýn byl postaven na samotě v nadmořské výšce 340 m n. m. v roce 1829 Františkem Skopalem ze Soběchleb. Jednotlivé části mlýna pravděpodobně pocházely z jiných mlýnů, neboť datace na některých částech byla z jiné doby (trám 1812, korouhvička 1813, moučnice 1828). Mlýn byl funkční do roku 1941, kdy z nařízení protektorátních úřadů byl zapečetěn. V roce 1955 ho poškodila vichřice. V roce 1983 ministerstvo kultury rozhodlo přenést mlýn do skanzenu v Rožnově pod Radhoštěm. Na původním místě zůstal jen zastřešený obvodový plášť, který se zbortil v roce 2008 po vichřici Kyril.\n\nVětrný mlýn byla dřevěná hranolová stavba na půdorysu 5,7×5,7 metrů a výšce deset metrů. Větrné kolo mělo čtyři křídla.\n\n"}
{"id": "1509236", "url": "https://cs.wikipedia.org/wiki?curid=1509236", "title": "Pavel Jenyš", "text": "Pavel Jenyš\n\nPavel Jenyš (* 2. dubna 1996 Brno) je český hokejový útočník, který hraje českou extraligu za tým HC Kometa Brno.\n\nJenyš si svůj debut v české extralize odbyl v dresu Komety během sezony 2013-14. V draftu NHL 2014 si jej na 199. místě vybrala Minnesota Wild. Odsud se Jenyš stěhoval do Severní Ameriky, kde odehrál sezonu v Ontario Hockey League za Sudbury Wolves.\n\n5. května 2015 podepsal Jenyš nováčkovský kontrakt o délce tří let s Minnesotou. 21. listopadu 2018 byl Jenyš vyměněn do Los Angeles Kings za Stepana Falkovskyho.\n\n5. června 2019 podepsal Jenyš roční kontrakt s mateřskou Kometou Brno.\n\n"}
{"id": "1509238", "url": "https://cs.wikipedia.org/wiki?curid=1509238", "title": "František Adam ze Šternberka", "text": "František Adam ze Šternberka\n\nFrantišek Adam hrabě ze Šternberka, někdy také Adam František Arnošt ze Šternberka (20. července 1711 Vídeň – 19. září 1789 Žirovnice) byl český šlechtic z Leopoldovy linie rodu Šternberků. V letech 1768–1789 zastával úřad nejvyššího zemského maršálka Českého království.\n\nFrantišek Adam se narodil jako první syn pozdějšího prezidenta české komory Františka Leopolda ze Šternberka (9. července 1680 nebo 1681 Praha – 14. května 1745 Žirovnice) a jeho manželky Marie Anny Johany ze Schwarzenbergu (23. listopadu 1688 Vídeň – 27. září 1757 Praha). Jeho mladší bratr Jan Nepomuk I. (1713–1798), byl tajným radou a nejvyšší podkomoří králové v Čechách.\n\nJako jeho otci i jemu se dostalo dobrého vzdělání. Získal titul císařského komořího a tajného rady, byl přísedícím zemského gubernia. V letech 1768–1789 zastával úřad nejvyšší zemský maršálek Českého království. Při pražské korunovaci Marie Terezie 12. května 1743 byl spolu s dalšími dvaceti šlechtici pasován na rytíře sv. Václava (\"Eques Sancti Wenceslai\").\n\nPo svém otci zdědil panství Žirovnici a peněžní majorát.\n\nPortrét hraběte visí v jídelně na hradě Český Šternberk.\n\nHrabě se třikrát oženil. Nejdříve si 5. června 1738 v Brucku and der Leitha (Most nad Litavou) vzal Marii Terezii z Waldburg-Zeilu a Trauchburgu (28. 9. 1712 – 14. 10. 1749), dceru hraběte Jana Jakuba z Waldburg-Zeilu a Trauchburgu a jeho manželky Marie Alžběty z Khuenburgu. Dne 9. 2. 1750 se oženil s Marií Kristinou z Dietrichsteinu (26. 8. 1726 – 6. 10. 1766), dcerou hraběte Jana Františka Dietrichsteina a jeho manželky Marie Markéty (Margarety) z Herbersteinu. Jeho poslední ženou se 29. září 1768 ve Smečně stala Marie Anna Wilczeková (20. 7. 1736 Vídeň –16. 7. 1807 Vídeň), dcera hraběte Josefa Wilczeka a jeho manželky Marie Bedřišky (Frideriky) z Oettingenu. Od roku 1758 byla do svého sňatku dámou Tereziánského ústavu šlechtičen v Praze. Z těchto třech manželství vzešlo 15 nebo 17 dětí:\n\nDěti z prvního manželství:\nDěti z druhé manželství:\nDěti ze třetího manželství:\n\nRodokmen (Miroslav Marek)\n"}
{"id": "1509242", "url": "https://cs.wikipedia.org/wiki?curid=1509242", "title": "Vodnjan", "text": "Vodnjan\n\nVodnjan (vyslovováno [vodňan], ) je město v Chorvatsku v Istrijské župě. Je vzdáleno asi 6 km severně od Puly. V roce 2001 žilo ve městě 3 406 obyvatel, v opčině pak v roce 2011 žilo 6 119 obyvatel.\n\nK městu patří vesnice Barbariga, Gajana, Galižana a Peroj. Samotný Vodnjan leží ve vnitrozemí, u moře leží vesnice Barbariga a Peroj.\n"}
{"id": "1509247", "url": "https://cs.wikipedia.org/wiki?curid=1509247", "title": "Thomas Hayes", "text": "Thomas Hayes\n\nThomas Hayes (* 7. března 1997) je norsko-britský herec. Známý je díky roli Williama Magnussona v norském seriálu \"Skam\", který byl vysílán ve čtyřech sériích na televizní stanici NRK od října 2015 do června 2017. \n\n\n\nHayes se objevil ve videoklipu 'Ignite', vydaném K-391 & Alan Walker (feat. Julie Bergan & Seungri) 12. května 2018. \n\nHayes se také objevil ve videoklipu pro 'Electro House 2019', vydaným EJP. \n"}
{"id": "1509252", "url": "https://cs.wikipedia.org/wiki?curid=1509252", "title": "Čáslav (nádraží)", "text": "Čáslav (nádraží)\n\nČáslav je železniční stanice ve východní části města Čáslav v okrese Kutná Hora ve Středočeském kraji. Skládá se ze dvou obvodů: hlavní nádraží (leží na trati 230 elektrizované soustavou 25 kV, 50 Hz AC) a místní nádraží (leží na neelektrizované trati 236).\n\nStanice byla vybudována jakožto součást Rakouské severozápadní dráhy (\"ÖNWB\") spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. 1. prosince 1869 byl s čáslavským nádražím uveden do provozu celý nový úsek trasy z Golčova Jeníkova do stanice Kolín. Roku 1881 byla naproti výpravní budově vystavěna budova stanice \"Čáslav místní nádraží\" sloužící k pravidelnému provozu do Žleb, v následujících letech prodloužené až do Třemošnice. Po zestátnění železničního provozu obsluhu trati přebrala větší výpravní budova, odkud ovšem musí vlaky do samostatného kolejiště trati zajíždět přes dvojitou úvrať.\n\nRoku 1909 byl zdvoukolejněn úsek Čáslav - Velký Osek, kompletní druhá kolej byla pak mezi Kolínem a Děčínem dokončena během první světové války, zejména s pracovním nasazením ruských válečných zajatců. Po zestátnění některých soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Elektrický provoz na hlavní trati procházející stanicí byl zahájen v roce 1965.\n\nV obvodu hlavní nádraží se nacházejí čtyři nekrytá úrovňová jednostranná nástupiště, k příchodu na nástupiště slouží přechody přes koleje. V obvodu místní nádraží jsou dvě jednostranná úrovňová nástupiště. Přechod mezi nástupišti mhlavního a místního nádraží je umožněn pomocí lávky nad kolejemi. Okolo roku 2022 by mělo dojít k rekonstrukci stanice.\n\n"}
{"id": "1509253", "url": "https://cs.wikipedia.org/wiki?curid=1509253", "title": "ABS-CBN", "text": "ABS-CBN\n\nABS-CBN Corporation (běžně známý jako ABS-CBN) je filipínská mediální a zábavní společnost se sídlem v Quezon City. Jedná se o největší zábavní a mediální konglomerát na Filipínách, pokud jde o příjmy, provozní výnosy, čistý zisk, aktiva, vlastní kapitál, tržní kapitalizaci a počet zaměstnanců.\n\nABS-CBN vznikl spojením \"Alto Broadcasting System\" (ABS) a \"Chronicle Broadcasting Network\" (CBN).\n\n\n\n\n\n\n\n\n\n\n"}
{"id": "1509256", "url": "https://cs.wikipedia.org/wiki?curid=1509256", "title": "Kutná Hora hlavní nádraží", "text": "Kutná Hora hlavní nádraží\n\nKutná Hora hlavní nádraží je železniční stanice v městské části Sedlec ve východní části města Kutná Hora v okrese Kutná Hora ve Středočeském kraji.\n\nLeží v km 287,643 dráhy Brno hl.n. - Kutná Hora h.n. a dráhy Kutná Hora hl.n. - Lysá nad Labem. Je odbočnou stanicí tratě Kutná Hora hl.n. - Zruč nad Sázavou.\n\nStanice byla vybudována jakožto součást Rakouské severozápadní dráhy (\"ÖNWB\") spojující Vídeň a Berlín, autorem unifikované podoby stanic pro celou dráhu byl architekt Carl Schlimp. 1. prosince 1869 byl s kutnohorským nádražím uveden do provozu celý nový úsek trasy z Golčova Jeníkova do stanice Kolín. 10. ledna 1883 byl zahájen provoz trati do dnešní stanice \"Kutná Hora město\" společností \"Kutnohorská místní dráha\", cesta z dnešního hlavního nádraží na městské trvala 13 minut a jízdné stálo 15 krejcarů. V roce 1905 byla trať prodloužena až do Zruče nad Sázavou.\n\nRoku 1909 byl zdvoukolejněn úsek Čáslav-Velký Osek, kompletní druhá kolej byla pak mezi Kolínem a Děčínem dokončena během první světové války, zejména s pracovním nasazením ruských válečných zajatců.\n\n= Styk trakčních soustav =\nVe stanici se nachází styk trakčních soustav 3 kV = a 25 kV ~ 50 Hz.\n\nPřepřahy vozidel závislé trakce zajišťuje staniční záloha, obvykle lokomotiva řady 708, méně často 731 nebo 742)\n\nV roce 2019 jsou kromě nákladních vlaků přepřahány i spěšné vlaky linky R 41.\n\nNástupiště 1A - podél koleje 13, délka 212 m.\n\nNástupiště 1B - mezi kolejemi 13 a 11, délka 245 m.\n\nNástupiště 2 - mezi kolejemi 1 a 2, délka 351 m, v délce 150 m je provedeno zastřešení, přístup na nástupiště je řešen podchodem.\n\nStaniční rozhlas s informačním zařízením HAVIS od firmy STARMON.\n\nOdjezdové tabule ELEN, monitor s odjezdy vlaků v hale.\n\nVlečka č. 1262 ČKD Kutná Hora\n\nVlečka č. 1131 AUTO HP Kutná Hora\n\nVlečka č. 1159 Phillip Morris ČR a.s., vlečka Kutná Hora\n\nVlečka č. 1152 OS Kutná Hora (vlečka není provozována)\n\n"}
{"id": "1509266", "url": "https://cs.wikipedia.org/wiki?curid=1509266", "title": "Antonov An-325", "text": "Antonov An-325\n\nAntonov An-325 měl být zvětšenou a vylepšenou verzí letounu Antonov An-225, ovšem na rozdíl od svého předchůdce nebyl nikdy postaven.\n\nToto letadlo by mělo mít dva další motory, které by měly být namontovány v podobném provedení jako americký Boeing B-47 srovnatelným způsobem s příslušnými vnitřními suspenzemi motoru. Bylo by to osmimotorové proudové letadlo se šesti motorovými gondolami. Letadlo, které se nikdy nedostalo mimo plánovací fázi, bylo zamýšleno jako odrazová plocha pro ruské a zahraniční kosmické lodě. Stalo by se zdaleka největším a nejvýkonnějším letadlem na světě.\n\n"}
{"id": "1509279", "url": "https://cs.wikipedia.org/wiki?curid=1509279", "title": "Vila Josefa Rösslera", "text": "Vila Josefa Rösslera\n\nVila Josefa Rösslera je rodinný dům, který stojí v Praze 5-Hlubočepích ve vilové čtvrti Barrandov v ulici Pod Habrovou.\n\nVilu postavenou v letech 1929-1930 pro manžele Rösslerovy navrhl architekt Alois Houba. Rodina se dvěma malými dětmi zde bydlela pouze krátkou dobu a po jejím odchodu se majitelé vily často střídali.\n\nJosef Rössler (*1897) byl synem Josefa Rösslera-Ořovského, legendárního průkopníka moderního sportu. Jako jeho otec byl aktivním členem pražského střediska skautů a vedl 1. oddíl vodních skautů.\n\nPo vyhlášení Protektorátu roku 1939 byla vila zabavena úřady a až do skončení války zde bydleli Němci. Roku 1945 získal vilu anglický pilot RAF, který se ještě před únorem roku 1948 i s rodinou přestěhoval do Anglie.\n\nFunkcionalistická vila postavená na severním svahu Habrové je třípodlažní s plochou střechou a je tvořena několika propojenými kvádry. V tříosém uličním průčelí je zapuštěný domovní vstup. Fasáda je po celé šíři zvýrazněna předstupujícím rizalitem po pravé straně doplněným přístavbou přízemní garáže. Pochozí terasa na střeše garáže má plné omítané zábradlí. Dvouosé východní průčelí má přízemní pravoúhlou přístavbu. Tato přístavba je využívána jako pobytová terasa pro pokoje v nejvyšším patře.\n\nOtevřené nároží v patře nad hlavním vstupem bylo zazděno ještě před rokem 1989. Při stavebních úpravách po roce 2000 byl dům zateplen a dřevěná špaletová okna a vstupní dveře byly nahrazeny plastovými.\n\n\n\n"}
{"id": "1509281", "url": "https://cs.wikipedia.org/wiki?curid=1509281", "title": "Sainte-Chapelle (Vincennes)", "text": "Sainte-Chapelle (Vincennes)\n\nSainte-Chapelle (tj. \"svatá kaple\") je hradní kaple na zámku ve Vincennes zasvěcená Panně Marii a Nejsvětější Trojici. Stavba kaple začala ve 14. století ve stylu plaménkové gotiky a v polovině 16. století byla dokončena. V chóru se dochovaly renesanční vitráže. Kaple je od roku 1853 chráněná jako historická památka.\n\nFrancouzský král Karel V. začal budovat v opevněném prostranství svého hradu ve Vincennes naproti donjonu kapli. Podobně jako v Sainte-Chapelle v Paříži také zde měly být uchovány vzácné relikvie. Práce pokračovaly i za jeho nástupce Karla VI., ale posléze byly přerušeny stoletou válkou. Až Jindřich II. přenesl do kaple sídlo řádu svatého Michala a kaple byla dokončena v roce 1552. V roce 1548 pověřil architekta Philiberta de l'Orme zaklenutím lodi.\n\nExteriér je členěn silnými opěrami zdobenými fiálami. Zdi hlavní lodi a chóru jsou opatřeny vysokými okny s kružbami. Na zašpičatělých archivoltách oken jsou usazeny vimperky zdobené kraby a křížovými kytkami. Na severní a jižní straně byly vybudovány dvě oratoře přístupné zvenčí.\n\nZápadní průčelí lemované dvěma kamennými rohovými věžemi má velkou rozetu a víceúrovňový portál. Rozeta i portál jsou zakončeny filigránovými vimperky.\n\nInteriér kaple není na rozdíl od mnohých hradních kaplí rozdělen do dvou pater. Také vnější vstupy do oratoří jsou neobvyklé.\n\nLoď je dlouhá 33 metrů, široká 10 metrů a vysoká 20 metrů. Jednolodní prostor končí na východě v pětibokém presbytáři. K severní oratoři přiléhá sakristie a v patře nad ní se nachází pokladnice. Obě oratoře byly vyhrazeny pro vládce – severní pro krále a jižní pro královnu. V králově oratoři se dnes nachází hrobka vévody de Bourbon, který byl na zámku z Napoleonova příkazu popraven. Nad dveřmi vedoucími z chóru do oratoří je tympanon s anděly a erbem. Na západě vedou dvě úzká točitá schodiště na emporu.\n\nKonzoly s figurálními scénami a vlys pocházejí z 15. století. Klenáky jsou zdobeny královskými znaky a monogramy. Půlměsíc či tři propletené půlměsíce připomínají motto Jindřicha II. \"donec totum impleat orbem\" (dokud není země plná mé slávy). Kromě písmene H jako Henry II. jsou zde písmena C jako Catherine de Medici, jeho manželka, kombinace obou písmen H a C a písmena IX pro jejich syna a budoucího krále Karla IX.\n\nVitráže v chórových oknech vytvořil v 50. letech 20. století malíř Nicolas Beaurain. Námětem se stalo Zjevení sv. Jana. Pět oken se skládá ze dvou částí. Na horních jsou vyobrazeny scény z apokalypsy, které jsou zarámovány architektonickými prvky en grisaille. Jsou zdobeny půlměsíci a monogramy Jindřicha II. a Kateřiny Medicejské. Spodní panely zobrazují erby a portréty. Z původních pěti portrétů se v kapli zachoval pouze portrét Jindřicha II. Portrét krále Františka I. se nachází v Národním muzeu renesance v Écouenu. Další portréty, na kterých byli zachyceni Anne de Montmorency, guvernér Vincennes, vévoda Guise a jeho bratr Karel, se nedochovaly. Postavy jsou zobrazeny klečící s modlitební knihou a jako členové Řádu sv. Michala.\n\n"}
{"id": "1509282", "url": "https://cs.wikipedia.org/wiki?curid=1509282", "title": "Štětí (nádraží)", "text": "Štětí (nádraží)\n\nŠtětí je železniční stanice ve stejnojmenném městě v okrese Litoměřice v Ústeckém kraji poblíž řeky Labe. Nachází se na východním okraji města. Leží na trati 072 a je elektrifikovaná (3 kV ss).\n\nMěsto Štětí původně obsluhovalo nádraží v obci Hněvice na opačném břehu řeky nesoucí totožný název. Stanice na východním břehu byla vybudována jakožto součást Rakouské severozápadní dráhy (\"ÖNWB\") spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. 1. ledna 1874 byl s nádražím ve Štětí uveden do provozu celý nový úsek trasy z Lysé do stanice Ústí nad Labem-Střekov.\n\nRoku 1883 byla ze stanice vedena vlečka obsluhující místní cukrovar a později i papírnu. Byla zrušena v 70. letech 20. století v rámci stavby nového železničního mostu z hněvického nádraží do Štětí. Roku 1909 byl zdvoukolejněn úsek Lysá nad Labem-Mělník, kompletní druhá kolej byla mezi Kolínem a Děčínem dokončena během první světové války, zejména s pracovním nasazením ruských válečných zajatců. Elektrická trakční soustava sem byla dovedena roku 1958.\n\nNachází se zde čtyři ostrovní nekrytá nástupiště, k příchodu na ostrovní nástupiště slouží přechody přes kolejiště.\n\n"}
{"id": "1509285", "url": "https://cs.wikipedia.org/wiki?curid=1509285", "title": "Thilo Schoder", "text": "Thilo Schoder\n\nThilo Schoder, celým jménem \"Karl Wilhelm Thilo Schoder\" (12. února 1888 Výmar - 8. června 1979 Kristiansand) byl německý architekt, který od roku 1932 žil a pracoval v Norsku.\n\nThilo Schoder byl nejmladším z pěti dětí. Od roku 1907 studoval interiérový design na Großherzoglich Sächsischen Kunstgewerbeschule ve Výmaru, tato škola byla vlastně předchůdcem Bauhausu. Po skončení v roce 1911 působil jako hospitant Großherzoglich Sächsischen Baugewerkenschule ve Výmaru u tehdejšího ředitele Paula Klopfera. Následně absolvoval stáž u Josefa Hoffmanna jako kreslíř a pracoval také na oddělení módy ve Wiener Werkstätte. Schoder se vrátil do Výmaru v roce 1912, aby pracoval v ateliéru svého učitele Henryho van de Velde.\n\nOd roku 1916 Schoder pracoval pro společnost Golde v Geře jako umělecký poradce a do Gery se také přestěhoval. Ve svých návrhzích často kombinoval uměleckou a průmyslovou tvorbu. V roce 1917 byl povolán na frontu. Po skončení první světové války se Schoder stal jedním z nejvýznamnějších architektů modernistického hnutí Neues Bauen na východě Durynska. V roce 1919 byl jmenován do svazu Deutscher Werkbund a v roce 1922 do svazu Bund Deutscher Architekten. V březnu 1932 se vzdal funkce kvůli nedostatku objednávek v důsledku velké hospodářské krize a na konci roku emigroval do Norska, domovské země své druhé manželky Bergljot Schoder. V roce 1936 získal norské pracovní povolení jako architekt a otevřel architektonickou kancelář v Kristiansandu. Vzhledem k politické situaci v Německu přijal v roce 1938 norské občanství.\n\nOd roku 1936 se Schoder podílel na rozšiřování rezidenční čtvrti \"Hannevik Terrassen\": vytvořil obecný plán rozvoje a realizoval několik bytových domů. Jeho úsilí o získání většího vlivu v norské architektuře bylo přerušeno německou okupací Norska ve druhé světové válce. Schoder byl v roce 1940 kvůli svým kritickým poznámkám k politickém vývoji v Německu, které publikoval v místním tisku, zatčen gestapem. Poté byl donucen se zapojit do plánovacích prací pro německý Wehrmacht v Norsku. Politická rehabilitace v poválečném období umožnila Schoderovi vstoupit do Norské komory architektů. Díky četným návrhům obytných a komerčních budov se Schoder stal jedním z předních architektů v jižním Norsku.\n\nThilo Schoder zemřel v Norsku ve věku 91 let. Jeho syn Bjørn Schoder provozuje od počátku šedesátých let architektonickou kancelář.\n\nV České republice byla realizována jen jedna stavba Thilo Schodera, a tou je vila průmyslníka a obchodníka Franze Strosse nad libereckou přehradou. Byla postavena v letech 1923-25 ve stylu dynamického expresionismu. Jedná se o nejrozsáhlejší stavbu tohoto architekta určenou pro soukromé účely.\n\nZadavatel zakázky měl v úmyslu vybudovat na pozemku poněkud výstřední rodinné sídlo připomínající loď. Schoder jeho představu naplnil návrhem podlouhlé stavby s výraznými oblinami a horizontálními liniemi. Dojem parníku podporují i výrazné terasy na \"přídi\" a \"zádi\". Budova je vybavena exkluzivními materiály (exotická dřeva z Afriky, různé druhy mramorů...) a náklady na ni činily 6 500 000 korun.\n\nMajitelé žili ve vile 11 let, poté byli nuceni kvůli svému židovskému původu odcestovat do Jižní Ameriky. Vilu během druhé světové války obsadila německá policie, poté v ní byla školka a zdravotní ústav. Dnes (2019) ve vile sídlí Krajská hygienická stanice Libereckého kraje. V roce 2003 by objekt rekonstruován, zbaven novodobých vestaveb a došlo též k repasování dochovaných původních prvků. \n\n\n\n\n"}
{"id": "1509286", "url": "https://cs.wikipedia.org/wiki?curid=1509286", "title": "Donjon ve Vincennes", "text": "Donjon ve Vincennes\n\nDonjon ve Vincennes je gotická věž na zámku ve Vincennes. Donjon byl postaven v letech 1364–1370 jako královské sídlo, posléze byl využíván jako věznice. Se svou výškou 50 metrů patří k nejvyšším v Evropě. Donjon je spolu se zámkem od roku 1993 chráněn jako historická památka.\n\n\n"}
{"id": "1509288", "url": "https://cs.wikipedia.org/wiki?curid=1509288", "title": "Martin Graiciar", "text": "Martin Graiciar\n\nMartin Graiciar (* 11. dubna 1999) je český profesionální fotbalista, který hraje v současné době za tým AC Sparta Praha, kam zamířil na hostování s opcí z klubu ACF Fiorentina.\n\nMartin Graiciar začal s fotbalem ve čtyřech letech v rodných Karlových Varech. V deseti letech odešel do pražské Sparty, kvůli vzdálenosti ale po roce a půl zvolil mládežnickou akademii Viktorie Plzeň. Rok strávil na stáži v anglickém Arsenalu. V lednu 2017 zamířil do Slovanu Liberec.\n\nZa Slovan Liberec Graiciar odehrál 6 ligových utkání a jedno utkání v poháru, střelecky se ale neprosadil.\n\nV červenci 2017 přestoupil do italské Fiorentiny, ze které byl poslán zpět na hostování do Liberce.\n\nBěhem hostování v Liberci Graiciar nastoupil do 12 ligových utkání a připsal si 4 góly.\n\nUEFA Graiciara zařadila na seznam 50 největších talentů pro sezonu 2018/19. Po návratu z hostování se neprosadil do A-týmu a odehrál 2 zápasy za juniorský tým. V červenci 2019 Graiciar odešel na hostování do Sparty.\n\nGraiciar přišel do Sparty 9. července na roční hostování s následnou opcí.\n"}
{"id": "1509289", "url": "https://cs.wikipedia.org/wiki?curid=1509289", "title": "Vysoce výkonná textilní vlákna", "text": "Vysoce výkonná textilní vlákna\n\nVysoce výkonná vlákna (angl.: \"high performance fibers\") jsou výrobky s vlastnostmi vynikajícími nad běžnými textilními vlákny alespoň v jednom ze tří kriterií:\n\n\nPro objektivní zařazení výrobků do kategorie „vysoce výkonný“ není známá žádná norma ani závazná konvence.\nZnámé jsou jen příklady z praktického použití. Jsou to, vedle mnoha jiných: \n\nPara-aramidy (např. Kevlar) mají až osminásobnou pevnost a dvojnásobný modul oproti oceli\n\nMateriály se sníženou vznětlivostí (LOI nad 25 %) se zpravidla označují za vysoce výkonné\n\nTeflon se uvádí nejčastěji jako materiál vysoce rezistentní proti účinku chemikálií\n"}
{"id": "1509294", "url": "https://cs.wikipedia.org/wiki?curid=1509294", "title": "Michal Novák", "text": "Michal Novák\n\nJméno a příjmení Michal Novák má více známých nositelů:\n\n"}
{"id": "1509297", "url": "https://cs.wikipedia.org/wiki?curid=1509297", "title": "Řečický potok (přítok Volfířovského potoka)", "text": "Řečický potok (přítok Volfířovského potoka)\n\nŘečický potok je přítokem Volfířovského potoka. Délka jeho toku je 6,7 km. Plocha povodí měří 12,12 km².\n\nPramení v rybníku Pstruhovec v přírodním parku Javořická vrchovina nedaleko vesnice Řečice. Protéká rybníkem Hadrava, Višťanským rybníkem a Velkým řečickým rybníkem, před kterým podtéká silnici II/408. Teče převážně jihovýchodním až jižním směrem. Po necelých sedmi kilometrech se vlévá do Volfířovského potoka.\n"}
{"id": "1509299", "url": "https://cs.wikipedia.org/wiki?curid=1509299", "title": "Royal Aircraft Factory B.E.8", "text": "Royal Aircraft Factory B.E.8\n\nRoyal Aircraft Factory B.E.8 byl britský jednomotorový dvoumístný víceúčelový vojenský dvouplošník, užívaný v období první světové války. Byl navržen roku 1913 Johnem Kenworthym v Royal Aircraft Factory, a v prvním roce války byl v omezených počtech bojově užíván Royal Flying Corps na západní frontě, a později až do roku 1916 typ sloužil jako cvičný letoun.\n\nB.E.8 představoval vyvrcholení vývoje dřívějšího typu B.E.3 a byl posledním z řady strojů B.E. s rotačním motorem. Hlavní změny proti B.E.3 představovalo posazení trupu na spodní křídlo, jak bylo obvyklé u dvouplošníků s tažně instalovanou pohonnou jednotkou, a ocasní plochy odpovídající typu B.E.2. V továrně Royal Aircraft Factory ve Farnborough vznikly tři prototypy s jedním dlouhým kokpitem pro oba členy osádky. Sériové stroje měly dva samostatné kokpity, a jejich výroba probíhala u subdodavatelů. V roce 1915 vznikla vylepšená varianta B.E.8a s křídly z typu B.E.2c s křidélky namísto dosavadního kroucení křídel a přepracovanými ocasními plochami, odpovídajícími stoji B.E.2e, které měly kompenzovat tendenci původního provedení ke vstupu do vývrtky.\n\nObě provedení stroje byly zavedeny do služby u \"Royal Flying Corps\" a v malých počtech sloužily v letech 1914 a 1915 na francouzské frontě, ale většina byla užívána u cvičných jednotek.\n\n\n\nÚdaje dle a\n\n\n\n\n\n"}
{"id": "1509303", "url": "https://cs.wikipedia.org/wiki?curid=1509303", "title": "UNIX – LINUX (kniha)", "text": "UNIX – LINUX (kniha)\n\nKniha UNIX – LINUX (podtitul \"praktický průvodce\") od českého informatika doc. Ing. Michala Brandejse, CSc., je uživatelský průvodce, de facto manuál k operačnímu systému GNU/Linux.\n\nPublikace sestává z několika částí: Prvá se zabývá historií a pravidly systému Linux, druhá seznamuje čtenáře s jeho samotným jádrem, třetí pojednává o souborovém systému, interpretaci souborů jakož i adresářů na disku, způsobu zápisů a formátu souborů a přístupových právech. V dalších částech autor píše o shellu bash, zpracování textu, spouštění aplikací a příkazů atd. V příloze (na konci knihy) jsou tabulky s kódy ASCII, EBCDIC a IBM Latin 2 a i rejstřík znaků, příkazů a operátorů. Součástí knihy je CD-ROM s kompletní instalací Linuxu i softwaru pro internetového klienta a server.\n\nVydali v pražském nakladatelství Grada Publishing roku 1996. Za návrhem a grafickou úpravou obálky stála Gabriela Jurkovičová, knihu redigoval Michal Dvořák. Brožovaný výtisk vytiskly Tiskárny Havlíčkův Brod, a.s. Maloobchodní cena činila 390 Kč.\n\n\n"}
{"id": "1509305", "url": "https://cs.wikipedia.org/wiki?curid=1509305", "title": "Železniční nehoda u Ufy", "text": "Železniční nehoda u Ufy\n\nŽelezniční nehoda v traťovém úseku Aša – Ulu-Těljak je nejtragičtější železniční nehodou v dějinách Ruska a SSSR. Došlo k ní v neděli 4. června (v sobotu 3. června moskevského času) roku 1989 v Iglinském okrese autonomní sovětské republiky Baškortostán, 11 km od města Aša v Čeljabinské oblasti v traťovém úseku Aša – Ulu-Telyak. V okamžiku míjení dvou dálkových rychlíků č. 211 „ Novosibirsk- Adler“ a č. 212 „ Adler-Novosibirsk“ došlo v důsledku poškození na blízkém plynovodu Sibiř-Ural-Volga k silnému výbuchu lehkých uhlovodíků. Zahynulo 575 lidí (podle jiných zdrojů 645), z toho 181 dětí, dalších více než 600 cestujících bylo zraněno. Tragédií byli zasaženi obyvatelé 45 oblastí RSFSR. Přesně rok před tímto neštěstím došlo 4. června 1988 u města Arzamas k další závažné nehodě – náhodnému výbuchu přepravovaného hexogenu.\n\nV potrubí plynovodu Západní Sibiř – Ural – Povolží (Jižní Balyk – Minibajevo), přepravujícím různé frakce lehkých uhlovodíků (zkapalněný plyn), se vytvořila úzká, ale asi 1,7 m dlouhá netěsnost. V důsledku úniku hořlavé směsi a specifických meteorologických podmínek se začala v údolí ukládat výbušná směs. Ve vzdálenosti 900 metrů od plynovodu procházela Trans-sibiřská železnice, traťový úsek Ulu-Těljak – Aša Kujbyševské dráhy, staničení 1710. km, 11 km od žst. Ašaa, na území Iglinského okresu autonomní republiky Baškortostán.\n\nPřibližně tři hodiny před nehodou přístroje ukázaly pokles tlaku v potrubí plynovodu. Namísto hledání úniku však obsluha pouze zvýšila objem plynu, aby obnovila tlak. V důsledku těchto operací značné množství propanu, butanu a dalších hořlavých uhlovodíků, tryskalo téměř dvoumetrovou trhlinou v potrubí do okolního prostředí, takže v údolí začalo vznikat (neviditelné) „plynové jezero“.\n\nStrojvedoucí projíždějících vlaků správně informovali vlakového dispečera, že v úseku je silná koncentrace plynu (zřejmě v důsledku citelného zápachu benzínové frakce, protože zemní plyn je sám o sobě bez zápachu). I přes výzvy však nebyla přijata žádná opatření.\n\nDne 4. června 1989 v 01:15 místního času (3. června v 23:15 moskevského času) při míjení dvou dálkových rychlíků v úseku mezi zastávkami Strážní domek 1708. km (u samoty Lemeza) a Strážní domek 1712. km (samota Úsvit ) vznikl mohutný výbuch plynu s následným velmi rozsáhlým požárem. Předmětem dosud nevyjasněných spekulací je zdroj jiskry, která iniciovala explozi. Nejčastěji se mluví o oharku cigarety vyhozené z okna některým ze strojvedoucích nebo cestujících (ačkoliv nad ránem zřejmě většina cestujících spala). Současně mohla detonaci spustit i jiskra od špalíků brzd, zajiskření sběrače. V souvislosti s vypjatou politickou situací v tehdejším SSSR se mluvilo i o možné sabotáži zahraničních tajných služeb, tato verze však není ničím podložena.\n\nNešťastnou shodou okolností se v okamžiku exploze úsekem pohybovaly oba vlaky současně a to v důsledku nepatrného zpoždění obou z nich. Naproti tomu rychlík 212 před místem nehody předjel nákladní vlak přepravující hořlaviny, který by už tak vážné následky nehody ještě zhoršil.\n\nPrávě strojvedoucí předjetého nákladního vlaku, který následně pokračoval v jízdě několik oddílů za rychlíkem jako první oznámil výpravčímu žst. Ulu-Těljak, že před jeho vlakem došlo k nespecifikovanému výbuchu (lokomotivními četa nákladního vlaku zaznamenala jen ohnivou kouli a tlakovou vlnu, která rozbila u lokomotivy okna). V tu dobu zastavil nákladní vlak asi 3–4 km od místa nehody. Výpravčí stanice Ulu-Těljak, Valentina Jurtajeva si ověřila, že s oběma rychlíky se nelze spojit, vyhlásila nehodový stav a uvědomila záchranné složky. V poměrně odlehlé části Sibiře nad nedělním ránem se v dosahu však nacházely pouze dvě sanitky záchranné služby, jimž zásah dále komplikovala nepřístupnost místa nehody. Lokomotiva nákladního vlaku jedoucího za rychlíkem 212 se po odpojení od zbytku soupravy stala jediným prostředkem pro přepravu zraněných z místa nehody, tedy alespoň těch, kteří byli schopni se dostat na stanoviště lokomotivy a to až do příjezdu záchranných složek schopných propracovat se náročným terénem k místu nehody. Dle výpovědi strojvedoucího vlaku 212 byl enormní zápach plynu cítit již 2,5 km do místa nehody.\n\nVe vlacích č. 211 „Novosibirsk – Adler“ (20 vozů, lokomotiva VL10–901) a č. 212 „Adler – Novosibirsk“ (18 vozů, lokomotiva ČS2–689) se současně nacházelo 1284 cestujících (včetně 383 dětí) a 86 členů vlakových a lokomotivních čet. V důsledku tlakové vlny bylo bezprostředně po explozi vykolejeno 11 vozů, sedm z nich zcela shořelo. Zbývajících 27 vozů bylo velmi výrazně ohořelých zvenku i uvnitř. Podle oficiálních údajů zahynulo 575 osob (podle dalších údajů 645), z toho devět hokejistů juniorského týmu „Traktor-73“; 623 cestujících zůstalo s trvalými následky, v důsledku těžkých popálenin a dalších zranění. Při havárii zahynulo 181 dětí, čemuž přispěla i skutečnost, že k vlaku 211 bylo na poslední chvíli připojeno několik posilových vozů k přepravě dětí mířících na prázdniny a dětské tábory.\n"}
{"id": "1509307", "url": "https://cs.wikipedia.org/wiki?curid=1509307", "title": "Martin Kolár", "text": "Martin Kolár\n\nMartin Kolár (27. července 1958 Praha – 24. srpna 2010 Praha) byl český herec, dabér a režisér českého znění.\n\nMartin Kolár se narodil 27. července 1958 v Praze. V televizi hrál většinou malé role – zahrál si v seriálech \"Rodáci\", \"Arabela se vrací aneb Rumburak králem Říše pohádek\" či \"Místo nahoře\" a filmech \"Konec básníků v Čechách\" či \"Noc smaragdového měsíce\". Mezi jeho největší dabingové role patří Worf v seriálu \"\", Zlatoslav Lockhart ve filmu \"Harry Potter a Tajemná komnata\" nebo pan Little ve filmu \"Myšák Stuart Little\". Martin Kolár zemřel 24. srpna 2010 ve věku 52 let na amyotrofickou laterální sklerózu.\n\n"}
{"id": "1509308", "url": "https://cs.wikipedia.org/wiki?curid=1509308", "title": "Volfířovský potok", "text": "Volfířovský potok\n\nVolfířovský potok je přítokem Moravské Dyje. Délka jeho toku je 11,4 km. Plocha povodí měří 26,32 km².\n\nPramení v přírodním parku Javořická vrchovina v rybníku \"U Osičí\" nedaleko vsi Velká Lhota v nadmořské výšce 604 m n. m., přibližně 1 km jihovýchodně od obce Radlice se do něho vlévá Radlický potok, u obce Volfířov se do něho vlévá Řečický potok. Teče převážně jižním nebo jihovýchodním směrem. V obci Toužín se vlévá do Moravské Dyje.\n"}
{"id": "1509309", "url": "https://cs.wikipedia.org/wiki?curid=1509309", "title": "František Sisr", "text": "František Sisr\n\nFrantišek Sisr (* 17. března 1993 Choceň) je český profesionální cyklista v současnosti závodící za kontinentální tým Elkov–Author. Na společném mistrovství České a Slovenské republiky v Trnavě získal titul v závodě s hromadným startem.\n\n"}
{"id": "1509313", "url": "https://cs.wikipedia.org/wiki?curid=1509313", "title": "Amálie (rozcestník)", "text": "Amálie (rozcestník)\n\nAmálie může být:\n\nŽenské jméno\n\n\nMístopisné jméno\n\n\nJiné názvy\n\n"}
{"id": "1509316", "url": "https://cs.wikipedia.org/wiki?curid=1509316", "title": "Mahmut Fadilpašić", "text": "Mahmut Fadilpašić\n\nMahmut-beg Asaf (event. Mahmud-beg) Fadilpašić (1853/1854 Sarajevo?, osmanská říše – 15. října 1912 Sarajevo, Bosna a Hercegovina) byl bosenskohercegoský statkář a politik bosňáckého původu. V dobových dokumentech je příjmení uváděno i jako Fadil Pašić.\n\nNarodil do vlivné a zámožné rodiny osmanského úředníka a velkostatkáře Fadil-paši Šerifoviće. Fadil-paša se roku 1878 přišel poklonit přicházejícím rakousko-uherským okupačním jednotkám, nicméně kvůli nevybíravému jednání jejich velitele Josipa Filipoviće se rozhodl emigrovat do osmanské říše. Později 25. listopadu 1882 zemřel v Cařihradu.\n\nDlouhá desetiletí Mahmut-beg působil v sarajevském zastupitelstvu (roku 1887 byl jmenován Zemskou vládou, poté získal mandát na základě voleb v letech 1890, 1893, 1896, 1899, 1902, 1905 a 1910, 1908 nebyl zvolen). Političti činní byli i jeho dva bratři: Mastafa-beg (1835/1836–1892) byl sarajevským starostou (1878–1892) a Omer-beg (1838/1839–1887) sarajevským zastupitelem (po volbách 1884 a 1887). Zároveň byl činným podnikatelem. Podílel se na vzniku Islámské akciové tiskárny (\"Islamska dionička štamparija\"), jistý čas byl jejím ředitelem, a Muslimské centrální banky (\"Muslimanska centralna banka\").\n\nPočátkem 20. století se zapojil do boje muslimů o náboženskou a školskou autonomii v Bosně a Hercegovině. Roku 1906 se podílel na vzniku Muslimské národní organizace a působil v jejím výkonném výboru. Roku 1910 za stranu kandidoval v prvních volbách do bosenského zemského sněmu, saboru. Madát získal ve třetí, venkovské kurii za Sarajevský okruh. Poslancem zůstal až do své smrti.\n\nFadilpašić od osmanského sultána obdržel Řád Medžidije (Mecidiye Nişanı) IV. třídy.\n\nMahmut-beg se roku 1886 oženil s Rasemou Uzunić, dcerou bohatého sarajevského obchodníka Asima Uzuniće. V tomto svazku se narodili dva synové a dcera (vdala se za Bećir-bega Gradaščeviće). Syn Salahudin, který se roku 1933 oženil s dcerou Halid-bega Hrasnici.\n\nZemřel 15. října 1912 v Zemské nemocnici v Sarajevu. Téhož dne byl převezen do Gazi Husrev-begovy mešity, kde proběhla zádušní mše a uložení ostatků v blízkém dvoře.\n"}
{"id": "1509319", "url": "https://cs.wikipedia.org/wiki?curid=1509319", "title": "Ztracený svět (seriál)", "text": "Ztracený svět (seriál)\n\nZtracený svět (v anglickém originále Sir Arthur Conan Doyle's The Lost World) je koprodukční dobrodružný televizní seriál volně založený na románu \"Ztracený svět\" sira Arthura Conana Doyla. Ve Spojených státech měl premiéru na podzim roku 1999. Do roku 2002 byly natočeny celkem tři série. Natáčení bylo zrušeno kvůli nedostatku financí pro čtvrtou řadu. Poslední epizoda skončila otevřeně cliffhangerem. Scenáristé měli rozpracovaný scénář pro nenatočenou čtvrtou řadu. Pouze vydali volně dostupný dokument, který nastiňuje pokračování děje a odpovídá na některé otázky. \n\nV angličtině byly všechny tři řady seriálu v roce 2004 dostupné na DVD.\n\n„Na počátku minulého století hledala skupina badatelů pravěký svět, hnáni ctižádostí, tajnými přáními, touhou po dobrodružství a dokonalé senzaci. Spřátelili se s divokou kráskou. Ale zůstali uvězněni v podivném a krutém světě. Každý den se zoufale snaží opustit Ztracený svět.“ \n\nDobrodruh a profesor George Challenger představí vědecké společnosti v Londýně fotografii dinosaura, kterou získal v Amazonii od Maplea Whitea. Vědci mu přesto nevěří, a proto chce uspořádat expedici, které se zúčastní také profesor Arthur Summerlee, dobrodruh a cestovatel lord John Roxton, americký novinář Ned Malone a Marguerite Kruxová, která expedici financuje. \n\nPutují po řece v amazonském deštném pralese a pomocí horkovzdušného balónu se dostanou na dosud nezmapovanou náhorní plošinu. Při letu je zastihne bouře a dojde ke zničení balónu. Skupina expedice se rozhodne prozkoumat neznámý svět, než balon opraví. Narazí na mladou ženu, Veronicu Laytonovou, která zde žije od narození a pátrá po svých zmizelých rodičích. \n\n\n"}
{"id": "1509321", "url": "https://cs.wikipedia.org/wiki?curid=1509321", "title": "2nd British Tour 1964 (The Rolling Stones)", "text": "2nd British Tour 1964 (The Rolling Stones)\n\n2nd British Tour 1964 bylo koncertní turné britské rockové skupiny The Rolling Stones, které sloužilo jako propagace debutového singlu coververze skladby \"Come On\"\".\" Turné bylo zahájeno koncertem v Londýně a bylo zakončeno koncertem v Morecambe. \n\nThe Rolling Stones\n\n"}
{"id": "1509327", "url": "https://cs.wikipedia.org/wiki?curid=1509327", "title": "Centrum pro efektivní dopravu", "text": "Centrum pro efektivní dopravu\n\nCentrum pro efektivní dopravu (zkráceně CEDOP, anglicky Centre for efficient transport) je český spolek typu think-tank, jehož cílem je analyzovat, prezentovat a popularizovat výhody bezpečných a k životnímu prostředí šetrných způsobů dopravy osob a zboží a podporovat jejich prosazování a rozvoj v České republice a Evropě. Zakladateli a čelnými představiteli sdružení jsou bývalý vedoucí Centrálního dispečinku Dopravního podniku hlavního města Prahy a později zástupce ředitele Generální inspekce Českých drah, zástupce ČD pro pražskou aglomeraci a spolutvůrce Pražské integrované dopravy Pavel Adámek (je předsedou správní rady CEDOP), bývalý náměstek ministra dopravy a vysoký manažer Českých drah Petr Šlegr (je ředitelem CEDOP) a Marek Binko, který v Českých drahách odpovídal za rozvoj železniční infrastruktury. Žádní další členové sdružení nejsou na jeho webu zmiňováni. Sdružení bylo založeno 23. září 2009 u příležitosti Evropského týdne mobility.\n\n"}
{"id": "1509328", "url": "https://cs.wikipedia.org/wiki?curid=1509328", "title": "Kislőd", "text": "Kislőd\n\nKislőd (vyslovováno [kišléd], ) je velká vesnice v Maďarsku v župě Veszprém, spadající pod okres Ajka. Nachází se asi 7 km severovýchodně od Ajky. V roce 2015 zde žilo 1 202 obyvatel. Dle údajů z roku 2011 tvoří 88,1 % obyvatelstva Maďaři, 28,2 % Němci, 3,6 % Romové, 0,3 % Rumuni a 0,2 % Slováci, přičemž 11,8 % obyvatel se k národnosti nevyjádřilo. Název znamená \"malý Lőd\".\n\nSousedními vesnicemi jsou Csehbánya, Farkasgyepű, Szentgál a Városlőd, sousedními městy Ajka (části Ajkarendek a Bakonygyepes) a Herend.\n"}
{"id": "1509335", "url": "https://cs.wikipedia.org/wiki?curid=1509335", "title": "Pavel Suchánek", "text": "Pavel Suchánek\n\nPavel Suchánek je jméno více osobností:\n\n"}
{"id": "1509336", "url": "https://cs.wikipedia.org/wiki?curid=1509336", "title": "Magyarpolány", "text": "Magyarpolány\n\nMagyarpolány (vyslovováno [maďarpoláň], ) je velká vesnice v Maďarsku v župě Veszprém, spadající pod okres Ajka. Nachází se asi 4 km severně od Ajky. V roce 2015 zde žilo 1 175 obyvatel. Dle údajů z roku 2011 tvoří 92,4 % obyvatelstva Maďaři, 39,9 % Němci a 0,3 % Rumuni, přičemž 6,9 % obyvatel se ke své národnosti nevyjádřilo.\n\nJedinou sousední obcí je město Ajka a jeho část Bakonygyepes.\n"}
{"id": "1509337", "url": "https://cs.wikipedia.org/wiki?curid=1509337", "title": "Heinrich Lauterbach", "text": "Heinrich Lauterbach\n\nHeinrich Lauterbach (2. března 1893, Vratislav – 16. března 1973, Biberach an der Riß) byl německý architekt a teoretik architektury.\n\nHeinrich Lauterbach pocházel ze středostavovské rodiny, jeho otec byl obchodníkem se dřevem a vlastnil lesy a pily v Polsku, Haliči a Maďarsku (tehdejší Rakousko-Uhersko), dědeček z matčiny strany byl majitelem hotelu Royal v Berlíně na Unter den Linden. Ve věku 14 let se Heinrich Lauterbach setkal s architektem Hansem Poelzigem, tehdejším ředitelem vratislavské Akademie výtvarných umění. Heinrich Lauterbach navštěvoval v letech 1900–1911 gymnázium ve Vratislavi. Po jeho absolvování studoval u Theodora von Gosen, který vedl třídu sochařů na vratislavské Akademii výtvarných umění. Během léta prohluboval své dovednosti v kreslení a akvarelu pod vedením Siegfrieda Härtela. Před svou vojenskou službou v první světové válce navštěvoval technickou univerzitu v Darmstadtu. Na technické univerzitě v Drážďanech v roce 1920 absolvoval státní zkouškou společně s Martinem Dülferem (také rodilým Vratislavanem), který se stal kolem roku 1900 jedním z průkopníků secese. V Berlíně pak pokračoval ve studiích pod vedením Hanse Poelziga.\n\nPo několika letech \"na zkušené\" v zahraničí vedl Lauterbach mimo jiné stavbu budovy obchodní komory v Opolí v Polsku. Postavil tam také atelier pro portrétního fotografa Maxe Glauera. V roce 1925 začal Lauterbach pracovat jako nezávislý architekt ve Vratislavi. V letech 1928/1929 zde postavil bytový blok. Byl zodpovědný za přestavbu Vratislavské obchodní komory a rozšíření o velký burzovní sál. Od roku 1926 vedl slezskou pobočku Deutscher Werkbund (Svaz německého díla, obdoba Svazu československého díla). Zde se zasadil zejména o prosazování myšlenek hnutí Neues Bauen (moderna). Jeho kolegoy zde byli Hans Scharoun a Adolf Rading, kteří oba, jako později Lauterbach, učili na vratislavské umělecké akademii. Svazem organizovaná výstava \"Wohnung und Werkraum\", zkráceně WUWA, kterou Lauterbach připravil a organizoval a která se konala ve Vratislavi v roce 1929, ho proslavila po celé zemi. Jednalo se o výstavní kolonii funkcionalistických vil, podobnou zástavbě v Praze na Babě. V roce 1930 se Lauterbach přestěhoval do jednoho ze svých řadových domů realizovaného v rámci WUWA. V sousedním domě žil malíř Oskar Schlemmer, se kterým se Lauterbach přátelil. Setkával se také pravidelně s ředitelem vratislavské akademie Oskarem Mollem a malíři Otto Muellerem a Carlo Mensem. Od roku 1930 do roku 1932 působil Lauterbach jako vyučující na Akademii výtvarných umění ve Vratislavi. Díky publikování svých prací dostal zakázky také v Čechách a Dalmácii, kde také v roce 1935 dočasně žil. Od roku 1940 do roku 1945 musel vykonávat vojenskou službu. Po působení na Technické univerzitě ve Stuttgartu (1947–1950) se Heinrich Lauterbach stal v roce 1950 profesorem architektury na Státní akademii výtvarných umění (Werkakademie) v Kasselu. Od roku 1955 byl řádným členem Berlínské akademie umění. V roce 1958 ukončil své působení v Kasselu, kde ho dnes připomíná ulice Heinrich-Lauterbach-Straße. Lauterbach se v roce 1960 přestěhoval do Biberachu an der Riss a věnoval se tam rozšiřování díla architekta Huga Haringa, který byl tamějším rodákem. V roce 1973 zde Lauterbach ve věku 80 let zemřel.\n\nInspirován výstavou WUWA požádal jablonecký exportér bižuterie Jaroslav Hásek s manželkou Heinricha Lauterbacha o stavbu rodinné vily v podobně střídném, funkcionalistickém stylu. Vila stojí na svahu nad jabloneckou přehradní nádrží, kde byla zbudována v letech 1930–1931. Zaujme především nautickými motivy (horizontální linie, obliny), podobně jako liberecká vila navržená architektem Thilo Schoderem.\n\nNa hudebním večírku u Háskových se rozhodl zadat stavbu svého rodinného domu Lauterbachovi také doktor Friedrich Schmelowski. Tento dům stojí asi 300 metrů nad jabloneckým divadlem, v oblasti převážně secesní zástavby. Vila je rovněž ve funkcionalistickém stylu, s pro Lauterbacha typickými dynamickými prvky odkazujícími na tematiku lodí. Konstrukce domu byla na svou dobu (1931–32) velmi pokroková, základem byl ocelový skelet, vyplněný sendvičovým zdivem (podobně jako u známější vily Tugendhat). Kromě domu samotného byla součástí Lauterbachova návrhu také zahrada a její oplocení. \n\n\nV roce 2014 doputovala do Jablonce nad Nisou putovní výstava Heinrich Lauterbach. Architekt vratislavského modernismu. Výstava putovala po všech městech, kde stojí Lauterbachovy budovy.\n"}
{"id": "1509339", "url": "https://cs.wikipedia.org/wiki?curid=1509339", "title": "Kostel Nejsvětější Trojice (Rakovník)", "text": "Kostel Nejsvětější Trojice (Rakovník)\n\nHřbitovní kostel Nejsvětější Trojice v Rakovníku se nachází v jižní části městského hřbitova na bývalém Karlovarském (také Svatojilském) předměstí západně od historického jádra města. Areál kostela včetně zvonice a kaple sv. Rocha je chráněn jako kulturní památka České republiky.\n\nHřbitov Nejsvětější Trojice byl na Svatojilském předměstí založen v roce 1575 a o deset let později zde začal být italským mistrem Valentinem budován hřbitovní kostel, který byl dokončen v roce 1588. Roku 1594 byl na hřebenu střechy umístěn sanktusník a roku 1600 další italský stavebník Jan Cesar kostelík na jeho západní straně prodloužil a vestavěl do něj kruchtu. Vnitřní výtvarnou výzdobu obstaral Honza Řezenský a až v roce 1659 do něj byly instalovány varhany. Větší opravy i menší úpravy kostela probíhaly v letech 1680, 1756, 1835 a 1839, kdy byla těžká klenba nahrazena rovným stropem z lehkého rákosu. Dne 24. června 1884 do boční věžičky udeřil blesk, následkem čehož se roztrhl strop kostela, byl zničen oltář i všechna okna a shořela kazatelna. Už za rok byl ale kostel Nejsvětější Trojice opraven s novou výmalbou od J. Breitenfelda.\n\nVzhledem k době svého vzniku jde už o renesanční stavbu, ale ještě s jistými gotickými prvky, např. všechna okna jsou lomená s nepravidelnou kružbovou výzdobou. Jednolodní kostelík zakončený trojbokým kněžištěm je 22 m dlouhý a 7,5 m široký. Na obou bocích stavby se nachází po pěti pískovcových opěrných pilířích, v jejím závěru dva. Střecha je valbová, krytá taškami, na níž je osmiboký sanktusník zakončený makovicí. Kromě vchodu na jižní straně je v západním průčelí stejně velký vchod v půlkruhovém portálu (ostatní vstupy byly zazděny), na severozápadním nároží je přistavěna šestiboká věžička s jehlanovitou střechou, která ale nepřevyšuje střechu kostela. Jediná loď kostela je plochostropá, stejně jako kruchta. Z převážně barokního vybavení lze uvést zejména sochy sv. Jana a sv. Biskupa, případně dva náhrobky z let 1599 a 1601. Na hlavním oltáři je obraz Nejsvětější Trojice mezi anděly, v jehož popředí je sv. Bartoloměj ukazující na Rakovník. Namaloval jej roku 1833 podle starší předlohy Augustin Lhota, malíř a profesor na rakovnické reálce.\n\nŠestiboká dřevěná zvonice se zděnou podezdívkou, zakončená lucernou pod sedlovou střechou byla postavena v sousedství kostela koncem 16. století. Když byl umístěn největší zvon, musel k ní být ještě přistavěn malý arkýř. Umístěny jsou v ní tři zvony. Největším je \"Ježíš\" (průměr 91 cm, výška 76 cm), který roku 1599 ulil Matyáš Flemink z Rakovníka, druhým \"Marie\" (průměr 73 cm, výška 57 cm), ulitý roku 1587 Brikcím z Cimperka a roku 1898 přelitý pražským zvonařem Janem Diepoldem, a třetím \"Josef\" (průměr 55 cm, výška 44 cm) z roku 1599 také od Matyáše Fleminka. Díky své zachovalosti je velmi ceněna.\n\nV jihozápadním rohu hřbitova se nachází barokní kaple na půdorysu rovnostranného trojúhelníka s vypouklými stranami, která je zasvěcena sv. Rochovi. Postavena byla pražským stavitelem Janem Ferdinandem Hybnerem roku 1726 díky veřejné sbírce kanovníka a rakovnického děkana Jiřího Jana Libertina jako poděkování za odvrácení moru. Stavba je zdobena lizénami a kladím, na vrcholu trojboké střechy je šestiboká lucerna a typicky barokní prohnutí zdí je ještě zvýrazněno třemi mělkými rizality, přičemž v každém z nich se nachází vchod do kaple s půlkruhovým oknem, rámovaný šambránou. V interiéru kaple o výšce 7,9 m jsou ve dvou stěnách výklenky se sochami sv. Šebestiána a sv. Julie, pod níž je umístěna nízká kazatelna, a ve třetím je schodiště na kruchtu. Uprostřed stojí oltář se soškami sv. Matěje a sv. Ondřeje a především se sochou sv. Rocha v životní velikosti. Kapli nyní využívá pravoslavná církev.\n"}
{"id": "1509342", "url": "https://cs.wikipedia.org/wiki?curid=1509342", "title": "Bikini (hudební skupina)", "text": "Bikini (hudební skupina)\n\nBikini je česká hudební skupina. Kapela označuje svůj styl jako Chilli-death punk-pop-folk. Ale hlavně Rock´n´roll. \nBikini založil kytarista, zpěvák a autor písní Mirek Urban v roce 2003, původně jako dvoučlennou formaci hrající anglicky zpívané blues, ve složení kytara plus bicí.\n\nV letech 2004 až 2006 skupina hlavně koncertovala, navázala spolupráci se skupinou Znouzectnost a s jejím baskytaristou Goldou a jeho vydavatelsvím Sisyfos records vydala roku 2006 první oficiální CD Babylon. Toto album zdokumentovalo první období dvojčlenných Bikin, na textech písniček se podílel právě Golda, který původně anglické texty převedl do češtiny. CD Babylon pokřtil v pražském klubu Futurum frontman skupiny Vypsaná Fixa Márdi. Koncerty pokračovaly ještě v letech 2007–2008, vrcholem bylo vystoupení na Rock for People v Hradci Králové. Duo se na několik let rozpadá z důvodu poranění ruky kytaristy Mirka Urbana. Skupina nefungovala téměř 10 let, po celou dobu ale Urban připravoval nové písničky, které už nebyly určeny jen pro dva nástroje, nastal tedy čas na rozšíření skupiny, čímž vznikla skupina se zcela novým zvukem a složením. \n\nAutor hudby i většiny textů skupiny Mirek Urban čerpá inspiraci především v rock´n´rollu a hudbě 60 let, dále v blues, punku ale i popu a folku, jak sám zmínil \"Líbí se mi když se během jedné písničky proletíme dobou Chucka Berryho, pozastavíme se u Dead Kennedys nebo míjíme diskotéku s hudbou ve stylu Prince nebo Michaela Jacksona.\" Dále uvádí že pro něj není žádná hudba stará nebo nemoderní, \"... ve všech stylech hudby se dá najít inspirace, nemám styl který bych odsuzoval a rád čerpám ze všeho co poslouchám.\" \n\nV roce 2015 se BIKINI vrací ve čtyřčlenné sestavě s novým klávesistou Hynkem a basákem Brouskem.\n\nV největší české soutěži kapel různých žánrů v živém hraní se skupina BIKINI v roce 2018 umístila ze 120 přihlášených kapel na třetím místě.\n\nDlouho připravované nové album by mělo vyjít v roce 2020, bude obsahovat 12 písniček.\n"}
{"id": "1509343", "url": "https://cs.wikipedia.org/wiki?curid=1509343", "title": "Nyirád", "text": "Nyirád\n\nNyirád (vyslovováno [ňirád]) je velká vesnice v Maďarsku v župě Veszprém, spadající pod okres Ajka. Nachází se asi 14 km jihozápadně od Ajky. V roce 2015 zde žilo 1 895 obyvatel. Dle údajů z roku 2011 tvoří 90,8 % obyvatelstva Maďaři, 4,4 % Romové a 0,5 % Němci, přičemž 9,2 % obyvatel se ke své národnosti nevyjádřilo.\n\nSousedními vesnicemi jsou Csabrendek, Pusztamiske, Szőc a Zalahaláp, sousedními městy Sümeg a Tapolca.\n"}
{"id": "1509344", "url": "https://cs.wikipedia.org/wiki?curid=1509344", "title": "Sv. Anna Samotřetí z Chebu", "text": "Sv. Anna Samotřetí z Chebu\n\nSv. Anna Samotřetí z Chebu je pozdně gotická socha z první čtvrtiny 16. století neznámé provenience. Ze starého fondu chebského muzea byla převedena do Galerie výtvarného umění v Chebu.\nPlně plastická socha z lipového dřeva 72 × 26 × 17 cm, vzadu rovně seříznutá. Vzácně se zachovalo původní zlacení a polychromie, včetně inkarnátů. Chybí postava Ježíška a zápěstí ruky Panny Marie. Restaurovali D. Blažková (1961, 1972) a J. Živný (1986). Inv. č. P 12.\n\nSv. Anna je zobrazena v kontrapostu s vykročenou pravou nohou, jejíž koleno vystupuje pod řasením pláště. K její levé noze se tiskne malá postava Marie, která vzhlíží ke svému synovi na pravé zdvižené ruce sv. Anny. Z postavy Ježíška se zachovalo pouze torzo nohy. Kompozice v uzavřeném kubickém tvaru vychází z kresby Albrechta Dürera z doby kolem r. 1500 (Budapešť). Anna má na sobě těsný živůtek zdobený řasením a plášť s kapucí. Má mladistvý obličej s nevýraznými rysy, rovným nosem a semknutými rty. \n\nMarie je zobrazena jako mladá dívka v těsném šatu, s rukávy prostřiženými podle dobové módy. Její dlouhé vlasy, splývající na zádech až k pasu, zdobí nevysoká korunka.\n\nSv. Anna, babička Ježíška a matka Panny Marie, byla uctívána v hornických městech v Krušnohoří jako patronka rodiny a ochránkyně manželství. S rozvojem kultu sv. Anny souvisí také získání jejích ostatků z ostrova Rhodos saským kurfiřtem Fridrichem Moudrým (r. 1493). Socha pravděpodobně pochází z některé saské dílny v okruhu Freibergu. Na Chebsku nemá žádné vazby k předchozí místní tvorbě a nejbližší paralely se nacházejí v severozápadních Čechách. Sochy spojuje zejména podobný obličejový typ a detaily ostře řezané drapérie. Chebská socha sv. Anny hypoteticky mohla souviset se vznikem nového poutního místa sv. Anny v Horním Pelhřimově (Ober Pilmersreuth, zanikl v 50. letech), uváděného v dokumentech chebských měšťanů z roku 1519. \n\n"}
{"id": "1509346", "url": "https://cs.wikipedia.org/wiki?curid=1509346", "title": "Szőc", "text": "Szőc\n\nSzőc (vyslovováno [séc], ) je vesnice v Maďarsku v župě Veszprém, spadající pod okres Ajka. Nachází se asi 9 km jihozápadně od Ajky. V roce 2015 zde žilo 433 obyvatel. Dle údajů z roku 2011 tvoří 59,1 % obyvatelstva Maďaři a 0,2 % Rumuni, přičemž 40,9 % obyvatel se ke své národnosti nevyjádřilo.\n\nSousedními vesnicemi jsou Halimba, Nyirád a Pusztamiske, sousedním městem Ajka.\n"}
{"id": "1509349", "url": "https://cs.wikipedia.org/wiki?curid=1509349", "title": "Dexter Fletcher", "text": "Dexter Fletcher\n\nDexter Fletcher (* 31. ledna 1966 Londýn) je britský herec, režisér, producent a scenárista. Jako herec se objevil například ve filmu Guye Ritchieho \"Sbal prachy a vypadni\" nebo v seriálech \"Hotel Babylon\" a \"Bratrstvo neohrožených\".\n\nJeho režijní debut přišel v roce 2011 ve snímku \"Divoký Bill\". Následně režíroval filmy \"Slunce nad Leithem\" a \"Orel Eddie\". \nV roce 2018 nahradil Bryana Singera na postu režiséra životopisného filmu \"Bohemian Rhapsody\". V roce 2019 natočil hudební film \"Rocketman\", pojednávající o životě zpěváka a skladatele Eltona Johna.\n\nNarodil se v londýnském obvodu Enfield do učitelské rodiny a vyrostl v londýnských čtvrtích Woodford Green a Palmers Green. Chodil se svou hereckou kolegyní z filmu \"Press Gang\" Julií Sawalhou a také s herečkou Lizou Walker. V roce 1997 se ve Westminsteru oženil s litevskou filmovou a televizní režisérkou Daliou Ibelhauptaitė. Za svědka mu šel jeho herecký kolega Alan Rickman. Fletcherovi bratři Graham Fletcher-Cook a Steve Fletcher pracují také jako herci.\n\n\n"}
{"id": "1509350", "url": "https://cs.wikipedia.org/wiki?curid=1509350", "title": "François-Vincent Raspail", "text": "François-Vincent Raspail\n\nFrançois-Vincent Raspail [\"frãsoa vẽsã raspaj\"] (25. ledna 1794 Carpentras, Provence – 7. ledna 1878 Arcueil u Paříže) byl francouzský chemik, botanik a republikánský politik.\n\nNarodil se v rodině zbožného hostinského, který si přál, aby studoval na kněze. Už jako dítě docházel k místnímu faráři, který ho učil latinsky, řecky a hebrejsky. Roku 1810 nastoupil do semináře v Avignonu, kde studoval teologii a filosofii, ale po třech letech odešel a stal se knihovníkem, později profesorem střední školy v Carpentrasu. Roku 1815 odešel jako profesor do Paříže, kde v letech 1816–1820 studoval práva a od roku 1822 přírodní vědy. Roku 1821 jeho pamflet proti misionářům vyvolal velké pobouření. Raspail se stal liberálem, vstoupil mezi zednáře a v letech 1824–1832 publikoval řadu článků o živých tkáních a mikroskopických technikách (mikrotom, barvení vzorků). Popsal také na 150 druhů trav (Lipnicovité), publikoval \"Esej o mikroskopické chemii\" a \"Nový systém organické chemie\", které mu zjednaly i mezinárodní věhlas. \n\nZa červencové revoluce v roce 1830 byl těžce zraněn na barikádě a pak vyznamenán Červencovým křížem, kdežto Řád čestné legie odmítl jako zneuctěný monarchisty. Jako demokrat a člen karbonářské skupiny byl roku 1835 odsouzen na dva roky vězení a pět let policejního dohledu. Ve vězení napsal \"Nový systém botaniky\" (1837) a 1839 publikoval spis o reformě vězeňství.\n\nRoku 1843 vydal třísvazkový \"Přírodopis zdraví a nemoci\" a stručnější spis \"Rodinný lékař\". V nich propagoval hygienu a předcházení sepsi a přestavil metodu laického léčitelství, v níž hrál důležitou úlohu kafr. Pro tuto metodu začal vyrábět různé přípravky, většinou s kafrem. Metoda měla takový úspěch, že jeho \"Ročenka zdraví\" vyšla od roku 1845 do roku 1935 celkem 77krát a přinášela mu dobrý příjem. Jako léčitel se však rozešel s vědci a představiteli lékařského stavu a byl dokonce odsouzen za nezákonné provozování lékařství. V letech 1855–1860 vydal šestisvazkový \"Komplementární přehled věd, aplikovaných v medcíně\".\n\nZa revoluce v roce 1848 byl jeden z prvních, kdo provolal republiku, byl zvolen poslancem a ucházel se o funkci prezidenta, ale v následujícím roce byl odsouzen na 6 let vězení. Po propuštění roku 1853 odešel do Belgie a po návratu byl dvakrát zvolen poslancem. Protestoval proti pronásledování komunardů a roku 1870 hlasoval proti vyhlášení války Prusku. Od svých začátků v roce 1815 až do smrti byl vždy v opozici proti vládě a její politice.\n\nS manželkou Henriettou-Adelaidou Raspail měl čtyři syny, z nichž dva se stali lékaři. Stejně jako ona byl nakonec pohřben na hřbitově Père-Lachaise.\n\nMezi Raspailovými klienty byla i řada významných osob, například sestra spisovatele Alfreda Musseta, spisovatelé George Sandová a Gustave Flaubert, který ho zmiňuje v románech \"Bouvard a Pécuchet\" i \"Paní Bovaryová\". Respailovu metodu užíval i Vincent van Gogh a na jeho \"Zátiší s dýmkou a cibulemi\" leží na stole výtisk \"Ročenky zdraví\".\n\nV Paříži je po něm pojmenován dlouhý Boulevard Raspail a řada ulic v jiných městech. Severozápadně od náměstí Denfert-Rochereau stojí mohutný podstavec jeho pomníku.\n\n\n"}
{"id": "1509356", "url": "https://cs.wikipedia.org/wiki?curid=1509356", "title": "Čas čarodějnic (seriál)", "text": "Čas čarodějnic (seriál)\n\nČas čarodějnic (v anglickém originále \"A Discovery of Witches\") je britský televizní fantastický seriál natočený podle stejnojmenné románové trilogie spisovatelky Deborah Harkness. Svůj název získal podle první knihy. Vznikl v produkci Bad Wolf a Sky Productions. Premiérově je vysílán od roku 2018 na stanici Sky One.\n\nDiana Bishop je historička a zdráhající se čarodějnice, která objeví v oxfordské Bodleyově knihovně magický rukopis. Tento objev ji donutí se vrátit do světa magie, aby odhalila tajemství o magických bytostech. Spřátelí se s genetikem a upírem Matthew Clairmontem, který jí bude pomáhat řešit záhady magického světa a chránit magický rukopis.\n\n\n"}
{"id": "1509357", "url": "https://cs.wikipedia.org/wiki?curid=1509357", "title": "Poseidon (rozcestník)", "text": "Poseidon (rozcestník)\n\nPoseidon může být:\n\nBožstvo\n\n\nMístopisný název\n\n\nOsobnost\n\n\nFilm\n\n\nPodobný název\n\n"}
{"id": "1509359", "url": "https://cs.wikipedia.org/wiki?curid=1509359", "title": "Premier League 2019/20", "text": "Premier League 2019/20\n\nSoutěžní ročník Premier League 2019/20 je 122. ročníkem nejvyšší anglické fotbalové ligy a 28. ročníkem od založení Premier League v roce 1992. První zápas byl odehrán 9. srpna 2019 a poslední kolo se odehraje 17. května 2020. Obhájcem titulu je již druhým rokem v řadě Manchester City, který v minulé sezóně zažil úspěšný ročník, když získal domácí treble. Tento ročník Premier League je první sezonou se zimní přestávkou, která připadá na únor. Také je první sezónou, ve které byl použit systém VAR.\n\nSoutěže se již tradičně zúčastnilo celkem 20 celků. K prvním sedmnácti z minulého ročníku se přidali tři postupující z druhé anglické ligy EFL Championship. Norwich City a Sheffield United si účast zajistili již v základní části předcházejícího ročníku Championship a Aston Villa si účast vybojovala vítězstvím v play off. Opačným směrem na konci předchozí sezóny putovaly Cardiff City, Fulham a Huddersfield Town. Sestoupení Cardiffu znamená, že bude v nejvyšší soutěži chybět poprvé od sezony 2010/11 tým z Walesu.\n\n\n\n"}
{"id": "1509361", "url": "https://cs.wikipedia.org/wiki?curid=1509361", "title": "Académie des inscriptions et belles-lettres", "text": "Académie des inscriptions et belles-lettres\n\nAcadémie des inscriptions et belles-lettres (česky Akademie písemností a krásné literatury) byla založena v roce 1663 jako jedna z pěti akademií spadajících pod francouzský Institut de France.\n\nAkademii založili v roce 1663 čtyři humanisté, \"učenci, kteří byli nejvíce zběhlí ve znalostech historie a starověku\": Jean Chapelain, Francoise Charpentier, Jacques Cassagn, Amable de Bourzeys a Charles Perrault. Podle jiného zdroje to byli François Charpentier a M. Douvrier. Iniciátorem byl ministr financí krále Ludvíka XIV. Jean-Baptiste Colbert. Původní jméno instituce bylo \"Académie royale des Inscriptions et Médailles\" (Královská akademie nápisů a medailí) a jejím posláním bylo vyhledávat a překládat latinské nápisy, které budou vyryty na veřejných památkách a medailích vydávaných na oslavu událostí během panování Ludvíka XIV. Pod Colbertovým vedením dostala Académie mnoho dalších úkolů, například určovat, jaké umění je hodno vyzdobit královský palác ve Versailles.\n\nV roce 1683 ministr François-Michel le Tellier, markýz de Louvois, rozhodl o zvýšení počtu členů na osm. V roce 1701 byl počet členů zvýšen na čtyřicet a akademie byla reorganizována pod vedením ministra námořnictva Jérôme Phélypeaux, hraběte z Pontchartrain. Členové akademie se dvakrát týdně setkávali v Louvru, také jim začal být vyplácen významný důchod a akademie se stala oficiální státní instiucí s královský dekretem. V lednu 1716 byla trvale přejmenována na \"Académie des inscriptions et belles-lettres\" s cílem zvýšení prestiže francouzské monarchie pomocí fyzických symbolů odkrytých nebo obnovených metodami klasického studia.\n\nAkademie vytvořila katalog medailí vytvořených na počest Ludvíka XIV., \"Médailles sur les événements du règne de Louis le Grand, avec des explications historique\", (Medaile vydané k významým událostem panování Ludvíka Velikého, s historickými vysvětlivkami), katalog byl poprvé publikován v roce 1702. Druhé vydání katalogu bylo v roce 1723, osm let po Ludvíkově smrti. Každá strana katalogu obsahovala rytinu líce a rubu jedné medaile s rozsáhlým popisem události, ke které byla medaile vydána. Ve druhém vydání byly přidány medaile k událostem před rokem 1700, které nebyly zahrnuty do prvního vydání. V některých případech bylo vyobrazení medailí změněno, byly vylepšeny. Katalogy lze tedy považovat spíše za umělecké úsilí zlepšit obraz krále než za přesný historický záznam.\n\nPodle zakládací listiny má Académie za úkol především studium památníků, dokumentů, jazyků a kultury civilizací starověku, středověku a klasického období, stejně jako kulturu mimoevropských civilizací.\n\nV současné době má Académie 55 francouzských členů, 40 zahraničních členů, 50 francouzských členů korespondentů a 50 zahraničních členů korespondentů. Místa jsou rozdělena rovnoměrně mezi orientalisty, zabývajícími se Asií a islámským světem od starověku a učenci zabývajícími se světem antiky, tedy studiem historie Řecka, Říma a Galie, včetně archeologie, numismatiky, filosofie a historie. Čtvrtou skupinou vědců jsou lingvisté, historikové práva, náboženství, vědy a vědci studující prehistorii.\n\nCenu \"Prix Volney\" uděluje Institut de France na základě návrhu Akademie.\n\n\n"}
{"id": "1509362", "url": "https://cs.wikipedia.org/wiki?curid=1509362", "title": "1st British Tour 1964 (The Rolling Stones)", "text": "1st British Tour 1964 (The Rolling Stones)\n\n1st British Tour 1964 bylo koncertní turné britské rockové skupiny The Rolling Stones, které sloužilo jako propagace debutového singlu coververze skladby \"Come On\"\".\" Turné bylo zahájeno koncertem v Londýně a bylo zakončeno koncertem v Bristolu.\n\nToto je nejčastější hraný seznam skladeb.\n\n\nThe Rolling Stones\n\n"}
{"id": "1509365", "url": "https://cs.wikipedia.org/wiki?curid=1509365", "title": "Lua Mater", "text": "Lua Mater\n\nLua Mater je římská bohyně. Nedostatek pramenů činí tuto postavu velmi obskurní a jaká byla její přesná funkce je záhadou. Podle Tita Livia, působícího na přelomu letopočtu, patřila, společně s Martem a Minervou-Nerio, mezi božstva kterým byly spálením obětovány ukořistěné zbraně nepřátel. Aulus Gellius, římský učenec z 2. století, ji nazývá \"Lua Saturni\" a v jím uvedených \"comprecatio\" – modlitbě, je vzývána společně se Saturnem.\n\nJejí jméno nejspíše vychází z \"luēs\" „sněť, rozklad, nákaza, mor“. Jaan Puhvel ji na základě této etymologie spojuje s védskou Nirrti „neřád, rozklad“ a zarathuštrickou démonkou Astóvídátu „ta jež působí rozpad těla“. Podle klasického učence Herberta J. Rose není vztah mezi Luou a Saturnem příbuzenský, jak se tradičně předpokládá, a dokonce nepovažuje společné uvádění těchto dvou božstev za běžné. Nám dochovaná modlitba, podle jeho názoru, spojila tyto dvě postavy k nějakém konkrétním, nám neznámému, účelu. Namísto toho na základě obětování zbraní a souvislost se setím spojuje Luu s Martem, válečným a zemědělským bohem, a považuji za zlovolného „ducha obilí“ který zrno ničí, namísto toho aby mu prospíval“.\n"}
{"id": "1509367", "url": "https://cs.wikipedia.org/wiki?curid=1509367", "title": "British Tour 1963 (The Rolling Stones)", "text": "British Tour 1963 (The Rolling Stones)\n\nBritish Tour 1963 bylo první koncertní turné britské rockové skupiny The Rolling Stones, které sloužilo jako propagace prvního singlu coververze skladby \"Come On\". Turné bylo zahájeno koncertem v Londýně a bylo zakončeno v tomtéž městě. První oficiální vystoupení skupiny proběhlo 12. července 1962 v londýnském klubu Marquee.\n\n\nThe Rolling Stones\n\n"}
{"id": "1509369", "url": "https://cs.wikipedia.org/wiki?curid=1509369", "title": "Úrkút", "text": "Úrkút\n\nÚrkút () je obec v Maďarsku v župě Veszprém, spadající pod okres Ajka. Nachází se asi 6 km jihovýchodně od Ajky. V roce 2015 zde žilo 2 017 obyvatel. Dle údajů z roku 2011 tvoří 86,2 % obyvatelstva Maďaři a 21,7 % Němci, přičemž 13,7 % obyvatel se ke své národnosti nevyjádřilo.\n\nSousedními vesnicemi jsou Hidegkút, Nagyvázsony, Nemesvámos, Öcs, Szentgál a Tótvázsony, sousedním městem Ajka.\n"}
{"id": "1509370", "url": "https://cs.wikipedia.org/wiki?curid=1509370", "title": "Városlőd", "text": "Városlőd\n\nVároslőd (vyslovováno [várošléd], ) je velká vesnice v Maďarsku v župě Veszprém, spadající pod okres Ajka. Nachází se asi 9 km severovýchodně od Ajky. V roce 2015 zde žilo 1 300 obyvatel. Dle údajů z roku 2011 tvoří 90 % obyvatelstva Maďaři, 37,7 % Němci, 4,2 % Romové a 0,2 % Rumuni, přičemž 9,6 % obyvatel se k národnosti nevyjádřilo. Název znamená \"městský Lőd\".\n\nSousedními vesnicemi jsou Csehbánya, Farkasgyepű, Kislőd a Szentgál, sousedním městem Herend.\n"}
{"id": "1509371", "url": "https://cs.wikipedia.org/wiki?curid=1509371", "title": "Příbuzní navždy", "text": "Příbuzní navždy\n\nPříbuzní navždy (v anglickém originále Cousins for Life) je americký komediální televizní seriál, který vytvořili Kevin Kopelow a Heath Seifert. Úvodní díl byl na stanici Nickelodeon odvysílán 24. listopadu 2018. \n\n\n\n"}
{"id": "1509376", "url": "https://cs.wikipedia.org/wiki?curid=1509376", "title": "Peroj", "text": "Peroj\n\nPeroj () je vesnice a přímořské letovisko v Chorvatsku v Istrijské župě, spadající pod opčinu města Vodnjan. Nachází se asi 4 km jihozápadně od Vodnjanu. V roce 2011 zde žilo 832 obyvatel, což je nárůst oproti roku 2001, kdy zde žilo 752 obyvatel.\n\nSousedními vesnicemi jsou Barbariga a Fažana, sousedním městem Vodnjan.\n"}
{"id": "1509380", "url": "https://cs.wikipedia.org/wiki?curid=1509380", "title": "Derviš Miralem", "text": "Derviš Miralem\n\nDerviš-beg Miralem (1860 Jemanlići, okres Donji Vakuf, osmanská říše – 8. dubna 1933 Sarajevo, Království Jugoslávie) byl bosenskohercegovský velkostatkář a politik bosňáckého původu.\n\nNarodil se do tradiční a zámožné muslimské rodiny, která odvozovala svůj původ z Jemenu.\n\nV islámských vědách se vzdělával v Travniku a Istanbulu. Nikdy nezastával žádný úřad, jediné příjmy měl ze rodinného majetku. Společensky se začal projevovat až po roce 1878, kdy Bosnu a Hercegovinu zabralo Rakousko-Uhersko.\n\nRoku 1895 podepsal petici, v níž si 102 statkářů ze střední Bosny stěžovalo na rakousko-uherský okupační režim. Následně se roku 1899, kdy mostarští muslimové zahájili boj za náboženskou a školskou autonomii pod vedením muftího Ali Fehmi-efendiji Džabiće, přidal na stranu autonomistů. Roku 1902 byl rakousko-uherským okupačním režimem zadržen a do roku 1905 internován. V únoru 1906 coby člen delegace (v ní byl také Šerif Arnautović, Mahmud-beg Džinić a Šemsi-beg Zaimović) navštívil Džabiće v Istanbulu, kde pobýval v nedobrovolném exilu od ledna 1902. Koncem roku 1906 byl zvolen do Výkonného výboru právě založené Muslimské národní organizace (\"Muslimanska narodna organizacija\", MNO), prvního politického hnutí v Bosně a Hercegovině.\n\nRoku 1910 úspěšně kandidoval za stranu v prvních volbách do zemského sněmu, saboru, ve třetí, venkovské kurii za Travnický okruh. Po smrti předsedy MNO Ali-bega Firduse roku 1910 vedl poslanecký klub strany, ale brzy se tohoto postu vzdal. V saboru nebyl přívržencem dohody muslimů s Chorvaty, dával přednost spolupráci se Srby. Roku 1911 odmítl spojení dvou stávajících muslimských stran do jediné, Sjednocené muslimské strany, a dále samovolně vedl Muslimskou národní organizaci. Přidali se k němu poslanci Vasif-beg Biščević, Salih-aga Kučukalić, Bećir-beg Gradaščević a Osman-beg Pašić. Mezi muslimskými poslanci nezřídka zastával krajní názory a nepatřil k hlavnímu politickému proudu.\n\nRoku 1918 uvítal vznik jihoslovanského státu, Státu Slovinců, Chorvatů a Srbů a později Království Srbů, Chorvatů a Slovinců. Společně se serbofilskými muslimy Smail-agou Ćemalovićem a Mahmud-begem Džinićem byl novým režimem protežován, nicméně po parlamentních volbách roku 1920 přišel o veškerý politický vliv.\n\nDerviš-beg nebyl ženatý a nepřivedl na svět žádné potomky.\n"}
{"id": "1509381", "url": "https://cs.wikipedia.org/wiki?curid=1509381", "title": "Valbandon", "text": "Valbandon\n\nValbandon je velká vesnice a přímořské letovisko v Chorvatsku v Istrijské župě, spadající pod opčinu Fažana. Nachází se asi 2 km severozápadně od Puly. V roce 2011 zde žilo 1 626 obyvatel.\n\nSousedními vesnicemi jsou Fažana a Galižana, sousedním městem Pula.\n"}
{"id": "1509382", "url": "https://cs.wikipedia.org/wiki?curid=1509382", "title": "Smějící se policajt", "text": "Smějící se policajt\n\nSmějící se policajt, anglicky \"The Laughing Policeman\" (s podtitulem \"An Investigation of Murder\"), je americký kriminální film z roku 1973, režisérem filmu byl Stuart Rosenberg a hlavní roli ztvárnil Walter Matthau. Předlohou filmu byl román švédské autorské dvojice Maj Sjöwallová – Per Wahlöö, který česky vyšel pod názvem Noční autobus (čtvrtý z deseti tzv. \"Románů o zločinu\"), ale švédský originál \"Den skrattande polisen\" znamená rovněž \"Smějící se policajt\". Oproti knižní předloze však byl děj filmu pozměněn a přenesen ze Stockholmu do San Francisca, také jména hlavních postav byla upravena, např. Martin Beck je ve filmu seržant \"Jake Martin\".\n\nCestující jednoho městského autobusu byli postříleni, mezi zavražděnými byl i policista Dave Evans (v knize Åke Stenström). Evans, mimo službu a ve svém volném čase, sledoval muže, který se jmenoval Gus Niles, aby získal nové informace o obchodníkovi, který se jmenuje Henry Camarero, o kterém byl přesvědčen, že před několika lety zavraždil svou ženu (Teresa Camarero).\n\nEvansův zkušený kolega, detektiv seržant Jake Martin před časem tuto vraždu vyšetřoval a považuje za své selhání, že se mu nepodařilo shromáždit dostatek důkazů, aby mohl být Camarero obviněn z vraždy. Jake Martin se ujímá vyšetřování masakru v autobusu a současně se tím vrací i k vyšetřování staré vraždy, protože to byl právě Niles, který tehdy Camarerovi poskytl alibi. A Gus Niles byl také zabit v autobusu, spolu s Evansem a dalšími cestujícími.\n\nDo dvojice s mrzutým Jake Martinem je přidělen nadšený, ale impulzivní inspektor Leo Larsen (tj. v knize Gunvald Larsson). Společně se pustili do zkoumání Evansových poznámek k případu, dalších stop a výslechu svědků a podezřelých. Rozhodnou se ignorovat pokyny svého nekompetentního nadřízeného (Lt. Nat Steiner), hledají a najdou Henry Camarera, což nakonec vede k honičce ulicemi San Francisca a konfrontaci na palubě dalšího autobusu.\n\n\"Roger Ebert\" v novinách Chicago Sun-Times napsal: \"Smějící se policajt\" je zatraceně dobrý policejní film: napínavý, plný lakonických hereckých výkonů. Poskytuje nám zvláštní potěšení z postupného odhalování složitého případu ... Režisérem je Stuart Rosenberg a znamená to návrat svého druhu... Ve filmu Smějící se policajt vezme složitou zápletku a dějem nás vede tryskem; respektuje naši inteligenci a neobtěžuje diváky tím, že by do filmu umístil mnoho scén, kde by vše bylo (zbytečně) vysvětleno. Jak skvěle všechny kusy skládačky do sebe zapadají si uvědomíte až po skončení filmu, a část potěšení z filmu je, že si hlavolam sestavíte sami. A je tu několik scén, které jsou opravdu senzační, např. střelba v autobuse, události na urgentním oddělení, scény, kde se vyšetřovatelé snaží otřást lidmi z ulice, aby z nich něco dostali. Policejní filmy jsou tak často závislé na pouhé akci, že je potěšením najít skutečně dobrý film.\n\n\n"}
{"id": "1509383", "url": "https://cs.wikipedia.org/wiki?curid=1509383", "title": "Pješčana Uvala", "text": "Pješčana Uvala\n\nPješčana Uvala () je vesnice a přímořské letovisko v Chorvatsku v Istrijské župě, spadající pod opčinu Medulin. Nachází se asi 1 km jižně od Puly. V roce 2011 zde žilo 576 obyvatel v 222 domech. Název znamená \"písečná zátoka\".\n\nSousedními vesnicemi jsou Vinkuran a Vintijan, sousedním městem Pula.\n"}
{"id": "1509384", "url": "https://cs.wikipedia.org/wiki?curid=1509384", "title": "Stuart Rosenberg", "text": "Stuart Rosenberg\n\nStuart Rosenberg (11. srpen 1927 – 15. březen 2007) byl americký filmový a televizní režisér. Mezi jeho nejznámější filmy patří \"Cool Hand Luke\" (1967), \"Voyage of the Damned\" (1976), \"The Amityville Horror\" (1979) a \"The Pope of Greenwich Village\" (1984). Známá je jeho spolupráce s hercem Paul Newmanem.\n\nStuart Rosenberg se narodil v Brooklynu, New York, jeho rodiče byli Sara (rozená Kaminsky) a David Rosenberg. Studoval irskou literaturu na New York University na Manhattanu. Ještě během studií začal pracovat jako filmový střihač.\n\nPo začátcích u filmu jako filmový střihač začal pracovat jako režisér některých epizod televizního seriálu \"Decoy\" (1957–59), kde hlavní roli tajné agentky policie hrála Beverly Garlandová. Byl to první americký kriminální seriál, kde hlavní policejní roli hrála žena. Během dalších dvou let Rosenberg režíroval 15 epizod kriminálního seriálu Naked City (1958–1963), který vysílala společnost ABC. Seriál \"Naked City\" stejně jako předchozí \"Decoy\" byl natáčen v New York City. Mezitím měl Rosenberg natočit svůj první film \"Murder, Inc.\" (1960), kde hlavní roli hrál Peter Falk (později proslulý jako poručík Columbo). Protože během natáčení došlo hned ke dvěma stávkám (herců a scenáristů), natáčení filmu opustil a režisérem filmu se stal producent Burt Balaban. Rosenberg se vrátil k natáčení pro televize, kde režíroval 15 epizod seriálu \"The Untouchables\" (1959), osm epizod televizní antologie s Bobem Hopem, pět dílů antologie Alfred Hitchcock uvádí\" a tři díly \"TV seriálu The Twilight Zone\", dále epizody \"seriálu Adventures in Paradise\", \"Rawhide\" s Clint Eastwoodem a celou řadu dalších pořadů. Za epizodu „The Madman“ z devatenáctidílného seriálu \"The Defenders\" (odehrávajícího se v soudním prostředí) získal v roce 1963 Cenu Emmy.\n\nV návaznosti na film \"Question 7\" z roku 1961, natáčený v Západním Berlíně v americko-německé koprodukci natočil v roce 1965 televizní film \"Memorandum for a Spy\" a v roce 1966 další televizní film \"Fame Is the Name of the Game\". V roce 1967 natočil velmi úspěšné kriminální drama \"Cool Hand Luke (česky \"Frajer Luke\") s Paul Newmanem v hlavní roli. O mnoho let později (1980) natočil film na obdobné téma (odehrávající se rovněž ve věznici): Brubaker v hlavní roli s Robertem Redfordem. \n\nMezi jeho další filmy patří \"The April Fools\" z roku 1969, kde poprvé v americkém filmu hrála francouzská herečka Catherine Deneuve, několik dalších filmů s Paulem Newmanem: drama \"Stanice WUSA\" (1970), western \"Pocket Money\" (1972) a \"The Drowning Pool\" (1975). Dále kriminální film \"Smějící se policajt\" (1973), kde hlavní roli seržanta Martina hrál Walter Matthau, \"Love and Bullets\" (1979) s Charlesem Bronsonem a další akční film \"Let's Get Harry\" (1986). Nejvíce oceňovaným filmem po \"Cool Hand Luke\" je \"The Pope of Greenwich Village\" (\"Papež z Greenwich Village\") z roku 1984, kde hráli Eric Roberts, Mickey Rourke a Daryl Hannah. Svůj poslední (nezávislý) film, drama \"My Heroes Have Always Been Cowboys\", natočil v roce 1991.\n\nV roce 1993 se stal učitelem na Americkém filmovém institutu. Mezi jeho žáky patřila mnohá dnes známá jména, např. Todd Field, Darren Aronofsky, Mark Waters, Scott Silver, Doug Ellin a Rob Schmidt.\n\nStuart Rosenberg zemřel v roce 2007 na srdeční selhání ve svém domě v Beverly Hills v Kalifornii, kde žije jeho žena Margot Pohoryles (se kterou se seznámil během studií na New York University), syn Benjamin Rosenberg a čtyři vnoučata. Jeho syn Benjamin je asistent režiséra a své studentské filmy \"The Spiderwick Chronicles\", \"The Alphabet Killer\" a \"The Wrestler\" z roku 2008 věnoval svému otci.\n\n\n\n\n"}
{"id": "1509391", "url": "https://cs.wikipedia.org/wiki?curid=1509391", "title": "The Laughing Policeman", "text": "The Laughing Policeman\n\nThe Laughing Policeman (Smějící se policajt) je píseň ve stylu music hall, kterou nazpíval britský umělec Charles Penrose (publikoval ji pod pseudonymem \"Charles Jolly\" v roce 1922). \nPodobnou píseň se stejnou melodií, ale s jiným textem lze vystopovat v USA již od 90. let 19. století, kde ji zpopularizoval \"George W. Johnson\".\n\nCharles Penrose píseň poprvé nahrál v červnu 1922 v hudebním vydavatelství \"Regal Records\", kde byla vydána jako nahrávka G-7816. \nZnámější verze byla nahrána 22. dubna 1926 a vydávana v hudebním vydavatelství Columbia Records jako nahrávka č. 4014 a později jako FB 1184.\nJako skladatelka písně je oficiálně uváděna jeho žena Mabel pod pseudonymem \"Billie Grey\"; avšak hudba a melodie je převzeta ze starší písně \"The Laughing Song\", kterou nahrál \"George W. Johnson\" v USA již v 90. letech 19. století.\nCharles Penroses napsal celou řadu podobných písních (\"The Laughing Major, Curate, Steeplechaser, Typist, Lover\" ad.), ale pouze píseň \"The Laughing Policeman\" se hraje do současnosti a prodalo se jí\npřes millión nosičů. Její popularita trvale minimálně do 70. let 20. století a často byla hrána jako písnička na přání v pořadu \"Junior Choice\" ve vysílání \"BBC Radio 1\".\nExistuje dokonce taneční mix verze, která byla vydána jako 10palcový disk s 45 otáčkami za minutu, který připomíná staré gramodesky se 78 otáčkami za minutu.\nNa tomto disku je na druhé straně také původní verze.\n\nStig Anderson, známý také pod přezdívkou \"Stikkan Anderson\" (švédský textař, později známý především jako spoluzakladatel hudební společnosti Polar Music a manažer skupiny ABBA), vytvořil švédskou verzi textu písně pod názvem Den skrattande polisen (the \"laughing police officer\", \"Smějící se policajt\"). Tuto švédskou verzi náhrál v roce 1955 \"Ove Flodin\" a ve stejném roce byla také vydána.\n\nČeská cover verze písně vznikla až roce v 1989 a v roce 2002 vyšla na albu Po babičce klokočí (podtitul alba je \"Největší hity dvojice Šlitr – Suchý zpívá Jiří Suchý\") v hudebním vydavatelství Multisonic jako dvanáctá ze čtrnácti skladeb na albu, pod názvem \"„Cha–cha“\". Autorem českého textu je Jiří Suchý, hudební aranžmá Petr Malásek. \n\nPíseň popisuje tlustého veselého policistu, který se neustále směje. První verše je následující:\n\n\"I know a fat old policeman,\"<br>\n\"he's always on our street,\"<br>\n\"a fat and jolly red faced man\"<br>\n\"he really is a treat.\"<br>\n\"He's too kind for a policeman,\"<br>\n\"he's never known to frown,\"<br>\n\"and everybody says he's the happiest man in town.\"<br>\n<br>\n\nPíseň nebo odkaz na ní se objevuje v řadě literárních, filmových a televizních děl a také byla zobrazena na poštovní známce.\n\nČtvrtý z deseti tzv. \"Románů o zločinu\" švédské autorské dvojice Maj Sjöwallová – Per Wahlöö, který česky vyšel pod názvem Noční autobus, se v originále jmenuje stejně jako švédská verze této písně, tedy \"Den skrattande polisen\". Hlavní postava série románů, kriminalista Martin Beck dostal od své dcery gramodesku s touto písni jako vánoční dárek. V té době vyšetřuje děsivý zločin: v nočním autobuse bylo postříleno osm lidí (včetně jednoho jeho kolegy z oddělení vražd) a další člověk byl těžce zraněn. Píseň mu proto nepřijde vůbec veselá a poprvé se zasměje až po objasnění celého případu. \n\nRomán z roku 1968 byl do angličtiny poprvé přeložen v roce 1970 pod názvem shodným s názvem písně, tedy \"The Laughing Policeman\", stejně se jmenuje i jeho americká filmová adaptace Smějící se policajt z roku 1973 (v hlavní roli Walter Matthau), režie Stuart Rosenberg.\n\nVe výpravném indickém filmu \"Mayabazar\" se objevuje píseň \"Vivaha Bojanambu\", která je inspirována původní anglickou písní\n\nV roce 1990 vydala Royal Mail (Královská pošta Spojeného království Velké Británie a Severního Irska) poštovní známku o\"hodnotě 20 pencí, která je věnována této písni a zobrazuje ilustraci vycházející z\"této písně.\n\n\n"}
{"id": "1509393", "url": "https://cs.wikipedia.org/wiki?curid=1509393", "title": "Charles Penrose", "text": "Charles Penrose\n\nCharles Penrose (narozen jako Charles Penrose Dunbar Cawse; 11. listopadu 1873 Biggleswade – 17. listopadu 1952 Kensington) byl anglický zpěvák žánru music hall, který účinkoval také v divadle a později jako komik v rozhlasovém vysílání. Je nejvíce znám pro svou neobvyklou komickou píseň The Laughing Policeman. Byl synem výrobce hodinek a klenotníka.\n\nZpočátku následoval kariéru svého otce v oblasti klenotnictví, ale dosáhl takového úspěchu se sérií „smějících se písní“, že již ve věku 18 let se přidal ke kočovnému divadlu. Jeho divadelní kariéra stoupala, a brzy se objevil ve varieté a v divadlech na West End. Jedním z jeho nejúspěšnějších představení byl role v muzikálu \"Tonight's the Night\" z roku 1914, který se hrál v \"Gaiety Theatre\" v Londýně. V roce 1899 se oženil s Harriet Lewcock, která byla dcerou architekta, jeho druhou ženou se stala Mabel Anderson.\n\nJeho druhá žena, skladatelka písní Mabel Anderson (která byla o 26 let mladší), se stala jeho nejdůležitější spolupracovnicí. V roce 1922 Penrose nahrál první verzi své písně The Laughing Policeman pod pseudonymem \"Charles Jolly\". Autorství písně je oficiálně připisováno jeho ženě Mabel pod pseudonymem \"Billie Grey\", ale hudba, melodie a smích jsou převzat z písně \"The Laughing Song\", kterou v několika verzích nahrál v letech 1898, 1901 and 1902 americký zpěvák \"George W. Johnson\" (text anglické písně je však odlišný). Druhá, známější verze písně, byla nahrána 22. dubna 1926 a mnohokrát vydána v hudebním vydavatelství Columbia Records. Penroses napsal celou řadu dalších „smějících se písní“, včetně \"The Laughing Major, Curate, Steeplechaser, Typist, Lover\" a \"Sneezing Man\". B strana gramofonové desky s nahrávkou \"The Laughing Sneezing Man\" obsahuje krátký komický skeč nazvaný \"The Dog Vs The Cornet\", kde malý chlapec musí přimět svého psa, aby překřičel hráče na sopránovou trubku a přiměl ho tak, aby ho přestal hrát.\n\nPenrose byl jeden z prvních komiků, který účinkoval jako hvězda v BBC rádiu. Jeho nejznámější rozhlasová role je seržant Bob Evergreen v sérii rozhlasových her vysílaných během druhé světové války pod názvem \"The Pig and Whistle\". Vytvořil také celou řadu postav ve filmech z 30. a 40. let 20. století.\n\nCharles Penrose zemřel na selhání srdce 17. listopadu 1952 ve věku 79 let v Princess Beatrice Hospital, ve čtvrti Kensington v Londýně.\n\n\n\n"}
{"id": "1509395", "url": "https://cs.wikipedia.org/wiki?curid=1509395", "title": "Dobré ráno", "text": "Dobré ráno\n\nDobré ráno je televizní pořad České televize vysílaný od roku 1993.\n\nDobré ráno vysílá každý všední den živě ČT2 od 5.59 do 8.30. V každém dílu pořadu se objevuje několik hostů, často také hudební kapely, které živě ve studiu hrají svou nejnovější skladbu. \n\n\"Dobré ráno\" měl moderovat také známý moderátor Petr Šiška, ten se ale s ČT nedohodl, jelikož moderoval v danou dobu televizní pořad na konkurenční stanici.\n"}
{"id": "1509406", "url": "https://cs.wikipedia.org/wiki?curid=1509406", "title": "Ludwig Fischer", "text": "Ludwig Fischer\n\nLudwig Fischer (16. dubna 1905 Kaiserslautern – 8. března 1947 Varšava) byl nacistický činovník a generál paramilitantní jednotky Sturmabteilung (SA). Během druhé světové války spravoval Varšavský distrikt spadající pod Generální gouvernement.\n\nDo Národně socialistické německé dělnické strany (NSDAP) vstoupil Fischer roku 1926. Členem SA se následně stal o tři roky později (1929). Po německém napadení Polska v září 1939 vznikl po měsíci od invaze Generální gouvernement a do čela jeho distriktu, zahrnujícího oblast původního polského hlavního města Varšavy, byl Fischer ustaven. V této funkci například během prosince 1940 nařídil usmrtit jakéhokoliv Žida, jenž by ilegálně opustil Varšavské ghetto.\n\nKe konci války, v lednu 1945, uprchl z Varšavy, ale počátkem května téhož roku jej zatkli američtí vojáci a roku 1946 ho předali do Polska, aby tam byl souzen. V březnu 1947 vynesl tamní nejvyšší soud (\"\") rozsudek, podle něhož byl Fischer odsouzen za své válečné zločiny k trestu smrti, jenž byl vykonán oběšením.\n"}
{"id": "1509422", "url": "https://cs.wikipedia.org/wiki?curid=1509422", "title": "Alessandro Marchetti", "text": "Alessandro Marchetti\n\nJméno a příjmení Alessandro Marchetti má více nositelů:\n\n"}
{"id": "1509424", "url": "https://cs.wikipedia.org/wiki?curid=1509424", "title": "Bruno Rücker", "text": "Bruno Rücker\n\nBruno Rücker byl pražský, německy mluvící židovský architekt.\n\n\n"}
{"id": "1509427", "url": "https://cs.wikipedia.org/wiki?curid=1509427", "title": "Rakovnická radnice", "text": "Rakovnická radnice\n\nRakovnická radnice stojí v jižní řadě domů na západní straně hlavního Husova náměstí. Spolu se svou hodinovou věží je jednou z dominant Rakovníka, sídlí v ní městský úřad a je chráněna jako kulturní památka České republiky.\n\nPrvní rakovnická radnice byla od roku 1444 umístěna v Herdynkově domě v \"Zákostelí\" (u kostela sv. Bartoloměje). Až v roce 1515 byla z rozhodnutí radních postavena mistrem Janem na současném místě samostatná radniční budova, kterou dokončil věží s hodinami mistr Souček. V patře měla kromě kanceláře a archivu městského písaře velkou zasedací místnost, pozdně gotické štíty byly zdobeny malbami od rakovnického malíře Daniela a ve dvoře se nacházel obecní pivovar a kamenná kašna (později byla městská kašna s chrličem ve tvaru lva umístěna na náměstí přímo před radnicí, ale v roce 1831 byla odstraněna).\n\nRadnice se několikrát opravovala a došlo i k opakované výměně hodin na věži, když po větší rekonstrukci roku 1598 byl vsazen nekvalitní hodinový stroj. Během třicetileté války byla během drancování města v letech 1631, 1634 a 1639 značně poničena a zpustošena. Poté byla sice v roce 1679 mistrem Mikulášem Hofmannem z Kolešovic obnovena, ale její definitivní konec znamenal velký požár města v roce 1733, kdy celá shořela.\n\nNásledující rok tak začala výstavba prakticky nové, již barokní radnice, přestože v jejím jádru se zachovaly gotické a renesanční části té původní. Stavbu včetně nové věže prováděl Tomáš Horák a dokončil ji v roce 1738. Bohatě členěné průčelí ale muselo být po dalším požáru roku 1753 obnoveno a sama radnice pak v následujících letech (1849, 1865, 1878, 1894, 1906) prošla ještě několika opravami.\n\nJde o řadovou jednopatrovou budovu se sedlovou střechou, jejíž střední rizalit přechází nad hlavní římsou s balustrádovou atikou do výrazné, 39 metrů vysoké zvonice, rámované pilastry, která nese hodiny a je ukončena osmibokou cibulovitou bání s lucernou. Fasáda radnice je bílá, zejména v patře výrazně zdobená štuky v cihlové barvě. Na kartuši ve středu průčelí v úrovni atiky je vyobrazen znak města a o patro níž byla umístěna kamenná pamětní deska s reliéfem Sixta z Ottersdorfu, rakovnického rodáka. Hlavní vstup s dvoukřídlými dveřmi a půlkruhovým portálem se nachází na západní straně průčelí. V interiéru radnice se také zachovala bohatá štuková dekorace a nástěnné malby, např. nad hlavním dvouramenným schodištěm je nástropní malba z 18. století znázorňující pohled na nebe, přičemž při spodním okraji je zobrazeno město Rakovník.\n"}
{"id": "1509430", "url": "https://cs.wikipedia.org/wiki?curid=1509430", "title": "Hartfordský požár cirkusu", "text": "Hartfordský požár cirkusu\n\nHartfordský požár cirkusu (angl. \"Hartford circus fire\"), k němuž došlo 6. července 1944 v Hartfordu během odpoledního představení cirkusu Ringling Bros. and Barnum & Bailey, představuje jednu z nejhorších ohněm zapřičiněných katastrof v historii USA. Při požáru, který z nezjištěných příčin rychle zachvátil cirkusový stan zaplněný asi 7 tisíci diváky (převážně ženami a dětmi), zahynulo asi 168 lidí a více než 700 jich bylo zraněno.\n\n"}
{"id": "1509442", "url": "https://cs.wikipedia.org/wiki?curid=1509442", "title": "Académie royale de peinture et de sculpture", "text": "Académie royale de peinture et de sculpture\n\nAcadémie royale de peinture et de sculpture (česky \"Královská akademie malby a sochařství\") v Paříži byla první uměleckou institucí ve Francii v 17. století.\n\nAkademie byla založena francouzským králem Ludvíkem XIV. v roce 1648, a to podle vzoru Cechu svatého Lukáše v Římě. Paříž už uměleckou akademii měla, totiž Akademii sv. Lukáše, která byla ovšem stejným městským cechem jako každý jiný umělecký Cech sv. Lukáše. Účelem založení této nové akademie bylo profesionalizovat umělce pracující pro francouzský dvůr a dát jim oficiální status, což Cech svatého Lukáše ve Francii neměl. Podle Denise Diderota a jeho \"Encyklopedie aneb Racionální slovník věd, umění a řemesel\", kterou zpracoval ve spolupráci s Jeanem le Rond d'Alembertem, byla akademie výsledkem \"hádek, které vznikly mezi malíři chráněnými králem a ostatními mistry malíři\". V odezvě na stížnosti umělců, skupina zákonodárců vytvořila plán pro založení umělecké akademie, a ten získal souhlasné rozhodnutí státní rady.\n\nV roce 1661 se francouzský ministr financí Jean-Baptiste Colbert spojil s malířem Charlesem Le Brunem aby dali společně nový směr vývoji průmyslu s uměním. Jejich hlavním poradcem byl král Ludvík XIV. Prvořadým úkolem Charlese Le Bruna bylo zajistit, aby umění sloužilo glorifikaci krále. Dostal příkaz vytvořit \"Style royal\" (Královský styl), což v praxi znamenalo styl, který se bude líbit králi.\nLudvík XIV. byl Le Brunovým uměním okouzlen. Počátkem roku 1655 ho jmenoval oficiálním kancléřem Académie. V roce 1663 ho jmenoval ředitelem \"Académie royale de peinture et de sculpture\". Le Brun položil základy této instituce a stal se v podstatě všemocným pánem francouzského umění 17. století. V letech 1668-1683 byl rektorem akademie a jako její ředitel působil od roku 1683 do roku 1690. Le Brun řídil většinu rozhodnutí uvnitř instituce. V únoru 1675 vydal nařízení, že žádné rozhodnutí nebude v akademii validováno bez jeho souhlasu. Postavení Le Bruna v akademii a jeho na vliv na umění jako prvního královského malíře mu umožnilo diktovat náměty pro všechny obrazy, sochy a návrhy gobelínů. Dokonce pro specifické projekty jako byla \"Grande Galerie du Louvre\", dostali umělci příkaz od Le Bruna vytvářet pouze designy navrhované jím samotným. Do akademie přijal mnoho dalších umělců, mezi lety 1664 až 1683 to bylo celkem 107 umělců. Pro srovnání, v letech 1707-1720 bylo přijato 89 a v letech 1735-54 pouze 57 umělců. Pod jeho vlivem se Académie stala pro umělce dostupnější než kdy předtím. Vztah Le Bruna s královským dvorem mu umožnil i pozici organizátora pohřbu Jeana Baptiste Colberta v roce 1683. Le Brun začal ztrácet svůj vliv v Académii s nástupem Pierra Mignarda. Nicméně stále si udržoval vliv na dění v akademii a to až do své smrti v roce 1690.\n\nDne 8. srpna 1793 byla \"Académie royale de peinture et de sculpture\" zrušena. Důvodem byla Velká francouzská revoluce. Francouzský konvent rozhodl, že zruší \"všechny akademie a literární společnosti licencované nebo dotované národem\" (\"toutes les académies et sociétés littéraires patentées ou dotées par la Nation\").\nZe zrušené \"Académie royale de peinture et de sculpture\" vznikla \"Académie de Peinture et de Sculpture\". Ta je zodpovědná za \"Académie de France\" (Francouzská akademie v Římě)\", sídlící v římské vile Medicejů. Založena byla v roce 1666 a umožňuje nadaným umělcům studovat v Římě. V roce 1816 byla sloučena \"Académie de Musique\" (Akademie hudby), která byla založena v roce 1669, \"Académie d'Architecture\" (Akademie architektury) založená v roce 1671 a Académie de peinture et de sculpture, založená v roce 1648. Z těchto tří institucí vznikla Académie des beaux-arts (Akademie výtvarných umění), jedna z pěti akademií Institutu de France.\n\n\n\n\n"}
{"id": "1509443", "url": "https://cs.wikipedia.org/wiki?curid=1509443", "title": "Patrick Hernandez", "text": "Patrick Hernandez\n\nPatrick Hernandez (* 6. dubna 1949 Le Blanc-Mesnil) je francouzský zpěvák. Má španělského otce a italskou matku. V roce 1978 měl svůj jediný mezinárodní hit Born to be alive, který se dostal na první místo hitparád např. ve Francii, Německu, Itálii, Španělsku nebo i v americké Hot Dance Club Songs.\n"}
{"id": "1509449", "url": "https://cs.wikipedia.org/wiki?curid=1509449", "title": "Petr Forman (manažer)", "text": "Petr Forman (manažer)\n\nPetr Forman (* 5. září 1964) je český podnikatel a manažer. Měl sice kontroverzní pověst, nicméně jej během zimy na přelomu let 1991 a 1992 na schůzce v liberecké restauraci „Radniční sklípek“ přemluvili Josef Petřík s Jiřím Štolem, aby spolu se svým známým Miroslavem Čejchanem majetkově vstoupili do fotbalového klubu FC Slovan Liberec, který se tehdy pohyboval na posledním místě Českomoravské fotbalové ligy (ČMFL). Forman do týmu vstoupil v lednu 1992 a stal se jeho prezidentem. Během podzimní části sezóny 1992/1993 přivedl na trenérskou pozici u mužstva Vlastimila Petrželu, jenž s týmem dokázal na konci sezóny postoupit do české nejvyšší soutěže. Pak se sice z vedení klubu stáhl, nicméně ten posléze v roce 2000 vyhrál český pohár a v letech 2002 a 2006 vyhrál i ligu.\n\nForman se stal předsedou oddílu FK Sokol Jindřichovice pod Smrkem, neboť v obci od svého mládí žije, byť se zde nenarodil. Uspořádal zde i několik utkání mezi výběrem Frýdlantska a hráči z ligového libereckého Slovanu, kteří utkání brali jako zpestření.\n"}
{"id": "1509455", "url": "https://cs.wikipedia.org/wiki?curid=1509455", "title": "Kaple svatého Karla Boromejského", "text": "Kaple svatého Karla Boromejského\n\nKaple svatého Karla Boromejského se nachází na více místech:\n\n\n"}
{"id": "1509460", "url": "https://cs.wikipedia.org/wiki?curid=1509460", "title": "Arselon", "text": "Arselon\n\nArselon je textilní vlákno vyráběné na bázi \"polyoxadiozolu\" (POD) běloruskou firmou СветлогорскХимволокно.\n\nArselon se používá především k výrobě textilií odolných proti vysokým teplotám\n\nArselon se začal vyrábět v roce 1977, v roce 2013 dosáhla výroba 230 t (při 90 % využití výrobní kapacity).\nVýchozí suroviny jsou tereftalické kyseliny, hydrazinové sulfáty a nafta. Rortok vzniklý polykondenzací tereftalické kyseliny a hydrazinového sulfátu se při teplotách 90-130°C zpracovává mokrým zvlákňnováním na filamenty s jemností 30 až 100 tex.\n\nFirma dodává z arselonu také stříže s jemností 1,7 a 3,3 dtex v délkách 36- 51 a 66 mm, mletá vlákna s délkou 0,2 až 2 mm a šicí nitě s tloušťkou 120 tex.\nArselon má hořlavost LOI 30 %, snáší trvalé tepelné zatížení do 250°C, při 200°C se snižuje pevnost ze 45 cN/tex na 27 cN/tex a při 500°C se vlákenný materiál rozkládá.\n\nArselon má velmi nízký koeficient tření ve styku s kovy, proto je také vhodný ke zpevňování kompozitů.\n\nNavlhavost dosahuje 10-11 %, tažnost 10-15 %, sráživost 0,5 %, elektrický odpor 10 ohm mm/m\n"}
{"id": "1509461", "url": "https://cs.wikipedia.org/wiki?curid=1509461", "title": "Nadační fond nezávislé žurnalistiky", "text": "Nadační fond nezávislé žurnalistiky\n\nNadační fond nezávislé žurnalistiky (zkratka NFNZ) je český nadační fond založen v roce 2016, jehož cílem je pluralita a svoboda českých médií pro zajištění základních předpokladů demokratického politického systému a kultivace mediálního prostředí. Pomocí grantů, cen a odborné asistence NFNZ podporuje jednotlivé novinářské redakce a jednotlivce, kteří usilují o rozšiřování názorově rozlišných a společensky důležitých informací. Od srpna 2017 Fond vede Josef Šlerka. \n\nV listopadu 2018 NFNZ publikoval web Mapa médií, který shromažďuje informace o českých médiích a nejrůznějších aspektech novinářské práce a mediální praxe, je již dostupná online. V červenci 2019 publikoval rating zpravodajských serverů. Rating se zaměřuje na tři charakteristiky – transparentnost média, poctivé nakládání se zdroji a profesionální práce se sdělením. V listopadu ve spolupráci s Karlovou univerzitou Atlas konspirací, webovou databázi konspiračních teorií, populistických rámování a dezinformací z online světa.\n\nTomáš Richter, Helena Chaloupková, Michal Klíma, Jiří Kučera, Jakub Macek, Martin Burda\n\nFrantišek Dostálek, Petr Laštovka\n\nEva Hanáková, Michal Kašpárek, Jan Motal, Marie Němcová, Lenka Vochocová, Marie Peřinová, Veronika Sedláčková, Václav Štětka, Petr Nutil, Jaroslav Veis, Tomáš Trampota, Lenka Waschková Císařová\n\n\n"}
{"id": "1509466", "url": "https://cs.wikipedia.org/wiki?curid=1509466", "title": "4,4′-(hexafluorisopropyliden)diftalanhydrid", "text": "4,4′-(hexafluorisopropyliden)diftalanhydrid\n\n4,4′-(hexafluorisopropyliden)diftalanhydrid (zkráceně 6FDA) je aromatická sloučenina patřící mezi organofluoridy a také dianhydrid kyseliny 4,4'-(hexafluorisopropyliden)bisftalové (odvozené od kyseliny ftalové).\n\nVýchozími látkami jsou při přípravě 6FDA hexafluoraceton a orthoxylen, které spolu za přítomnosti fluorovodíku jako katalyzátoru reagují, přičemž vzniká 4,4'-(hexafluorisopropyliden)bis(o-xylen). Ten se následně oxiduje manganistanem draselným na kyselinu 4,4'-(hexafluorisopropyliden)bisftalovou, jejíž dehydratací se vytvárí 6FDA.\n\n6FDA se používá jako monomer při výrobě fluorovaných polyimidů, které se získávají polymerací 6FDA pomocí aromatického diaminu jako je například kyselina 3,5-diaminobenzoová nebo 4,4'-diaminodifenylsulfid. Tyto polymery se používají například na výrobu membrán propustných pro plyny, a také v mikroelektronice a optice, mimo jiné k výrobě optických čoček.\n\nTyto polyimidy jsou obvykle rozpustné v organických rozpouštědlech, což usnadňuje jejich výrobu a zpracování.\n"}
{"id": "1509472", "url": "https://cs.wikipedia.org/wiki?curid=1509472", "title": "Sbírka právních předpisů územních samosprávných celků a některých správních úřadů", "text": "Sbírka právních předpisů územních samosprávných celků a některých správních úřadů\n\nSbírka právních předpisů územních samosprávných celků a některých správních úřadů (legislativní zkratkou Sbírka právních předpisů) je navržený informační systém veřejné správy v České republice, který má sloužit jako elektronický dálkově přístupný promulgační list pro vyhlášky, nařízení a některé další dokumenty obcí, krajů a některých úřadů. Zákon zřizující tuto sbírku byl navržen v roce 2019, podle návrhu má být sbírka zřízena k 1. lednu 2021. Připomínkovými místy byl tento návrh odmítán především proto, že neefektivně a nekoncepčně vytváří méně kvalitní paralelu ke Sbírce zákonů a mezinárodních smluv, která má být modernizována v rámci projektu e-Sbírka a e-Legislativa. Sbírka právních předpisů ÚSC je tak navrhována jako náhradní a přechodné řešení do doby, než by byly oba informační systémy sloučeny. Ústavně kontroverzním bodem je především zrušení již platných a řádně vyhlášených právních předpisů, které by uplynutím přechodného období pozbyly platnosti, pokud by nebyly prostřednictvím nové sbírky vyhlášeny podruhé. \n\nDosavadní právní úprava zveřejňování právních předpisů pouze na úředních deskách (v případě předpisů obcí) nebo v separátních tištěných věstnících (v případě krajů a hl. m. Prahy) podstatně omezovala možnosti adresátů i aplikujících orgánů (Policie ČR, orgány finanční správy) seznámit se s jejich zněním a ani stát a jeho ministerstva nemají komplexní přehled o dotčených právních předpisech a dokumentech. Způsob vyhlašování právních předpisů různých úřadů, které nejsou publikovány ve Sbírce zákonů, je nejednotný. Kromě toho územní samosprávy měly povinnost zasílat vydávané předpisy příslušným dozorovým orgánům. \n\nNa Ministerstvo vnitra se podle důvodové zprávy pravidelně obrací například Ministerstvo školství, mládeže a tělovýchovy s žádostmi o sdělení, které obce vydaly obecně závaznou vyhlášku o stanovení spádových obvodů základních či mateřských škol, Ministerstvo financí ve věci obecně závazných vyhlášek o místních poplatcích a rovněž různé konkrétní fyzické a právnické osoby např. s žádostmi o sdělení počtu a seznamu obcí, které vydaly obecně závaznou vyhlášku o regulaci hazardních her. Policie ČR přednesla požadavek na vytvoření veřejné databáze právních předpisů obcí s ohledem na problémy při aplikaci právních předpisů územních samospráv při řešení přestupků v oblasti veřejného pořádku. \n\nZveřejnění právních předpisů územních samospráv způsobem umožňujícím dálkový přístup ukládal § 5 odst. 2 písm. a) zákona č. 106/1999 Sb., o svobodném přístupu k informacím, a to v souladu s vyhláškou č. 442/2006 Sb., kterou se stanoví struktura informací zveřejňovaných o povinném subjektu způsobem umožňujícím dálkový přístup. Ve vztahu k přehledu právních předpisů je v prováděcí vyhlášce č. 442/2006 Sb. výslovně stanoveno, že se uvede odkaz na internetové stránky, kde je text příslušných právních předpisů již zveřejněn. Zákon o krajích v § 8 odst. 2 a 8 kraji ukládal zveřejnit stejnopis Věstníku právních předpisů kraje způsobem umožňujícím dálkový přístup (v případě Sbírky právních předpisů hlavního města Prahy tato povinnost uložena není). V praxi však podle důvodové zprávy obcemi tato povinnost není vždy plněna, přičemž zbývající možnost nahlédnout do těchto předpisů u příslušného úřadu územního samosprávného celku či na Ministerstvu vnitra dle důvodové zprávy nemůže v konfrontaci se současnými technickými prostředky a požadavky na fungování moderní veřejné správy obstát.\n\nPro veřejnost zřízení sbírky znamená především posílení právní jistoty a komfortní způsob seznámení se s předpisy. Zřízení sbírky umožní získat ucelený přehled o tom, kolik územně samosprávných celků reguluje konkrétní problematiku. Zároveň odpadne povinnost zasílat právní předpis kromě dozorujícího orgánu také dalším orgánům státní správy (například ministerstvu financí v případě regulace hazardních her). \n\nCo se týče právních předpisů správních úřadů, zákon č. 309/1999 Sb., o Sbírce zákonů a o Sbírce mezinárodních smluv, stanovil závazná pravidla pouze pro publikaci předpisů ministerstev a ústředních správních úřadů; právní předpisy jiných správních úřadů a právnických osob se zde zveřejňují pouze pokud na základě zvláštního zákona vydávají právní předpisy s celostátní působností. Způsob zveřejnění u právních předpisů ostatních správních úřadů nebyl dosud řešen jednotně, ale každým zvláštním právním předpisem zvlášť a jinak, přičemž jde zejména o předpisy z oblasti ochrany přírody, hygieny a veterinární a rostlinolékařské péče. \n\nMinisterstvo vnitra zahájilo v roce 2017 projekt zaměřený na posouzení zákonnosti obecně závazných vyhlášek obcí vydaných před rokem 2010. V rámci projektu bylo zjištěno více než 5000 obecně závazných vyhlášek obcí vydaných před rokem 2010, z nichž zhruba 20 % je stále aktuálních, asi 20 % je v rozporu se zákonem a asi 60 % je sice souladných se zákonem, nicméně již neaktuálních. Z celkového počtu více než 6000 obcí byly v rámci projektu prověřovány vyhlášky téměř 4000 obcí a na základě metodické pomoci ministerstva bylo do 1. ledna 2019 zrušeno více než 500 obecně závazných vyhlášek a u téměř 400 obecně závazných vyhlášek byla z důvodu zjištěných nedostatků provedena jejich úprava, přičemž projekt pokračuje i v roce 2019. Důvodová zpráva k zákonu označuje tento projekt za přípravnou fázi vytvoření informačního systému Sbírky právních předpisů, díky čemuž budou významnou měrou eliminovány nezákonné a obsoletní právní předpisy obcí.\n\nPodle kontroly provedené ministerstvem vnitra (byl zkoumán statistický vzorek 182 obcí a měst, v každém kraji 2 ORP, 2 OPÚ a 10 obcí základního typu) povinnost zveřejňování právních předpisů obce je v případě obcí základního typu plněna cca z 90 % a cca 10 % obcí v České republice tuto povinnost vůbec neplní. Cca 38 % obcí zveřejnilo tyto předpisy v rámci struktury povinně zveřejňovaných informací podle vyhlášky č. 442/2006 Sb., cca 16 % na elektronické úřední desce a cca 38 % na jiném místě na webové stránce (obvykle v samostatné rubrice). V plnění povinnosti zasílat obecně závaznou vyhlášku dozorovému orgánu zjistilo ministerstvo vnitra pochybení v cca 20–30 % případů. \n\nPodle zprávy RIA (hodnocení dopadů regulace) je předpokládaný roční objem vkládaných dat 10000 obecně závazných vyhlášek obcí, 500 nařízení obcí, 13 obecně závazných vyhlášek kraje, 50 nařízení kraje, 13 obecně závazných vyhlášek hl. m. Prahy, 4 nařízení hl. m. Prahy a 20 právních předpisů ostatních správních úřadů. Počty ostatních vkládaných dokumentů jsou marginální.\n\nÚstavní soud v nálezu ze dne 12. dubna 2016, sp. zn. I. ÚS 2315/15 podotkl, že obtíže v dostupnosti právních předpisů obcí a krajů by byly odstraněny, kdyby se všechny právní předpisy obcí a krajů publikovaly na internetu nebo kdyby byly centrálně zpřístupněny, s poukazem na to, že již nyní jsou právní předpisy obcí a krajů shromažďovány krajskými úřady a Ministerstvem vnitra či jiným příslušným ústředním správním úřadem. Na tento nález, který relativizuje dostatečnost stávající zákonné úpravy publikace právních předpisů územních samospráv, se pak odvolávalo ministerstvo vnitra v důvodové zprávě při zdůvodnění potřeby nové právní úpravy. Již usnesení Ústavního soudu ze dne 8. 12. 1999, sp. zn. I. ÚS 422/99, uvádí, že zákonné vyhlášení právních předpisů jako ústavní podmínku jejich platnosti je třeba vykládat extenzivněji, a tedy i efektivněji umožnit, aby občané a další osoby měli možnost se s obsahem nejen zákonů, ale i ostatních právních předpisů, které jim nejen garantují práva, ale i ukládají povinnosti, seznámit. Ústavní soud k zásadě „neznalost práva neomlouvá“ prohlásil, že tato zásada je „nutnou podmínkou efektivity každého systému platného práva, nelze ji však vykládat pouze k tíži adresátů práva, nýbrž též jako závazek veřejné moci vůbec učinit právo poznatelným, protože jen takovým právem se lze řídit“ (nález Ústavního soudu Pl. ÚS 77/06, N 30/44 SbNU 349, bod 39). \n\nMinisterstvo vnitra České republiky začátkem roku 2019 předložilo z vlastní iniciativy („na základě aktuální potřeby“ mimo Plán legislativních prací vlády na rok 2019) návrh zákona, kterým má být tento informační systém zaveden. \n\nPodle prezentace navrhovatele z dubna 2019 bylo připomínkové řízení k návrhu zákona zahájeno 31. ledna 2019, přičemž účinnost zákona byla plánována na 1. leden 2021 s tím, že vyhlašovatelé právních předpisů by měli přechodné dvouleté období na zveřejnění dosavadních platných a účinných předpisů, přechodné období bylo v rámci připomínkového řízení změněno na tříleté. \n\n27. května 2019 ministr vnitra Jan Hamáček návrh zákona upravený v připomínkovém řízení předložil pro schůzi vlády.\n\nPodle návrhu by zveřejnění v této sbírce byl povinný a závazný způsob zveřejňování obecně závazných vyhlášek a nařízení krajů a obcí a nařízení Agentury ochrany přírody a krajiny České republiky, krajských hygienických stanic, Státní veterinární správy České republiky Ústředního kontrolního a zkušebního ústavu zemědělského a újezdních úřadů. \n\nZa vložení do systému by odpovídal ten, kdo předpis vydal, za zveřejnění pak správce systému, jímž má být ministerstvo vnitra. Zveřejněním ve sbírce by byl předpis vyhlášen. Oznámení o vyhlášení by vydávající subjekt či orgán zveřejnil též na své úřední desce, avšak toto oznámení by již nemělo vliv na platnost a účinnost předpisu. Vydávající subjekt by do sbírky zadával též stanovená metadata, umožňující vyhledávání ve sbírce, například svoji identifikaci, druh, název a číslo předpisu, zákonné zmocnění, oblast úpravy, účinnost a údaj o tom, který právní předpis je daným předpisem rušen nebo měněn. \n\nDále mají být ve sbírce zveřejňována rozhodnutí ústavního soudu ve věci posouzení zákonnosti zveřejněných právních předpisů a rozhodnutí dozorových orgánů (např. ministerstva vnitra a krajských úřadů) vydávaných v rámci dozoru nad zákonností právních předpisů. \n\nDále mají být ve sbírce zveřejňovány další dokumenty, které dosud byly zveřejňovány ve věstnících právních předpisů krajů a hl. m. Prahy, a to: \n\nZveřejnění nebo nezveřejnění rozhodnutí ústavního soudu a veřejnoprávních smluv v této sbírce však nebude mít dopad na jejich platnost a účinnost. \n\nZákon upravuje postup oprav nesprávností ve zveřejněných dokumentech a postup v případě překážky bránící vyhlášení právního předpisu prostřednictvím sbírky, kdy dočasně náhradním způsobem vyhlášení je zveřejnění na úřední desce toho, kdo předpis vydal. \n\nZákon se má vztahovat jen na ty právní předpisy, které jsou právními předpisy formálně, nikoliv na ty akty správních úřadů, které lze považovat za právní předpisy jen na základě materiálního posouzení. Návrh nepředpokládá ani zveřejňování aktů profesních komor, neboť podle příslušných zákonů nejsou právními předpisy. \n\nPro sbírku zákon zavádí a používá legislativní zkratku „Sbírka právních předpisů“, právní ochrany však používá pouze celý název sbírky, nikoliv tato zkrácená varianta. Zkratkou pro odkazování či citování této sbírky návrh zákona nezavádí vůbec. \n\nZásadní připomínky k návrhu uplatnilo 20 připomínkových míst, z toho 11 krajů, 5 ministerstev, úřad vlády prostřednictvím předsedy legislativní rady vlády, dvě sdružení samosprávných celků a ústavní soud. \n\nMnoho připomínek požadovalo sloučení navrhované sbírky se stávající sbírkou zákonů a mezinárodních smluv do jednotné sbírky, jak bylo původně plánováno a přislíbeno. Podle RIA (hodnocení dopadů regulace) je takové řešení plánováno výhledově a navržená právní úprava je považována za přechodnou, v navrženém znění zákona a jeho důvodové zprávě to však vůbec není zmíněno. Vytváření dvou paralelních systémů bylo v připomínkách odmítáno a označováno za nekoncepční, nesystematický a neefektivní počin. \n\nNěkdy v průběhu připomínkového řízení bylo přechodné období pro vložení starších právních předpisů prodlouženo ze 2 let na 3 roky, přičemž v doprovodné dokumentaci (důvodová zpráva a hodnocení dopadů regulace) byl tento údaj opraven nedůsledně. Sdružení místních samospráv ve své připomínce uvedlo, že lhůta je s ohledem na absenci byrokratické podpory v malých obcích a na možný počet platných právních předpisů nepřiměřeně krátká a že optimální by byla lhůta minimálně 5 let.\n\nZ povinnosti byly na základě připomínek vyjmuty právní předpisy vydané zaniklými správními úřady, zejména kvůli právním aktům, které v oblasti ochrany přírody vydaly okresní úřady a okresní národní výbory, dokumentace je nekvalitní a sankce neplatnosti by přinesla vysoké riziko zániku ochrany přírody. Podle původního návrhu by nikomu nebyla uložena povinnost tyto předpisy do systému vložit, ale uplynutím přechodného období by pozbyly platnosti.\n\nZveřejňování nařízení ÚKZÚZ o opatřeních v rostlinolékařské péči bylo do návrhu dodatečně doplněno na základě připomínky ministerstva zemědělství podle analogie s navrženým zveřejňováním veterinárních opatření.\n\nMinisterstvo spravedlnosti, Svaz měst a obcí a další namítli, že nelze tvrdit, že by dosavadní právní úprava dosahovala takových ústavněprávních deficitů, jejichž napravení by vyvažovalo zásah do práva na územní samosprávu, představovaný zákonnou derogací platných a účinných obecně závazných vyhlášek, které již byly zákonem předepsaným způsobem dříve vyhlášeny, a tedy by navržené derogační ustanovení zákona mohlo být důvodně považováno za protiústavní. Ministerstvo vnitra zaujímá stanovisko, že navrhované přechodné ustanovení je legitimním a de facto jediným možným prostředkem, jak požadovaného stavu, který je v souladu s požadavkem na seznatelnost práva, dosáhnout. \n\nSdružení místních samospráv ČR namítalo, že navržená úprava narušuje právo samosprávných celků na samosprávu, a upozornilo na fakt, že pro některé menší obce může představovat zasílání prostřednictvím elektronického formuláře praktickou komplikaci, neboť nedisponují žádným byrokratickým aparátem, jejich funkcionáři nejsou pro výkon funkce uvolnění a mnohdy se v zastupitelstvu obce stěží najde osoba s dostatečnou počítačovou gramotností. \n\nV rámci připomínkového řízení byla na základě připomínek několika ministerstev doplněna ustanovení o postupu a právní úpravě v případě výpadku systému, tedy při dočasné nemožnosti vložení dokumentu do systému. \n\nNa základ námitky protiústavnosti původně navrženého řešení, kdy jedním krokem samosprávný celek předpis do systému zasílal a druhým krokem jej ministerstvo zveřejňovalo, přičemž zveřejnění by bylo podmínkou platnosti právního předpisu a samosprávný celek by tento krok nemohl ovlivnit ani si jej vymoci, byla v návrhu formulace upravena tak, že zveřejnění předpisu provádí samosprávný celek nebo úřad zasláním předpisu do datové schránky správce systému prostřednictvím formuláře systému. Ačkoliv důvodová zpráva hovořila o tom, že proces zveřejnění zaslaného dokumentu je automatický, ve vlastním návrhu zákona to nebylo nijak zapracováno a nebyla dána záruka okamžitého zveřejnění. \n\nPodle návrhu ministerstva financí byly nenormativní odkazy pod čarou nahrazeny normativními odkazy přímo v textu zákona. \n\nSdružení místních samospráv ČR dalo připomínku, že podoba příslušného elektronického formuláře pro zasílání metadat právního předpisu nemá být ponechána na libovůli Ministerstva vnitra, ale musí být stanovena vyhláškou Ministerstva, tedy projít deliberativním procesem obvyklým pro vyhlášky ústředních orgánů státní správy, tj. především vnitřním a vnějším připomínkovým řízením. Ministerstvo tento požadavek odmítlo jako nepraktické omezení, které není nezbytné.\n\nNa základě připomínek byla do návrh doplněna výjimka ze strojově čitelného formátu pro případy, kdy z povahy dokumentu na něm nelze trvat (mapy, obrázky). \n\nNa základě připomínky ministerstva financí bylo výslovně do návrhu doplněno, že přístup k informacím bude bezplatný a neomezený jak časově, tak z jiných hledisek např. počtem přístupů za den. \n\nV připomínkovém řízení ministerstvo vnitra nevyhovělo požadavku Sdružení místních samospráv ČR, který třemi zásadními připomínkami směřoval proti podmínění platnosti a účinnosti právních předpisů obcí publikací ve Sbírce právních předpisů, a 2 zásadním připomínkám Ústeckého kraje, z nichž první vyjadřuje nesouhlas s přechodným ustanovením, že stávající právní předpisy, které nebudou v přechodné tříleté lhůtě vloženy do Sbírky právních předpisů, pozbudou platnosti, a druhá požaduje převádění starších, dodatečně do Sbírky právních předpisů vkládaných dokumentů do strojově čitelného formátu. \n\nDokumenty mají být vkládány v otevřeném a strojově čitelném formátu, z povinnosti strojově čitelného formátu má platit výjimka pro dokumenty vyhlášené před účinností zákona, vkládané zpětně na základě přechodného ustanovení zákona, a v některých dalších případech (důvodová zpráva zmiňuje mapové a grafické přílohy). \n\nVložené dokumenty by měly být nepřetržitě a bezplatně veřejně dálkově přístupné prostřednictvím internetu. Územně-správní celek je povinen v úřední době umožnit bezplatné nahlížení do sbírky v elektronické podobě. \n\nZákladní funkcionalitou je zveřejnění kompletního přehledu právních předpisů vydaných územně samosprávnými celky a některými úřady v České republice. Dále má sbírka zvládat základní provazby mezi předpisy (zrušení nebo novelizace jiným předpisem), fulltextové vyhledávání a vyhledávání podle zadaných metadat, včetně generování sestav a statistických informací (o počtech předpisů vyhledaných dle zadaných parametrů). \n\nSbírka má rovněž formou prolinku umožnit přístup k metodickým materiálům Ministerstva vnitra, tedy ke vzorům obecně závazných vyhlášek a k metodickým materiálům k jednotlivým zákonným zmocněním. \n\nPodle navrhované koncepce bude mít Sbírka právních předpisů překlenující charakter a následně má být nahrazena novým modulem systému e-Sbírka v návaznosti na dokončení systému e-Sbírka a e-Legislativa. \n\nNáklady na zřízení a provozování systémů navrhovatel v důvodové zprávě vyčíslil na 12 milionů Kč jednorázového nákladu při zřízení a 7 milionů ročně na provoz, z toho 5 milionů náklady na technický provoz a 2 miliony na personální zajištění, kde je kalkulováno se třemi zaměstnanci ministerstva vnitra ve 13. platové třídě.\n\nNáklady na případnou úplnou digitalizaci právních předpisů územních samosprávných celků a některých správních úřadů (převod současných platných právních předpisů územních samosprávných celků do strukturované podoby a import do datového modelu konstruovaného pro účely e-Sbírky, zachycení všech vazeb, vytvoření konsolidovaných znění, časových řezů atd.) se odhadují na 27 milionů Kč, které by měly být hrazeny z rozpočtu Ministerstva vnitra. Náklady na převedení platných a účinných právních předpisů územních samosprávných celků a ostatních aktů v souladu s přechodným ustanovením (např. na naskenování listinného dokumentu), které by měly být spíše marginální, ponesou územní samosprávné celky. \n\nV rámci připomínkového řízení byla akceptována připomínka ministerstva financí proti tomu, že si doprovodné materiály k návrhu nárokovaly navýšení prostředků na personální a technické náklady, s tím, že ministerstvo vnitra má zavedení systému řešit v rámci schválených rozpočtových prostředků v kapitole Ministerstva vnitra bez dodatečných požadavků na jejich navyšování. \n\n\n"}
{"id": "1509474", "url": "https://cs.wikipedia.org/wiki?curid=1509474", "title": "Vila Karla Šulce", "text": "Vila Karla Šulce\n\nVila Karla Šulce je rodinný dům, který stojí v Praze 5-Hlubočepích ve vilové čtvrti Barrandov v ulici Barrandovská v její východní části. Od 1. listopadu 1993 je chráněna jako kulturní památka České republiky.\n\nFunkcionalistickou vilu postavenou v letech 1929-1930 pro Karla a Hanu Šulcovy projektoval architekt Otakar Štěpánek.\nKarel Šulc (*1898) byl členem 1. junáckého oddílu v Čechách již od roku 1914. Jeho skautští přátelé Nušlovi a Filipovi se později stali také prvními osadníky Barrrandova. Během studií na obchodní škole působil jako skautský vedoucí na prázdninových pobytech Červeného kříže ve Švýcarsku. Po absolvování školy se chtěl věnovat diplomacii a pracoval na konzulátu ve Švýcarsku jako úředník a kurýr. Byl přidělen k zastupitelskému úřadu v Americe, kam ale nenastoupil. Roku 1920 se vrátil do Čech a pomáhal mladšímu bratrovi Augustinovi (1900-1979) v rodinném podniku s prodejem skautské výstroje a sportovních potřeb v obchodě U Lužického semináře 40. Roku 1921 bratři rozšířili služby o opravu jízdních kol a 1. března 1923 se již jako firma Bratři Šulcové v Kaprově 13 stali výhradními dovozci anglických motocyklů značky B.S.A. Karel Šulc se ve firmě staral o propagaci a ekonomiku. Roku 1927 si firma postavila ve Vysočanech v Ocelářské ulici Dům B.S.A., který ale byla nucena roku 1934 z finančních důvodů prodat. V letech 1935-1948 bratři v České zbrojovce ve Strakonicích zastupovali značku motocyklů ČZ. Po roce 1948 byli oba několikrát zatčeni a majetek jim byl zkonfiskován. Karel Šulc pak pracoval na stavbě Slapské přehrady a bydlel poblíž ve svém srubu.\n\nV polovině 30. let Šulcovi vilu prodali židovské rodině Ledenových. Po vzniku Protektorátu roku 1939 byla vila německými úřady zabavena a poskytnuta vysokému důstojníkovi SS.\n\nKoncem 60. let 20. století vilu koupil spisovatel Václav Cibula s manželkou Vlastou, který dům zrekonstruoval. Na stěnách v předsíni, vstupních prostorách a komoře vytvořil Cyril Bouda barevné křídové kresby strašidla, jeptišky a svatého Václava sklízejícího hrozny, Juraj Jakubisko kresbu s tématem dělení Československa roku 1990.\n\nFunkcionalistická jednopatrová stavba na obdélném půdorysu je situována ve svahu a obklopena zahradou. Zahrada je spojena s terasou v přízemí dvouramenným schodištěm. Suterén domu je polozapuštěný, s bývalým bytem domovníka, pokojem služebné, garáží a provozním zázemím. V přízemí je za vstupní halou kuchyně, pánský pokoj a hlavní denní místnost - hala s jídelnou. Z haly je vstup na terasu se zděným zábradlím a zděným schodištěm na zahradu. V patře jsou ložnice s šatnou a koupelnou, při pravé straně se nachází balkon, který má plné zděné zábradlí.\n\nFasáda vily je hladká a pokrytá jemnou brizolitovou omítkou, směrem do ulice je nečleněná. Hlavní vstup chráněný markýzou se nachází v levé části domu a má dochované původní dveře, lemované vertikálními zasklenými poli. Nalevo od vstupu je malé kruhové okno, napravo okno špaletové obdélné a v levé polovině patra je nízký horizontální pás oken. Špaletová okna jsou také v bočních částech domu. Ze severovýchodní strany vystupuje z průčelí schodiště s velkým kruhovým oknem.\n\nZahrada je lemovaná vzrostlými stromy a kamennou zídkou. Směrem k Barrandově skále se rozkládá na svažitém terénu a ve své kompozici má krajinné a architektonické prvky. V její severovýchodní části prochází po svahu úzká cesta z plochých kamenů lemovaná kamennou opěrnou zdí.\n\nZ původního vybavení a dispozic se dochovala řada prvků - v prostoru šatny vestavěné skříně, v ložnici stěna s dveřmi a vestavěným nábytkem, v dalších částech domu vestavěná knihovna, krb z šedého mramoru, který je v horní části krytý kovovou deskou s drobným plastickým geometrickým ornamentem, schodiště do patra s dřevěným zábradlím s prvky obdélného profilu nebo podesta s velkým kruhovým oknem.\n\n\n"}
{"id": "1509475", "url": "https://cs.wikipedia.org/wiki?curid=1509475", "title": "Škola ro(c)ku (seriál)", "text": "Škola ro(c)ku (seriál)\n\nŠkola ro(c)ku (v anglickém originále School of Rock) je americký hudebně-komediální televizní seriál, který vytvořili Jim Armogida a Steve Armogida. Je založený na stejnojmenném filmu z roku 2003. Byl vysílán na stanici Nickelodeon od 12. března 2016 do 8. dubna 2018. Vznikly celkem 3 řady se 45 díly.\n\n\n\n\n"}
{"id": "1509480", "url": "https://cs.wikipedia.org/wiki?curid=1509480", "title": "Samuel Kozlovský", "text": "Samuel Kozlovský\n\nSamuel Kozlovský (* 19. listopadu 1999, Bratislava) je slovenský fotbalový obránce a mládežnický reprezentant, od roku 2017 působící v seniorské kategorii slovenského klubu ŠK Slovan Bratislava. Nastupuje na postu levého obránce, ale může hrát i na pravém kraji obrany. \n\nSvoji fotbalovou kariéru začal v týmu MŠK Iskra Petržalka, odkud v průběhu mládeže zamířil do Slovanu Bratislava. \n\nV roce 2017 se propracoval do mužské kategorie \"belasých\", ale nastupoval pouze za třetiligovou juniorku. V červnu 2018 se zapojil společně s dalšími hráči z žákovské akademie Slovanu, konkrétně s Martinem Trnovským, Davidem Hrnčárem a Davidem Strelcem, do přípravy A-týmu \"belasých\" na ročník 2018/19, šanci v lize za \"áčka\" však tehdy nedostal. V létě 2019 se z hostování v Petržalce vrátil do Slovanu Bratislava.\n\nV průběhu podzimní části ročníku 2018/19 odešel kvůli většímu hernímu vytížení na hostování do bratislavského mužstva FC Petržalka, tehdejšího nováčka druhé slovenské ligy. Ligový debut v dresu tohoto klubu odehrál v 8. kole 9. září 2018 proti Tatranu Liptovský Mikuláš (výhra 2:0), nastoupil na celý zápas. Svůj první a zároveň jediný ligový gól během tohoto angažmá vstřelil v následujícím kole, když v souboji s Partizánem Bardejov srovnával v 61. minutě na půdě soupeře na konečných 1:1. Za Petržalku nastupoval pravidelně a celkem odehrál v lize 23 střetnutí, pouze ve dvou z nich nezačal v úvodní jedenáctce.\n\nSamuel Kozlovský je slovenský mládežnický reprezentant, hrál nebo stále ještě hraje za výběry do 17, 18, 19 a 20 let.\n\n"}
{"id": "1509482", "url": "https://cs.wikipedia.org/wiki?curid=1509482", "title": "Volchovská vodní elektrárna", "text": "Volchovská vodní elektrárna\n\nVolchovská vodní elektrárna (rusky \"Волховская ГЭС\") je vodní dílo na řece Volchov v Rusku. Byla postavena jako první vodní elektrárna podle plánu GOELRO. Sehrála zásadní roli v historii prolomení energetické blokády Leningradu za druhé světové války. Pro svůj mimořádný historický význam byla vyhlášena jako technická památka celonárodního významu. \n\nVodní dílo sestává z přelivové hráze o délce 212 m se 14 přelivovými poli, budovy elektrárny o délce 140 m, jednokomorového jednocestného zdymadla a protiledové bariéry o celkové délce 256 m. Vzedmutím hladiny vznikla Volchovská přehradní nádrž přesahující i plochu Ilmeňského jezera, ze které řeka Volchov vytéká. Ve strojovně pracuje na spádu 11,2 m 10 turbín o celkovém výkonu k roku 2019 86 MW. Z původních turbín švédského výrobce z roku 1926 byly čtyři modernizovány a poskytují 12 MW. Historické turbíny dávají výkon 9 MW. Součástí celku jsou i dvě malé turbíny o výkonu 1 MW, rovněž z roku 1926. Doba výstavby spadá do období, kdy ještě nebyla používána Kaplanova turbína a tak z historických důvodů pracují na spádu pouhých 11 m turbíny Francisovy. Případná rekonstrukce na použití účinnějších Kaplanových turbín by znamenala příliš rasantní zásah do konstrukce historické budovy a tak i po modernizaci zůstávají všechny turbíny typu Francis. Vzhledem k počtu soustrojí se dá i tak dobře výkon řeky využívat v širokém rozmezí.\n\nDlouhodobý průměr roční výroby je 382,5 milionů kWh. Elektrárna zásobuje především Závody na výrobu hliníku ve Volchově, celkový počet odběratelů je však kolem 50 000. \n\nŘeka Volchov hrála v dějinách Ruska významnou roli. Při jejím počátku při výtoku z Ilmeňského jezera bylo postaveno historické město Veliký Novgorod, na jejím konci před ústím do Ladožského jezera stojí historická pevnost Stará Ladoga. Její tok byl součástí jedné ze tří významných obchodních vodních cest spojujících oblast Baltu se Středomořím a Orientem. Na této cestě nechal car Petr I. vybudovat průplav z Volhy do Něvy, nazývaný Vyšněvolocký průplav. Prudké peřeje na řece Volchov spolu s prahy na jejím přítoku Msta, činily z Vyšněvolocké vodní cesty jednosměrnou pouť ze směru od Volhy. Překonání těchto prahů bylo v zájmu lodní dopravy, ale technické schopnosti v 18. století nedovolovaly na tak mohutné řece vybudovat stavidla. Až konec devatenáctého století přinesl první projekty na vodní díla, tentokrát již s ohledem na nově se šířící fenomén zvaný elektřina. \n\nProjekt na využití řeky Volchov u stejnojmenného sídla pochází z roku 1902 a jeho autorem byl proslulý spoluautor městské elektrické dráhy v Petrohradě Henrich Osipovič Graftio. Úředníkům carské vlády více vyhovovaly projekty tepelných elektráren zahraničních firem spalujících uhlí z dovozu. Tomuto vývoji učinil přítrž až Mikuláš II, bohužel až v době, kdy rozvoj prací na Volchovu znemožnila První světová válka. Pracovní síla zajatců z armád Rakousko-Uherska byla využita na přípravě vodní cesty pro Kondopožskou elektrárnu v Karélii. V roce 1918 Graftio nadchl svým projektem V.I.Lenina, další rozvoj prací však přerušila válka občanská. Konečně se projekt na Volchovskou vodní elektrárnu objevil v plánu GOELRO, a to jako jedna z prioritních staveb. \n\nNa zasedání VIII.Všeruského sjezdu sovětů v prosinci 1920 byl definitivně schválen plán elektrifikace Ruska, jehož složka pro Severní rajón obsahovala následující stavby.\n\nTepelná elektrárna na rašelinu v Petrohradě ve čtvrti Utkiny zátoka o výkonu 60 000 kW\n\nTepelné elektrárna v blízkosti Nazievských rašelinových dolů o výkonu 40 – 60 000 kW\n\nVodní elektrárna Volchov o výkonu 58 000 kW\n\nVodní elektrárna na dolním úseku řeky Svir o výkonu 100 000 kW\n\nVodní elektrárna na horním úseku řeky Svir o výkonu 160 000 kW. Řízením prací na výstavbě vodních elektráren v Severním rajónu byl pověřen Henrich Graftio.\n\nJiž v lednu 1921 se Henrich Graftio vypravil do Švédska pro sjednání dodávek nutných technologických zařízení, s jejichž produkcí v požadovaných rozměrech nemělo Rusko ještě dostatek zkušeností. Po zajištění dodávek švédskou firmou ASEA se objevil nedostatek devizových prostředků a za této situace byla upřednostňována výstavba tepelných elektráren, zejména pro jejich nezávislost na klimatických podmínkách. První elektrárnou GOERLO se tak stala již v roce 1923 tepelná elektrárna v Utkině zátoce na břehu Něvy v Petrohradě. Díky iniciativě Lenina, který byl vodní energetikou nadšen, byla na IX. zasedání Sjezdu sovětů Volchovská elektrárna určena jako prioritní a příslušné devizové prostředky byly v celé požadované výši uvolněny. \n\nPracovní sílu zajišťovali místní obyvatelé, pro které stavba byla v dobách všeobecného nedostatku vítanou příležitostí pro zajištění přijatelné životní úrovně. Lenin navštívil stavbu v létě 1923, v době, kdy v řečišti existovaly jen suché jámy a základy budovy elektrárny. Obraz Isaaka Israeleviče Brodského tak zobrazuje pouze symbolický výjev ze břehu, který byl ve skutečnosti ještě v době Leninovy smrti staveništěm. \n\nK osazení prvních hydraulických jednotek došlo v létě 1926 a v prosinci byl slavnostně spuštěn provoz elektrárny. Součástí instalace byly i dvě jednotky o výkonu 2 x 1 MW vlastní konstrukce, jejichž vývoj i provoz se stal základem pro pozdější výrobu turbín vlastní konstrukce na největších vodních elektrárnách světa. \n\nV roce 1927 pracovala elektrárna již při plném výkonu 58 MW. Elektrická soustava Sever byla obohacena nejen o výkon elektrárny, ale i o možnost charakteristické regulační schopnosti vodních děl. Ve své době Volchovská elektrárna patřila mezi největší v Evropě a byla označována jako „\"Milované první vodní dítě GOELRO\"“ či „\"Zázrak na Volchovu\"“.  Na nejslavnější období ve své historii však teprve čekala. \n\nRychlý postup německých i finských vojsk za druhé světové války znamenal pohromu pro mnoho elektráren a distribučních systémů. Z vodních elektráren byly Kondopožská a Dolnosvirská elektrárna obsazeny finskými vojsky. Německá letadla začala útočit na elektrárnu na Volchově, zásobující Leningrad, stejně jako na elektrárny na Volze, zásobující Moskvu. Rychle se blížící fronta způsobila rozebrání všech osmi jednotek a odvezení za Ural. Na elektrárně pracovaly pouze oba malé agregáty o výkonu 1 MW pro potřeby Volchovského železničního uzlu. I ty byly podminovány s očekáváním německého záboru. Když se v zimě 1941/1942 fronta stabilizovala a obležený Leningrad, odříznutý od energetických zdrojů se vzpamatovával z první zimy v obležení, padlo rozhodnutí o zásobování obleženého města elektřinou z Volchovské elektrárny pomocí kabelu, položeného na dně Ladožského jezera. Turbíny a generátory, které ještě nebyly vyloženy z vagónů se vydaly zpátečním směrem, aby elektrárnu na řece Volchov připravily na nejvýznamnější poslání v její historii. Koncem léta 1942 byly opět zprovozněny tři jednotky o výkonu 8 MW a pro obležený Leningrad bylo připraveno 24 000 kW elektrické energie, zajišťující potřebné minimum 700 000 kWh denně. Přenos energie zajišťoval kabel, jehož mezižilovou izolaci zajišťoval papír s vodoznakem určený původně pro tisk bankovek. Po zamrznutí Ladožského jezera podporoval zimní přenos energie ještě vzdušný systém, budovaný na sloupech zamrznutých přímo v ledu jezera. Vybudování trasy přenosu bylo výsledkem dřiny především žen a dívek ve věku od 14 let. \n\n23. září 1942 se elektrický proud, vyrobený proudy vody řeky Volchov, vydal směrem do obleženého města. Od tohoto dne si v každé domácnosti mohli obyvatelé Leningradu každý den na dvě hodiny zapnout 40 W žárovku a do zaměstnání se dopravovat veřejnou dopravou. Tento den je považován jako den prolomení energetické blokády Leningradu. Přes pravidelné útoky Luftwaffe dodávala Volchovská vodní elektrárna obleženému městu životodárné minimum. V roce 1944 bylo opět instalováno dalších pět jednotek, a tak mohla elektrárna dodávat osvobozenému městu plných 66 MW. Všechna zařízení bez vážných poruch pracovala až do začátku 21. století.\n\nV roce 2019 v elektrárně nepřetržitě pracuje šest soustrojí od doby své válečné přeinstalace. Všechny tyto hydrodynamické i elektrické jednotky budou modernizovány, stejně jako řídící systémy.  \nElektrárna je od uvedení do provozu zmiňována v dějepisné výuce základních i středních škol v Rusku a jako taková vždy přitahovala školní exkurse. Zejména po válce byly návštěvy ze škol místní oblasti velice běžné. V současné době se návštěva jejího provozu i muzea elektrárny, umístěného ve vile Henricha Graftia, dostává i do nabídek cestovních kanceláří. Svou kombinací mohutnosti a elegance bude vždy přitahovat pozornost milovníků technické architektury.  \n\n\n"}
{"id": "1509484", "url": "https://cs.wikipedia.org/wiki?curid=1509484", "title": "Madona ze Špalíčku II", "text": "Madona ze Špalíčku II\n\nMadona ze Špalíčku II (1500–1520) je pozdně gotická socha, která pochází z některého chebského domu v tzv. Špalíčku, odkud se dostala do chebského muzea. Byla pravděpodobně importována ze švábské oblasti Německa a stylově je blízká dílně Niklause Weckmanna z Ulmu. Je vystavena ve stálé expozici chebské gotiky Galerie výtvarného umění v Chebu. Ze Špalíčku pochází i starší socha Madony, označovaná jako Madona ze Špalíčku I.\nPlně plastická dřevěná socha 94,5 × 33,5 × 18,5 cm, vzadu vyhloubená, se zbytky původní polychromie. Chybí část ruky Panny Marie a pravé ruky Ježíška. Restaurovali D. Blažková (1961) a J. Živný (1986, 1994).\n\nPostava Marie v lehce naznačeném esovitém prohnutí stojí v kontrapostu s odlehčenou levou nohou. Nad pravou, nosnou nohou drží na boku Ježíška, který je zobrazen v živém pohybu a s hlavou odkloněnou od matky. Marie hledí vzpřímeně, s hlavou lehce pootočenou k dítěti. Obličej se širokým čelem a plnými tvářemi se jen mírně zužuje k bradě, tvář je vážná, s pevně sevřenými rty. Oči jsou mělce zasazené a zešikmené, nos výrazný. Dlouhé vlasy, které po stranách spadají až do pasu, spínala na hlavě čelenka nebo koruna. Je oděna v modrý spodní šat s výstřihem, přepásaný pod ňadry. Svrchní plášť, který přidržuje pravou rukou pod tělem Ježíška, tvoří pod její levou rukou velký mísovitý záhyb s vnitřním řasením ve tvaru H. Nepravidelné geometrické vmačkávané záhyby nad kolenem a dlouhý zvratný záhyb pláště, který má vrchol nad podstavcem, zvýrazňují levé koleno a část stehna. Po její pravé straně spadá plášť v dlouhé diagonále od lokte k podstavci.\n\nTento figurální typ vznikl již koncem 15. století ve Švábsku. Je blízký zejména okruhu jednoho z hlavních představitelů Ulmské školy Niklause Weckmanna, který užíval ustálené a opakující se vzory, zejména pokud jde o motivy drapérie, skotačivé dítě nebo typ tváře Panny Marie. Weckmannova velká dílna, z jejíž hromadné produkce se zachovalo kolem 600 děl, byla činná po celou první čtvrtinu 16. století a díla lze jen obtížně přesně datovat. Pro mladší původ chebské Madony svědčí štíhlý a kompaktně uzavřený objem sochy. V západních Čechách jsou díla tohoto typu výjimečná a lze předpokládat, že Madona ze Špalíčku je importem z oblasti Ulmu.\n\n"}
{"id": "1509488", "url": "https://cs.wikipedia.org/wiki?curid=1509488", "title": "Leona (album)", "text": "Leona (album)\n\nLeona je první studiové album Leony Machálkové. Nahráno bylo ve studiu SONO a vyšlo roku 1996. Album vydalo vydavatelství \"Forte\". \n\n"}
{"id": "1509493", "url": "https://cs.wikipedia.org/wiki?curid=1509493", "title": "Seznam dílů seriálu Škola ro(c)ku", "text": "Seznam dílů seriálu Škola ro(c)ku\n\nToto je \"'seznam dílů seriálu \"Škola ro(c)ku\".\n\n<onlyinclude></onlyinclude>\n\nEpizody jsou v ČR většinou seřazeny podle prod. kódů\n"}
{"id": "1509499", "url": "https://cs.wikipedia.org/wiki?curid=1509499", "title": "Denis Potoma", "text": "Denis Potoma\n\nDenis Potoma (* 15. prosince 2000, Svidník) je slovenský fotbalový záložník a bývalý mládežnický reprezentant, od února 2020 působící ve slovenském mužstvu FK Pohronie, kde je na hostování ze Slovanu Bratislava.\n\nSvoji fotbalovou kariéru začal v Tesle Stropkov, odkud přestoupil v mládežnických letech do Slovanu Bratislava. \n\nV červnu 2016 uzavřel s klubem stejně jako Dominik Greif, Adam Laczkó, Juraj Kotula, Samuel Šefčík, Patrik Pinte a Frederik Valach profesionální kontrakt, nadále však nastupoval za mládež. V ročníku 2018/19 už hrál za třetiligovou juniorku \"belasých\", se kterou vybojoval postup do druhé slovenské ligy. Ve stejné sezoně si navíc odbyl debut v \"áčku\" Slovanu, když ve 32. kole hraném 24. května 2019 proti týmu ŠKF iClinic Sereď (výhra 3:1) nahradil v 86. minutě na hrací ploše Aleksandara Čavriće. Na jaře 2019 \"belasí\" vybojovali mistrovský titul, na jehož zisku se Potoma částečně podílel.\n\nV zimním přestupovém období sezony 2019/20 odešel ze Slovan kvůli většímu zápasovému vytížení na půlroční hostování do mužstva FK Pohronie.\n\n"}
{"id": "1509515", "url": "https://cs.wikipedia.org/wiki?curid=1509515", "title": "Roky a roky", "text": "Roky a roky\n\nRoky a roky (v anglickém originále Years and Years) je britský televizní seriál, který vznikl v roce 2019 ve společné produkci BBC a HBO. Seriál byl premiérově odvysílán na BBC One 14. května 2019 a na HBO dne 24. června 2019. Byla odvysílána jedna řada o šesti dílech. Seriál rozvíjí osudy jedné rodiny v Manchesteru v letech 2019–2034, jejíž členové se během 15 let vyrovnávají se společenskými a politickými zvraty, jako je jaderná válka, finanční krize, brexit, čipování lidí, LGBT práva, imigrace či zřizování koncentračních táborů.\n\nDne 14. května 2019 podnikatelka Vivienne Rook způsobí rozruch, když v přímém televizním přenosu hovoří vulgárně o izraelsko-palestinském konfliktu. Rosie téhož večera porodí syna Lincolna. V následujících letech Čína postaví ve sporných vodách umělý ostrov s vojenskou základnu pojmenovanou Hong Sha Dao. Daniel se ožení s Ralphem, královna Alžběta umírá, Donald Trump v roce 2020 podruhé vyhraje ve volbách, Vivienne se ve volbách v roce 2022 neúspěšně pokouší o kandidaturu a na Ukrajině převezme kontrolu ruská armáda. Daniel jako městský úředník spravuje místní uprchlický tábor, kde se seznámí s Viktorem, který uprchl z Ukrajiny poté, co byl mučen za to, že je gay. Bethany řekne svým rodičům Stephenovi a Celestě, že je transčlověk a plánuje nahrát své vědomí do cloudu, s čímž rodiče nesouhlasí. Danielovo a Ralphovo manželství se začne hroutit, protože Daniel se začne scházet s Viktorem. Vivienne založí vlastní politickou stranu. V roce 2024 rodina slaví 90. narozeniny babičky Muriel. Jsou videohovorem spojeni s Edith, která se nachází ve Vietnamu poblíž ostrova Hong Sha Dao. Toho dne Donald Trump krátce před koncem svého mandátu nechá vystřelit jadernou raketu na Hong Sha Dao a USA tak vstoupí do války s Čínou. \n\nV roce 2025 se Edith, která přežila jaderný úder Hong Sha Dao, vrací do Velké Británie. V televizním rozhovoru přiznává, že byla vystavena jadernému spadu a do 20 let nejspíš podlehne nemoci z ozáření. Celeste ztrácí svou práci jako účetní, takže se Stephenem musejí prodat dům v Londýně. Jejich dcera Bethany, které je 18 let, si nechala chirurgicky implantovat senzory pod kůži. Daniel se rozvádí s Ralphem a žije s Viktorem. Viktor je nicméně v důsledku nahlášení Ralphem vyhoštěn na Ukrajinu, protože byl na černo zaměstnán. Stephen a Celeste prodávají svůj dům za více než 1,2 milionu liber. Přes noc jsou však jejich peníze znehodnoceny bankovní krizí vyvolané pádem americké investiční banky. Musejí se i s dětmi přestěhovat k babičce Muriel do jejího velkého, ale chátrajícího domu v Manchesteru. Vivienne Rook je zvolena v doplňovacích volbách do Dolní sněmovny za Manchester.\n\nV roce 2026 přešla bankovní krize k recesi. Stephen pracuje jako cyklistický kurýr a k tomu má ještě několik dalších zaměstnání. Viktor je vyhoštěn na Ukrajinu a rozhodne se nelegálně emigrovat do jiné země a požádat o politický azyl. Rosie dostává výpověď ze školní jídelny, neboť škola začala objednávat syntetická jídla s vlastním ohřevem. Viktor uprchne do Španělska, kde požádá o azyl. Stephen se začne scházet se svou kolegyní Elaine. Celeste to zjistí, ale nic mu neřekne. Otec sourozenců Lyonových umírá na sepsi, neboť je rezistentní na antibiotika, sourozenci tak vyrážejí na pohřeb. Bethany a její kolegyně Lizzie odjíždějí do Liverpoolu, aby podstoupily nelegální kybernetickou operaci. Lizzie dostane falešný, nefunkční oční implantát, ale Bethany unikne nezraněná. V parlamentních volbách získá strana Vivienne Rook patnáct křesel v Dolní sněmovně a stane se tak třetí největší stranou.\n\nV roce 2027 se koaliční vláda zhroutí a Vivienne Rook se stává premiérkou. Celeste přestane Stephenovi tolerovat jeho aféru, za pomoci Muriel ho vyhání k Elaine. Rosie si koupí pojízdný stravovací karavan a začne podnikat. Daniel se pokusí Viktora propašovat do Velké Británie. Společně se vydají přes kanál La Manche na přeplněné lodi z Francie. Půl míle od britského pobřeží se loď potopí. Daniel a většina ostatních migrantů se utopí. Viktor přežije a vrátí se do Manchesteru sám.\n\nV roce 2028 rozsáhlé záplavy a dvě špinavé bomby teroristů vedou k přesídlení velkého množství obyvatel ve Velké Británii. Čtvrť, ve které bydlí Rosie, je obehnána plotem s kontrolním stanovištěm v reakci na trestnou činnost v této oblasti. Bethany je vybavena mozkovým implantátem, který jí umožňuje komunikovat přímo s internetem. Viktor je umístěn v azylovém středisku. Všichni se vzpamatovávají z Danielovy smrti, za níž Stephen viní právě Viktora. Stephen dostává novou práci ve firmě bývalého spolužáka Woodyho, tato společnost vyhraje smlouvu na správu dvou nově zřízených utajených koncentračních táborů, které zřídila vláda, aby se zbavila nepohodlných osob. Tohoto místa Stephen využívá a přes počítačový systém společnosti pošle Viktora do jednoho z táborů. Celou věc však mezi tím sleduje Bethany.\n\nV roce 2029 se rodina po proslovu Muriel rozhodne Viktora osvobodit a zveřejnit existenci táborů. Rosie je mezitím uvězněna ve vlastní čtvrti, uvědomuje si, že je třeba něco udělat, bere tak situaci do vlastních rukou. Celeste chce uchránit Stephena před dopady odhalení existence táborů, což se jí nedaří. Stephen chce udělat správnou věc a předat veškeré informace policii, před tím však ještě postřelí Woodyho. Vivienne Rook je obviněna z organizování vražd v táborech. V roce 2034 se dozvídáme, že celý příběh je vyprávěn z pohledu Edith, jejíž vzpomínky jsou nahrány do molekul vody, aby tam mohla žít věčně. Její tělo umírá, ale její mysl je nahrána do cloudu. Není však jisté, zda se její vědomí nahrálo do Murielina virtuálního asistenta, nebo ne.\n"}
{"id": "1509518", "url": "https://cs.wikipedia.org/wiki?curid=1509518", "title": "Katedrála svatého Pavla (Birmingham, Alabama)", "text": "Katedrála svatého Pavla (Birmingham, Alabama)\n\nKatedrála svatého Pavla je mateřský kostel římskokatolické diecéze Birmingham v Alabamě.\n\nTento kostel, který vyprojektoval americký architekt německého původu Adolphus Druiding, byl postaven roku 1893 ve viktoriánském novogotickém stylu, a to původně jako farní kostel. Titul katedrály získal až roku 1969, kdy byla v Birminghamu zřízena diecéze. \n\nRoku 1955 byl kostel kompletně renovován. Roku 1972 byly provedeny některé strukturální změny, aby kostel odpovídal duchu Druhého vatikánského koncilu.\n\nRoku 1982 byla katedrála zařazena do Národního registru historických míst.\n\nVitrážní okna v katedrále jsou prací firmy G. C. Riordan & Co. of Cincinnati.\n\n"}
{"id": "1509520", "url": "https://cs.wikipedia.org/wiki?curid=1509520", "title": "Sela (rozcestník)", "text": "Sela (rozcestník)\n\nSela může znamenat:\n\n\n\n"}
{"id": "1509524", "url": "https://cs.wikipedia.org/wiki?curid=1509524", "title": "Katedrála Panny Marie Nanebevzaté a svatého Kania", "text": "Katedrála Panny Marie Nanebevzaté a svatého Kania\n\nKatedrála Panny Marie Nanebevzaté a svatého Kania (italsky: \"Duomo di Acerenza, Cattedrale di Santa Maria Assunta e San Canio\") je hlavní chrám acerenzské arcidiecéze.\n\nAcerenzská diecéze byla zřízena v 5. století, avšak současná románská katedrála byla postavena v 11. století, a to pod vedením arcibiskupa Arnalda z Cluny. Kostel byl postaven na místě pohanského chrámu zasvěceného Héraklovi.\n\nMá půdorys latinského kříže a tři lodě, končící ve zvýšeném presbytáři, za nímž je apsida a tři kaple. \n\nRoku 1524 byla vybudována v katedrále krypta, kde jsou uloženy ostatky svatého Kania. Roku 1555 byla ke katedrále přistavěna zvonice.\n\nInteriér je vyzdoben různými zoomorfickými a květinovými řezbami v clunyjském stylu.\n"}
{"id": "1509529", "url": "https://cs.wikipedia.org/wiki?curid=1509529", "title": "Exploze v Humberto Vidal", "text": "Exploze v Humberto Vidal\n\nExploze v Humberto Vidal je označení pro výbuch plynu, který nastal dne 21. listopadu 1996 v obchodu s botami \"Humberto Vidal\" ve městě San Juan, hlavním městě ostrovního území Portoriko. Exploze zabila 33 lidí a zranila 69 dalších. Je to jedna z nejsmrtelnejších nehod, které se kdy na ostrově odehrály.\n\nExploze nastala přibližně v 8:35 dne 21. listopadu 1996. Zabila 33 obětí a zranila 69 dalších. Většina obětí byla v okamžiku nehody v budově, další ale byli v ulicích v okolí budovy. Šestipodlažní budova, ve které se nacházel obchod s botami Humberto Vidal, klenotnictví, obchod s hudbou a ředitelství Humberto Vidal, byla výbuchem úplně zničena a následně stržena.\n\nJednou z hypotéz bylo nastražení výbušného zařízení tajným polovojenským sdružením nebo úmyslné zapálení komplexu, z důvodu pdoobných úmyslných činů v minulosti. Nenalezly se ale žádné stopy po výbušninách ani žádné hořlavé látce, kterou by mohl žhář použít.\n\nPrezident Spojených států amerických Bill Clinton prohlásil Portoriko za oblast postiženou katastrofou, což zajistilo obdržení pomoci z federálních zdrojů, včetně pomoci Národní rady pro bezpečnost dopravy (NTSB), která okamžitě zahájila vyšetřování. San Juan Gas Company (vlastněná Enron Corporation) odmítla jakoukoliv odpovědnost za nehodu a tvrdila, že budova neměla v době výbuchu žádný přívod plynu.\n\nVyšetřování Národní rady pro bezpečnost dopravy (NTSB) odhalilo, že několik osob nahlásilo údajný únik plynu v budově plynové společnosti několik dnů před explozí, když si stěžovali na velký zápach. Do obchodu s botami nevedl žádný přívod plynu, jako podezřelý se jevil nedaleký plynovod, který obsahoval propan, který je těžší než vzduch. Ukázalo se, že tento plynovod byl rozbitý. Před několika lety byl pod plynovod nainstalován i vodovod, což ještě více ohlo plynovod (který byl již před instalací vodovodu ohnutý). Po instalaci vodovodu se plynovod přerušil a plyn začal unikat. \n\nVýbušný plyn se dostal až do suterénu obchodu s botami, kde způsoboval zmiňovaný zápach. Největším problémem ale bylo, že technici plynové společnosti nebyli schopni únik plynu detekovat ještě před výbuchem. Vyšetřovatelé odhalili, že vývrty používané pro detekci plynu v podzemí byly pouze 46 cm v podzemí, ačkoliv propan (těžší než vzduch) samotný byl až 120 cm v podzemí. Tímto způsobem tedy nebylo možné detekovat, že plyn unikl. Nejzávažnější chyba nastala při kontrole suterénu obchodu. Technik měl přístroj na detekci plynu zapnout na čerstvém vzduchu, předtím, než vstoupí do budovy. Udělal to ale až po vstupu do budovy, čímž pádem nebylo možné detekovat únik žádného plynu. \n\nSan Juan Gas Company odmítala odpovědnost a prohlásila, že nehoda mohla být způsobena plynem z kanalizace. Tento plyn je ale lehčí než vzduch, čímž pádem by se musel shromažďovat u stropu. Propan, který je těžší než vzduch, se naopak shromažďuje u podlahy. Vyšetřování ukázalo, že výbuch vyhodil uložené boty směrem nahoru, což dokázalo, že výbušný plyn musel být u podlahy. Trám, který se následkem výbuchu ohnul směrem nahoru, byl pro doložení, že výbuch musel jít zezdola, taktéž velmi důležitý. \n\nOběti nehody a vlastníci postižených společností zažalovali plynovou společnost, která čelila celkem 1500 žalobám. Ačkoliv celou dobu společnost odmítala jakékoliv pochybení, 725 ze všech žalob bylo vyřízeno mimosoudně a 101 žalob skončilo rozsudkem v neprospěch společnosti. Společnost byla taktéž kritizována za nekvalitní školení svých pracovníků. Vedení přislíbilo toto napravit.\n"}
{"id": "1509530", "url": "https://cs.wikipedia.org/wiki?curid=1509530", "title": "Patrik Hrehorčák", "text": "Patrik Hrehorčák\n\nPatrik Hrehorčák (* 18. březen 1999, Slovensko) je slovenský hokejista. Hraje na postu útočníka.\n\n"}
{"id": "1509531", "url": "https://cs.wikipedia.org/wiki?curid=1509531", "title": "Le Chant du loup", "text": "Le Chant du loup\n\nFilm začíná misí, kde se snaží francouzská ponorka Titane vyzvednout ze syrské pevniny vojenskou jednotku. Vojenský zvukový analytik Chanteraide zaznamenává na ponorce zvuk, který nedokáže přesně identifikovat. Od možnosti ponorky ho zrazuje, že zvuk zní jako od čtyřlopatkového šroubu, ale žádná existující ponorka čtyři lopatky nemá. Nakonec chybně rozhoduje, že jde o planý poplach. Mezitím se ozývá sonar cizí ponorky znějící jako vlčí volání, a ponorka předává souřadnice Titanu rádiem. Na to reaguje íránská helikoptéra, která na Titan shazuje tři bomby. To už má Chanteraide jasno, že musí jít o nějakou novou ponorku, nejspíše ruskou ponorku Jaguar. Kapitán Grandchamp se rozhodne zariskovat a místo ústupu velí k vynoření ponorky, přitom sám z ní vylézá a pomocí RPG sestřeluje vrtulník. Mezitím jednotka z pevniny připlouvá v potápěčské výstroji a vstupuje do ponorky. Mise je úspěšně ukončena.\n\nPo návratu Rusko napadá finské Alandy, francouzský prezident posílá na Alandy pozemní vojsko i jadernou ponorku Effroyable, která je na základě hrdinství svěřena kapitánovi Titanu Grandchampovi. Chanteraideovi jeho nadřízený vysvětluje, že se určitě spletl a že šlo o podvodní dron a nikoliv ruskou ponorku Jaguar. Nechce mu ukázat analýzu, která to podkládá, nicméně Chanteraide odposlouchává jeho heslo do databáze, čímž se k ní dostává a začíná hledat další informace. V knihovně se setkává s mladou Diane, jejíž pravé jméno je Prairie, a ihned mezi nimi přeskočí jiskra. Ačkoliv u ní hledá odbornou knihu o zvucích pro svou analýzu, zjišťuje, že kniha má být sice v knihovně přítomna, ale fyzicky tam není. Přivede ho to ale aspoň k myšlence projít archiv vyřazených ruských ponorek, kde nachází papírově před lety vyřazenou ponorku Timour III se stejným zvukovým projevem a s párovým dvoulopatkovým pohonem, což vysvětluje onen 4 taktní zvuk. Je sice v archivu dopaden a zatčen nadřízeným kapitánem, ale přesvědčuje ho o své verzi. Kapitán později přichází s informací, že i Britové potvrdili podobnou zkušenost a i oni identifikovali zdroj jako Timour III, a propouští ho. Navíc ho umisťuje do jaderné ponorky Effroyable vyslané k Alandům, kde si ho vyžádal kapitán Grandchamp.\n\nPo splnění dovednostních zkoušek se má Chanteraide nalodit, ale kvůli pozitivní zkoušce na marihuanu ho kapitán na loď nakonec nepouští. Ponorka odplouvá v doprovodu Titanu, v tom se ale rozeznívají sirény a Chanteraide proniká do řídící základny. Z Beringova moře byla na Francii vypálena jaderná raketa R-30 z ponorky Timour III, jejíž identitu potvrzuje Chanteraide. Francie odpaluje z Baltského moře protiraketovou střelu, která selhává. Ponorka Effroyable dostává rozkaz k protiútoku. Chanteraide mezitím analyzuje vystřelenou raketu R-30 a zjišťuje, že je příliš lehká, což potvrzuje i jeho velitel. Raketa má 20 procent hmotnosti, což odpovídá tomu, že je bez jaderné hlavice. Od Američanů přichází zpráva, že ponorku Timour III prodal bývalý ruský admirál před dvěma lety džihádistům za 120 milionů eur. Vyjasňuje se tak jejich plán prázdnou atomovou raketou vyvolat protiútok a zažehnout tak jadernou válku. Prezident vydává rozkaz zrušit protiútok, který má nastat za méně než hodinu. Bohužel k tomu ale neexistuje postup a jedinou možností je kontaktovat ponorku a snažit se vedení přesvědčit. Existuje ale velká pravděpodobnost, že by takové naléhání považoval Grandchamp za podvrh. Navíc ponorka je v neviditelném módu a v neznámé poloze, takže jediná možnost, jak ji kontaktovat, je Titane, který ji po doprovodu opustil teprve nedávno, takže by měl být blízko ni. Raketa R-30 dopadá a nezpůsobuje žádné škody, admirál a Chanteraidem vyrážejí vrtulníkem na Titane.\n\nNa Effroyable finišují přípravy k výstřelu a hledání nejlepšího místa k odpalu. V tom objevují na sonaru ponorku. Nakonec se Titanu daří Effroyable kontaktovat a Grandchamp chce svolit ke kontaktu i přesto, že je upozorňován podřízeným na to, že je to proti pravidlům. Nakonec ho podřízený přesvědčuje a Grandchamp deaktivuje komunikační zařízení. Nakonec se kapitán Titanu D'Orsi rozhoduje fyzicky přímo navštívit Effroyable. Grandchamp se rozhoduje vystřelit na Titane torpédo, které ho úspěšně zasahuje a zasahuje i D'Orsiho. Titane sice zachvátí požár, ale zůstává vodotěsný. V požáru je ale uvězněn Chanteraide, kterého se ale podaří zachránit. D'Orsi padá do hlubin oceánu. Kapitán Grandchamp zadává prezidentský kód k odpalu jaderné rakety. Titane má ještě 3 minuty, aby jadernému výstřelu zamezil. Admirál odpaluje torpédo na Effroyable, Grandchamp vrací stejný úder, aby odvrátil Titane z kurzu a jeho torpédu tak přerušil spojení a radiové navádění. Jeden z posádky Titane panikaří a snaží se strhnout kurs ponorky ve strachu ze smrti, čemuž je mu ale zabráněno. Titane dál drží kurs a Effroyable vypouští návnadu, ale neúspěšně. Jedno torpédo vybuchuje nad Effroyable, druhé zasahuje přímo velitelskou věž Titanu. Těžce poškozený hořící Titane vysílá nouzový signál. Effroyable je také poškozený a obnovuje spojení. Chanteraide posílá radiovou zprávu pro kapitána Grandchampa, že odpálení rakety by bylo chybou. Kapitán vytahuje ovládací elektroniku a ruší odpal. Admirál vypouští Chanteraidea ve vzduchové vestě k hladině, ten tak jediný přežívá, i když se zničenými ušními bubínky. Film uzavírá ceremonie na ponorce k poctě potopených ponorek a Chanteraide se opět setkává s Diane.\n"}
{"id": "1509532", "url": "https://cs.wikipedia.org/wiki?curid=1509532", "title": "Ottilie Moore", "text": "Ottilie Moore\n\nOttilie Moore (neznámé datum narození – neznámé datum úmrtí, rodné příjmení Goebbels) byla americká milionářka německého původu. Na začátku čtyřicátých let 20. století zachránila několik dětí z židovských rodin tím, že je odvezla do Spojených států amerických. Podporovala rovněž německou malířku Charlotte Salomon.\n\nNarodila se v rodině německého velkouzenáře, \"krále klobásek\" Adolpha Goebelse.\n\nProvdala se za amerického důstojníka.\n\nKoncem třicátých let 20. století vlastnila vilu \"L'Ermitage\" ve Villefranche-sur-Mer nedaleko Nice. Zde poskytovala pomoc a azyl několika dětem židovského původu. První dívkou, které se ujala byla Valerie Kampf (rozená Page). Postupně zde žilo deset dětí. Dcera Ottilie Moore, synovec a osm dalších dětí, z nichž šest bylo židovského původu.\n\nPoté co nacistické Německo vtrhlo do Francie, začala se obávat o bezpečnost svých svěřenců. Proto koncem září 1941 všechny naložila do své dodávky Ford Station Wagon a odjela s nimi přes Španělsko do Portugalska. Po desetidenní cestě se nalodili na parník \"S.S. Excalibur\" a odjeli do New Yorku. Ve Spojených státech pak zajistila všem dětem vzdělání.\n\nOttilie Moore poskytla také útočiště manželům Grunwaldovým z Berlína, ke kterým se v roce 1939 připojila jejich vnučka, malířka Charlotte Salomon. Ottilie Moore ji podporovala a zařídila prodej několika jejích obrazů a tím jí zajistila hmotnou nezávislost.\n\nCharlotte pak prostřednictvím místního lékaře George Moridise poslala své mecenášce své nejvýznamnější dílo \"Život? nebo divadlo?\", soubor téměř osmi set kvašů. Záhy byla odhalena a odvlečena do koncentračního tábora Auschwitz, kde byla zavražděna. Po skončení války Ottilie Moore předala toto dílo přeživším příslušníkům rodiny.\n\nO životě Ottilie Moore natočila v roce 2017 režisérka Dana Plays film \"The Story of Ottilie Moore\".\n"}
{"id": "1509540", "url": "https://cs.wikipedia.org/wiki?curid=1509540", "title": "Callum Hudson-Odoi", "text": "Callum Hudson-Odoi\n\nCallum James Hudson-Odoi (* 7. listopadu 2000 Londýn) je anglický fotbalový útočník hrající za Chelsea a za anglický národní tým.\n\nBěhem hraní fotbalu v akademii Chelsea byl Hudson-Odoi součástí sestavy v roce 2017, která zvítězila v Premier League do 18 let a v FA Youth Cupu. Jeho forma v mládežnických týmech ho vystřelila až do A-týmu, kde si v lednu 2018 připsal seniorský debut. Od té doby odehrál za tým více než 20 zápasů.\n\nHudson-Odoi rovněž zažil úspěchy s mládežnickými národními týmy Anglie. V roce 2017 byl součástí týmů, které zvítězily na Mistrovství světa do 17 let a skončily druhé na Mistrovství Evropy do 17 let. V dubnu 2017 se stal nejmladším hráčem, který kdy nastoupil za anglickou reprezentaci do soutěžního utkání. Stalo se tak během kvalifikace na Mistrovství Evropy 2020 proti České republice.\n\nHudson-Odoi se připojil k Chelsea v roce 2007 a debut v týmu do 18 let si připsal v srpnu 2016. Během 25 zápasů vstřelil 8 branek a asistoval při vítězství v FA Youth Cupu. Pro Chelsea to bylo 8. vítězství v této souteži. Později byl Hudson-Odou povolán do týmu do 23 let v pouhých 16 letech. Navíc vsítil čtyři branky během tří zápasů EFL Trophy, v zápase proti Plymouth Argyle v rámci EFL League One vstřelil dvě branky a pomohl tak k remíze 2-2.\n\n20. prosince 2017 byl Hudson-Odoi poprvé součástí A-týmu Chelsea v zápase EFL Cupu proti Bournemouthu. Chelsea vyhrála tento zápas 2-1. 28. ledna 2018 se Hudson-Odoi dočkal svého debutu za A-tým během FA Cupu proti Newcastelu United. Na hřiště vstoupil v 81. minutě za Pedra, zápas skončil domácí výhrou 3-0. Debut v Premier League si připsal 31. ledna při domácí prohře 0-3 proti Bournemouthu.\n\nPo příchodu nového trenéra Maurizia Sarriho se díky tvrdé práci v předsezónní přípravě Hudson-Odoi dostal do sestavy pro tuto sezonu. 5. srpna 2018 zapsal svůj první start v FA Community Shield Cupu. Jenže Chelsea svůj zápas nezvládla a podlehla Manchesteru City 0-2, Hudson-Odoi odehrál 59. minut. 29.listopadu v jeho prvním zápase v Evropské lize proti PAOKu vstřelil první gól v A-týmu, zápas skončil vítězstvím pro londýnský celek 4-0.\n\n5. ledna 2019, ve třetím kole FA Cupu proti Nottinghamu Forest nahrál při výhře 2-0 na oba góly Álvaru Moratovi. Během lednového přestupového období se Hudson-Odoi dostal podle mnoha zdrojů do hledáčku německého Bayernu Mnichov. Trenér Chelsea Mauritio Sarri zkritizoval veřejné chování Bayernu. 26. ledna 2019 bylo oznámeno požádání o přestup ze strany Hudsona-Odoie. I přes to odehrál v dalším zápase celých 90 minut. Při výhře v FA Cupu 3-0 proti Sheffieldu Wednesday pomohl brankou. O dva dny později Maurizio Sarri oznámil, že Hudson-Odoi zůstává v týmu.\n\nV březnu 2019 si Chelsea stěžovala na rasismus mířený na Hudsona-Odoi ze strany fanoušků Dynama Kyjev. 3.dubna zaznamenal první start za Chelsea v Premier League proti Brightonu. Při výhře 3-0 nahrával na úvodní gól Olivieru Giroudovi. Díky tomu se stal, ve věku 18 let a 146 dní, nejmladším hráčem klubu, který asistoval při svém debutu. 22. dubna 2019 střídal proti Burnley již v prvním poločase z důvodu zranění Achillovy šlachy. Díky tomuto zranění přišel o zbytek sezony.\n\nHudson-Odoi reprezentoval Anglii v každé věkové kategorii od U16 po U19. V dubnu 2017 byl nominován do sestavy pro Mistrovství Evropy do 17 let. Gól vstřelil v semifinále proti Turecku a postoupil s týmem do finále, kde ale Anglie podlehla na penalty Španělsku. Díky svým výkonům se dostal do nejlepší jedenáctky celého turnaje. Hudson-Odoi byl také důležitým hráčem pro Anglii na Mistrovství světa do 17 let. Během turnaje odehrál všech 7 utkání, a také 90 minut ve finále proti Španělsku, ve kterém Anglie zvítězila 5-2.\n\nV březnu 2018 skóroval Hudson-Odoi v zápase Anglie U18 proti Bělorusku. V září téhož roku potom za Anglie U19 skóroval proti Belgii.\nDo týmu Anglie U21 byl poprvé povolán v březnu 2019. Jenže z důvodu zranění jednoho z členů seniorské reprezentace, ho trenér Gareth Southgate povolal do týmu na zápasy kvalifikace na Mistrovství Evropy 2020 proti Česku a Černé Hoře. Hudson-Odoi o nominaci řekl, že je šokovaný a splnil se mu sen. Svůj debut si připsal 22. března, když vstoupil na trávník stadionu Wemlbey při výhře 5-0 proti Česku. Díky tomu se stal nejmladším hráčem Anglie, který zasáhl do soutěžního utkání. Ve věku 18 let a 135 dní překonal o 40 dní rekord Duncana Edwardse z roku 1955.\n\nO tři dny později zasáhl do zápasu proti Černé Hoře již od začátku. V zápase, který skončil 5-1 pro Anglii, nahrál na gól svému spoluhráči z Chelsea Rossu Barkleymu. Díky startu od první minuty se stal Hudson-Odoi druhým nejmladším hráčem Anglie, kterému se to povedlo. Před ním je jen Wayne Rooney, který tento rekord drží z roku 2003.\n\nPlatné k 22. dubnu 2019\n\n\"Platné k 25. dubnu 2019\"\n"}
{"id": "1509541", "url": "https://cs.wikipedia.org/wiki?curid=1509541", "title": "Keve Hjelm", "text": "Keve Hjelm\n\nKarl Evert „Keve“ Hjelm (23. červen 1922 – 3. únor 2004) byl švédský herec, filmový režisér a scenárista. Mezi roky 1943 a 2004 se objevil celkem v 70 filmech. Na prvním ročníku filmových cen Zlatohlávek (v roce 1964) obdržel ocenění jako nejlepší herec v hlavní roli ve filmu Havraní čtvrť z roku 1963 (scénář a režie Bo Widerberg). Na 15. ročníku filmových cen Zlatohlávek (v roce 1979) získal toto ocenění podruhé jako \"Cenu za celoživotní přínos švédskému filmu a divadlu\".\n\n\"Karl Evert „Keve“ Hjelm\" se narodil v městečku Gnesta v kraji Södermanland (necelých 25 km jihozápadně od Södertälje a asi 50 km jihozápadně od Stockholmu). V roce 1946 se jeho manželkou stala \"Ingrid Håkansonová\" (narozená 1922: její rodiče byli obchodník Emil Håkanson a Frida, rozená Westerbergová). Byl otcem 4 dětí: Åsa-Lena (1947), Kåre (1951), Ola (1953) a Matti (1960). Zemřel ve Stockholmu, kde je také pohřben na hřbitově \"Maria Magdalena Kyrkogård\". \n\n\n\n\n"}
{"id": "1509542", "url": "https://cs.wikipedia.org/wiki?curid=1509542", "title": "Ă", "text": "Ă\n\nĂ (minuskule ă) je písmeno používané v rumunské a vietnamské abecedě; v malajské abecedě se používalo do roku 1972. Využívá se taktéž jako přepis bulharského písmena Ъ/ъ. V rumunštině, malajštině a v přepisu z bulharštiny se čte jako , ve vietnamštině představuje hlásku „krátké a“. Je to druhé písmeno rumunské a vietnamské abecedy. Čuvaština využívá i podobné písmeno: Ӑ. \n"}
{"id": "1509544", "url": "https://cs.wikipedia.org/wiki?curid=1509544", "title": "Mariánský sloup (Rakovník)", "text": "Mariánský sloup (Rakovník)\n\nMariánský sloup v Rakovníku stojí ve východní části centrálního Husova náměstí. Postaven byl roku 1749 kamenickým mistrem Kryštofem Knopfem podle nákresu Václava Ettla, a to výjimečně ne kvůli moru, ale pro poutníky směřující zdejším krajem na Svatou Horu u Příbrami. Mariánský sloup je chráněn jako kulturní památka České republiky.\n\nBarokní sloup je vysoký celkem 12 metrů a je proveden z novohradského pískovce. Střední pilíř je tvořen čtyřmi pilastry a stojí na třímetrovém podstavci, z nějž vystupují čtyři volutové konzoly, na nichž stojí sochy světců v nadživotní velikosti: sv. Václava, sv. Víta, sv. Prokopa a sv. Vojtěcha. (Původně byly umístěny na kamenném zábradlí okolo sloupu, ale v roce 1829 poté, co jednu sochu porazila sousedka Kalíková, která chtěla lépe vidět na odsouzence vedeného na popravu, a ta zabila její dítě stojící pod ní, byly přemístěny výše a zábradlí bylo nahrazeno patníky spojenými řetězy.) Vlastní sloup je ozvláštněn stylizovanými obláčky s hlavičkami andělíčků, zakončen je čtyřhrannou hlavicí, nesoucí přes prohýbané kladí profilovanou římsu, na níž mezi andělíčky stojí také v nadživotní velikosti Panna Maria s Ježíškem. Podstavec sloupu kromě konzol obsahuje z jedné strany schránku s železnými dvířky, nad níž je znak města, a ze zbývajících tří latinské nápisy, které vyjadřují prosby, aby Bohorodička vyprosila pro Rakovník mír.\n"}
{"id": "1509557", "url": "https://cs.wikipedia.org/wiki?curid=1509557", "title": "Atmosférická chemie", "text": "Atmosférická chemie\n\nAtmosférická chemie je jedna z věd o atmosféře, která se zabývá složením a chemickými pochody probíhajícími v atmosféře Země a dalších kosmických těles. Velmi úzce se dotýká atmosférické fyziky a čerpá z dalších příbuzných vědních oborů jako chemie životního prostředí, meteorologie, geologie, vulkanologie. K řešení především globálních dějů využívá počítačové modelování.\n\nAtmosférická chemie se zabývá především reakcemi sloučenin a radikálů těchto prvků:\n\nNěkteré z vzájemných reakcí těchto látek jsou iniciovány zářením – především jeho ultrafialovou a viditelnou složkou. Jednou z nejdůležitějších sérií reakcí, které by bez energie dodané slunečním zářením neprobíhaly, je vznik a koloběh ozonu v atmosféře.\n\nVliv na chemii atmosféry mají především chemické látky a jejich vzájemné reakce probíhající ve dvou nejnižších vrstvách atmosféry:\nVyšší vrstvy atmosféry jsou již velmi řídké a chemické děje, které zde probíhají, mají jen malý vliv na nižší vrstvy. \n\nV troposféře mají vliv především oxidy síry (způsobují kyselé deště), oxidy dusíku (spoluvytvářejí škodlivý troposférický ozon) nebo oxid uhličitý a metan, zvyšující skleníkový efekt. Sluneční záření zde má relativně menší vliv a působí zde především jeho viditelná složka, protože ultrafialové záření sem proniká jen ve velmi omezené míře.\n\nV stratosféře probíhá především nepřetržitý proces vzniku a zániku ozonu, tzv Chapmanův cyklus. Z troposféry sem pronikají freony, které tento ozon v ozonové vrstvě ničí a v oblasti Arktidy a Antarktidy vytvářejí ozonovou díru. V stratosféře jsou chemické reakce více ovlivňovány zářením, protože sem kromě viditelné proniká i jeho ultrafialové složka, která má navíc vyšší energii než viditelné světlo. \n\n"}
{"id": "1509562", "url": "https://cs.wikipedia.org/wiki?curid=1509562", "title": "Centre LGBT Paris-Île-de-France", "text": "Centre LGBT Paris-Île-de-France\n\nCentre LGBT Paris-Île-de-France je francouzské sdružení se sídlem v Paříži na adrese 63, \"Rue Beaubourg\" ve 3. obvodu. Vzniklo v roce 1993 jako informační centrum pro LGBT osoby. K tomuto účelu provozuje telefonní linku, tématickou knihovnu a nabízí pomoc v boji proti AIDS.\n\nPředchůdcem centra byl původně Maison des homosexualités (Dům homosexuálů) založený roku 1989. Dne 22. března 1993 vzniklo Centre gai et lesbien de Paris (Gay a lesbické centrum v Paříži) jako reakce na šíření HIV / AIDS na přelomu 80. a 90. let. Od roku 1994 asociace sídlila v \"Rue Keller\" v 11. obvodu. V roce 2002 došlo ke změně názvu na Centre LGBT Paris-Île-de-France. V roce 2008 se centrum přestěhovalo do nových prostor v \"Rue Beaubourg\".\n\nCílem centra je poskytovat podporu LGBT sdružením v regionu Île-de-France a v Paříži, nabízet služby a odbornou pomoc veřejnosti, hájit rovnost osobních a sociálních práv LGBT osob a bojovat proti homofobii. Centrum též poskytuje LGBT sdružením místo k jejich činnosti.\n\nCentrum je zřízeno na základě spolkového zákona z roku 1901, má správní radu volenou valnou hromadou. Tým tvoří asi 70 dobrovolníků.\n\nCentrum provozuje knihovnu (Bibliothèque Jean-Le-Bitoux), která shromažďuje a poskytuje bezplatně téměř 10 000 dokumentů týkajících se homosexuality, bisexuality a transsexuality, jakož i LGBT beletrii či díla LGBT autorů.\n\n"}
{"id": "1509563", "url": "https://cs.wikipedia.org/wiki?curid=1509563", "title": "Gnesta", "text": "Gnesta\n\nGnesta je malé město a zároveň sídlo stejnojmenné obecní správy. V roce 2010 v něm žilo 5562 obyvatel. Gnesta leží na rozhraní dvou krajů, takže část je ve Stockholmském kraji a část v kraji Södermanland. Gnesta se nachází necelých 25 km jihozápadně od města Södertälje a asi 50 km jihozápadně od Stockholmu. Ze Stockholmu sem vede jedna z tratí \"Stockholmské příměstské železnice\" (švédsky \"Stockholms pendeltåg\"), která zde má konečnou stanici (Stockholm – Södertälje centrum – Gnesta).\n\nV městě Gnesta se v roce 1922 narodil významný švédský herec Keve Hjelm. Gnesta se stala lokací pro film z roku 2009, který byl natočen podle románu Stieg Larssona Muži, kteří nenávidí ženy a\nve filmu představuje fiktivní ostrovy Hedestad a Hedeby.\n"}
{"id": "1509564", "url": "https://cs.wikipedia.org/wiki?curid=1509564", "title": "Judo na Letní univerziádě 2019", "text": "Judo na Letní univerziádě 2019\n\nSoutěže v judu na letní univerziádě 2019 proběhly na veletrhu Mostra d’Oltremare v pavilonu 5 a 6 Neapoli v období 4. až 7. července 2019.\n\n\n\n\"Výsledky českých reprezentantů v judu 2019\n\n\nÚčast na univerziádě je podmíněna studiem na vysoké škole a je omezena věkem. Univeziády v roce 2019 se mohli účastnit judisté s ročníkem narození 1994 až 2001. Od minulé univerziády došlo k snížení maximálního věku o tři roky a zároveň snížení váhových kategorií ze 14 na 10.\n\n\n"}
{"id": "1509568", "url": "https://cs.wikipedia.org/wiki?curid=1509568", "title": "Saltee Islands", "text": "Saltee Islands\n\nSaltee Islands (Ostrovy Saltee) je dvojice ostrovů ležících 5 kilometrů od jižního pobřeží hrabství Wexford v Irsku. Dvojici tvoří větší ostrov \"Great Saltee\" (89 hektarů) a menší \"Little Saltee\" (37 hektarů).\n\nOstrovy jsou od roku 1943 v soukromém majetku rodiny Neale, pro veřejnost je však \"Great Saltee\" po většinu roku přístupný lodí z přístavu Kilmore Quay. Rodina Neale z důvodu ochrany přírodního bohatství ostrova, zejména mořských ptáků, vyžaduje od návštěvníků dodržování přísného režimu. Ostrov lze navštívit pouze mezi 11:00 a 16:30, vstup se psem není možný, stanování, kempování nebo používání dronů jsou také zakázány. Na ostrově není, kromě domu majitelů, žádná infrastruktura, přístřešek, sociální zařízení, pitná voda nebo odpadkové koše.\n\nOstrovy Saltee Islands jsou vedle souostroví Skelling nejdůležitější lokalita pro hnízdění mořských ptáků v Irsku. Běžně zde hnízdí papuchalk, terej, buřňák, kormorán, racci, alkouni, alky. V okolí ostrova se také vyskytuje populace tuleně kuželozubého. Území obou ostrovů až do vzdálenosti přibližně 500 metrů od pobřeží je chráněno jako ptačí oblast a současně je zařazeno do seznamu evropsky významných lokalit.\n\nVody v okolí ostrova jsou pro námořníky velice zrádné, proto je toto území známé jako “Hřbitov tisíce lodí, kde ostrov je náhrobní kámen”. Přezdívka není přehnaná, odhady skutečně hovoří o více než tisícovce potopených lodí, důvodem je častokrát divoké moře, ale zejména útesy skryté těsně pod hladinou moře. Ostrovy se nachází na hlavní námořní cestě mezi Velkou Británii a Spojenými státy proto byly v minulosti útočištěm pirátů a pašeráků.\n"}
{"id": "1509569", "url": "https://cs.wikipedia.org/wiki?curid=1509569", "title": "Interrobang", "text": "Interrobang\n\nInterrobang, také známý jako interabang (‽) (často reprezentovaný jako ?!, !?, nebo ?!?), je interpunkční znak používaný v různých psaných jazycích, kde měl spojit funkci otazníku a vykřičníku.\n\nVěta končící interrobangem se ptá na otázku vzrušeně, nebo vyjadřuje vzrušení, či nedůvěru ve formě otázky. \n\nNapříklad: \n\n\nSpisovatelé používající neformální jazyk mohou používat několik střídavých otazníků a vykřičníků pro ještě větší důraz, nicméně, toto je považováno za špatný styl ve formálním zápisu.\n\nReverzní a obrácený interrobang (kombinující znak ¿ a ¡, znak Unicode: ⸘), vhodný pro používání ve frázích v španělštině, galicijském jazyce a asturském jazyce, kde se používají obrácené otazníky a vykřičníky, je nazýván “obrácený interrobang” nebo \" gnaborretni \" (\" interrobang \" psaný dozadu).\n\nV historii spisovatelé používali více interpunkčních znamének k ukončení věty a vyjádření překvapení a otázky. \"Co to je.\" \".\" \".\" \"?!\" \"Neves, Called Dead in Fall, Denies I\" \n(převzato z \"San Francisco Examiner\", 9. května 1936) \nAmeričan Martin K. Speckter (1915 - 14. února 1988) pojmenoval interrobang v roce 1962. Jako vedoucí reklamní agentury Speckter věřil, že by reklamy vypadaly lépe, kdyby copywriteři podávali překvapené řečnické otázky pomocí jednoho znaku. V článku v časopise \"TYPEtalks\" navrhl koncept jediného interpunkčního znaménka. Speckter si od čtenářů vyžádal možná jména nového znaku. V možnostech byly \"exclamaquest\", \"QuizDing\", \"rhet\", a \"exclarotive\", ale jemu se líbil \"interrobang\". Vybral si jméno odkazující na interpunkční znaménka, inspirovaná: \"interrogatio\" latinsky \"řečnická otázka\" nebo \"křížové vyšetřování\", \"bang\" je v tiskařském slangu vykřičník. V reakci na článek byla také předložena grafická ošetření nového znaku.\n\nInterrobang není standardní interpunkční znaménko. Jen několik moderních fontů obsahuje glyf pro znak interrobangu. \n"}
{"id": "1509578", "url": "https://cs.wikipedia.org/wiki?curid=1509578", "title": "Marché des Enfants-Rouges", "text": "Marché des Enfants-Rouges\n\nMarché des Enfants-Rouges je bývalá tržnice v Paříži. Nachází se ve 3. obvodu mezi ulicemi \"Rue Charlot\", \"Rue de Bretagne\" a \"Rue de Beauce\" a \"Rue des Oiseaux\". Od roku 1982 chráněná jako historická památka.\n\nTrh zde byl založen v roce 1615 a nazýval se \"petit marché du Marais\" (malý trh v Marais). Označení „Enfants-Rouges“ (tj. červených dětí) pochází až z pozdější doby a je odvozeno od nedalekého dětského špitálu, který založila Markéta Navarrská pro sirotky, kteří nosili červený stejnokroj.\n\nKrytá tržnice byla postavena v roce 1628 a je tak nejstarší tržnicí v Paříži. Od 8. března 1982 je stavba zapsána na seznam historických památek a na konci 90. let byla zrenovována.\n\n"}
{"id": "1509589", "url": "https://cs.wikipedia.org/wiki?curid=1509589", "title": "Carmen (novela)", "text": "Carmen (novela)\n\nCarmen je novela francouzského romantického spisovatele Prospera Merimée. Vyšla nejprve časopisecky roku 1845 v \"Revue des deux mondes\", knižně pak roku 1846 v nakladatelství Michel Lévy frères.\n\nJde o nejznámější autorovu novelu, kterou proslavila zejména stejnojmenná opera francouzského skladatele Georga Bizeta. Merimée v ní vyjádřil svůj obdiv k nepoddajným lidským charakterům žijíícm v prostředí plného nebezpečí, lásky i zrady.\n\nVypravěč novely cestuje na podzim roku 1830 s najatým průvodcem po Andalusii po stopách Gaia Julia Caesra, přičemž se snaží přesněji určit místo, kde se odehrála jeho vítězná bitva u Mundy. Cestou se seznámí s pašerákem José Máriou, který je hledaný pro vraždy a krádeže. Přenocují spolu v blízkém stavení, spřátelí se. Když jeho průvodce, jede Josého udat, varuje jej a José uprchne. \n\nV Córdobě se vypravěč seznámí s krásnou cikánkou Carmen, která mu slíbí věštění z ruky a odvádí ho k sobě. Tam se najednou objeví José Mária, který s Carmen žije. Vypravěč proto odchází a později zjistí, že mu Carmen ukradla hodinky. Odjíždí z města a když se po čase vrátí, dozví se, že José Mária byl zatčen. Navštíví ho ve vězení, přinese mu cigarety, a José mu vypoví svůj životní příběh. \n\nNarodil se v Baskicku ve vesnici Elizondo. Původně měl být knězem, ale nestudoval a nakonec ozabil v hádce svého sooupeře v jedné basocké hře. Musel uprchnout, vstoupil do vojska a doufla, že se stane důstojníkem. Již jako poddůstojník byl pověřen dozorem v sevillské továrně na tabák, kde pracovalo mnoho žen, mezi nimi i Carmen. Když jednoho dne pořezala obličej jedné spolupracovnici, dostal José úkol odvézt ji do vězení. Carmen jej však okouzlila natolik, že jí umožnil uprchnout. Dostal měsíc vězení a byl degradován na vojína. Poté znovu uviděl Carmen, strávil s ni noc a domníval se, že se stal jejím milencem. Když dostal hlídku na hranicích, přesvědčila jej Carmen, aby nechal projít tlupu podloudníků s pašovaným zbožím, kterým dělala zvěda a používala svou krásu pro manipualci s muži.\n\nJosé brzy zjistil, že Carmen chce být stále volná a nechce nikmu patřit. Když jí uviděl s jedním důstojníkem, zabil jej, byl nucen se skrývat, a tak se přidal k podloudníkům. Zabil Carmenina manžela a také vůdce tupy, jednookého Garciu, a zaujal jeho místo. Tlupa však byla nakonec rozprášena. Chtěl proto s Carmen uprchnout do Ameriky, ale ta začala milovat toreadora Lucase, a nechtěla s ním odejít. Šílený žárlivostí a neschopný ovládnout svou vášeň ji José dvěma ranani nožem zabil, pochoval v lese, požádal nedaleko žijíícího poustevníka, aby za ni odsloužil mši a sám se v Cordobě udal. Ted jej čeká poprava. Požádá ještě vypravšče, aby za něj dal sloužit mši a jedné ženě v jeho rodišti odevzdal pamětní peníz, který nosil na krku, a řekl jí že zemřel, ale ne jakým způsobem.\n\n\nSeznam je založený na referenci číslo a neobsahuje filmová a televizní zpracování hudebních adpatací novely.\n\n"}
{"id": "1509590", "url": "https://cs.wikipedia.org/wiki?curid=1509590", "title": "Josef Obr", "text": "Josef Obr\n\nJosef Obr (31. března 1896 Ohrozim – 27. ledna 1970 Praha) byl český estonista, novinář a středoškolský učitel. Narodil se do katolické selské rodiny. Mnozí její členové působili jako kněží. Přispíval především do Lidových listů a Národní politiky články o Estonsku, baltských zemích a tematice ze školství. Používal také autorskou šifru J. S. Van. V roce 1930 spoluzakládal Československo-estonskou společnost v Praze, byl jejím dlouholetým předsedou a účastnil se i aktivit obdobného spolku v Brně. Většina jeho delších prací o estonštině a estonské kultuře nevyšla. Jde především o výbor z estonských pohádek a pověstí a estonsko-český a česko-estonský slovník. Tiskem vyšel Obrův překlad dramatu Eduarda Vildeho \"Skřítek\" (orig. \"Pisuhänd\", vydala Česká grafická unie v roce 1931).\n\nJako učitel a ředitel působil na gymnasiích v Roudnici nad Labem, Hradci Králové a v Praze.\n\nDržitel Řádu estonského Kříže II. třídy.\n\n\n"}
{"id": "1509591", "url": "https://cs.wikipedia.org/wiki?curid=1509591", "title": "Serafimovský hřbitov", "text": "Serafimovský hřbitov\n\nSerafimovský hřbitov () se nachází v Petrohradu nedaleko stanice metra Staraja Děrevňa. Hřbitov má rozlohu 59 ha a pohřbívá se na něm zřídka, sporadické pohřby probíhají zpravidla v severní části a okolo chrámu Serafima Sarovského.\n"}
{"id": "1509592", "url": "https://cs.wikipedia.org/wiki?curid=1509592", "title": "La France insoumise", "text": "La France insoumise\n\nLa France insoumise (Nepoddaná Francie) je levicová politická strana ve Francii. Byla založena v roce 2016. Strana podporuje například zvyšování mezd, 100% závislost na obnovitelných zdrojích energie do roku 2050 nebo prosazení zákona o odvolatelnosti politiků. Ve volbách do Národního shromáždění 2017 strana získala v prvém kole 11,03 % hlasů, ve druhém 4,86 %.\n"}
{"id": "1509593", "url": "https://cs.wikipedia.org/wiki?curid=1509593", "title": "Optimální podstruktura", "text": "Optimální podstruktura\n\nProblém v matematické informatice má optimální podstrukturu, pokud lze jeho optimální řešení zkonstruovat z optimálních řešení jeho podproblémů. Pro řešení problémů s optimální podstrukturou lze s výhodou používat metody dynamického programování nebo hladové algoritmy.\n\nHladové algoritmy se pro řešení problémů s optimální podstrukturou používají obvykle tehdy, když lze dokázat, že jsou optimální v každém kroku. Pokud tomu tak není, ale problém má vlastnost překrývajících se podproblémů, používá se dynamické programování. Pokud problém nevykazuje žádnou z uvedených vlastností, bývá nejlepším způsobem řešení prosté prohledávání stavového prostoru, které může být časově náročné.\n\nPři aplikaci dynamického programování na matematickou optimalizaci je Bellmanův princip optimality založen na myšlence, že pro vyřešení dynamického optimalizačního problému pro interval \"t\" až \"t\" je třeba vyřešit podproblémy začínající v časech \"t\", kde \"t<t<t\", což je případ optimální podstruktury. Princip optimality se používá pro odvození Bellmanovy rovnice, která popisuje, jak hodnota problému začínajícího v čase \"t\" závisí na hodnotě problému začínajícího v čase \"t\".\n\nPříkladem problému s optimální podstrukturou je hledání nejkratší cesty z města \"A\" do města \"B\". Je zřejmé, že pokud nejkratší cesta z Plzně do Hodonína bude přes Prahu a Brno, pak nejkratší cesta z Prahy do Hodonína bude také přes Brno. To znamená, že problém, jak se dostat z Prahy do Hodonína je podproblémem problému jak se dostat z Plzně do Hodonína.\n\nPříkladem problému, který s velkou pravděpodobností nemá optimální podstrukturu je hledání nejlevnější letenky mezi určitými dvěma městy, např. z Buenos Aires do Kyjeva. I kdyby nejlevnější let by měl zastávky v Miami a v Londýně, nelze z toho vyvodit, že nejlevnější letecké spojení z Miami do Kyjeva bude přes Londýn, protože cena, za kterou letecké společnosti prodávají letenky na trasy zahrnující více letů, obvykle není součtem cen za jednotlivé lety.\n\nFormálnější definice optimální podstruktury je následující:\n\nProblém je kolekce alternativ. Každá alternativa \"a\" má přiřazenou cenu \"c(a)\" Předpokládejme, že množinu alternativ lze rozložit na vzájemně disjunktní třídy, tedy že každá alternativa patří do právě jedné třídy. Dále předpokládejme, že každá třída má svoji nákladovou funkci. Lze nalézt minimum těchto nákladových funkcí a také lze nalézt minimum globální nákladové funkce omezené na stejné podtřídy. Pokud si tato minima odpovídají pro každou třídu, pak lze zřejmě globální minimum vybírat ze třídy, která má nejmenší hodnotu nákladové funkce. Pokud minimalizace lokálních funkcí je jednodušší problém a pokud po konečném počtu lokálních redukcí se problém stane triviálním, pak problém má optimální podstrukturu.\n\n\n\n"}
{"id": "1509597", "url": "https://cs.wikipedia.org/wiki?curid=1509597", "title": "Vila Jaroslava Čížka", "text": "Vila Jaroslava Čížka\n\nVila Jaroslava Čížka je rodinný dům, který stojí v Praze 5-Hlubočepích ve vilové čtvrti Barrandov v ulici Pod Habrovou.\n\nVilu roku 1931 postavila stavební firma Václav Hlaváček a Václav Müller. Roku 1937 je zde uváděn bytem a vlastnictvím ředitel Banky Slavie Jaroslav Čížek a jeho manželka Marie.\n\nStavební firma Hlaváček a Müller postavila kromě jiného také tři vily v Osadě Baba. \n\n\n"}
{"id": "1509600", "url": "https://cs.wikipedia.org/wiki?curid=1509600", "title": "4 Tenoři", "text": "4 Tenoři\n\nČesko-slovenské vokální seskupení čtyř muzikálových solistů založené v říjnu 2017 Janisem Sidovským. Stálými členy jsou držitel ceny Thálie, tenor Marian Vojtko, zpěvák a herec, barytenor Pavel Vítek, dvojnásobný držitel ceny Thálie, barytenor Jan Kříž a operní tenor Michal Bragagnolo. Kvartet poprvé vystoupil na Proms Gala se skladbou To je ta chvíle z muzikálu Jekyll a Hyde pod taktovkou dirigenta Marcella Roty za doprovodu Českého národního symfonického orchestru. Seskupení je od dubna 2019 na koncertním turné To je ta chvíle - muzikálové gala.\n\nČtveřice muzikálových umělců vystoupila poprvé společně 10. října 2017 v pražském Forum Karlín na koncertu Proms Gala. O rok později, už pod názvem 4 Tenoři, natočili na hradě Karlštejn v režii Václava Noida Bárty videoklip Už z hor zní zvon. Stejnojmenný singl vyšel digitálně na platformách Spotify, Google Play a Apple Music. Živě jej kvartet představil v přímém televizním přenosu benefice pro Kapku naděje na 22.12. 2018 na TV Prima. Z důvodu zahraničního angažmá Jana Kříže v přenosu jako hostující tenor vystoupil Bohuš Matuš. Vydavatelství Supraphon zařadilo v listopadu 2019 skladbu Už z hor zní zvon ve verzi 4 Tenorů na výběr 24 Vánočních hitů\n\nSkladba Mně sílu dáš vyšla digitálně jako 2. singl 19. září. Videoklip 4 Tenoři natočili v režii Václava Noida Bárty v Tunisku v lokalitách El Jem, Souse, Takrouna a na pobřeží Středozemního moře. Jde o cover písně You Raise Me Up s českým textem Eduarda Krečmara. \n\nPrvní koncertní turné s podtitulem \"muzikálové gala\" začalo 24. dubna 2019 v Městském divadle Mariánské Lázně. Doprovodnou skupinou je smyčcové těleso Unique Quartet.\nKoncertní program 4 Tenorů tvoří muzikálové árie, hity Karla Svobody a světové evergreeny. Žánrové zařazení je crossover. Jednotlivé skladby zpěváci zpívají společně, v duetech nebo sólově.\n\nSkladby turné To je ta chvíle - muzikálové gala:\n\n\n"}
{"id": "1509605", "url": "https://cs.wikipedia.org/wiki?curid=1509605", "title": "Jan Čechovský", "text": "Jan Čechovský\n\nJan Čechovský (* 20. dubna 1985, Brno) je český zpěvák, multi-intrumentalista a skladatel. Jeho hudební styl vystoupení prochází napříč všemi hudebními žánry (pop, rock, folk, chanson, opera).\n\nJan Čechovský působil v mnoha hudebních projektech (orchestry, muzikály, koncerty) po boku mnoha významných českých umělců, ale také vystupuje s vlastními písněmi svého autorského CD „Místa“. Jan Čechovský je také semifinalistou soutěže X Factor a reprezentoval Českou republiku na několika mezinárodních pěveckých soutěžích v Evropě, ze kterých si přivezl první místa a další speciální ocenění.\n\n\n\n\n\n\nJan Čechovský vystupuje na mnoha veřejných i soukromých akcích dodnes. Mezi větší spolupráce patří:\n\n\n\n\n"}
{"id": "1509606", "url": "https://cs.wikipedia.org/wiki?curid=1509606", "title": "Assumpta s Ježíškem z Kamenné ulice", "text": "Assumpta s Ježíškem z Kamenné ulice\n\nAssumpta s Ježíškem z Kamenné ulice (konec 15. stol.) je pozdně gotická socha, která se stala centrálním dílem pro určení chebské řezbářské produkce na přelomu 15. století. Anonymnímu autorovi označovanému jako Mistr Madony z Kamenné ulice je na Chebsku připisována řada dalších sochařských děl. \n\nSocha má vzácně zachovanou polychromii a rytý dekor na spodním šatu. Je vystavena v expozici chebské gotiky Galerie výtvarného umění v Chebu.\n\nPlně plastická dřevěná socha 139 × 41 × 34 cm, vzadu vyhloubená, s původními inkarnáty a křídovým podkladem s rytými ornamenty. Chybí levá ruka Panny Marie a obě ruce Ježíška od zápěstí. Restaurovali J. Tesař (1971) a E. Kolmanová (1989).\n\nŠtíhlá postava korunované Panny Marie stojí na lunární masce s lidskou tváří, která zakrývá větší část podstavce. Tento typ zobrazení Madony (Assumpty) vznikl osamostatněním figury ze scény Nanebevzetí počátkem 14. století v Itálii. V Čechách byl velmi častý od druhé poloviny 14. století až do doby reformace.\n\nMariin spodní šat má dochovaný křídový podklad s rytým dekorem liliových trojlistů. Podélné řasení drapérie zvýrazňuje prohnutí figury v zádech a vysunutí pravého boku. Špička levé volné nohy je vysunuta, levé koleno vystupuje nad trojúhelníkovým záhybem pláště. Před Mariiným tělem je plášť zachycen pod postavou Ježíška a ukončen jednoduchým trubicovým záhybem. Pod levou rukou je otočen na rub a tvoří hlubší mísovitý záhyb, který pokračuje směrem dolů několika zalamovanými záhyby, od pravého boku je řasen dlouhými diagonálními záhyby s vytaženými hranami, které spadají až na stranu podstavce. Marie má dívčí tvář se široký čelem a mandlovité oči s vytaženými okraji víček. Ježíšek, který na Mariině boku téměř stojí, je oblečen do dlouhé košilky s hranatým límcem. Tento typ zobrazení sahá až do doby předhusitské a na konci 15. století je neobvyklý. Gesta Ježíškových rukou nejsou zřejmá – mohl držet jablko nebo žehnat.\n\nSocha madony ze Špalíčku II vykazuje četné společné rysy se souborem šesti soch z kostela sv. Mikuláše v Chebu. Shoda se týká detailů tváře Madony i Ježíška, záhybového systému drapérií i způsobu výstavby štíhlého a plně plastického objemu sochy. Datace byla určena na základě analogie se sochami z francké a jihovogtlandské oblasti (\"Světci, oltář v Kautendorfu\") do 90. let 15 století až dobu kolem roku 1500.\n\nŠevčíková předpokládá, že Mistr Madony z Kamenné ulice vycházel ze švábské plastiky, ale smysl pro plnější a vypjatější objem soch znamená, že byl obeznámen s franským sochařstvím. Jako možné inspirační zdroje uvádí oltářní skříň se \"Zasnoubením sv. Kateřiny\" (Germanisches Nationalmuseum, Norimberk) nebo \"Madonu z oltářní skříně v Trautskirchen\". U \"Sv. Vavřince a sv. Štěpána\" z děkanského úřadu v Chebu nachází protějšky v tzv. \"Kottingwörthském oltáři\" biskupské kaple v Eichstättu.\n\n"}
{"id": "1509608", "url": "https://cs.wikipedia.org/wiki?curid=1509608", "title": "Carl-Gustaf Lindstedt", "text": "Carl-Gustaf Lindstedt\n\nCarl-Gustaf Lindstedt (24. února 1921 Kungsholmen – 16. leden 1992 Stockholm) byl švédský herec a také scenárista. Vyrůstal na ostrově Kungsholmen v centrální části Stockholmu, kde je nyní po něm pojmenována jedna ulice (\"Carl-Gustaf Lindstedts gata\", která se křižuje se známými hlavními ulicemi ostrova, jako jsou \"Kungsholmsgatan\" nebo \"Fleminggatan\").\n\nJeho otec byl politik působící ve švédské sociálně-demokratické straně a Carl-Gustaf začal hrát v mládežnickém divadelním klubu této strany. Protože jeho rodiče byli chudí, musel začít pracovat již v 16 letech, kdy zajišťoval donáškovou službu. Mezitím pokračoval se svými komickými hereckými výstupy na svatbách a party.\n\nLindstedt je nejvíce znám pro své komediální role, ale účinkoval také v mnoha dramatech. Mezi jeho nejznámější filmy patří černá komedie z roku 1970 Rötmånad (americký titul \"Dog Days\", v Británii pod názvem \"What Are You Doing After the Orgy?\", režie Jan Halldoff) a krimi thriller Muž na střeše z roku 1976, podle románové předlohy Säffleská bestie švédské autorské dvojice Maj Sjöwallová – Per Wahlöö, kde hrál hlavní roli kriminalisty Martina Becka. \n\nZa drama Harry Munter z roku 1969 (scénář a režie Kjell Grede) získal v roce 1970 na 7. ročníku filmových cen Zlatohlávek ocenění jako nejlepší herec v hlavní roli. Film byl také v roce 1970 nominován na Filmovém festivalu v Cannes a zúčastnil se soutěže na \"MFF Mar del Plata\" v Argentině.. Mezi úspěšné filmy patří i Muž, který přestal kouřit z roku 1972 (scénář a režie Tage Danielsson), byť sám Lindstedt ocenění nezískal. Totéž platí i pro film Muž na střeše (scénář a režie Bo Widerberg), který obdržel dokonce dva Zlatohlávky. Film měl rovněž příznivé kritiky (zvláště byly oceňovány dialogy) a byl i komerčně velmi úspěšný (stal se nejnavštěvovanějším filmem švédské produkce až do roku 1982, kdy ho překonal film Fanny a Alexandr režiséra Ingmara Bergmana). Mezinárodní kritika pak film označila za první švédský thriller světové úrovně.\n\nV roce 1984 natočil režisér Bo Widerberg další úspěšný krimi thriller Muž z Mallorky a pracoval s téměř totožným realizačním týmem jako na filmu \"Muž na střeše\". Stejní jsou i herci v hlavních postavách, Carla-Gustaf Lindstedt začal natáčet roli \"Dahlgrena\", ale po třech natáčecích dnech byl kvůli zdravotní indispozici přeobsazen Ernstem Güntherem. \n\n\"Carl-Gustaf Lindstedt\" byl otcem tří dětí, z nichž Pierre Ernst Vilhelm Lindstedt (narozený 15. srpna 1943) je rovněž herec a od roku 1996 účinkoval ve více než 50 filmech a televizních pořadech.\n\n\n"}
{"id": "1509613", "url": "https://cs.wikipedia.org/wiki?curid=1509613", "title": "Jan Nepomuk I. ze Šternberka", "text": "Jan Nepomuk I. ze Šternberka\n\nJan Nepomuk I. hrabě ze Šternberka (11. nebo 25. července 1713 – 13. února nebo 22. srpna 1798 Praha) byl český šlechtic z Leopoldovy linie rodu Šternberků. V letech 1771–1798 zastával úřad nejvyššího podkomoří králové v Čechách.\n\nJan Nepomuk se narodil jako druhý syn pozdějšího prezidenta české komory Františka Leopolda ze Šternberka (9. července 1680 nebo 1681 Praha – 14. května 1745 Žirovnice) a jeho manželky Marie Anny Johany ze Schwarzenbergu (23. listopadu 1688 Vídeň – 27. září 1757 Praha). Jeho starší bratr František Adam ze Šternberka (1711–1789) zastával úřad nejvyššího zemského maršálka Českého království.\n\nPo studiích si hrabě vybral vojenskou kariéru. Bojoval proti Turkům a poté i ve válkách Marie Terezie s pruským králem Fridrichem II. V bitvě u Molvic v roce 1740 byl zraněn na hlavě. V bitvě u Chotusic (u Čáslavi) o dva roky později byl opět vážně zraněn na hlavě, tentokrát mu musela být dokonce trepanována lebka. Následně vstoupil do civilních služeb. Nakonec se stal podkomořím králové.\n\nV roce 1758 koupil v dražbě od dědiců Jana Václava Bubna z Litic panství Radnice na Rokycansku.\n\nDne 24. srpna 1746 se v Praze oženil se vzdělanou hraběnkou Annou Josefou Krakowskou z Kolowrat (28. prosince 1726 Praha – 10. srpna 1790), dcerou pozdějšího nejvyššího zemského sudího a nejvyššího purkrabího Českého království Filipa Neria Kolowrat-Krakowského (1686–1773) a jeho manželky Anny Marie Barbory Michnové z Vacínova (1707–1772). Narodili se jim 2 dcery a tři synové. Druhá dcera zemřela mladá a žádný ze synů se neoženil. Všichni byli intelektuálně velmi činní, nejvíce se však proslavil nejmladší Kašpar Maria ze Šternberka.\n\n\nRodokmen (Miroslav Marek)\n"}
{"id": "1509619", "url": "https://cs.wikipedia.org/wiki?curid=1509619", "title": "Bobrky (Těšín)", "text": "Bobrky (Těšín)\n\nBobrky ( Bobrek, \"Bobrek\" nebo \"Bobersdorf\") je čtvrť Těšína rozkládající se na východ od centra města.\n\nPůvodně se jednalo o samostatnou vesnici poprvé zmiňovanou v roce 1316. Patřila k těšínskému knížectví a její obyvatelé se živili především zemědělstvím a chovem ryb. Roku 1802 Bobrky čítaly 464 obyvatel v 82 domech, kdežto roku 1910 už 2 820 obyvatel ve 220 domech, z čehož 80,3 % uvedlo obcovací řeč polskou (včetně těšínského nářečí), 15,7 % německou a 4 % českou. V průběhu 19. století vesnice získala povahu východního předměstí Těšína a v její západní části navazující na území města začaly vznikat průmyslové objekty a zástavba městského typu. Nejvýznamnější stavbou z té doby je budova polského učitelského ústavu v ulici Bielska (císařská silnice Těšín–Bílsko) z roku 1911, ve kterém nyní sídlí Umělecká fakulta a Fakulta etnologie a pedagogických věd Slezské univerzity v Katovicích.\n\nPo rozdělení Těšínska v roce 1920 obec připadla Polsku a v roce 1932 byla připojena k Těšínu. V mnohém převzala úlohu odtrženého území Českého Těšína coby průmyslového předměstí a hlavního směru urbanistického vývoje. V 50. letech na jižním okraji Bobrků vzniklo sídliště Mały Jaworowy, které dostalo jméno podle stejnojmenného kopce (357 m n. m.), potom v 70. a 80. letech sídliště Podgórze zvané také Banotówka a v 80. a 90. letech v severní části sídliště Bobrek-Zachód (Bobrek-západ) a Bobrek-Wschód (Bobrek-východ), jejichž výstavba souvisela s nerealizovanými plány udělat z Polského Těšína šedesátitisícové město. \n\nV současnosti jsou historické Bobrky rozděleny mezi sídelní jednotky \"Bobrek\" (severní část se sídlišti Bobrek-západ a Bobrek-východ), \"Osiedle Podgórze\" (sídliště Podgórze a univerzitní areál) a \"Błogocice\" (sídliště Mały Jaworowy).\n\nPřes Bobrky teče řeka Bobrůvka a vede výpadová silnice směrem na Bílsko-Bělou a Ustroň (ulice Bielska a Stawowa) a také zrušená železniční trať č. 190 Těšín – Bílsko-Bělá.\n\n"}
{"id": "1509624", "url": "https://cs.wikipedia.org/wiki?curid=1509624", "title": "Rolls-Royce Trent 1000", "text": "Rolls-Royce Trent 1000\n\nRolls-Royce Trent 1000 je britský dvouproudový motor vyvinutý z dřívějších motorů řady Trent. Je určen pro letoun Boeing 787 Dreamliner, který poháněl při jeho prvním letu a i jeho prvním komerčním letu.\n\n6. dubna 2004 Boeing oznámil, že pro svůj nový model 787 vybral dvě společnosti - výrobce motorů: Rolls-Royce a General Electric (GE). V červnu 2004 si společnost Air New Zealand vybrala veřejně motor Trent 1000 pro své dvě pevné objednávky. Největší objednávku modelu 787 ohlásily All Nippon Airways, které si vybraly dodavatele motorů Rolls-Royce.\n\nPrvní rozběh motoru Trent 1000 proběhl 14. února 2006.. První let na upraveném letounu Boeing 747-200 byl úspěšně vykonán 18. června 2007 na letišti poblíž města Waco v Texasu a 7. srpna 2007 motor obdržel společnou certifikaci FAA a EASA.\n\n\n\n\n"}
{"id": "1509626", "url": "https://cs.wikipedia.org/wiki?curid=1509626", "title": "Nicolas Bunkerd Kitbamrung", "text": "Nicolas Bunkerd Kitbamrung\n\nNicolas Bunkerd Kitbamrung (31. ledna 1895, Nakhon Pathom – 12. ledna 1944, Bangkok) byl thajský římskokatolický kněz a mučedník. Katolická církev ho uctívá jako blahoslaveného. \n\nNarodil se 31. ledna 1895 v Nakhon Pathom jeko jeden ze šesti dětí Josepha Poxanga a Agnes Thiang Kitbamrung. Některé zdroje uvádí datum narození na 28. únor, to však jeho křestní záznam vylučuje. Oba dva rodiče byli konvertity ke křesťanství. Pokřtěn byl 5. února v kostele svatého Petra, a to knězem a pozdějším biskupem René-Marie-Josephem Perrosem. \n\nRoku 1908 zahájil církevní studia v Hang Xan, a to na církevním institutu Nejsvětějšího srdce. Studium dokončil roku 1916 a roku 1920 začal působit jako katechista. Ve stejný rok začal studovat v Penangu. V srpnu roku 1925 byl vysvěcen na podjáhna a v září na jáhna. Dne 24. ledna 1926 získal v katedrále Nanebevzetí Panny Marie v Bangkoku kněžské svěcení z rukou biskupa René-Marie-Josepha Perrose. Začal působit jako kaplan farnosti Bang Nok Kheuk, kde pomáhal faráři Durandovi. Roku 1928 byl přesunut do Phitsanuloku, kde vyučoval salesiány thajštinu a seminaristy katechezi. Zde se jako samouk vzdělával v čínském dialektu Hakka. \n\nRoku 1929 byl jmenován kaplanem francouzského kněze Mirabela, který přijel působit do Thajska. Roku 1930 začali spolu působit v severním Thajsku. Otec Nicolas zůstal v provincii Lampang a otec Mirabel cestoval dále na sever. Poté byl poslán na misii do severního Vietnamu a pak zpátky do Thajska do provincie Čiang Mai, kde se staral o pastoraci tzv. matrikových katolíků. Roku 1937 odešel evangelizovat oblast Khorat.\n\nOtec Nicolas bojoval za práva a víru křesťanů v thajské buddhistické společnosti. Úřady ho označily za nežádoucího člověka a obvinily ho ze spolupráce s Francouzi, kteří byli nepřátelé Thajska. Obvinily ho za pobuřování a povzbuzování Thajců, aby se vzepřeli vládě krále Ananda Mahidola. Ve francouzské Indočíně byl obviněn ze špionáže pro Francii a dne 12. ledna 1941 byl zatčen ve farnosti svaté Terezie. Za „rebelii proti království“ byl uvězněn ve vězení Bang Khwang. Byl odsouzen na více než deset let vězení. I přes odnětí svobody dále tajně působil ve vězení jako kněz a pokřtil 68 spoluvězňů. \n\nZemřel 12. ledna 1944 na tuberkulózu. Jeho ostatky jsou uloženy v katedrále Nanebevzetí Panny Marie v Bangkoku.\n\nDne 7. března 1995 byl v arcidiecézi Bangkok zahájen jeho proces blahořečení. Proces na diecézní úrovni započali 13. ledna 1998 a uzavřen byl 23. ledna stejného roku. Dne 27. ledna 2000 uznal papež Jan Pavel II. mučednictví otce Nicolase a dne 5. března 2000 jej na svatopetrském náměstí slavnostně blahořečil. Jeho svátek byl ustanoven na 12. ledna.\n\n"}
{"id": "1509632", "url": "https://cs.wikipedia.org/wiki?curid=1509632", "title": "Kyra Platovská", "text": "Kyra Platovská\n\nKyra Platovská (16. ledna 1926 Narva – 23. října 1991) byla estonská překladatelka finské a estonské literatury do češtiny. Narodila se do šlechtické rodiny Samson-Lilienfeld v Estonsku. Po 2. světové válce se jako tlumočnice amerických okupačních jednotek v Německu seznámila s Fedorem Platovským, kterého si posléze vzala a za nímž se přestěhovala do Československa. Po invazi vojsk Varšavské smlouvy do Československa oba i s dcerou emigrovali do Západního Německa.\n\n"}
{"id": "1509633", "url": "https://cs.wikipedia.org/wiki?curid=1509633", "title": "Joseph Aaron King", "text": "Joseph Aaron King\n\nJoseph Aaron King také Joe King (* 25. května 1980 Colorado) je americký kytarista, vokalista a hudební skladatel, kromě toho je spoluzakladatelem rockové skupiny The Fray. \n\nPoprvé se oženil, když mu bylo 19 let. Manželka se jmenovala Julie a měl s ní dvě dcery, Elisu a Avu. Později se rozvedli.\n\nV únoru 2012 se na akci Super Bowl seznámil s herečkou Candice Accolou a 18. října 2014 se s ní v New Orleans oženil. V srpnu 2015 bylo oznámeno, že společně očekavají první dítě a v roce 2016 se jim narodila dcera Florencie.\n"}
{"id": "1509634", "url": "https://cs.wikipedia.org/wiki?curid=1509634", "title": "Mučednice z Novogrodku", "text": "Mučednice z Novogrodku\n\nMučednice z Novogrodku nebo Maria Stella Mardosewicz a 10 společnic je skupina polských římskokatolických řeholnic Sester Nejsvětější rodiny z Nazaretu zavražděných v srpnu roku 1943 gestapem. Katolická církev je uctívá jako blahoslavené.\n\nRoku 1929 přijely sestry do Novogrodku na žádost biskupa Zygmunta Łozińského. V té době byl Novogrodek součástí Druhé Polské republiky. Sestry se staly nedílnou součástí života města. Roku 1939 se město nacházející se v západním Bělorusku stalo součástí Sovětského svazu a bylo včleněno do Běloruské sovětské socialistické republiky. Roku 1941 začalo být město okupováno nacisty a to jako součást Operace Barbarossa. I přes okupaci sestry nepřestali působit v náboženském dění. \n\nNacistický teror v Novogrodku započal roku 1942 a to vyhlazením židovského obyvatelstva v rámci Operace Reinhard. V té době to byla asi polovina z celkového počtu 20 000 obyvatel města. Nacisté zavraždily kolem 9500 Židů a ostatních cca 550 odeslali do koncentračního tábora. Poté následoval prudký nárůst zatčení a zavraždění 60 osob, včetně dvou katolických kněží. Tato situace se znovu odehrála 18. července 1943, kdy bylo zatčeno a popraveno více než 120 lidí. \n\nŽeny z města se obrátily na sestry, aby se modlily za propuštění vězňů. Po projednání této záležitosti sestry jednomyslně vyjádřily svou touhu nabídnout vězňům svůj život za jejich. Představená komunity matka Maria Stella předala rozhodnutí sester otci Zienkiewiczovi a řekla; \"Můj Bože, je-li třeba obětovat život, přijmi je od nás a ušetříme ty, kteří mají rodiny\". \n\nPoté byly změněny plány a vězni byly deportováni do pracovních táborů v Německu. Někteří z nich byly dokonce propuštěni. \n\nDne 31. července 1943 vtrhlo místní gestapo k sestrám a následující ráno byly sestry naloženy do dodávky a odvezeny za město. Sestry byly popraveny v lese a to asi 4,5 km za městem, poté byly pohřbeny do společného hrobu. Dne jejich ostatky leží v kostele Proměnění Páně, ve farnosti známé jako \"Biała Fara\" (Bílá fara).\n\nDne 10. října 1990 byl v diecézi Pinsk zahájen jejich proces blahořečení. Dne 28. července 1999 uznal papež Jan Pavel II. jejich mučednictví a dne 5. března 2000 je na svatopetrském náměstí slavnostně blahořečil. Jejich svátek byl stanoven na 1. srpna.\n\n"}
{"id": "1509639", "url": "https://cs.wikipedia.org/wiki?curid=1509639", "title": "Muslimská národní organizace", "text": "Muslimská národní organizace\n\nMuslimská národní (možno přeložit i jako lidová) organizace (srbochorvatsky/bosensky \"Muslimanska narodna organizacija\", MNO) byla politickou stranou bosenskohercegovských muslimů v období rakousko-uherské okupace Bosny a Hercegoviny.\n\nHnutí formálně vzniklo 3. prosince roku 1906 ve Slavonském Brodu na setkání hlavních zastánců náboženské a školské autonomie muslimů v Habsburky okupované Bosně a Hercegovině. V čele organizace se následně ustavil dvanáctičlenný výkonný výbor (\"Eksekutivni odbor\"), přičemž každý okruh v Bosně a Hercegovině vybíral dva své představitele. Zpravidla se jednalo o majetné velkostakáře. Jako neformální vůdce strany vystupoval Ali-beg Firdus, po jeho smrti předseda poslaneckého klubu MNO v zemském sněmu Derviš-beg Miralem.\n\nMuslimská národní organizace nebyla politickou stranou v moderním slova smyslu, byť jí nescházela pevná organizační struktura a jasný politický program. Na lokální úrovni jí zastupovaly milletské výbory (\"milletski odbori\"), na celozemské pak výkonný výbor, ale spíše než jednotné myšlenky stranu stmelovaly osobní vazby jednotlivých jejích exponentů.\n\nStrana zanikla roku 1911, kdy došlo ke spojení Muslimské národní organizace a jejího konkurenta Muslimské nezávislé strany do jediného hnutí pod názvem Sjednocená muslimská organizace (\"Ujedinjena muslimanska organizacija\", UMO). Část členů MNO sloučení odmítla a pokračovala v činnosti původní strany.\n\n\"<nowiki>*</nowiki>Mezi virilisty byli reisu-l-ulema Islámského společenství, vakufsko-meárifský ředitel, sarajevský a mostarský muftí a služebně nejstarší muftí. Úřad sarajevského muftího byl od roku 1909 uprázdněn a zůstal jím až do roku 1914.\"\n\n\"<nowiki>**</nowiki>Předseda Vrchního soudu, předseda Advokátní komory, sarajevský starosta a předseda Obchodní a živnostenské komory.\"\n\nPoslanecký mandát trval pět let, ale většina poslanců v lavicích nestrávila celé funkční období. První volby do sněmu proběhly v květnu 1910, ale v únoru 1915 byla sněmovna rozpuštěna císařem Františkem Josefem I. V mezičase nadto proběhlo několik doplňujících voleb, někteří poslanci zemřeli, jiní se vzdali mandátu, ale kandidovali znovu.\n\nO přízeň muslimských voličů se roku 1910 ucházela dvě politická uskupení: Muslimská národní organizace a Muslimská nezávislá strana. Všechny volené mandáty ve všech kuriích získali představitelé MNO.\n\nvolby do bosenského zemského sněmu (\"Sabor Bosne i Hercegovine\") 1910 – 24 poslanců MNO + 5, resp. 4 virilisté\n\n\nNeoficiálním tiskovým orgánem strany byl od jejího založení list \"Musavat\" (Rovnost), který nejprve vycházel v Mostaru a poté od roku 1909 v Sarajevu. Texty v periodiku vycházely v latince i cyrilici.\n\nšéfredaktoři listu \"Musavat\"\n\n"}
{"id": "1509642", "url": "https://cs.wikipedia.org/wiki?curid=1509642", "title": "Jan Mráček (rytec)", "text": "Jan Mráček (rytec)\n\nJan Mráček (6. října 1909 Praha – 12. října 1987 tamtéž) byl český rytec zejména poštovních známek a bankovek. Vyučil se rytectví v Mánesově umělecké škole a od čtyřicátých let pracoval jako rytec ve Státní tiskárně cenin v Praze. Od té doby se datuje několik bankovek, které vytvořil: bankovka 5000 Kčs (1945), bankovka 100 Kčs (1961), bankovka 50 Kčs (1964) a bankovka 20 Kčs (1970).\n\nRytectví poštovních známek se začal věnovat jako spolupracovník Jindry Schmidta v poválečných letech ve Státní tiskárně cenin. Až do konce svého života v roce 1987 vytvořil více jak 250 československých poštovních známek. Poštovní správa uctila jeho tvorbu 20. 1. 2005 vydáním příležitostné poštovní známky „Tradice české známkové tvorby“, která rytce Jana Mráčka připomněla jako významného tvůrce známek (známka Karlštejn v nominální hodnotě 60 h vyšla v roce 1960, námět Jaroslav Šváb). Během své profesionální tvorby (často v politicky složité době) se věrohodně zhostil zpracování mnoha motivů od portrétů, městských motivů, až k např. uměleckým dílům. Katalog na stránkách Filaso.cz uvádí 234 sérií známek, na nichž se jako rytec podílel Jan Mráček.\n\n\n"}
{"id": "1509643", "url": "https://cs.wikipedia.org/wiki?curid=1509643", "title": "Mučedníci z Natalu", "text": "Mučedníci z Natalu\n\nSvatí Mučedníci z Natalu nebo André de Soveral a 29 společníků byla skupina brazilských římskokatolických duchovních zavražděných roku 1645.\n\nOblast Natal byla kolonizována po příchodu portugalských katolíků, avšak působení brzy převzali nizozemští kalvinisté, kteří začali rozšiřovat svůj protikatolický názor a jejichž cílem bylo pronásledování katolíků. I přes pronásledování se někteří kněží přestěhovali do této oblasti, aby udrželi svůj lid ve víře. \n\nAndré de Soveral se narodil roku 1572 v São Vicente. Roku 1593 vstoupil v Bahii do noviciátu jezuitů. Studoval latinu a teologická studia v Olindě. Na první misi byl vyslán roku 1606 do Rio Grande do Norte. Roku 1614 se stal farářem v Cunhaú. \n\nDne 16. července 1645 probíhala v kapli Panny Marie mše, které předsedal otec Soveral. Na tuto mši se sešlo 69 lidí. Před eucharistickým obřadem vtrhli do kaple nizozemští vojáci a zavraždili otce Soverala, jeho společníka Domingose Carvalha a několik věřících.\n\nDne 3. října 1645 napadlo a zavraždilo 200 domorodců s nizozemskými vojáky 30 lidí, včetně dětí a jednoho kněze. Celou akci vedl radikální kalvinista Antonio Paraopaba.\n\n\nDne 6. června 1989 byl v arcidiecézi Natal zahájen jejich proces blahořečení. Roku 1994 byl proces na diecézní úrovni uzavřen. Dne 21. prosince 1998 uznal papež Jan Pavel II. jejich mučednictví a dne 5. března 2000 je na svatopetrském náměstí slavnostně blahořečil.\n\nPapež František vyjádřil svůj blízký vztah k těmto mučedníkům a rozhodl se pro svatořečení bez zázraku. Dne 14. března 2017 se sešla schůze která odsouhlasila svatořečení těchto mučedníků. Papežský dekret byl vydán 23. března. Svatořečení proběhlo 15. října 2017 na svatopetrském náměstí. jejich svátek se slaví 3. října.\n\n"}
{"id": "1509644", "url": "https://cs.wikipedia.org/wiki?curid=1509644", "title": "Mistrovství Evropy v judu 2019 – podrobné výsledky mužů", "text": "Mistrovství Evropy v judu 2019 – podrobné výsledky mužů\n\nPodrobné výsledky ze zápasu v judo na II. Evropských hrách v roce 2019.\n\n\n\n\nV kolonce zápasů je uvedeno: číslo_soupeře/ippon_wazari_šido/hrací_doba/bodovaná_technika\n\n\n\n\n\n\n\n\n\n\n\n\n\n\n"}
{"id": "1509646", "url": "https://cs.wikipedia.org/wiki?curid=1509646", "title": "Chata Rusalka", "text": "Chata Rusalka\n\nChata Rusalka, někdy též uváděna jako Rusalčina chata, je dřevěný vyhlídkový altán umístěný v nadmořské výšce 554 metrů ve svahu nad levým břehem řeky Teplé v lázeňských lesích jihozápadně od města Karlovy Vary. Původní vyhlídka byla zřízena hrabětem Janem Rudolfem Chotkem v roce 1810 a nesla název Belvedere.\n\nVyhlídku nazvanou Belveder (něm. \"Belvedere\") nechal v roce 1810 postavit hrabě Chotek. Jednalo se tehdy o kamennou terasu s lavičkami a zábradlím. Roku 1826 bylo místo upravováno a patrně tehdy byl přistavěn šestiboký jehlancový přístřešek. V roce 1906 byl na kamenné terase původní vyhlídky vystavěn dnešní dřevěný vyhlídkový altán, který se ještě po ukončení druhé světové války nazýval Maurigova chata (něm. \"Maurig–Hütte\"). Pravděpodobně koncem padesátých let 20. století byl altán na návrh místní \"Názvoslovné komise\" přejmenován na chatu Rusalka. V srpnu roku 1968 udeřil do střechy altánu blesk, zničil krov a roztříštil sloup u vchodu. V roce 1969 tesaři toto poničení opravili a chatu zastřešili.\n\nStavební sondy odhalily v roce 2005 špatný technický stav (dřevěné trámy, střecha) a o tři roky později došlo k celkové rekonstrukci chaty. O práce se postarala společnost Lázeňské lesy Karlovy Vary za finančního přispění Karlovarského kraje. Součástí rekonstrukce bylo i vykácení svahu pod altánem, a tím obnovení výhledu do údolí. Slavnostní předání opravené chaty proběhlo v říjnu 2008 v rámci ukončení sezóny v lázeňských lesích.\n\nSoučasná podoba chaty pochází z roku 1906. Stavba tehdy vznikla na základech z kyklopského zdiva, vysoká kamenná podezdívka zde vyrovnává svažitý terén. Chata je obdélná s polokruhovou zastřešenou vyhlídkovou terasou a obdélnou sloupovou předsíní. Konstrukce je trámová, částečně opláštěná prkny, střešní krytina je šindelová.\n\nChata byla oblíbeným místem spisovatele Vladimíra Párala. Do Karlových Varů jezdil pravidelně od roku 1967, procházel se po lesích a psal. V roce 1992 pak vydal \"Knihu rozkoší, smíchu a radosti\", příběh inspirovaný lázněmi a jejich lesnatým okolím. Úryvek z knihy je v chatě k nahlédnutí či přečtení. Tabulka s textem zde byla instalována 19. září 1999.\n\n\"„Zcela oproštěný a otevřený vyšel z pavilónu Rusalka do deště, který mu teď již nevadil, vesele mu nastavoval tvář a se smíchem pil jeho čerstvou vodu z nebe, to zdejší šedivé listopadové je přece totéž jako bylo čistě modré v květnové Číně, a karlovarské lázeňské lesy jako zahrada Potěšení v Šanghaji a zahrady Rybářova, Západní a zahrada Pohodlí v Su-čou, volně vcházel do zdejších altánů, pavilónů a stavení Vyhlídka, Diana, Myslivna a Svatý Linhart jako v horách nad Pekingem ... (V. Páral 19. 9. 1999)“ \"\n\nKe konci 20. století bylo nedaleko chaty Rusalka vybudováno tzv. Páralovo sedátko, jež zde stojí na spisovatelovu počest a připomíná jeho lásku, obdiv a úctu ke karlovarským lesům.\n\n"}
{"id": "1509650", "url": "https://cs.wikipedia.org/wiki?curid=1509650", "title": "Power Jets W.2", "text": "Power Jets W.2\n\nPower Jets W.2 byl britský proudový motor navržený Frankem Whittleyem a Power Jets. Jako předchozí motor Power Jets W.1 měl podobnou konfiguraci jako protiproudé trubkové spalovací komory, oboustranný radiální kompresor a vzduchem chlazenou část s turbínou.\n\nV roce 1940 uzavřelo ministerstvo letectví s firmou Gloster Aircraft Company smlouvu na výrobu prototypu nového dvoumotorového proudového stíhacího letounu dle požadavku F.9/40, ze kterého později vznikl Gloster Meteor. Současně byla společnost Power Jets pověřena návrhem nového motoru určeného k pohonu stejného letadla. W.2 byl postaven na základě smlouvy se společností Rover Car Company na počátku 40. let. Vztahy mezi Power Jets a Roverem byly poněkud napjaté a vývoj W.2 byl velmi pomalý.\n\nNa konci roku 1942 Rover souhlasil, že vymění svou továrnu na proudové motory v Barnoldswicku v Lancashire za továrnu firmy Rolls-Royce v Nottinghamu, kde se vyráběly tankové motory Meteor. Na pokyn britské vlády převzal Rolls-Royce kontrolu nad projektem W.2, přičemž se Frank Whittle a jeho malý tým z Power Jets stal poradenskou kapacitou. Společně vyřešili problémy s W.2 a motor se nakonec dostal do sériové výroby jako Rolls-Royce Welland o tahu 7,1 kN. Tyto motory byly montovány do letounů Gloster Meteor F Mk1 a rané verze F Mk3 a vstoupil do služby v roce 1944.\n\nDalším vývojem motoru W.2, konkrétně z varianty W.2B/26, vznikl motor Rolls-Royce Derwent.\n\n\n\n\n"}
{"id": "1509651", "url": "https://cs.wikipedia.org/wiki?curid=1509651", "title": "Jungmannův altán", "text": "Jungmannův altán\n\nVyhlídkový Jungmannův altán, uváděn též jako altán Josefa Jungmanna, stojí v nadmořské výšce 535 metrů na kamenném vrcholku nad přehradou Březová na řece Teplé jižně od Karlových Varů. Zpřístupněn byl v roce 2014.\n\nAltán byl postaven na přelomu let 2013–2014 podle návrhu architekta Františka Vondráčka. Veřejnosti byl slavnostně předán dne 29. dubna 2014. Jedná se o nejmladší altán (rok 2019) v karlovarských lázeňských lesích. Výstavba byla realizována příspěvkovou organizací Lázeňské lesy Karlovy Vary a spolufinancována Evropskou unií v rámci česko-bavorského projektu Příroda spojuje.\n\nStojí v odlehlejší a méně navštěvované části lázeňských lesů u \"Jungmannovy cesty\" na stráni nad přehradou Březová. V porovnání s ostatními altány v lázeňských lesích jde o stavbu atypickou. Jedná se o jednoduchý dřevěný průvětrný altán, sedlovou střechu podpírají jen hrubě opracované dřevěné sloupy, podezdívka je kamenná. Z altánu se nabízí pohled nejen do údolí řeky Teplé, ale i na daleké kopce, jak ve směru na Prahu (Bochov), tak i na Plzeň (Bečov nad Teplou). Z pohledu opačného, především ze silnice od Plzně, se pak tento objekt stal zajímavou dominantou ve stráni hory Aberg.\n\nObjekt je celoročně volně přístupný.\n\nAltán byl pojmenován – stejně jako po druhé světové válce cesta, u které se nachází – po jazykovědci a spisovateli Josefu Jungmannovi, který v Karlových Varech několikrát pobýval a zanechal zde pár veršů (pamětní tabuli s těmito vyrytými verši je možno nalézt na \"Goethově stezce\").\n\n\"Národové! Zde se pění Karla Vary\"<br>\n\"Česká zem tu božské vynořuje dary\"<br>\n\"Světové to pěny milionům známé\"<br>\n\"Rádi za ně dárci vroucí díky vzdáme\"<br>\n\"Josef Jungmann\"\n\nU altánu jsou umístěny informační tabule. Jedna z nich popisuje historii zvonů a zvonic. Na malé skalce pět metrů od vyhlídky je jeden zvon umístěn. Dřevěná zvonička lidově nazývaná zvonička Na Jungmance tu byla postavena v roce 2015 pro radost a štěstí všech kolemjdoucích. Ti si mohou na zvon zazvonit.\n\n\n"}
{"id": "1509652", "url": "https://cs.wikipedia.org/wiki?curid=1509652", "title": "Boje o Sachalin (1905)", "text": "Boje o Sachalin (1905)\n\nObsazení ostrovu Sachalin Japonci bylo poslední pozemní akcí rusko-japonské války a úplně posledním vojenským střetem této války vůbec. K vylodění japonských sil došlo na začátku července 1905 a spíš než o vojenskostrategický tah se jednalo o akci politickou. Japonci díky ní dostali ruskou stranu pod tlak před blížícími se mírovými rozhovory v americkém Portsmouthu. Obsazení Sachalinu skončilo s minimem obětí na konci července 1905 a celá válka následně mírem z Portsmouthu 5. září 1905. Ostrov Sachalin byl po válce rozdělen 50. rovnoběžkou na jižní japonskou a severní ruskou část.\n\nJiž od 18. století začali o ostrov Sachalin jevit zájem jak Rusové, tak Japonci. V roce 1849 poslali Rusové na ostrov první vlnu osadníků a založili zde uhelné doly. Nastalou situaci uklidnila v roce 1855 Šimodská dohoda, která deklarovala, že obě národnosti mohou obývat ostrov (Rusové na severu a Japonci na jihu bez jasné hranice mezi nimi). Dva roky na to vznikla na severu ruská trestanecká kolonie a v roce 1875 postoupili Japonci celý ostrov Rusku výměnou za Kurilské ostrovy. Ruský dramatik A.P. Čechov navštívil v roce 1890 místní trestaneckou kolonii. Jeho zpráva z cesty popsala otřesný život vyhnanců v carské říši.\nV roce 1904 sice žilo na ostrově okolo 30 tisíc lidí, měla ale pověst nehostinného, izolovaného místa, kam se posílají političtí disidenti a zločinci. Rusové nepřisuzovali ostrovu žádnou strategickou hodnotu, takže do obrany ostrova nebyly investovány téměř žádné prostředky. S vypuknutím rusko-japonské války v únoru 1904 byli povoláni do zbraně všichni muži na ostrově. Carské síly se nakonec rozrostly na 7 tisíc mužů. Většinu ale tvořili místní rolníci, lovci a dočasně propuštění trestanci. Výcvik byl velmi pomalý a ještě umocněný tím, že výcvikoví důstojníci dorazili až v dubnu 1905.\n\nV srpnu 1904 po neúspěšném vyplutí Tichomořské flotily z Port Arthuru do Vladivostoku (více: Bitva ve Žlutém moři) se podařilo křižníku Novik doplout na vlastní pěst až k Sachalinu. U Korsakova na jihu ostrova ho při nakládce uhlí dostihly japonské lodě Čitose a Cušima a v následné bitvě ho silně poškodily (více: Bitva u Korsakova). Vlastní posádka to pak poslala ke dnu.\n\nNa konci května 1905 po totální porážce ruského námořnictva v bitvě u Cušimy zhasla i poslední naděje carského Ruska na zvrat ve válce. Dne 7. června 1905 se sešli americký prezident Theodore Roosevelt a japonský diplomat Kaneko Kentarō a shodli se na nátlaku, který měl v co nejkratší době dovést Rusy k jednacímu stolu. Japonci měli zabrat přímou součást ruské říše a přesvědčit cara Mikuláše II, že bez okamžitého jednání může ztratit mnohem víc než jen oblasti Mandžuska. \n\nJaponské invazní jednotky vyčleněné pro akci čítaly na 14 tisíc mužů pod velením generála Kensae, které byly podporované čtyřmi chráněnými a čtyřmi obrněnými křižníky, čtyřmi loděmi pobřežní obrany, devíti torpédoborci a dvanácti torpédovými čluny.\nRuský generál Ljapunov si byl vědom, že nemá šanci jih ostrova ubránit. Rozhodl se o rozdělení sil na pět částí, které by po úspěšném vylodění Japonců a ruském ústupu z pozic, pokračovaly v guerillovém boji ve vnitrozemí ostrova. Hlavní část sil (400 mužů) bylo posláno do Korsakova pod velení plukovníka Arciszewského. Korsakov disponoval i děly, které byly odmontovány z potopeného křižníku Novik a zabudovány do obranné linie. Ostatní čtyři oblasti měly po 150 – 200 obráncích.\n\nPrvní vlna Japonců se bez odporu vylodila 7. července 1905 mezi městy Aniva a Korsakov, druhá po zničení pozice pobřežního dělostřelectva u Korsakova. Pozemní bitva o Korsakov trvala 17 hodin a na jejím konci se ruské jednotky pod velením plukovníka Arciszewského musely stáhnout na sever. Dne 10. července padla vesnice Vladimirovka (dnešní největší město Sachalinu Južno-Sachalinsk). Zbytek ruských jednotek se ještě pokusil japonský útok zastavit, ale Rusové byli v velké početní nevýhodě. Zbytek mužů pod velením plukovníka Arciszewského se stáhl do hornatého vnitrozemí ostrova, kde se 16. června 1905 nakonec vzdal. Z ostatních čtyř bojových skupin zasáhla do bojů pouze jediná, a to ta pod velením kapitána Bykova. Při boji s Japonci ztratila 54 mužů z celkového počtu 225.\nV severní části ostrova mělo carské vojsko na 5 tisíc vojáků pod přímým velením generála Ljapunova. Dne 24. července 1905 se vylodili Japonci u města Alexandrovsk-Sachalinskij. Rusové tváří tvář přesile opustili město bez boje a stáhli se do vnitrozemí. Následně přijal generál 31. července japonskou nabídku ke složení zbraní.\nJaponci dobyli Sachalin rychle s minimálními ztrátami. Ruské jednotky japonskému postupu příliš nevzdorovaly. Před bitvou byly poloviční a jejich akceschopnost ještě snižovala nízká morálka mužstva a téměř žádný vojenský výcvik. Ani velení ruských jednotek na Sachalinu se nemohlo opírat o velké bojové zkušenosti, jelikož generál Ljapunov byl v civilu právník.\nPo obsazení ostrova nabídl americký prezident Theodore Roosevelt zprostředkování míru, za což byl v roce 1906 oceněn Nobelovou cenou. Obě strany souhlasily a mírová jednání začala probíhat v Portsmouthu ve státě New Hampshire na začátku srpna 1905. Kromě placení válečných reparací se spor o Sachalin stal z jedním z nejkomplikovanějších bodů celé konference. Obě strany se nakonec dohodly na rozdělení ostrova na dvě části podél 50. rovnoběžky. Z jižní části ostrova se stala japonská prefektura Karafuto (Karafuto je japonský název pro Sachalin) s hlavním městem Tojohary (dnešní Južno-Sachalinsk). Severní část zůstala součástí Ruska s centrem v Alexandrovsku-Sachalinském. Tento stav trval až do konce druhé světové války, kdy v srpnu 1945 obsadila jih ostrova Rudá armáda. Ostrov pak byl po více než 40 letech sjednocen pod sovětskou vládou. \n\nZajímavostí je, že vrak chráněného křižníku Novik byl po válce Japonci vyzvednut a odtažen do loděnic v Jokosuce. V roce 1908 byl opět spuštěn na vodu pod jménem Suzuja a sloužil až do svého vyřazení v roce 1913. \n"}
{"id": "1509659", "url": "https://cs.wikipedia.org/wiki?curid=1509659", "title": "Arcidiecéze vojenských služeb (USA)", "text": "Arcidiecéze vojenských služeb (USA)\n\nArcidiecéze vojenských služeb Spojených států amerických (en. \"Archdiocese for the Military Services of the United States\") je vojenské imediátní arcibiskupství ve Spojených státech amerických, které slouží členům ozbrojených sil USA katolického vyznání. Arcibiskupem je od roku 2008 Mons. Timothy Broglio, který má pět pomocných biskupů. V roce 2013 bylo asi 25% členů ozbrojených sil USA katolíky, kterým bylo k dispozici asi 350 kněží. Karen Jowers (April 5, 2013).\n\nAmerický vojenský ordinariát byl založen již v roce 1917 jako personální apoštolský vikariát. V listopadu 1939 Svatý stolec ustanovil Vojenský vikariát USA. Dne 21. července 1986 papež Jan Pavel II. ustanovil současnou strukturu Arcidiecéze vojenských služeb USA.\n\n\n\n"}
{"id": "1509660", "url": "https://cs.wikipedia.org/wiki?curid=1509660", "title": "Božena Kropáčková", "text": "Božena Kropáčková\n\nBožena Kropáčková (18. února 1901, Čeladná – 21. června 1975, Havířov) byla manželka československého vojáka, plukovníka generálního štábu a příslušníka domácího protinacistického odboje Václava Kropáčka. Navzdory skutečnosti, že její manžel byl od prosince 1939 vězněn, odsouzen k trestu smrti a v prosinci roku 1943 popraven, zapojila se Božena Kropáčková do odboje především tím, že pomáhala podvakrát ukrývat (od 5. května 1942 do 25. května 1942 a pak ještě od 30. května 1942 do 5. června 1942) parašutistu nadporučíka Adolfa Opálku, který v jejím bytě přečkal i četnickou prohlídku.\n\nBožena Kropáčková se narodila 18. února 1901 v Čeladné jako Opělová, ale záhy po smrti svého biologického otce změnila příjmení na Pavlisková (podle svého nevlastního otce). Měla tři bratry. Po absolvování měšťanské školy v Místku pracovala jako slečna k dětem a poté, co se rodina přestěhovala do Košic, pokračovala ve stejné práci v židovské rodině. Potom pracovala jako telegrafistka na místním ředitelství Československých drah. Od roku 1923 byla činná v České straně národně socialistické (od roku 1926 v Československé straně národně socialistické). Svého budoucího manžela poznala Božena Pavlisková v Košicích, kde Václav Kropáček tehdy sloužil v hodnosti kapitána pěchoty u 39. výzvědného pluku. Svatba se konala 30. ledna 1924 a oddávajícím byl kapitán duchovní služby Jaroslav Janák. \n\nBoženě a Václavu Kropáčkovým se v průběhu jejich manželství narodily celkem tři děti. Prvorozený syn Václav Kropáček (*1927 – 31. srpna 1929) zemřel ve věku dvou let na následky opaření. Druhorozený syn Jiří Kropáček se narodil 27. února 1930 a dcera Hana Kropáčková se narodila 27. prosince 1934. \n\nV době od 1. října 1927 do 30. září 1930 studoval Václav Kropáček v Praze na Vysoké škole válečné a někdy v té době se jeho rodina přestěhovala z Košic do Prahy. V roce 1930 se Kropáčkovi přestěhovali nakrátko do Litoměřic (tam byl Václav Kropáček přeložen v rámci vojenské služby). V roce 1932 se ale stěhovali zpět do Prahy, neboť byl Václav Krpáček povýšen do hodnosti majora a byl povolán na Hlavní štáb československé armády. \n\nBožena Kropáčková byla ženou důstojníka, vychovávala dvě děti (syna Jiřího a dceru Hanu) a pečovala o domácnost. Její manžel Václav působil od 7. září 1931 do 29. září 1935 u mírové skupiny I. oddělení Hlavního štábu Ministerstva národní obrany (HŠ MNO), se kterou se zúčastnil (jako jeden ze dvou vojenských poradců československé delegace) odzbrojovací konference v Ženevě. (V té době jeho rodina bydlela v Praze-Dejvicích v ulici Na hutích.) \n\nPřednostou nově vytvořeného Vojenského kabinetu ministra národní obrany Františka Machníka se Václav Kropáček stal k 1. lednu roku 1936. (Tuto funkci zastával od 1. ledna 1936 až do června roku 1939). O rok a půl později (1. července 1937) byl Václav Kropáček povýšen do hodnosti podplukovníka Hlavního štábu a rodina se přestěhovala (v rámci Dejvic) do domu číslo popisné 678 na nároží ulic Bachmačské (dnes (2019) Kafkova) a Hanáckého pluku (dnes (2019) Buzulucká ). Na této jejich nové adrese (Dnes (2019) ulice Buzulucká 678/6 160 00 Praha 6 – Dejvice) je zastihlo jak podepsání Mnichovské dohody (30. září 1938), tak i německá okupace Čech a Moravy (15. března 1939).\n\nPo likvidaci československé branné moci (v letních měsících roku 1939) byl bývalý podplukovník Václav Kropáček přidělen (jako odborový rada) na ministerstvo zemědělství, kde se ihned zapojil do protiněmecké „vojenské“ ilegální odbojové organizace Obrana národa (ON). Kropáček pracoval v tzv. první garnituře ON, která byla ale záhy (již koncem srpna 1939) odhalena gestapem. Ve dvou zatýkacích vlnách (na podzim 1939 a v únoru 1940) pak došlo německými represivnímu složkami prakticky k rozbití a zničení této první garnitury ON. Dne 14. prosince 1939 byl Václav Kropáček zatčen gestapem. Spolu s ním byli zatčeni i jeho dva přátelé a kolegové: plukovník generálního štábu Antonín Hron a plukovník Josef Pták. \n\nVáclav Kropáček byl nejprve (až do 1. srpna 1943) vězněn ve vazební věznici na Pankráci a odtud byl pak převezen do německého Budyšína. Mezitím se jeho manželka Božena Kropáčková starala o dvě nezletilé děti (směla bydlet na stejné adrese; dnes (2019) ulice Buzulucká 678/6 160 00 Praha 6 – Dejvice) a zároveň se (v rámci možností) snažila získat informace o tom, co se děje s jejím manželem. (Václav Kropáček ve vazební věznici na Pankráci jako chodbař organizoval síť předávání zpráv (tzv. motáků), díky níž byla řada odbojářů zachráněna.) \nNa Boženu Kropáčkovou se na přelomu dubna 1942 a května 1942 obrátila její kamarádka a bývalá úřednice Sokola Slavomíra Čechová s žádostí o zajištění ilegálního ubytování pro parašutistu. (Po návštěvě Jana Zelenky–Hajského dne 28. dubna 1942 Slavomíra Čechová ubytovala u sebe četaře aspiranta Josefa Bublíka (paravýsadek Bioscop) a četaře Jana Hrubého (paravýsadek Bioscop).) Následně Slavomíra Čechová přivedla 5. května 1942 do bytu ke Kropáčkovým velitele paravýsadku Out Distance nadporučíka Adolfa Opálku. \n\nDětem Boženy Krpáčkové byl Adolf Opálka představen jako „strýček Balcárek“ z Místku. Dcera Hana této identitě příchozího uvěřila, starší Jiří ale situaci správně pochopil. V bytě Kropáčkových se několikrát zastavil i Jan Zelenka–Hajský s prosbou o zajištění oblečení, obutí, konzerv a cigaret. Adolf Opálka stihl během několika večerů vyprávět Boženě Kropáčkové o svém dětství, ale i o své cestě do Anglie. První období pobytu Adolfa Opálky v bytě Boženy Kropáčkové trvalo od 5. do 12. května 1942. \n\nTřípokojový byt byl jako úkryt pro Adolfa Opálku poněkud nevhodný, neboť pokoje se nacházely paralelně vedle sebe a byly průchozí. Improvizovaná skrýš byla vytvořena tak, že ke dveřím ložnice byl přiražen velký šatník a z druhé strany (v ložnici) skříň. Ve skrýši bylo možno se usadit na malou židli bez opěradla, která zároveň sloužila jako stupínek, když Adolf Opálka přes skříň v ložnici vlézal do svého úkrytu. (Adolf Opálka ale jinak pobýval v jídelně, kde spal na kanapi.) Adolf Opálka byl neustále ve střehu. Při každém zazvonění zvonku u dveří Kropáčkovic bytu zmizel ve své tajné skrýši mezi šatníkem a skříní; zbraně a pár osobních věcí měl ukryté v kapsách (včetně protektorátní občanské legitimace na jméno Balcárek), po ruce měl klobouk i aktovku s dalšími svými věcmi. \n\nStavební uspořádání domu, kde Kropáčkovi bydleli, bylo naopak výhodou, protože dům byl na půdě i ve sklepích propojen se sousedním domem, tudíž i s dalším vchodem. Nevýhodou byla ale budova naproti, kde sídlila úřadovna Wehrmachtu. \n\nUbytování Adolfa Opálky logicky vyžadovalo větší zásobování rodiny, což při lístkovém systému znamenalo pro Boženu Kropáčkovou nutnost obrátit se o pomoc na své příbuzné na venkově. Potravinami a surovinami přispěli nejen její švagr ze Soběkur ale také strýček Jožka Opěla, pekař v Ronově nad Doubravou. Větším problémem bylo oblečení a boty. Něco opět obstaral strýček Jožka Opěla, některé věci nosil Adolf Opálka po Václavu Kropáčkovi.\n\nUbytovatel parašutistů Jan Zelenka-Hajský posléze Boženu Kropáčkovou požádal, zda by mohla pro Adolfa Opálku nalézt jiný byt. Adolf Opálka se dne 25. května 1942 přestěhoval do Velvarské ulice číslo 75/1630 do bytu Terezie Kasperové. Terezie Kasperová byla přítelkyní Boženy Kropáčkové. V době, kdy ji Božena Kropáčková požádala o tuto službu, byla už Terezie vdovou po popraveném plukovníku pěchoty Bohdanu Kasperovi. \n\nV bytě Terezie Kasperové našel Adolf Opálka útočiště v podkrovní skrýši, do které vedla malá dvířka, ukrytá za pohovkou. Do bytu Terezie Kasperové se Adolf Opálka vrátil i večer 27. května 1942 – v den atentátu na zastupujícího říšského protektora Reinharda Heydricha. Dne 28. května 1942 ve čtyři hodiny ráno byl celý dům zburcován Němci, jejichž houfování před zamčenými vchodovými dveřmi domu umožnilo Adolfu Opálkovi včas zmizet do úkrytu v podkroví. Na posteli pod polštářem však zůstal zapomenut jeho browning. Naštěstí si na něj vzpomněl dříve, než paní Terezie Kasperová Němcům otevřela. Ti obrátili vše včetně postele vzhůru nohama. Nevšimli si ale ničeho podezřelého, a tak na chodbě zarazili další skupinu s tím, že byt je v pořádku.\n\nK prohlídce bytu u Boženy Kropáčkové nedošlo. Brzy ráno 28. května 1942 se Božena Kropáčková vydala do pankrácké věznice donést manželovi čisté prádlo a ihned poté navštívila byt Terezie Kasperové, kde shledala, že je vše v pořádku. Dne 30. května 1942 se Adolf Opálka na vlastní žádost vrátil do bytu Kropáčkových. Při rozhovoru s Kropáčkovou se zmínil o tom, že má za úkol se spolu s ostatními shromáždit na jednom místě a že tam, co budou ukryti, je značně chladno.\n\nByt Kropáčkových navštívila hlídka četníků. Měli s sebou fotografie předmětů doličných z atentátu. Skrytého Adolfa Opálku ale v bytě neodhalili. Ten se u Kropáčků skrýval až do 5. června 1942 a před svým odchodem byl vybaven teplými věcmi jakož i velkým množstvím cigaret a konzerv. Při odchodu a loučení Adolf Opálka poprosil Boženu Kropáčkovou za odpuštění případných následků jeho pobytu u ní doma. Sám se pokusil zahladit všechny stopy svého pobytu, ale přesto v bytě zanechal rezervní pistoli a několik zásobníků. \n\nPo dobytí kostela svatého Cyrila a Metoděje v Resslově ulici (18. června 1942) usoudila Božena Kropáčková, že se pistole a zásobníků po Adolfu Opáklovi bude nutno zbavit. Inkriminované předměty tedy ukryla do krabice od bonbonů a v neděli 21. června 1942 se vydala s dětmi na odpolední procházku. \n\nNa vltavském nábřeží u Sovových mlýnů její syn Jiří Kropáček poklekl, krabici si položil k nohám a předstíral, že si zavazuje tkaničku. Ve stejný okamžik se jeho matka jakoby zapotácela a skopla „nechtěně“ krabici do vody. Jako z udělání se v ten samý okamžik na nábřeží objevil protektorátní strážník, který tu byl na pochůzce, a přispěchal Kropáčkovic rodině „na pomoc“. Božena Kropáčková mu duchapřítomně vysvětlila, jak dětskou neopatrností přišli o poslední krabici předválečných bonbonů, které byly určeny jako dárek pro známé, k nimž mají namířeno. Strážník vyjádřil své politování, zasalutoval a odešel. \n\nPřesto rodině Kropáčkových zůstala na Adolfa Opálku vzpomínka – malá kožená peněženka a klubko vlny, jako pozůstatek po teplém svetru, který nosili oba dva odbojáři (a v němž Adolf Opálka i zahynul).\n\nBožena Kropáčkova s Jiřím a Hanou přečkaly celou heydrichiádu bez sebemenšího podezření ze strany německých vyšetřovacích orgánů. Stejně se to podařilo i Slavomíře Čechové a Terezii Kasperové. Dokud neskončila druhá světová válka, nemohla si však být Božena Kropáčková jista ničím. Na její odbojovou činnost mohly německé vyšetřující složky přijít kdykoliv, ale nikdy se tak nestalo.\n\nV létě roku 1943 byl Václav Kropáček převezen z pankrácké věznice do Německa (byl transportován přes Budyšín do Drážďan) a dne 27. října 1943 byl Lidovým soudem odsouzen za velezradu a zemězradu k trestu smrti. Společně byli ten den odsouzeni senátem Volksgerichtu ještě plukovník Josef Pták a plukovník generálního štábu Antonín Hron. \n\nPřed popravou ale Božena Kropáčková svého manžela již navštívit nesměla. Právní zástupce Václava Kropáčka – JUDr. Egon Kubuschock – Boženu Kropáčkovou informoval, že dne 13. prosince 1943 byl její manžel společně se skupinou francouzských studentů popraven v Drážďanech stětím. Ani pohřbít vlastního manžela Boženě Kropáčkové nacisté nedovolili. Zádušní mše svatá za Václava Kropáčka byla sloužena v pražské katedrále svatého Víta dne 2. ledna 1944. \n\nNáčelník Hlavního štábu brigádní generál Bohumil Boček dne 5. listopadu 1945 ocenil Boženu Kropáčkovou, Terezii Kasperovou a Slavomíru Čechovou za poskytování úkrytu Adolfu Opálkovi medailí Za statečnost. Božena Kropáčková obdržela rovněž československou medaili Za chrabrost před nepřítelem a v roce 1968 medaili ČSSR Za zásluhy o obranu vlasti.\n\nDne 27. října 1946 byla na rodném statku v Soběkurech Václavu Kropáčkovi (za účasti Boženy Kropáčkové a jejích dvou dětí) slavnostně odhalena (pod záštitou ministra národní obrany Ludvíka Svobody) pamětní deska. V roce 1947 byl Václav Kropáček (in memoriam) povýšen do hodnosti plukovníka.\n\nBožena Kropáčková se po druhé světové válce stýkala s vdovami po hrdinech protinacistického odboje a nejbližších druzích svého muže: \n\nBoženě Kropáčková byla vyměřena definitivní vdovská penze ve výši 7300 Kčs. Druhou světovou válku přežili i její tři bratři:\n\nDne 29. června 1948 dostala Božena Kropáčková „Osvědčení o státní a národní spolehlivosti“. Za šest týdnů poté ale byla 17. srpna 1948 zatčena v Soběkurech. Zatčen byl i její švagr Ing. Jiří Kropáček. \n\nPo zatčení v Soběkurech byla Božena Kropáčková převezena na Oblastní úřadovnu StB v pražské Bartolomějské ulici a následně byla umístěna do vazební věznice Státního soudu v Praze. Jak se později dozvěděla z obžaloby, souviselo její zatčení s vyšetřováním tzv. protistátní skupiny „Erkvie“. \n\nNa všechny členy protistátní skupiny „Erkvie“ podala definitivní trestní oznámení Oblastní úřadovna StB v Plzni 16. září 1948. Celkem bylo obviněno 24 osob (plus 5 mladistvých a plus 4 osoby, které byly poslány před vojenský soud). Většina obžalovaných osob se měla provinit proti „Zákonu na ochranu republiky“ číslo 50/1923 Sbírky a to tím, že se měly ilegálně spolčovat, vytvářet tajnou síť, provádět špionáž a napomáhat politicky exponovaným osobám k tomu, aby se dostaly z Československa. Tato podvratná skupina byla údajně sdružena kolem svého organizátora, jímž byl označen dvacetiletý student Radomil Jánský – Klein (pocházející z Plzně), který se ale v době obvinění již nacházel mimo území Československa.\n\nPři výslechu dne 20. srpna 1948 vedeném na Oblastní úřadovně StB v Praze údajně Božena Kropáčková vypověděla, že po ní Lumír Pánek žádal, aby sehnala plány a mapy pankrácké věznice. Přitom měla využít svých kontaktů na dozorce, kteří tam pracovali již v dobách nacistické okupace, kdy tam byl vězněn její manžel Václav Kropáček. Lumír Pánek jí doslova řekl, že byl pověřen úkolem dostat Prokopa Drtinu z věznice a následně do zahraničí. Díky svým konexím také měla navrhovat jména důstojníků, s nimiž by skupina mohla spolupracovat. \n\nObvinění Boženy Kropáčkové spočívalo v tom, že díky známosti s matkou Jánského – Kleina měla povědomí o jeho aktivitách na hranicích s Bavorskem. Dále po Kropáčkové ostatní členové protistátní skupiny (především ale Lumír Pánek) měli žádat kontakty na armádní důstojníky, kteří by mohli být podvratné skupině nápomocni v jejích protistátních aktivitách a zároveň by přinášeli důležité zprávy, které se posílaly do zahraničí. Božena Kropáčková měla být dle obžaloby také zasvěcena do plánovaného únosu bývalého poválečného ministra spravedlnosti Prokopa Drtiny z pankrácké věznice do zahraničí.\n\nIng. Jiří Kropáček byl obviněn z toho, že (podle vyšetřovatelů) znal strukturu protistátní skupiny. Pro Lumíra Pánka měl v západních Čechách shánět spolehlivé osoby, které by pracovaly jako převaděči na československých hranicích. Navíc do aktivit skupiny zatáhl i svou švagrovou, po níž měl (dle obžalovacího spisu) taktéž žádat kontakty na spolehlivé osoby. \n\nBožena Kropáčková a Ing. Jiří Kropáček byli drženi ve vazbě od svého zatčení (17. srpna 1948) až do doby konání Státního soudu v Praze, který zasedal ve dnech 7. února 1949 až 12. února 1949. V případu skupiny „Erkvie“ neboli „Jánský – Klein a spol.“ padly následující verdikty:\nČtyři lidé ze skupiny byli svých obžalob zproštěni v plném rozsahu:\nZproštění viny Kropáčkových se týkalo jak obvinění ze zločinu příprav úkladu o republiku, tak ze zločinu\nvojenské zrady podle § 6 odst. 2 „Zákona na ochranu republiky“. \n\nSoudce dr. Novák seznal výpověď Ing. Jiřího Kropáčka před Státním soudem za věrohodnou, zejména když tento uvedl, že výslechy u státní bezpečnosti byly dlouhé a vysilující a že se do protokolu dostaly okolnosti, které neodpovídají pravdě, a že administrativní protokol podepsal jen proto, aby už měl „od výslechu pokoj“.\n\nBožena Kropáčková sice svoji činnost popisovanou žalobou doznala, ale tvrdila, že nevěděla, že by byl Lumír Pánek členem ilegální protistátní skupiny, že by ukládal o republiku a vyzvídal vojenská tajemství. Co se týká zápisu z výslechu u státní bezpečnosti pak uvedla, že tehdy byla tak rozrušena, že ani nevnímala, co do protokolu udává. Navíc oslovený soudní znalec konstatoval, že se u Boženy Kropáčkové jedná o lehce omezenou kritičnost a duševní depresi způsobené klimakteriem a tudíž o rozumovou ochablost.\n\nV 60. letech dvacátého století se Božena Kropáčková pokusila převést ostatky svého muže Václava zpět do vlasti. Tělesné pozůstatky Václava Kropáčka totiž nebyly po jeho popravě (13. prosince 1943) díky jeho obhájci JUDr. Egonu Kubuschockovi a vězeňskému kaplanovi Bänschovi uloženy do neznámého hromadného hrobu, ale samostatně na drážďanském hřbitově. Po druhé světové válce byl tento hrob dokonce opatřen křížem a informací o zemřelém. Poté, co byly tělesné ostatky Václava Kropáčka vyňaty ze země a zpopelněny, převezla Božena Kropáčková urnu s jeho popelem do Československa, kde pak byla pietně uložena do rodinné hrobky v Soběkurech. \n\nV 60. a 70. letech 20. století Božena Kropáčková střídavě žila v rodině svého syna a své dcery. Božena Kropáčková dožívala jako důchodkyně u své dcery v Havířově a tam také 21. června 1975 zemřela. \n\nSyn popraveného Václava Kropáčka a Boženy Kropáčkové Jiří Kropáček (* 27. února 1930) se v roce 1955 oženil s Libuší Křelinovou, dceru spisovatele Františka Křeliny. Ten byl dne 4. července 1952 odsouzen k trestu 12 let odnětí svobody v procesu s tzv. Zelenou internacionálou. Jiří Kropáček působil jako historik umění v Alšově jihočeské galerii a posléze dlouhá léta na Filozofické fakultě Univerzity Karlovy. V současné době (2019) již není mezi živými.\n\nDcera popraveného Václava Kropáčka a Boženy Kropáčkové Hana Kropáčková (* 27. prosince 1934) pracovala jako zdravotní sestra. V době smrti své matky Boženy bydlela v Havířově. V současné době (2019) již není mezi živými.\n\nMUDr. Hana Kutílková (narozena kolem roku 1965) – vnučka Boženy Kropáčkové a Václava Kropáčka je lékařkou. Žila v Havířově, ale po Sametové revoluci (po roce 1989) přesídlila do Itálie, kde v současné době (2017) žije. Vojenskému historickému archivu věnovala šavli a revolver svého dědy – Václava Kropáčka. \n\nDne 6. června 2017 v 17.00 hodin byla na činžovním domě na adrese Buzulucká 678/6 160 00 Praha 6 – Dejvice odhalena pamětní deska s nápisem: „Na památku / Boženy Kropáčkové. / V tomto domě se svými dětmi / na jaře 1942 ukrývala / nadporučíka Adolfa Opálku, velitele paravýsadku / Out Distance. // Městská část Praha 6 / 2017“\n\n"}
{"id": "1509663", "url": "https://cs.wikipedia.org/wiki?curid=1509663", "title": "Seznam vojenských ordinářů Spojených států amerických", "text": "Seznam vojenských ordinářů Spojených států amerických\n\n\n\n"}
{"id": "1509665", "url": "https://cs.wikipedia.org/wiki?curid=1509665", "title": "Větrný mlýn (Kunkovice)", "text": "Větrný mlýn (Kunkovice)\n\nVětrný mlýn holandského typu se nachází v obci Kunkovice, okres Kroměříž. Byl zapsán do Ústředního seznamu kulturních památek ČR.\n\nVětrný mlýn stojí na kopci v nadmořské výšce 335 m jihozápadně od středu obce. Byl postaven v roce 1875. Po roce 1974 bylo vnitřní zařízení demontováno a převezeno do Technického muzea v Brně. V roce 1978 byla opravena střecha. V devadesátých letech byla stavba opravována. \n\nVětrný mlýn je trojpodlažní válcová cihlová stavba na kruhovém půdorysu, zakončená kuželovou střechou krytou šindelem. Střechu vysokou 3,4 m tvoří osmnáctiboký jehlan. Mlýn je deset metrů vysoký s průměrem 8,4 m při patě a 8 m pod střechou. Do mlýna jsou prolomeny pravoúhlé vstupy. Ve mlýně byla dvě složení. Běhouny o průměru 0,74 m a 1,11 m s výškou 0,28 a 0,31 m měly různou obvodovou rychlost. Při plném výkonu dosahovaly až 3,72 m/s, respektive 7,2 m/s, což je 86 nebo 124 otáček za minutu. Průměr větrného kola byl 15 m.\n\n"}
{"id": "1509667", "url": "https://cs.wikipedia.org/wiki?curid=1509667", "title": "Bis(chlormethyl)ether", "text": "Bis(chlormethyl)ether\n\nBis(chlormethyl)ether je organická sloučenina se vzorcem (CHCl)O. patřící mezi chlorované ethery. V minulosti se vyráběl ve velkém množství, ovšem kvůli karcinogenním vlastnostem byla jeho výroba omezena.\n\nBis(chlormethyl)ether se průmyslově vyrábí z paraformaldehydu a směsi kyseliny chlorsulfonové a sírové. Takéí se získává jako vedlejší produkt Blancovy chlormethylace, kde vzniká při smíchání formaldehydu a koncentrované kyseliny chlorovodíkové, je také významnou nečistotou v technickém (chlormethyl)methyletheru.\n\nBis(chlormethyl)ether se využívá v textilním průmyslu a jako síťovací činidlo při výrobě iontoměničových pryskyřic. Používal se též při syntéze některých protijedů vůči nervovým jedům (asoximu a obidoximu). Rovněž je účinným činidlem pro chlormethylaci aromatických látek.\n\nBis(chlormethyl)ether je prokázaným karcinogenem.\n"}
{"id": "1509670", "url": "https://cs.wikipedia.org/wiki?curid=1509670", "title": "Metodka", "text": "Metodka\n\nMetodka (788 m n. m.) je kopec ve Žďárských vrších, tyčící se 300 metrů severně nad Koníkovem a 1¼ km jihovýchodně od Odrance v okrese Žďár nad Sázavou. Svahy Metodky pokrývají louky oddělené kamenicemi a remízky, kolem vrcholu roste nevelký les. Na severní straně vrcholu je upravené odpočívadlo, odkud jsou za dobré viditelnosti vidět i Krkonoše, Orlické hory a Jeseníky.\n\nVrchol je snadno přístupný po žlutě značené cestě mezi Koníkovem a Odrancem. Cesta z Koníkova měří 800 metrů s převýšením 50 m, v opačném směru z Odrance měří 1,2 km s převýšením 60 metrů.\n\nNa vrcholu a v jeho okolí se nachází několik zajímavostí:\n"}
{"id": "1509671", "url": "https://cs.wikipedia.org/wiki?curid=1509671", "title": "Francis Joseph Spellman", "text": "Francis Joseph Spellman\n\nFrancis Joseph kardinál Spellman (* 4. května 1889, Whitman – 2. prosince 1967, New York) byl americký římskokatolický kněz, arcibiskup New Yorku, kardinál.\n\n\n"}
{"id": "1509672", "url": "https://cs.wikipedia.org/wiki?curid=1509672", "title": "Světličník lepkavý", "text": "Světličník lepkavý\n\nSvětličník lepkavý (\"Parentucellia viscosa\") je jednoletá, 20 až 50 cm vysoká bylina vlhčích míst, která počátkem léta vykvétá žlutými květy v řídkém hroznu. Je kořenový poloparazit, považovaný v České republice za příležitostně se vyskytující neofyt, v jihozápadních Čechách byl zaznamenán koncem 19. století. Je jedním ze dvou druhů rodu světličník, jenž získává své živiny jak fotosyntézou, tak i paraziticky od hostitelských rostlin. Napadené rostliny jsou pak o poznání menší, slaběji kvetou a přinášejí méně semen.\n\nDruh je původní v oblasti Středomoří, odkud západním směrem zasahuje na Kavkaz, do Malé Asie a na Blízký východ a východním směrem do Makaronézie. Na sever od Středozemí je původním druhem jen na Britských ostrovech. V pozdější době byl nechtěně rozšířen, pravděpodobně s krmivem pro koně při vojenských taženích, do některých středoevropských států. Byl také zavlečen do Severní a Jižní Ameriky, Austrálie i na Havajské ostrovy. Do Ameriky se dostal již se španělskou invazí do Mexika a na jih Spojených států, kde nyní nejvíce roste v pobřežních oblastech tichomořských států Washington, Oregon a Kalifornie. Do Austrálie byl introdukován v období okolo roku 1860, kdy tam počaly být vysévány trávy z Evropy, semeno světličníku lepkavého je velmi drobné, \"prachové\" a lze ho jen stěží z travního semene odstranit.\n\nRostlina je terofyt vyrůstající obvykle na vlhčích loukách, pastvinách, podél potoků, okolo jezírek, na prameništích, vřesovištích , křovinatých loukách i v písčinách u mořského pobřeží. Vyrůstá na vlhkých, lidmi či přírodně narušených místech s písčitou půdou, stejně jako na trvale zatravněných místech bez lidského zásahu. Roste na slunci i ve stínu, má rád vlhko a je poměrně teplomilný, na kvalitu půdy i obsah živin je nenáročný. Parazituje hlavně trávy, jako jsou ovsíček (\"Aira\"), tomka (\"Anthoxanthum\"), třeslice, (\"Briza\"), sveřep (\"Bromus\"), kostřava, (\"Festuca\"), jílek (\"Lolium\"), lipnice (\"Poa\") a další druhy bylin, např. z rodů drchnička (\"Anagallis\"), turanka (\"Conyza\"), prasetník (\"Hypochoeris\"), štírovník (\"Lotus\"), mléč (\"Sonchus\"), kolenec (\"Spergula\") a jetel (\"Trifolium\").\n\nByl vytvořen závěr, že tento poloparazit nečiní selekci ke kterému hostitelskému druhu se připojí, ale spíše záleží na tom, jak účinné obranné systémy má potencionální hostitelský druh. Kvete od dubna do června a jeho ploidie je 2n = 48.\n\nJednoletá, hemiparazitická bylina vysoká 20 až 50 cm, která je světle zelená, celá žláznatě chlupatá, lepkavá a vyrůstá z vláknitých kořínků. Lodyhu má přímou, nejčastěji nerozvětvenou a na průřezu oblou nebo čtyřhrannou. Listy vyrůstají vstřícně, jsou přisedlé, jednoduché, celistvé, jejich čepele jsou čárkovité nebo úzce kopinaté, dlouhé 10 až 50 mm a široké 5 až 15 mm, na koncích špičaté, po obvodě celokrajné nebo pilovité a po obou stranách chlupaté. Palisty nejsou vyvinuté.\n\nNa konci lodyhy vyrůstá řídké květenství, což bývá až 25 cm dlouhý, čtyřboký hrozen se žlutými květy sedícími v  paždí listenů podobných listům. Květ je oboupohlavný, souměrný a čtyřčetný. Trubkovitý, slabě nafouklý, vytrvalý kalich dlouhý až 15 mm je asi do poloviny srostlý a má špičaté cípy. Koruna je úzce nálevkovitá, dvoupyská, bývá dlouhá až 25 mm, je světle žlutá nebo vzácně bílá, horní pysk má slabě přilbovitě prohnutý, dolní pysk má všechny tři cípy stejně dlouhé i široké. Tyčinky jsou čtyři, dvoumocné, svrchní semeník má jednu čnělku s dvouramennou bliznou. Okolo báze semeníku je vystouplý kruh produkující nektar. Rostlina bývá opylována hmyzem, případně i samosprašně.\n\nPlod je kyjovitá tobolka až 10 mm dlouhá s mnoha 0,2 mm velkými semeny. Rostlina může vyprodukovat průměrně 12 000 semen, která jsou velmi drobná a bývají snadno rozfoukávána větrem, mohou být přepravována i vodou. Lepivá část zralého květenství se někdy přilepí na oděv lidí nebo srst či peří zvířat a semena jsou pak přenesena na velkou vzdálenost.\n\nJe poloparazitická bylina, což znamená, že získává živiny potřebné k růstu jak vlastní fotosyntézou, tak i odběrem z parazitovaných hostitelských rostlin. Dělá to kořenovými výrůstky, haustoriemi, kterými vysává vodu a minerální látky z kořenů hostitele. Tento vztah se může uskutečnit jen za předpokladu, že semínko parazita dopadne do těsné blízkosti hostitele.\n\nSvětličník lepkavý může růst za vhodných klimatických a půdních podmínek i autotrofně, semena vyklíčí a rostlina vykvete i bez přítomnosti hostitelské rostliny, podle měření však jeho květenství bývá o málo menší.\n\n"}
{"id": "1509675", "url": "https://cs.wikipedia.org/wiki?curid=1509675", "title": "Arcidiecéze chicagská", "text": "Arcidiecéze chicagská\n\nArcidiecéze chicagská (latinsky \"Archidioecesis Chicagiensis\") je římskokatolická arcidiecéze na území severoamerického města Chicago a části státu Illinois s katedrálou Nejsvětějšího jména v Chicagu. Jejím současným arcibiskupem je kardinál Blase Joseph Cupich. \n\nDiecéze byla zřízena v roce 1843 vyčleněním z diecéze Saint Louis a diecéze Vincennes, a byla sufragánní k Saint Louis. Na arcidiecézi bylo Chicago povýšeno v roce 1880.\n\nJde o metropolitní arcidiecézi, jíž jsou podřízeny tyto sufragánní diecéze na území amerického státu Illinois:\n\n"}
{"id": "1509677", "url": "https://cs.wikipedia.org/wiki?curid=1509677", "title": "Wimbledon 2019 – kvalifikace ženské dvouhry", "text": "Wimbledon 2019 – kvalifikace ženské dvouhry\n\nKvalifikace ženské dvouhry ve Wimbledonu 2019 probíhala před zahájením hlavní soutěže. Konala se mezi 24. až 27. červnem 2019 na travnatých dvorcích areálu Bank of England Sports Ground londýnského předměstí Roehampton. Účast v ní měly zajištenu tenistky figurující mezi 105. až 232. místem na žebříčku WTA. \n\nJednalo se o první ročník, v němž za stavu her 12–12 v rozhodující, závěrečné sadě následoval sedmibodový tiebreak. Premiérově také postoupilo šestnáct kvalifikantek ze 128členného pole do ženské dvouhry namísto tradičních dvanácti kvalifikantek z 96 startujících. Ženský kvalifikační turnaj se tak přizpůsobil mužské polovině. Počtem kvalifikantek se vyrovnal Australian Open a US Open. \n\nV rámci tříkolové soutěže se do hlavní soutěže probojovalo devatenáct hráček, z toho šestnáct řádně a tři jako tzv. šťastné poražené. Do soutěže zasáhla na divokou kartu bývalá wimbledonská finalistka Sabine Lisická, která prohrála v kvalifikačním kole s Nizozemkou Lesley Kerkhoveovou.\n\nAmerická juniorka Cori Gauffová, která od pořadatelů obdržela divokou kartu, prošla kvalifikačním sítem do dvouhry a v 15 letech a 122 dnech věku se tak stala nejmladší kvalifikovanou singlistkou v historii Wimbledonu.\n"}
{"id": "1509679", "url": "https://cs.wikipedia.org/wiki?curid=1509679", "title": "Seznam chicagských biskupů a arcibiskupů", "text": "Seznam chicagských biskupů a arcibiskupů\n\n\n"}
{"id": "1509682", "url": "https://cs.wikipedia.org/wiki?curid=1509682", "title": "Péter Bacsó", "text": "Péter Bacsó\n\nPéter Bacsó (6. leden 1928 – 11. březen 2009) byl maďarský filmový režisér a scenárista, který se narodil v Košících v tehdejším Československu, nyní Slovensko. Jeho maminkou byla spisovatelka \"Boris Palotaiová\". Zemřel v Budapešti ve věku 81 let.,\n\nPo absolvování střední škol se Bacsó chtěl stát nejprve hercem a později divadelním režisérem, ale nakonec se rozhodl působit v oblasti filmového průmyslu. Poprvé pracoval ve filmu již ve věku 19 let, kdy se stal asistentem režiséra Gézy Radványiho při natáčení filmu Někde v Evropě z roku 1948. Po dokončení filmu pokračoval jako scenárista a v roce 1950 dokončil \"Maďarskou školu divadelního a filmového umění\". V té době už byl ve filmových studiích známou osobou.\n\nV padesátých letech se stal úspěšným scenáristou, v roce 1963 natočil svůj první celovečerní film \"Nyáron egyszerű\" (angl. \"No Problems in Summer\", premiéra v Maďarsku 5. března 1964)., V roce 1969 natočil svůj nejslavnější film Svědek. Film však byl ihned po dokončení zakázán, stal se z něj \"trezorový film\" a na svou premiéru si musel počkat až do roku 1979. Je to politická satira o komunistickém režimu z počátku padesátých let, film je v Maďarsku kultovní klasikou. V roce 1981 byl nominován na Filmovém festivalu v Cannes.\n\nBacsó později pokračoval v natáčení převážně politicko-satirických filmů pro širší publikum. Vyzkoušel však i další žánry, např. muzikál, komedii nebo krimi. V roce 1980 režíroval krimi film v mezinárodní koprodukci (Německo, Švédsko, Maďarsko), který byl natočen podle románové předlohy Muž, který se vypařil od švédské autorské dvojice Maj Sjöwallová – Per Wahlöö. Protože děj knihy se odehrává převážně v Budapešti, i film se z velké části natáčel zde (dále ve Stockholmu). Hlavní roli švédského kriminalisty Martina Becka ztvárnil známý britský herec Derek Jacobi. Film měl premiéru 25. prosince 1980 ve Švédsku pod názvem \"Mannen som gick upp i rök\" (tedy shodným s původním švédským názvem románu), německý název \"Der Mann, der sich in Luft auflöste\", anglický \"The Man Who Went Up in Smoke\" (oba tedy opět stejné jako německý resp. anglický název románu).\n\nV natáčení pokračoval až do pozdního věku, nicméně jeho poslední filmy byly odmítány kritikou i veřejností pro špatné scénáře i režii. Jeho film \"Hamvadó cigarettavég\" (anglicky \"Smouldering Cigarette\") z roku 2001 je vnímán jako nekriticky oslavný životopisný film maďarské herečky a zpěvačky Katalin Karádyové. Jeho film z roku 2008 \"Majdnem szűz\", anglicky \"Virtually A Virgin\" (Prakticky panna) se účastnil 30. Mezinárodního filmového festivalu v Moskvě.\n\n\n"}
{"id": "1509684", "url": "https://cs.wikipedia.org/wiki?curid=1509684", "title": "Ruelle Sourdis", "text": "Ruelle Sourdis\n\nRuelle Sourdis je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue Charlot\", kde je vstup u domu č. 3, a končí na křižovatce s \"Rue Pastourelle\", kde na ni směrem na sever navazuje \"Rue de Beauce\".\n\nUlice se poprvé objevila na plánu města z roku 1652. Ulice získala svůj název podle bývalého paláce, podél kterého vedla – Hôtel de Sourdis. V ulici se dochovalo původní dláždění.\n\n\n"}
{"id": "1509686", "url": "https://cs.wikipedia.org/wiki?curid=1509686", "title": "Wimbledon 2019 – kvalifikace mužské dvouhry", "text": "Wimbledon 2019 – kvalifikace mužské dvouhry\n\nKvalifikace mužské dvouhry ve Wimbledonu 2019 probíhala před zahájením hlavní soutěže. Konala se mezi 24. až 27. červnem 2019 na travnatých dvorcích areálu Bank of England Sports Ground londýnského předměstí Roehampton. Účast v ní měli zajištenu tenisté figurující mezi 105. až 232. místem na žebříčku ATP. \n\nJednalo se o první ročník, v němž za stavu her 12–12 v rozhodující, závěrečné sadě následoval sedmibodový tiebreak. Úvodní dvě kola byla hrána na dva vítězné sety, rozhodující kvalifikační kolo pak probíhalo na tři vítězné sady. Kvalifikace se účastnilo sto dvacet osm hráčů, z nichž v rámci tříkolové soutěže postoupilo sedmnáct do navazujícího mužského singlu, šestnáct řádně a jeden jako tzv. šťastný poražený. \n\n31letý Belgičan Ruben Bemelmans vytvořil šestým postupem z wimbledonské kvalifikace do hlavní soutěže nový rekord otevřené éry. Debutové kvalifikačním sítem mimo jiné prošli 19letý Australan Alexei Popyrin, jenž se při pondělním zahájení dvouhry poprvé posunul do elitní světové stovky, 20letý Francouz Corentin Moutet, 25letý Američan Marcos Giron či vítěz wimbledonské juniorky z roku 2014 Noah Rubin.\n\n"}
{"id": "1509701", "url": "https://cs.wikipedia.org/wiki?curid=1509701", "title": "Bromaceton", "text": "Bromaceton\n\nBromaceton (systematický název 1-brompropan-2-on) je organická sloučenina se vzorcem CHC(O)CHBr. Používá se na přípravu dalších organických látek.\n\nBromaceton se (v koncentracích pod 1 %) vyskytuje v mořské řase \"Asparagopsis taxiformis\" rostoucí v okolí Havajských ostrovů.\n\nBromaceton je komerčně dostupný, často bývá stabilizován oxidem hořečnatým.\n\nVyrábí se reakcí acetonu s bromem v kyselém prostředí. Aceton se, podobně jako ostatní ketony, za přítomnosti kyseliny či zásady přeměňuje na enol. Na alfa uhlík se následně elektrofilní substitucí naváže brom; přitom může dojít k přebromování, kdy se naváže více atomů bromu, než je potřeba, čímž vznikají dibromované a tribromované produkty.\nV zásaditém prostředí se tvoří bromoform, jelikož dojde k haloformní reakci.\n\nBromaceton se v první světové válce používal jako chemická zbraň. V organické syntéze se používá například na přípravu hydroxyacetonu.\n\n"}
{"id": "1509717", "url": "https://cs.wikipedia.org/wiki?curid=1509717", "title": "Biskra", "text": "Biskra\n\nBiskra (arabsky بسكرة) je město v Alžírsku. Je hlavním městem stejnojmenného vilájetu a žije v něm okolo 300 000 obyvatel. Nachází se 400 km jihovýchodně od hlavního města Alžíru a je nazýváno „branou Sahary“.\n\nMěsto bylo ve starověku známé jako \"Vescera\", později ho ovládali Hafsidé a Osmanská říše, v roce 1844 zde byla zřízena francouzská pevnost Fort Saint-Germain. Biskra je významnou dopravní křižovatkou, je známá produkcí datlí, fíků a granátových jablek i termálními prameny. \n\nV Biskře pobýval v letech 1893 až 1894 André Gide, který sem zasadil děj svého románu \"Imoralista\".\n\n"}
{"id": "1509724", "url": "https://cs.wikipedia.org/wiki?curid=1509724", "title": "Dušan Zikmund", "text": "Dušan Zikmund\n\nDušan Zikmund (* 23. ledna 1952) je bývalý český hokejový útočník.\n\nV československé lize hrál za CHZ Litvínov. Odehrál 4 ligové sezóny, nastoupil ve 127 ligových utkáních, dal 25 gólů a měl 25 asistencí. V nižších soutěžích hrál za Slavii Praha, během vojenské služby za Duklu Jihlava B a po skončení ligové kariéry za TJ DS Olomouc.\n\n"}
{"id": "1509740", "url": "https://cs.wikipedia.org/wiki?curid=1509740", "title": "Paulina Metzler-Löwyová", "text": "Paulina Metzler-Löwyová\n\nPaulina Metzler-Löwyová (německy \"Pauline Metzler-Löwy\", 31. srpna 1853 Terezín – 28. června 1921 Roda, Sasko-Anhaltsko) byla rakouská pěvkyně-kontraaltistka židovského původu. Po studiu zpěvu na Pražské konzervatoři vystupovala v mnoha německých operních a divadelních scénách. \n\nPauline Löwyová se narodila 31. srpna 1853 v Terezíně. V sedmnácti letech nastoupila na Pražskou konzervatoř, kde studovala čtyři roky. \n\nStudium na konzervatoři ukončila s vyznamenáním. Záhy byla přijata do divadla v Altenburku, kde v té době zpívala např. role \"Orfea\" v Gluckově opeře Orfeus a Eurydika, role \"Azuceny\" ve Verdiho \"Trubadúrovi\" či \"Nancy\" ve Flotowově \"Martě\". \n\nV roce 1875 odešla do Lipska na pozvání Friedricha Hasseho, tehdejšího ředitele tamního Městského divadla. Po úspěšném debutu zde získala trvalé angažmá, které trvalo 12 let. Velmi úspěšně zde zpívala za ředitelů Hasseho, Angela Neumanna a Maxe Staegemanna. \n\nČasto účinkovala jako host na koncertech a oratoriích v Altenburgu, Brémách, Brunšviku, Hamburku, Lipsku a dalších městech. V roce 1881 se Paulina Löwyová vdala za klavíristu Ferdinanda Metzlera. \n\nV roce 1886 vzbudila pozornost na hudebním festivalu Německého hudebního spolku. 12. června 1887 ukončila svou operní kariéru a nadále se věnovala především koncertování a po roce 1897 již výhradně výuce zpěvu. \n\nPaulina Metzler-Löwyová zemřela 28. června 1921 v Rodě v Sasku-Anhaltsku.\n\n"}
{"id": "1509751", "url": "https://cs.wikipedia.org/wiki?curid=1509751", "title": "Saaranpaskantamasaari", "text": "Saaranpaskantamasaari\n\nSaaranpaskantamasaari je malý neobydlený ostrov v obci Salla na severovýchodě jezera Onkamojärvi. Leží v hraničním pásmu asi 200 metrů od finsko-ruské hranice. Ostrov je známý kvůli svému neobvyklému jménu, které přeloženo z finštiny znamená \"Ostrov vysraný Sárou\".\n"}
{"id": "1509756", "url": "https://cs.wikipedia.org/wiki?curid=1509756", "title": "Bang (příjmení)", "text": "Bang (příjmení)\n\nPříjmení Bang má více nositelů: \n\n"}
{"id": "1509759", "url": "https://cs.wikipedia.org/wiki?curid=1509759", "title": "Bohušovice (Těšín)", "text": "Bohušovice (Těšín)\n\nBohušovice ( Boguszowice, \"Boguschowitz\" nebo \"Bohusdorf\") jsou čtvrť Těšína rozkládající se v severní části města na silnici do Karviné a železniční trati do Žibřidovic. Leží na řece Olši, která tu je zároveň státní hranicí mezi Polskem a Českou republikou, sousedí na severu s Marklovicemi, na západě s Chotěbuzem, konkrétně osadou Zpupná Lhota, na jihu a východě pak s čtvrtěmi Malá Louka, Fryštátské předměstí, Pastviska a Kalubice.\n\nPrvní zmínka o Bohušovicích pochází z 31. ledna 1290, kdy Měšek I. Těšínský rytíři Bohušovi daroval 10 franckých lánů pro založení vesnice \"Bogusovici\". Tento dokument je zároveň prvním, v němž Měšek používá titulu \"těšínského knížete\", a tudíž se jedná o první zmínku o samostatném Těšínském knížectví, pročež se za datum jeho vzniku přijímá právě rok 1290. \n\nOd poloviny 19. století byly Bohušovice součástí obce Pastviska. Spolu s nimi připadly po rozdělení Těšínska v roce 1920 Polsku, a v roce 1973 byly připojeny k Těšínu. V roce 1997 sídelní jednotku \"Boguszowice\" obývalo 361 lidí.\n\nRoku 1991 byl v Bohušovicích otevřen 760 m dlouhý silniční most překlenující údolí Olše spolu s hraničním přechodem \"Cieszyn-Boguszowice – Chotěbuz\", který byl do vstupu Polska a České republiky do schengenského prostoru v roce 2007 největším co do rozsahu infrastruktury a počtu odbavených vozidel hraničním přechodem mezi zeměmi. Přes most vede rychlostní silnice S52, jejímž pokračováním na české straně je dálnice D48.\n\nPod jedním z pilířů mostu se nachází pěchotní srub č. VI \"Anna\", součást polského pohraničního opevnění z roku 1939, který jako jediný na Těšínsku se aktivně zúčastnil bojů v září 1939 – místní posádka ostřelovala německé jednotky snažící se přepravit se přes Olši; nyní se jedná o významnou kulturní památku. V severní částí Bohušovic na tzv. Loukách na Kopcích byla postavena motokrosová trať.\n\n"}
{"id": "1509760", "url": "https://cs.wikipedia.org/wiki?curid=1509760", "title": "Boguszowice", "text": "Boguszowice\n\nBoguszowice mohou být:\n"}
{"id": "1509766", "url": "https://cs.wikipedia.org/wiki?curid=1509766", "title": "Marwarský kůň", "text": "Marwarský kůň\n\nMarwari je menší jezdecký kůň, výška v kohoutku se pohybuje kolem 150 cm. Jeho hlava je ušlechtilá, někdy ovšem může být trochu těžká. Zvláštností a nezaměnitelným poznávacím znakem marwariho jsou uši stočené špičkami k sobě. Marwari je dobře osvalený, zvláště pak bedra. Hrudník je hluboký, nohy jsou dlouhé. Pozoruhodná jsou u marwariho kopyta. Ty se vyznačují mimořádnou tvrdostí a odolností, takže marwariho je nutné kovat jen v extrémně kamenitých oblastech, jinak se téměř neopotřebují. O udatnosti marwarských koní začaly vznikat ty nejfantastičtější pověsti. Vyprávěly třeba o tom, že marwarský kůň je schopen vyskočit do výše slona nebo že chrání svého v boji zraněného a strženého jezdce tak, že u něho stojí a odežene každého, kdo se chce k jeho jezdci přiblížit.\n\nV devatenáctém století, přesněji v jeho první polovině, však došlo ke zhoršení vlastností Marwarských koní, kteří ve své čistokrevné podobě byli následně zachráněni díky iniciativě maharadžy Umaida Singha.\n\nSoučasná situace marwarských koní ovšem také ne zcela odpovídá jeho slavné a bohaté historii. Veškeré chovatelské a šlechtitelské úsilí se nyní soustředí především na „záchranářské“ práce, jejichž jediným cílem je zachování tohoto unikátního plemene.\n\nSrst je jemná a hedvábná, jako u všech pouštních koní. Barva převažuje hnědá. Mohou se ovšem vyskytovat i ryzáci, stejně jako i strakatí koně.\n\nMarwari je klasickým jezdeckým koněm. Jeho chov je ovšem i s ohledem k jeho bohaté historii nejen otázkou prestiže, ale pro mnohé chovatele i především srdeční záležitostí, jejíž hlavním cílem je záchrana tohoto unikátního plemene.\n\nMarwari na první pohled zaujme nebývalou elegancí. Pod tímto elegantním zevnějškem se ovšem skrývá nesmírně odolný a vitální kůň, jemuž ve vytrvalosti mohou konkurovat snad jen Arabové. Výjimečný je i jeho přátelský vztah k lidem.\n"}
{"id": "1509767", "url": "https://cs.wikipedia.org/wiki?curid=1509767", "title": "Levocetirizin", "text": "Levocetirizin\n\nLevocetirizin je třetí generace nesedativního antihistaminika. Je vyvinut z antihistaminového cetirizinu druhé generace. Chemicky je levocetirizin jednoduše izolovaný levotočivý enantiomer cetirizinu (což je racemát). V léčivech se používá zpravidla podobě soli – dihydrochloridu.\n"}
{"id": "1509773", "url": "https://cs.wikipedia.org/wiki?curid=1509773", "title": "Stejnopohlavní manželství v Jihoafrické republice", "text": "Stejnopohlavní manželství v Jihoafrické republice\n\nStejnopohlavní manželství je v Jihoafrické republice legální od přijetí zákona o registrovaném partnerství (\"Civil Union Act, 2006\") s účinností od 30. listopadu 2006. V souladu s rozhodnutím jihoafrického ústavního soudu v kauze \"Ministerstvo vnitra proti Fourie\" z 1. prosince 2005 garantuje jihoafrická ústava homosexuálním párům právo na manželství podle anglosaského práva, protože právem na rovné zacházení jsou nadáni všichni občané bez ohledu na jejich sexuální orientaci. Parlament Jihoafrické republiky měl jeden rok na implementaci tohoto soudního rozhodnutí. 14. listopadu 2006 přijalo Národní shromáždění zákon umožňující homosexuálním párům stvrdit svůj svazek. Pro hlasovalo 226 členů, proti 41. 28. listopadu byl zákon přijat Národní radou provincií v poměru hlasů 36:11. O dva dny později se stala nová právní úprava účinnou. \n\nJihoafrická republika byla pátou zemí na světě, která legalizovala stejnopohlavní manželství. a dosud zůstává jediným africkým státem, který takový zákon přijal.\n\nJihoafrická republika byla první zemí na světě, která přijala ústavní ochranu lidských práv jiných sexuálních orientací. Jak prozatímní jihoafrická ústava účinná od 27. dubna 1994, tak i nová jihoafrická ústava účinná od 4. února 1997 zakazují v sekci 9 diskriminaci na základě pohlaví, sexuální orientace a genderové identity. Tato ustanovení se stala předmětem několika soudních sporů z řad homosexuálních párů žijících v trvalém svazku:\n\nV r. 2002 zažaloval lesbický pár Marié Fouriová a Cecelia Bonthyusová s podporou Lesbian and Gay Equality Project jihoafrické ministerstvo vnitra o právo na uzavření sňatku. Jako první si jejich kauzu převzal Nejvyšší soud v Pretorii (\"Pretoria High Court\"). 18. října 2002 se soudce Pierre Roux odmítl jejich žalobou zabývat. Jako důvod uvedl skutečnost, že žalobkyně nenapadly ústavnost definice manželství podle zákona o manželství z r. 1961 (\"Marriage Act, 1961\").\n\nFouriová a Bonthuysová se proto odvolaly k jihoafrickému ústavnímu soudu, ale neúspěšně. Místo toho jim bylo prvoinstančním soudem doporučeno pokusit se dostat k Nejvyššímu odvolacímu soudu (\"Supreme Court of Appeal of South Africa - SCA\"). Ústavní soud jim ve svém odmítavém stanovisku sdělil, že jejich případ vyžaduje komplexní změnu několika právních předpisů, a že by se jím tudíž měl zabývat SCA.\n\nFouriová a Bonthyusová se proto odvolaly k SCA, který 30. listopadu 2004 zrušil rozhodnutí soudu nižší instance. Všech pět soudců jednomyslně rozhodlo, že dosavadní právní úprava vycházející z anglosaského pojetí manželství je neplatná z důvodu diskriminace jiných sexuálních orientací, která je neústavní, a že právo na uzavření manželství mají všechny bez páry bez ohledu na pohlaví. Soud nicméně ve svém rozsudku poznamenal, že žalobkyně dosud nenapadly ústavnost zákona o manželství (\"Marriage Act\"), a proto jej nelze zrušit. Ačkoliv bylo potvrzeno, že výlučnost heterosexuálního manželství je nelegitimní, soud shledal, že nebyly splněny veškeré právní podmínky k jeho anulaci. I tak ale byla připuštěná možnost přijetí nového zákona, který by odpovídal novému pojetí anglosaského manželství. Soudní většina zastoupená soudcem Edwinem Cameronem rozhodla, že ačkoliv nelze zrušit stávající zákon o manželství (\"Marriage Act\"), je nezbytné přijmout nový zákon, který bude odpovídat rozhodnutí SCA. Naopak nesouhlasné stanovisko zaujal soudce Ian Farlam, podle něhož by bylo lepší dát jihoafrickému parlamentu dva roky na přijetí příslušných změn zákonů.\n\nJihoafrická vláda se proti rozhodnutí SCA odvolala s právní argumentací, že redefinice manželství spadá výhradně do kompetence parlamentu, nikoliv soudů. Do odvolací žaloby se zapojily i Fouriová a Bonthyusová, podle nichž by měl být zákon o manželství (\"Marriage Act\") změněn tak, jak navrhoval soudce Farlam. Spolu s tímto běžela další žaloba Lesbian and Gay Equality Project, která mířila na ústavnost zákona o manželství (\"Marriage Act\"). Zabýval se jí Nejvyšší soud v Johannesburgu (\"Johannesburg High Court\"). Jihoafrický ústavní soud se oběma žalobami zabýval ve sloučeném řízení.\n\n1. prosince 2005 vydal jihoafrický ústavní soud nález. Všech devět ústavních soudců se jednomyslně usneslo, že vylučování homosexuálních párů z anglosaského pojetí manželství, jakož i z manželství v zákoně upravujícím manželství, je diskriminační, nelegitimní a neústavní, a tudíž neplatné. V odůvodnění nálezu, tj. paragraf 71, soudce Albie Sachs píše:\n\nAčkoliv se soudci jihoafrického ústavního soudu shodli, že homosexuální páry mají ústavní právo na uzavření manželství, nepanovala shoda, jak konkrétně by jim mělo být přiznáno. Většina ústavních soudců (8 z 9) se nakonec shodla, že by jihoafrický parlament měl mít rok na přijetí příslušné zákonné změny. Parlamentní výbor pro právní reformu už měl tou dobou na stole několik návrhů změn zákona. V případě, že by tak jihoafrický parlament do roka neučinil, získaly by homosexuální páry právo na uzavření manželství automaticky. Ústavní soudkyně Kate O'Reaganová nesouhlasila a zastávala názor, že by stejnopohlavní manželství mělo být legální ihned po vydání nálezu.\n\n24. srpna se jihoafrická vláda usnesla na návrhu zákona o registrovaném partnerství (\"Civil Union Bill\") a postoupila jej jihoafrickému parlamentu. Návrh by homosexuálním párům umožňoval uzavírat registrované partnerství, které by jim přiznávalo stejná práva a povinnosti jako má manželství, vyjma užívání tohoto názvu. Uzavřít by jej mohly pouze páry tvořené osobami stejného pohlaví. Nová právní úprava by rovněž přiznávala oficiální status domácího partnerství všech nesezdaných párů bez ohledu na pohlaví. Ústavní právníci, kteří se zabývali ústavností nové právní úpravy, došli k závěru, že neodpovídá požadavkům vyplývajícím z nálezu jihoafrického ústavního soudu.\n\n16. září demonstrovaly v několika jihoafrických městech tisíce Jihoafričanů za stejnopohlavní manželství. Opoziční Africká křesťanskodemokratická strana (\"African Christian Democratic Party - ACDP\") při této příležitosti navrhla ústavní novelu zakotvující manželství jako svazek muže a ženy, ale neúspěšně. Výbor Národního shromáždění pro vnitřní záležitosti vyjádřil nesouhlas s touto novelou. 20. září začala veřejná slyšení. 7. října zorganizovala Aliance za manželství (\"Marriage Alliance\") pochod k sídle vlády a jihoafrického prezidenta v Pretorii, v němž vyjádřila svůj nesouhlas se stejnopohlavním manželstvím.\n\n9. října hlasoval vládnoucí Africký národní kongres (ANC) pro návrh zákona. Ačkoliv byla strana v tomto směru názorově rozdělená, měli její poslanci závazné hlasování. K přesvědčení jednotlivých členů použili členové jihoafrické vlády stranickou politikou, jejíž neoddělitelnou součástí je boj za lidská práva, včetně LGBT.\n\nO zákonu jako celku mělo Národní shromáždění hlasovat 20. října, aby Národní rada provincií měla dostatek času na politické diskuze a následné hlasování, protože se blížil nejzazší termín implementace nálezu jihoafrického ústavního soudu 1. prosince. Hlasování bylo opakovaně odkládáno Výborem pro vnitřní záležitosti, který zákon neustále přezkoumával. V reakci na argument, že výlučnost registrovaného partnerství pro páry stejného pohlaví a manželství pro páry různého pohlaví by znamenalo politiku \"separate but equal\", a že by tudíž odporovalo nálezu jihoafrického ústavního soudu, se Výbor pro vnitřní záležitosti usnesl na pozměňovacím návrhu, který by homosexuálním a heterosexuálním párům dával svobodu volby rozhodnout se, zda chtějí, aby se měl jejich svazek status manželství, nebo registrovaného partnerství. Ustanovení o domácím partnerství bylo ze zákona vyňato.\n\n13. listopadu den před finálním čtením návrhu zákona v Národním shromážděním řekl jihoafrický ministr obrany Mosiuo Lekota následující:\nHlasování Národního shromáždění 14. listopad 2006\nHlasování Národní rady provincií 28. listopad 2006\nPozměněný návrh zákona přijalo Národní shromáždění 14. listopadu v poměru hlasů 229:41. 28. listopadu byl návrh přijat Národní radou provincií v poměru hlasů 36:11. Následující den 29. listopadu jej podepsala jihoafrická viceprezidentka Phumzile Mlambo-Ngcuková, která tou dobou zastupovala jihoafrického prezidenta Thaba Mbekiho. Nový zákon se stal účinným 30. listopadu den před tím, než by homosexuální páry získaly automatické právo na uzavření manželství. Jihoafrická ministryně vnitra Nosiviwe Mapisa-Nqakulová řekla, že zákon je pouze dočasným řešením, a že veškerá právní úprava manželství bude ještě dál upravována.\nPrůzkum z r. 2014 ukázal, že stejnopohlavní manželství má největší podporu u voličů Bojovníků za ekonomickou svobodu. Na druhém místě se umístili voliči Demokratické aliance a Afrického národního kongresu.\n\nV průzkumu Ipsos z r. 2015 vyjádřilo stejnopohlavnímu manželství podporu 45 % Jihoafričanů. 13 % by bylo pro registrované partnerství nebo jiný právní rámec stejnopohlavního soužití.\n\nZpráva Rady pro výzkum v oblasti humanitních věd, kterou zpracovala nadace \"The Other Foundation\", a kterou některá média prezentovala jako první reprezentativní průzkum v oblasti LGBT práv v Africe, došla k závěru, že v letech 2012-2015 došlo k výraznému meziročnímu nárůstu jasné podpory stejnopohlavního manželství, a to z 1,5 % na 9,9 % ročně, zatímco počet lidí, kteří jsou výhradně proti, klesl meziročně z 48,5 % na 23,4 %. Počet respondentů, kteří řekli, že jsou jasně pro, případně spíše pro, stejnopohlavní manželství byl 36,6 % (13,2 % v r. 2012). Spíše proti nebo rozhodně proti bylo 46 % odpovídajících (78,5 % v r. 2012). Zbytek zaujímal neutrální stanovisko.\n\n"}
{"id": "1509777", "url": "https://cs.wikipedia.org/wiki?curid=1509777", "title": "Belairbus", "text": "Belairbus\n\nBelairbus je belgický letecký výrobce. Jde o konsorcium založené roku 1979 s cílem umožnění účasti řady belgických společností na programu výroby letounů Airbus, při zachování podmínky účasti pouze jednoho subjektu z každé evropské země. Jedná se o přidruženého partnera Airbusu, vyrábějícího součásti pro rodiny letounů Airbus A320, A340 a A380.\n\nBelairbus vznikl v roce 1979 jako konsorcium jehož členy byla belgická vláda, regionální investiční agentura regionu Valonsko a společnosti SONACA (dříve Avions Fairey), Fabrique Nationale a Asco.\nJeho cílem byl podíl na výrobě Airbusu A310, pro nějž vyrábělo sloty na náběžné hrany křídel, Kruegerovy klapky a jejich vodicí lišty. Konsorcium Airbus označovalo Belairbus jako přidruženého partnera, stejně jako nizozemskou společnost Fokker, jelikož obě se podílely na výrobě letounů Airbus aniž by byly podílníky Airbusu.\n\nV současné době jsou členy konsorcia firmy Sonaca, Asco Industries a Eurair, dceřiná společnost skupiny Watteeuw, jejichž podíly na výrobě odpovídají objemu jejich podílu v konsorciu – Sonaca okolo 58 %, Asco 35 % a Eurair 7 %. Vlastníkem jednoho podílu je také belgická letecká firma SABCA.\n\n"}
{"id": "1509779", "url": "https://cs.wikipedia.org/wiki?curid=1509779", "title": "Arcidiecéze New York", "text": "Arcidiecéze New York\n\nArcidiecéze New York (latinsky \"Archidioecesis Neo-Eboracensis\") je římskokatolická arcidiecéze na části území severoamerického města New York a části státu New York s katedrálou sv. Patrika v New Yorku. Jejím současným arcibiskupem je kardinál Timothy Dolan. \n\nDiecéze byla zřízena v roce 1808 vyčleněním z arcidiecéze baltimorské, k níž byla sufragánní. Na arcidiecézi byl New York povýšen v roce 1850.\n\nJde o metropolitní arcidiecézi, jíž jsou podřízeny tyto sufragánní diecéze na území amerického státu New York:\n\n\n"}
{"id": "1509782", "url": "https://cs.wikipedia.org/wiki?curid=1509782", "title": "Martin Popek", "text": "Martin Popek\n\nMartin Popek je český lovec bouřek a blesků žijící v Nýdku. Je členem Amatérské meteorologické společnosti, součástí projektu Meteo Beskydy a spolupracuje s Ústavem fyziky atmosféry AV ČR. Proslavil se zejména tím, že se stal vůbec prvním člověkem v České republice, který začal zachytil tzv. nadoblačné blesky (TLE). Předtím tyto vzácné jevy sledoval z Maďarska pouze Jozsef Bór.\n\nPrvní pozorování nadoblačných blesků z Nýdku provedl 22. května 2011 z MCS bouře nad severem Čech. Od té doby kamery zachytily 2864 TLE z 300 bouří (224 TLE aktivních nocí). Nadoblačné světelné jevy pozoruje za pomocí vysoce citlivých analogových kamer Watec 910HX (rozlišení 720x576) s objektivy Computar (12/1,0) a Tevidon (25/1,4).\n\nV Nýdku má svou vlastní observatoř. Od roku 2016 byla observatoř v Nýdku zahrnuta pod Oddělení kosmické fyziky (okf.ufa.cas.cz) Ústavu fyziky atmosféry Akademie věd se zaměřením na družicový projekt Taranis (více na okf.ufa.cas.cz/taranis). Tato sonda by měla startovat v první polovině roku 2020 a je určena k výzkumu nadoblačných jevů spojených s atmosférickými bouřemi a též k výzkumu s nimi souvisejících gama záblesků.\n"}
{"id": "1509786", "url": "https://cs.wikipedia.org/wiki?curid=1509786", "title": "Al-Khansa", "text": "Al-Khansa\n\nAl-Khansa (kolem 575, Nadžd, Arábie – kolem 646, tamtéž), Tumāḍir bint ʿAmr ibn al-Ḥārith ibn al-Sharīd al-Sulamīyah (arabsky تماضر بنت عمرو بن الحارث بن الشريد السُلمية‎), známá jako al-Khansāʾ (arabsky: الخنساء‎, což znamená „gazela“ či „s tupým nosem“) byla arabská básnířka ze 7. století, zemřela pravděpodobně kolem roku 646. Je nejznámější básnířkou arabské literatury.\n\nAl-Khansa se narodila do bohaté rodiny a vyrostla v Nadždu v Arábii. Byla současnicí Muhammadovou a nakonec konvertovala k islámu. \n\nV roce 612 byl její bratr Muʿawiyah zabit členy jiného kmene. Al-Khansā trvala na tom, aby její bratr Ṣakhr pomstil Muʿawiyahovu smrt, kterou zavinil. Sakhr byl přitom zraněn a na své zranění zemřel o rok později. Al-Khansa truchlila nad jeho smrtí ve svých básních a získala slávu pro své elegické kompozice.\n\nMěla čtyři syny jménem: Yazīd, Muʿāwiyah, ʿAmr a ʿArah, kteří všichni konvertovali k islámu. Všichni čtyři její synové byli v roce 636 zabiti v bitvě u Kádisíje. Když dostala tuto zprávu, nezlobila se, ale řekla: „Chvála Bohu, který je uctil mučednickou smrtí. A mám naději od svého Pána, že se s nimi setkám v sídle jeho milosrdenství.“ (Arabsky:ي شرفني بقتلهم ، وأرجو من ربي أن يجمعني بهم في مستقر رحمته).\n\nJejí současník, arabský básník al-Nābighah al-Dhubyānī, jí řekl: \"Jsi nejlepší básník džinů a lidí.\" (arabsky: إنك أشعر الجن والإنس‎).\n\nJiná historka říká, že al-Nabigha řekl al-Khansā: „Kdyby mi to Abu Basir neřekl, řekl bych, že jsi největší básník Arabů s prsy\", na což ona odpověděla:\" Já jsem největší básník i z těch, kteří mají varlata.\"\n"}
{"id": "1509792", "url": "https://cs.wikipedia.org/wiki?curid=1509792", "title": "Wilier ZERO", "text": "Wilier ZERO\n\nWilier ZERO je modelová řada jízdních kol, určených pro profesionální a výkonnostní cyklisty a vrcholové sportovce. Italská společnost Wilier Tristina je výrobce jízdních kol od roku 1906.\n\nV roce 2011 byl vyvinut první model model řady ZERO s karbonovým rámem o hmotnosti 800 gramů ve velikosti M. Pro tento rám byl vyvinut středový závit BB386, který německý výzkumný ústav Zedler definoval jako nejpevnější na světě. K výrobě bylo použito karbonové vlákno SEI Film. Na kole Zero.7 jezdili závodníci týmu Lampre–ISD, např. Damiano Cunego a Michele Scarponi.\n\nKolo je v roce 2019 k dispozici ve čtyřech základních barevných kombinacích: night chrome (Z18), černo-červená (Z12), červeno-bílá (Z13), bílo-červeno-modrá (Z15). Firma Wilier umožňuje rovněž individuální barevné kombinace rámu.\n\nV roce 2016 byl vyvinut další model s označením 6. Karbonový rám vážil 680 gramů. K výrobě bylo použito karbonové vlákno DIALEAD™, vyráběné společností Mitsubishi. Speciální edice kola ZERO.6, které bylo vyrobeno k 110. výročí firmy v počtu 200 ks, byla během deseti dnů vyprodána. Kola byla dodána do: Itálie 39 ks, Francie 22 ks, Španělsko 19 ks, USA 15 ks, Austrálie 15 ks, Benelux 13 ks, Anglie 6 ks, Japonsko 4 ks, ostatní byla dodána zákazníkům do Číny, Kolumbie, Singapuru, Indonesie.\n\nKolo je v roce 2019 k dispozici v jediné barevné kombinaci: černo-stříbrné (E1), firma Wilier však umožňuje i individuální barevné kombinace.\n\nV roce 2019 byl představen model Zero SLR. Slogan tohoto kola je: „NOTHING WILL BE THE SAME.\" Model Zero SLR je první ultra lehké závodní kolo s kotoučovými brzdami a plně integrovanými kabely (brzdová lanka, rozvody pro řadící systém přehazovačky a přesmykovač). Výrobce udává váhu rámu 780 gr. ± 5%, váha přední vidlice 340 gr. ± 5%. Kompletní kolo váží okolo 6,50 kg dle použitých komponent.\n\nKolo je v roce 2019 k dispozici ve třech základních barevných kombinacích: sametová červená (E3), černá (E4) a admiral modrá (E5). \n\nKolo se vyrábí ve 12 variantách s osazením sadami Shimano (DURA ACE DI2 9170, ULTEGRA DI2 8070) a SRAM (RED ETAP AXS DISC 2X12 XDR, FORCE ETAP AXS DISC 2X12 XDR).\n\nToto kolo používal během Tour de France 2019 cyklistický tým Total Direct Energie. \n\nVysoká hodnota poměru hmotnost / tuhost (anglicky Stiffness to Weight, STW) je synonymum pro výkon v uhlíkových rámech. Zvýšením tuhosti se zvyšuje hmotnost rámu, protože dochází k přidávání materiálu. Snížením hmotnosti dochází k omezení tuhosti, a zvýšení rizika poškození rámu při manipulaci a jízdě. U modelu Zero SLR bylo díky speciální směsi uhlíku, jedinečnému umístění vláken a konstrukční technologii, dosaženo nejvyššího stupně hmotnosti a tuhosti, která překračuje hodnotu STW předchozích modelů ZERO.7 a ZERO.6 o 24%.\n\n\n"}
{"id": "1509796", "url": "https://cs.wikipedia.org/wiki?curid=1509796", "title": "Rungeova–Kuttova metoda", "text": "Rungeova–Kuttova metoda\n\nRungeova–Kuttova metoda je metoda pro numerické řešení obyčejných diferenciálních rovnic, kterou kolem roku 1900 vytvořili němečtí matematici Carl Runge a Wilhelm Kutta, případně některá z podobných metod (společně jsou zvané Rungeovy–Kuttovy metody).\n\nRungeova–Kuttova metoda hledá přibližné řešení rovnice formula_1 s okrajovou podmínkou formula_2 Přitom formula_3 je neznámá skalární nebo vektorová funkce času formula_4, kterou chceme aproximovat. Známe funkci formula_5, propojující časovou derivaci formula_6 s hodnotou formula_7 a časem formula_8 a známe také počáteční čas formula_9 a odpovídající hodnotu formula_7 v tomto čase, která je formula_11. \n\nK odhadu formula_7 klasickou Rungeovou–Kuttovou metodou (též označovanou RK4) je nejprve potřeba zvolit vhodný krok \"h\" > 0. Na jeho základě definujeme\n\npro \"n\" = 0, 1, 2, 3, ..., přičemž\n\nČíslo formula_15 je aproximace hodnoty formula_16. Aproximace se počítají jako vážené průměry čtyř jednodušších odhadů formula_17 až formula_18. Zdůvodnění tohoto postupu vychází ze Simpsonova pravidla pro integrál rovnice za předpokladu, že formula_5 nezávisí na formula_7.\n\nPopsaná metoda dosahuje v jednom kroku chyby v řádu formula_21 a celkově akumulované chyby v řádu formula_22 Neuvažujeme-li vliv zaokrouhlovacích chyb, tak menší krok obvykle vede k přesnějšímu odhadu, avšak za cenu více počítání.\n"}
{"id": "1509803", "url": "https://cs.wikipedia.org/wiki?curid=1509803", "title": "Chopinův altán", "text": "Chopinův altán\n\nChopinův altán, uváděn též jako Chopinova chata, stojí na rozcestí lesních cest v sedle pod \"Výšinou přátelství\" jihozápadně od města Karlovy Vary. Patří mezi typické altány postavené v lázeňských lesích; slouží jako turistický přístřešek k zastavení a odpočinku.\n\nZ historie jsou dohledány informace o rozsáhlých opravách v roce 1958. Dále je známo, že v roce 1983 zde zedníci položili novou betonovou podlahu, pod níž pravděpodobně zůstala zachována původní dlažba. Stěny měly od roku 1994 starorůžovou barvu. V létě 2011 byly konstrukce i stěny natřeny lázeňskou bílou, která však byla poničena vandaly.\n\nAltán stojí u významné křižovatky několika lesních cest poblíž kaple Ecce Homo. Otevřený je k \"Findlaterově cestě\", ze které směrem do údolí řeky Teplé odbočují dvě cesty, \"Odpolední\" a \"Boutourlinova\". Po další lze odtud vystoupat k rozhledně Diana a na opačnou stranu sejít ke grandhotelu Pupp. Po poslední cestě, která vede od tohoto rozcestí, lze dojít k vyhlídce Karla IV.\n\nSvým vzhledem patří mezi typické karlovarské lázeňské altány. Byl postaven na vysoké kamenné podezdívce. Jde o poměrně rozlehlou stavbu o půdorysu hlavní části 7,60 × 3,35 metru a výšce 4,6 metru. Má dřevěnou bohatě profilovanou konstrukci, kterou kryje sedlová střecha (opravena v roce 2005).\n\nObjekt je celoročně volně přístupný.\n\nPoblíž altánu stojí kamenná lavice, která připomíná pobyt maďarského básníka Jánose Aranyho v Karlových Varech. V letech 1869–1876 během svých lázeňských pobytů bydlel na \"Zámeckém vrchu\" č. 4, tedy v blízkosti lázeňských lesů, kam často chodíval. Pod vlivem úspěšné léčby si poznamenal: \"„Kdyby vody nebyly lepší než doktoři, byli bychom ztraceni.“\" \n\n"}
{"id": "1509809", "url": "https://cs.wikipedia.org/wiki?curid=1509809", "title": "Assumpta s Ježíškem z kostela sv. Jošta v Chebu", "text": "Assumpta s Ježíškem z kostela sv. Jošta v Chebu\n\nAssumpta s Ježíškem z kostela sv. Jošta v Chebu (kolem r. 1500) byla součástí vybavení již neexistujícího gotického kostela sv. Jošta (postaven 1430–1439, zbourán 1968) v Chebu. Jako zápůjčka Městského muzea Františkovy Lázně (inv. č. S 88) je vystavena v expozici chebské gotiky Galerie výtvarného umění v Chebu. \nPlně plastická dřevěná socha 113 × 36 × 25,5 cm, vzadu vyhloubená, se zbytky původní polychromie. Chybí levá ruka Panny Marie, pravá noha a obě ruce Ježíška. Restaurovali J. Tesař (1970) a J. Živný (1986).\n\nŠtíhlá socha Panny Marie je mírně esovitě prohnutá, s hlavou nakloněnou k levému rameni a vysunutým levým bokem. Váha spočívá na levé noze, špička volné pravé nohy je vysunuta na podstavec se srpkem měsíce a lidskou tváří. Madona drží pravou rukou vzpřímenou postavu Ježíška, nelogicky umístěného nad volnou nohou. Ježíšek je oděn do dlouhé košilky s límcem, má zkřížené nohy a obličej obrácen k věřícím, kterým pravděpodobně žehnal. Oba nevýrazné obličeje jsou oválného tvaru se širokými čely, nehluboko zasazenýma očima a úzkými rty. Spodní šat Marie není přepásán a splývá v několika vertikálních záhybech až k podstavci. Plášť je sepnutý na hrudi a vine se pod levou rukou před tělem mělkým mísovitým záhybem. Pod pravou rukou je zakončen krátkým trubicovitým cípem. Směrem k podstavci je plášť uvnitř trojúhlého útvaru členěn klikatícími se nízkými ostrými řasami.\nSocha je příkladem domácí chebské produkce z přelomu 15. a 16. století. Typem obličejů odpovídá sochám, které vznikly v okruhu dílny Mistra Madony z Kamenné ulice.\n\nPodle Ševčíkové, která klade vznik sochy k roku 1510, je tato méně kvalitní dílenská práce ohlasem nových stylových proudů a výsledkem skládání motivů převzatých z různých vzorů. Posazení dítěte nad volnou nohou odpovídá švábské orientaci, oblečený Ježíšek má pravděpodobný vzor v Madoně z Kamenné ulice. Typ hlavy odkazuje ke starší tradici, např. ke skupině soch tzv. Mistra doupovské madony nebo k \"Marii z Navštívení\" (GVU Cheb).\n\n"}
{"id": "1509811", "url": "https://cs.wikipedia.org/wiki?curid=1509811", "title": "Ahmed Mehmedbašić", "text": "Ahmed Mehmedbašić\n\nHáfiz Ahmed-efendija Mehmedbašić (5. prosince 1878 Mostar, Bosna a Hercegovina – 19. dubna 1942 Bělehrad, Srbsko) byl bosenskohercegovský pedagog a politik bosňáckého původu.\n\nV rodném městě navštěvoval mekteb, islámskou základní školu, základní školu a medresu. Mezi lety 1892 a 1895 působil jako imám v Háfiz-hodžově mešitě v Mostaru. Nato přešel do Sarajeva, kde roku 1900 absolvoval Šarí‘atskou soudní školu. Po dokončení této školy získal místo ve vilájetském archivu Zemské vlády. V říjnu 1901 byl jmenován dočasným učitelem Vyššího gymnázia v Mostaru. Roku 1905 odešel na studia do Istanbulu, tradičního centra islámské vzdělanosti.\n\nRoku 1910 se vrátil do vlasti a krátce nato kandidoval za Muslimskou národní organizaci (MNO) v prvních volbách do bosenského zemského sněmu, saboru. Madát získal v první, velkostatkářské kurii, a to ve druhé třídě. Poslancem zůstal až do rozpuštění sněmu roku 1915. V druhé polovině roku 1913 byl redaktorem listu \"Novi vakat\" (Nový čas) Sjednocené muslimské organizace, v níž se sloučila MNO a Muslimská nezávislá strana. Nato byl v první polovině roku 1914 vlastníkem a šéfredaktorem stranického tiskového orgánu \"Vakat\" (Čas). Periodikum bylo v souvislosti se začátkem světové války v srpnu 1914 zakázáno.\n\nZa první světové války působil ve Vídni jako záložní vojenský imám. Po válce byl učitelem a imámem. V dubnu 1922 byl jmenován stálým vojenským imámem. V prosinci 1924 získal místo ředitele v nově zakládané Vyšší medrese (\"Velika medresa\") ve Skopji. Na tomto postu setrval až do dubna 1941, kdy se Jugoslávie rozpadla v důsledku německé invaze. Poté se přestěhoval do Bělehradu, kde záhy těžce onemocněl a po několika měsících zemřel.\n"}
{"id": "1509812", "url": "https://cs.wikipedia.org/wiki?curid=1509812", "title": "Národní liga ragby", "text": "Národní liga ragby\n\nNárodní liga ragby je druhá nejvyšší domácí liga ragby v České republice, po České ragbyové extralize. V lize je také jeden klub ze Slovenska.\n\nSezóna trvá od poloviny září do konce května.\n\nLiga začala jako Druhá liga, ale v sezóně 1999-2000 byla přejmenována na První Ligu. Ze sponzorských důvodů se do sezony 2015/16 nazývá KB První Liga .\n"}
{"id": "1509816", "url": "https://cs.wikipedia.org/wiki?curid=1509816", "title": "Větrný mlýn (Kořenov)", "text": "Větrný mlýn (Kořenov)\n\nVětrný mlýn holandského typu se nachází v obci Kořenov, v místní části Horní Polubný, v okrese Jablonec nad Nisou.\n\nVětrný mlýn holandského typu se nachází v nadmořské výšce 790 m asi 300 m severovýchodně od kostela svatého Jana Křtitele v Horním Polubném. Mlýn byl postaven v první polovině 19. století, v některých pramenech je uváděn rok 1830. Zda sloužil k mletí, nelze spolehlivě doložit, přestože jako větrný mlýn je uveden v katastrální mapě z roku 1843. Objekt byl upraven na obytnou budovu a v současné době slouží k rekreačním účelům. \n\nMlýn je nízká zděná stavba z lomového kamene na kruhovém půdorysu o průměru 9 m a výšce cca 3–4,5 m, ukončen kuželovou střechou.\n\n"}
{"id": "1509820", "url": "https://cs.wikipedia.org/wiki?curid=1509820", "title": "Větrný mlýn (Lazníčky)", "text": "Větrný mlýn (Lazníčky)\n\nVětrný mlýn holandského typu se nachází v obci Lazníčky u osady Švrčov, v okrese Přerov. Stavba je bez památkové ochrany.\n\nVětrný mlýn stojí na plochém návrší v nadmořské výšce 330 m východně od obce. Byl postaven v letech 1863–1865. V šedesátých letech 20. století byl mlýn prodán do soukromých rukou a následně upraven pro rekreační účely. \n\nVětrný mlýn byla trojpodlažní zděná stavba z lomového kamene na kruhovém půdorysu, zděná částmá tvar komolého kužele. Mlýn je asi 12 m vysoký s průměrem 7 m, z toho zděná část je 7,5 m vysoká. Síla zdí je 1,35 m do nichž byly prolomeny pravoúhlé vstupy (dnes je jeden z nich částečně zazděn). Na zděnou část je postavena dřevěná nástavba s kuželovou střechou krytou plechem.\n\n"}
{"id": "1509821", "url": "https://cs.wikipedia.org/wiki?curid=1509821", "title": "Rolls-Royce Trent 900", "text": "Rolls-Royce Trent 900\n\nRolls-Royce Trent 900 je serie britských dvouproudových motorů vyvinutých z typu RB211 a náležící do řady motorů Trent. Spolu s motorem Engine Alliance GP7000 jde o jednu z možností pohonné jednotky pro dopravní letoun Airbus A380.\n\nNa začátku devadesátých let začala společnost Airbus vyvíjet většího konkurenta k typu Boeing 747. Letoun byl značen jako A3XX a později byl formálně oznámen jako A380. Od roku 1996 jeho vývoj postupoval do té míry, že firma Rolls-Royce oznámila, že je schopna vyvinout motor Trent 900 k pohonu A380. V říjnu 2000 se Trent 900 stal pro A380 startovacím motorem poté, co společnost Singapore Airlines specifikovala objednávku na 10 letounů A380; V únoru 2001 ji následovala společnost Qantas.\n\nTrent 900 uskutečnil svůj první let 17. května 2004 na testovacím stroji Airbus A340-300 a jeho závěrečná certifikace byla udělena agenturou EASA 29. října 2004 a FAA 4. prosince 2006.\n\n\n\n\n"}
{"id": "1509822", "url": "https://cs.wikipedia.org/wiki?curid=1509822", "title": "Edhem Bičakčić", "text": "Edhem Bičakčić\n\nEdhem-aga Bičakčić (1884 Sarajevo, Bosna a Hercegovina – 31. prosince 1941 Sarajevo, Nezávislý stát Chorvatsko) byl bosenskohercegovský obchodník a politik bosňáckého původu.\n\nPocházel z bohaté muslimské obchodnické rodiny. V rodném městě navštěvoval mekteb a ruždii, islámské základní školy, a Misrího (Atmejdanskou) medresu. Poté se věnoval zejména obchodu. Za Veliké války byl mobilizován do vojska.\n\nPo první světové válce vstoupil do Jugoslávské muslimské organizace (JMO), kterou od roku 1922 vedl jeho přítel Mehmed Spaho. Po volbách do obecních zastupitelstev roku 1928 byl zvolen sarajevským starostou. Z tohoto úřadu byl nucen odejít po vyhlášení královské diktatury v Jugoslávii (1929). Od té doby žil několik let v ústraní. Po parlamentních volbách roku 1935, kdy se někdejší představitelé JMO vrátili do vlády, byl opětovně jmenován starostou Sarajeva. Na tomto postu se trval až do roku 1939, kdy byl jmenován ředitelem Městské spořitelny. Po německé invazi do Jugoslávie v dubnu 1941 a následném rozpadu země byl zbaven úřadu.\n"}
{"id": "1509825", "url": "https://cs.wikipedia.org/wiki?curid=1509825", "title": "Jan Korzenny", "text": "Jan Korzenny\n\nJan Korzenny (14. dubna 1925 Horní Lomná – 21. dubna 2010 Třinec) byl vysokoškolským pedagogem, filologem a literárním vědcem v oblasti česko-polských literárních vztahů. Věnoval se rovněž polské regionální literatuře Těšínského Slezska a regionální historii se zaměřením na údolí Lomné. \n\nPocházel z učitelské rodiny. Otec Jan Korzenny byl v letech 1922–1939 ředitelem polské školy v Horní Lomné, od osvobození do roku 1958 řídil školu v Dolní Lomné. Matka Olga, rozená Wawrosch, vyučovala ruční práce. Bratr Erwin, nar. 1924, zahynul na frontě, sestra Olga, nar. 1929, žila a pracovala v Dolní Lomné.\n\nStudoval na Polském reálném gymnáziu v Orlové, na němž maturoval až v roce 1948, po letech na frontě a zlepšení zdravotního stavu. Po maturitě byl přijat na studium polonistiky na filozofické fakultě Univerzity Palackého v Olomouci, které ukončil doktorátem (1952). Jako student se angažoval v SČSTV, v letech 1948–1952 byl předsedou organizace „Jedność Akademicka” (Akademická jednota), zaměřené na šíření povědomí o polské národní kultuře, zejména v oblasti Těšínského Slezska. V letech 1951–1961 působil na Slovanském ústavu Filozofické fakulty Univerzity Palackého jako asistent se zaměřením na polskou literaturu, její regionální aspekty, souvislosti a vlivy na česko-polském pomezí.\n\nPo vzniku Pedagogického institutu v Ostravě (1964) se Jan Korzenny ujal na této vysoké škole vedení katedry cizích jazyků a v jejím rámci vybudoval oddělení polonistiky, které se podílelo na zrodu koncepce polského regionálního školství a rozvinulo spolupráci s vysokými školami v Polsku. V čele této katedry stál celých 20 let. Věnoval se přípravě učitelů polského jazyka a literatury, byl autorem řady učebnic (čítanek) pro žáky menšinových polských škol, jako redaktor vydavatelství Profil edičně připravoval díla regionálních polských autorů. Badatelsky se zabýval polskou literaturou ve vztahu k české literatuře, specificky se zaměřoval na problematiku zaolžanské literatury. Ve svých literárně historických studiích analyzoval polsko-českou kulturní vzájemnost a její promítání do tvorby polských i českých spisovatelů. Výsledky své badatelské činnosti publikoval v novinách a kulturních periodikách (Głos Ludu, Zwrot, Ogniwo), ve vědeckých časopisech a sbornících, vydávaných renomovanými vědeckými institucemi, společně s K.D. Kadłubcem vydával řadu let Kalendarz Śląski. Významnou oblastí jeho vědeckého bádání byla polská divadelní tvorba a její vliv na český divadelní repertoár. Na základě dizertační práce na toto téma pod názvem \"„Dramat polski na scenach czeskich w połowie XIX. wieku“\" mu v roce 1968 udělila vědecká rada brněnské Univerzity J.E.Purkyně titul kandidát věd. V roce 1984 byl jmenován docentem pro obor polská literatura.\n\nNa počátku 90. let odešel do důchodu, pobýval často v domku svého otce v Dolní Lomné a začal badatelsky navazovat na jeho činnost. Stále zřetelněji směřoval k problematice kulturního dění na Těšínsku, zabýval se tematikou beskydského salašnictví, způsoby a zvyklostmi hospodaření a každodenního života lidí na Těšínsku. Své práce zakládal na důkladném studiu historických pramenů, čerpal z nich nejen poznatky o jednotlivých lokalitách, ale i údaje o lidových tradicích a zvyklostech v konkrétním historickém období. Byl iniciátorem pěti výstav z historie údolí Lomné. V roce 1996 pomáhal při organizaci oslav u příležitosti 400 let osídlování údolí Lomné. U příležitosti oslav 100 let samostatnosti obce Horní Lomná v roce 2000 napsal retrospektivní kronikářský zápis její historie do začátku 2. světové války, který byl podkladem pro publikaci Aleny Hasákové \"„Počítání oveček v Horní Lomné na konci století“.\" Pro Horní i Dolní Lomnou zkompletoval archiv historických dokumentů, map a fotografií. Vše, čemu se věnoval na základě svého hlubokého vztahu k místu, kde se narodil a kam se po celý život vracel, musel kvůli ztrátě zraku v roce 2003 nedobrovolně ukončit. Jeho dílo však zůstává živým odkazem rodné zemi, Beskydám a údolí Lomné. Výběr z jeho díla a z díla jeho otce lze nalézt v publikaci Miroslavy Křenkové \"„Dolní Lomná v historii a současnosti/Łomna Dolna w historii i współczesności“\" z roku 2016.\n\nVětšinu svých vědeckých prací a pojednání zaměřil do čtyř oblastí – česko-polská literatura, česko-polská divadelní spolupráce, tvorba učebnic pro polské menšinové školství a regionální literatura. Výběr z rozsáhlé bibliografie na tato témata:\n\n\n\n\n\nSeznam článků, které se vztahují k regionu Jablunkovska nebo přímo k Horní a Dolní Lomné, naleznete na webových stránkách: \n\nhttp://www.penzion-rzehaczek.websnadno.cz/Rzehaczkowie.html\n\n\n"}
{"id": "1509826", "url": "https://cs.wikipedia.org/wiki?curid=1509826", "title": "Sv. Kateřina z Františkových Lázní", "text": "Sv. Kateřina z Františkových Lázní\n\nSv. Kateřina z Františkových Lázní (první čtvrtina 15. stol.) je socha světice, která byla patrně součástí oltářní skříně s Madonou a sv. Barborou. Typově představuje pokročilou fázi krásného slohu na západě Čech. Jako zápůjčka Městského muzea Františkovy Lázně (inv. č. S 88) je vystavena v expozici chebské gotiky Galerie výtvarného umění v Chebu. \nMenší socha z lipového dřeva, zpracovaná v nízkém reliéfu 60 × 28 × 12 cm, vzadu vyhloubená, bez polychromie. Chybí atribut v levé ruce a spodní část atributu (meče) v pravé ruce. Poškozena červotočem a hnilobou (koruna, lem šatu a části soklu). Restauroval J. Tesař (1970).\n\nPodle rukověti meče v pravé ruce jde o sv. Kateřinu Alexandrijskou. V chybějící levé ruce patrně držela malé kolo. Hlava s dlouhými vlasy a korunkou je zpracována plně plasticky. Podle typu tváře, subtilního těla a bohatého řasení drapérie, charakteristického pro krásný sloh, je možné sochu datovat do první čtvrtiny 15. století.\n\nJde o vyobrazení sv. Kateřiny, které transformuje v jednodušší podobě kompoziční typ Plzeňské madony. Socha mohla vzniknout v dílně mistra, který byl autorem \"Madony z Pomezí\". Podobná produkce sloužila uspokojení skromnější místní poptávky a reprodukovala schematicky vzory z vrcholné fáze krásného slohu. Řezbář se soustředil převážně na drapériové motivy, aplikované na ploché jádro sochy. \n\n"}
{"id": "1509828", "url": "https://cs.wikipedia.org/wiki?curid=1509828", "title": "Větrný mlýn (Lesná)", "text": "Větrný mlýn (Lesná)\n\nVětrný mlýn holandského typu se nachází v obci Lesná, okres Znojmo. Byl zapsán do Ústředního seznamu kulturních památek ČR.\n\nVětrný mlýn stojí na kopci v nadmořské výšce 470 m jihovýchodně od okraje obce. Byl uveden do provozu v roce 1862 a byl činný až do roku 1908, kdy byl upraven na kolářskou dílnu. Zbytky poničených perutí byly sundány a mlecí zařízení odstraněno. V roce 1930 byla ukončena činnost kolářské dílny. V roce 1933 byl prvním patře zřízen letní byt. Po druhé světové válce objekt využívala armáda a následně místní JZD jako sklad obilí. V roce 1974 byl mlýn přestavěn a doplněn nefunkční atrapou větrného kola. V roce 1987 byly přistavěny v objektu mlýna přístavby a ukončena rekonstrukce restaurace. \n\nVětrný mlýn byla třípodlažní zděná stavba z lomového kamene ve tvaru komolého kužele zakončená kuželovou střechou krytou šindelem. Střecha s vikýřem, kterým procházela hřídel větrného kola, se pohybovala po kolejnici. Natáčení mlýna bylo prováděno zvenčí pomocí dlouhých ráhen, které byly nazývané \"šráky\". Mlýn je vysoký 11,5 m, spodní průměr stavby je 10,4 m, horní 7,8 m. Kuželová střecha je krytá plechem.\n\nMlýn slouží jako restaurační zařízení a pension. Kolem mlýna vede žlutá a modrá turistická stezka, cyklotrasa 5007 a Mlynářská stezka.\n\n"}
{"id": "1509829", "url": "https://cs.wikipedia.org/wiki?curid=1509829", "title": "Margeir Pétursson", "text": "Margeir Pétursson\n\nMargeir Pétursson (* 15. února 1960 Reykjavík) je islandský bankéř a šachista. \n\nV roce 1978 se stal mezinárodním mistrem a v roce 1986 velmistrem. Vyhrál Hastings Premier 1986 a Severské mistrovství v šachu 1987, v letech 1986 a 1987 byl mistrem Islandu. Třikrát se zúčastnil mistrovství světa v šachu a jedenáctkrát šachové olympiády. Jeho nejvyšší hodnocení Elo v kariéře bylo 2585 bodů (rok 1996).\n\nPo ukončení kariéry profesionálního šachisty založil v roce 1999 bezpečnostní firmu a v roce 2003 investiční banku MP Bank. Od roku 2004 žije na Ukrajině a provozuje Bank Lviv. Patří k nejbohatším Islanďanům. Podporuje Stranu nezávislosti.\n"}
{"id": "1509831", "url": "https://cs.wikipedia.org/wiki?curid=1509831", "title": "U vystřelenýho oka", "text": "U vystřelenýho oka\n\nU vystřelenýho oka je hospoda na úpatí Vítkova, která je lokálním centrem kulturního života. Vybavena letní zahrádkou hostí koncerty, literární večírky, masopustní neděle a pořádá i mezinárodní večery. Jan Hřebejk zde natočil scény filmu Horem pádem. Probíhají se zde folkové koncerty festivalu Žižkovská Noc.\n"}
{"id": "1509835", "url": "https://cs.wikipedia.org/wiki?curid=1509835", "title": "Projekt 10831", "text": "Projekt 10831\n\nProjekt 10831 (v kódu NATO: NORSUB-5) je ponorka ruského námořnictva. Postavena byla jedna ponorka tohoto typu, označená AS-12 (některé prameny uvádějí AS-31). Ponorka má jaderný pohon a je schopna ponorů do velkých hloubek. Mezi její hlavní úkoly patří speciální (špionážní) operace, výzkum a záchrana posádek potopených ponorek. Provozovatelem ponorky je zpravodajskou službou GRU řízená Hlavní správa hlubokomořského výzkumu (GUGI).\n\nVývoj ponorky byl zahájen ještě za Sovětského svazu. Navázal na dřívější ponorku projektu 1851 a dvě vylepšené ponorky projektu 1851.1. Kýl AS-12 byl založen roku 1988 v ruské loděnici v Severodvinsku. V roce 1990 byly práce nadlouho přerušeny kvůli nedostatku financí, což se změnilo po nástupu prezidenta Vladimira Putina v roce 2000. Stavba probíhala v přísném utajení. Na vodu byla spuštěna 13. srpna 2003.\n\nPrvní snímek ponorky byl poprvé zveřejněn v lednu 2015, kdy se překvapivě objevila v článku o Mercedesu-Benz GL v ruské edici časopisu Top Gear.\n\nPřesné parametry ponorky jsou utajené. Její trup konvenčního tvaru obsahuje sedm propojených batysfér. Různými prameny udávaná hloubka ponoru se výrazně liší. Někdy je uvedeno 1000 metrů, jinde však až 6000 metrů. Ponorku pohání jeden jaderný reaktor. Nejvyšší rychlost údajně dosahuje až 10 uzlů na hladině a 30 uzlů pod hladinou. Mateřskou ponorkou nesoucí toto hlubokomořské plavidlo je přestavěná raketonosná ponorka projektu 667BDRM \"BS-64 Podmoskovje\".\n\nDne 1. července 2019 na palubě ponorky, pohybující se v ruských vodách za severním polárním kruhem, vypukl požár. Na otravu kouřem přitom zemřelo 14 členů posádky. Sedm z nich mělo hodnost kapitána a dva byli nositeli nejvyššího ruského vyznamenání Hrdina Ruské federace. Ponorka musela být odvlečena na základnu v Severomorsku. Je to nejhorší nehoda na ruské ponorce od smrti 20 námořníků na jaderné ponorce K-152 \"Něrpa\" v roce 2008. Dle ruského ministra obrany Sergeje Šojgu požár vypukl v akumulátorové sekci a samotný reaktor nebyl poškozen. Ponorka má být opravena.\n\n"}
{"id": "1509837", "url": "https://cs.wikipedia.org/wiki?curid=1509837", "title": "Schalfkogel", "text": "Schalfkogel\n\nSchalfkogel je hora v Ötztalských Alpách, části Centrálních Východních Alp. Leží v Rakousku ve spolkové zemi Tyroly. Severozápadní svahy vrcholu přikrývají ledovce Gurgler Ferner a Kleinleitenferner, dále Diemferner a od jihu Schalfferner.\n\nNa vrchol je možné vystoupit ze středisek Hochwildehaus (2883 m n. m.) nebo Ramolhaus (3006 m n. m.). Vrchol jako první zdolal Frédéric Mercey v roce 1839.\n\n"}
{"id": "1509839", "url": "https://cs.wikipedia.org/wiki?curid=1509839", "title": "Arcidiecéze Los Angeles", "text": "Arcidiecéze Los Angeles\n\nArcidiecéze Los Angeles (latinsky \"Archidioecesis Angelorum in California\") je římskokatolická arcidiecéze na území severoamerického města Los Angeles a části státu Kalifornie s katedrálou Panny Marie Andělské v Los Angeles. Jde o diecézi s nejvyšším počtem věřících v USA. Jejím současným arcibiskupem je José Horacio Gómez.\n\nDiecéze byla zřízena v roce 1856 přenesením biskupského sídla z Monterey. Na arcidiecézi bylo Los Angeles povýšeno v roce 1936.\n\nJde o metropolitní arcidiecézi, jíž jsou podřízeny tyto sufragánní diecéze na území amerického státu Kalifornie:\n\n\n"}
{"id": "1509840", "url": "https://cs.wikipedia.org/wiki?curid=1509840", "title": "Petr Ptáček", "text": "Petr Ptáček\n\nPetr Ptáček (* 16. října 1968, Česká Lípa) je český kreslíř, malíř a grafik.\n\nPetr Ptáček žije od roku 1991 v Praze. V letech 1994–2002 pracoval jako odborný asistent v grafických dílnách AVU Praha.\nZabývá se malbou, kresbou a grafikou. Maluje akrylem a olejem, v grafice užívá převážně techniku litografie. Je spolupracovníkem oddělení známkové tvorby České pošty, pro kterou realizoval několik poštovních známek.\n\nHlavním námětem jeho obrazů, ilustrací a grafik jsou nejrůznější stroje a dopravní prostředky. Auta, motorky, letadla, vzducholodě, lodě a ponorky se objevují v jeho tvorbě i jako ilustrace na krabičkách plastikových modelů.\n\n\n"}
{"id": "1509847", "url": "https://cs.wikipedia.org/wiki?curid=1509847", "title": "Adolf Poznanski", "text": "Adolf Poznanski\n\nAdolf Poznanski (3. června 1854 Lubraniec, Polsko – 8. října 1920 Vídeň) byl česko-rakouský rabín, judaista a teolog, působící v Polsku, Německu a v Čechách. \n\nNarodil se r. 1854 do významné rabínské rodiny Poznanských v polském městečku Lubranci, v Kujavsko-pomořském vojvodství, tehdy spadajícím pod Ruské imperium. Ve Vratislavi studoval gymnázium, kde také poté pokračoval ve studiu na tamní univerzitě a současně na tamním slavném rabínském semináři. Zde studoval mimo jiné u Heinricha Graetze či Manuela Joëla. Poté absolvoval navazující studium orientalistiky na pařížské Sorbonně u Josepha Derenbourga. \n\nJiž během studentských let vyučoval náboženství na různých vratislavských středních školách. Ve Vratislavi taktéž obdržel semichu (rabínskou ordinaci). Mezi lety 1888 a 1891 sloužil jako rabín židovské obce v Liberci, poté od roku 1891 do roku 1907 jako rabín v Plzni. \n\nOdsud odešel do Vídně, kde pak dalších třináct let až do své smrti v roce 1920 působil jako učitel náboženství na gymnáziu.\n\nZa jeden ze svých morálních vzorů jej považuje Bernd Posselt.\n\n"}
{"id": "1509853", "url": "https://cs.wikipedia.org/wiki?curid=1509853", "title": "Jan Mráček", "text": "Jan Mráček\n\nJan Mráček může být:\n\n\n"}
{"id": "1509856", "url": "https://cs.wikipedia.org/wiki?curid=1509856", "title": "Miroslav Kapoun (lední hokejista)", "text": "Miroslav Kapoun (lední hokejista)\n\nMiroslav Kapoun (* 23. dubna 1950, Most) je bývalý český hokejový brankář. Po skončení aktivní kariéry působil jako trenér. Ligovým hokejistou byl i jeho bratr Zdeněk Kapoun.\n\nV československé lize chytal za CHZ Litvínov. Odchytal 17 ligových sezón a nastoupil v 554 ligových utkáních. Dále hrál 1. jugoslávskou ligu za tým HK Bosna. V nižších soutěžích chytal během vojenské služby za VTJ Dukla Liberec, ve Francii za Croix a končil v HC Slovan Louny.\n\n\n"}
{"id": "1509858", "url": "https://cs.wikipedia.org/wiki?curid=1509858", "title": "Jiří Svoboda (fotbalista)", "text": "Jiří Svoboda (fotbalista)\n\nJiří Svoboda (* 22. prosince 1948 Praha) je český fotbalový trenér a bývalý prvoligový záložník. Bydlí v pražských Řepích.\n\nV československé lize hrál za Duklu Praha v jednom utkání, aniž by skóroval (15. května 1969). Poté hrál II. ligu za Spartak Hradec Králové, kariéru uzavřel v nižších soutěžích v ZPA Košíře, Uhelných skladech Praha a ČZU Praha.\n\nV Dukle Praha prošel všemi mládežnickými kategoriemi a v roce 1968 byl členem juniorského mužstva, které zvítězilo na mezinárodním turnaji Coppa Carnevale v italském Viareggiu.\n\nPo skončení hráčské kariéry se stal trenérem. V sezonách 2016/17 (I. A třída Středočeského kraje), 2017/18 a do 6. kola sezony 2018/19 (Přebor Středočeského kraje) působil v TJ Klíčany jako asistent trenéra Jiřího Jeslínka.\n\n"}
{"id": "1509862", "url": "https://cs.wikipedia.org/wiki?curid=1509862", "title": "Pauline Starkeová", "text": "Pauline Starkeová\n\nPauline Starkeová (* 31. července 1997) je německá zápasnice–judistka.\n\nS judem začínala v rodném Höxteru pod vedením Stefana Struckmeyera a svého otce Markuse. Vrcholově se připravuje v Hannoveru pod vedením Raika Schilbacha. V německé ženské reprezentaci se pohybuje od roku 2018 v lehké váze do 57 kg.\n\n\n"}
{"id": "1509866", "url": "https://cs.wikipedia.org/wiki?curid=1509866", "title": "Hranový graf", "text": "Hranový graf\n\nHranový graf neorientovaného grafu G je v matematické disciplíně teorie grafů dalším grafem, značeným L(G), který reprezentuje sousednost mezi hranami G. V hranovém grafu L(G) vrcholy odpovídají hranám a hrany odpovídají vrcholům grafu G.\n"}
{"id": "1509869", "url": "https://cs.wikipedia.org/wiki?curid=1509869", "title": "Bohuslav Kalva", "text": "Bohuslav Kalva\n\nBohuslav Kalva je český herec a dabér, dlouholetý člen Divadla Jiřího Wolkera (dnes Divadlo v Dlouhé) v Praze. Je jedním z nejvýznamnějších českých dabérů, daboval postavy v mnoha známých filmech a seriálech. Z těch nejznámějších: Simpsonovi (Doktor Dlaha), Taková moderní rodinka (více rolí), Vřískot (šerif Burke) nebo (dinosaurus Rex).\n"}
{"id": "1509872", "url": "https://cs.wikipedia.org/wiki?curid=1509872", "title": "Combining Grapheme Joiner", "text": "Combining Grapheme Joiner\n\nCombining grapheme joiner (CGJ) (česky kombinační spojovač grafémů) je znak Unicode s kodem U+034F a HTML entitou &#847;. Není to tisknutelný znak a je ve výchozím stavu ignorován aplikcemi. Jméno tohoto znaku v angličtině je zavádějící jelikož nepopisuje jeho funkci a to proto že znak rozděluje grafény. Jeho učelem je \"dělit\" znaky které by \"neměly\" být považovány za spřežku.\n\nNapříklad v Češtině, je sled znaků \"c\" and \"h\" normálně považován za spřežku ch. Pokud se však rozdělí pomocí CGJ, budou považován za dva grafémy.\n\nTento znak je také potřeba pro písma s komplexním rozložením. Například, ve většině případů psaní hebrejského akcentu Meteg by se měl psát zleva samohláskové punktuace avšak ve výchozím stavu to větina textových rendrovacích systému vyrenruje i když je tento akcent napsán před samohláskou. Avšak v některých slovech klasické hebrejštiny se má Metheg psát na pravo odr samohlásky, k správnému rendrování se musí vložit, CGJ mezi Metheg a samohlásku . Pro porovnáni:\n\nTyto příklady nemusí být podporovány pokud na počítači není font který plně podporuje samohláskovou punktuaci. Doporučuje se font Ezra SIL SR. Tyto příklady se nemusí na všech počítačích/prohlížečích/operačních systémech/aplikacích zobrazit stejně.\n\nV případě několika konsekutivních skládaných znaků, vkládaný znak CGJ indikuje že by skládané znaky neměly být předmětem kanonického přerovnání.\n\nPorovnej s \"nespojovačem s nulovou šířkou\" s kódem U+200C v rozsahu všeobecné intepunkce který zabraňuje tvoření ligatur což se neděje u CGJ.\n\n"}
{"id": "1509894", "url": "https://cs.wikipedia.org/wiki?curid=1509894", "title": "Židovská obec v Praze", "text": "Židovská obec v Praze\n\nŽidovská obec v Praze (zkr. ŽOP, někdy též \"Pražská židovská obec\" / \"PŽO\", hebrejsky \"קהלה יהודית פראג\" / K\"ehila jehudit Prag\") je jedna z židovských obcí působících v Česku.\n\nCílem ŽOP je sdružování osob židovského vyznání, národnosti či původu a zprostředkování kulturní a společenské komunikace mezi nimi, či zajišťování náboženských, sociálních, či existenčních potřeb. Podmínkou je trvalé bydliště v Praze či jiný blízký vztah k městu. Dále nesmějí být příslušníky jiné církve či náboženské organizace.\n\nPrvní známky existence židovské komunity v Praze pocházejí z 10. století. Tehdy Židé sídlili pravděpodobně v lokalitě dnešní Malé Strany, či podle Václava Hájka z Libočan na Újezdě, avšak již v 11. či 12. století se židovská komunita objevuje také na staroměstské straně poblíž Juditina, později Karlova mostu. Zdejší osada se postupně rozrostla v Židovské Město, od křesťanské části města odděleného zdí. V průběhu staletí vznikla také vlastní židovská samospráva a soudnictví. \n\nSoučástí Pražské židovské obce je rabinát sídlící v budově Židovské radnice. Současnou hlavou je vrchní pražský rabín David Peter\n"}
{"id": "1509916", "url": "https://cs.wikipedia.org/wiki?curid=1509916", "title": "Pražské pohřební bratrstvo", "text": "Pražské pohřební bratrstvo\n\nPražské pohřební bratrstvo či \"Pražská chevra kadiša\" (aramejsky \"חברה קדישא / Chevra kadiša\", \"Svaté bratrstvo\", německy \"Prager Beerdigungsbruderschaft\") bylo židovské pohřební bratrstvo působící od poloviny 16. století v Praze.\n\nÚplný název spolku aramejsky zní \"החברה קדישא של קהילת פראג\" / \"Chevra kadiša šel kahilot Prag\".\n\nPražské pohřební bratrstvo bylo založeno roku 1564 Pražskou židovskou obcí jako charitativní organizace tehdejšího pražského židovského města (dnešní čtvrť Josefov). Při jejím zrodu stál pražský rabín Eliezer Aškenazi. Konečnou podobu stanov určil rabi Löw. Tyto stanovy poté převzala většina pohřebních bratrstev v aškenázské Evropě. \n"}
{"id": "1509918", "url": "https://cs.wikipedia.org/wiki?curid=1509918", "title": "Elena Petrová", "text": "Elena Petrová\n\nElena Petrová, rozená \"Krupková\" (9. listopadu 1929, Modrý Kameň – 2002) byla česká hudební skladatelka. \n\nNarodila se jako Elena Krupková v městečku Modrý Kameň na Slovensku. Studovala obor klavír u prof. Karla Hoffmeistera a skladbu u Jana Kapra a Miloslava Ištvana na brněnské JAMU. \n\nPo dokončení studia přednášela hudební teorii na Univerzita Karlově v Praze. V pozdějších letech vyučovala hudební teorii také na pražské Pěvecké konzervatoři.\n\nElena Petrová komponovala skladby pro orchestr, komorní soubory, jevištní, operní, sborové a vokální skladby, a příležitostně též hudbu pro balet, televizi a rozhlas. Vybrané skladby:\n\n\n\n\n\n\n\n"}
{"id": "1509948", "url": "https://cs.wikipedia.org/wiki?curid=1509948", "title": "Klášter Bejt Džimal", "text": "Klášter Bejt Džimal\n\nBejt Džimal ( בית ג'מאל, بيت جمال / الحكمة, v oficiálním přepisu do angličtiny Beit Jimal nebo Beit Jamal, v překladu \"Krásný dům\") je křesťanský klášter a obec v Izraeli, v Jeruzalémském distriktu, poblíž města Bejt Šemeš.\n\nLeží v nadmořské výšce 370 metrů v Judských horách, nedaleko západního okraje Judských hor. \n\nJméno je odvozeno od starého toponyma \"Kfar Gamla\" (Caphargamala), které byzantské prameny dávají do souvislosti s Gamalielem, předsedou Sanhedrinu a učitelem apoštola Pavla. Podle byzantské tradice byl Gamaliel tajným učedníkem Ježíšovým a pohřbil ve svém sídle prvomučedníka Štěpána a dalšího z tajných Ježíšových učedníků, Nikodéma, byl na místě pohřben sám, pohřben zde byl i jeho syn Abibos. Tradice dále říká, že v roce 415 nalezl jejich ostatky zázračným způsobem kněz Lucián, který je předal jeruzalémskému biskupovi Janovi. Ten právě dokončoval stavbu kostela Panny Marie (Hagia Maria) na hoře Sijón (dnes Dormitio) a vystavil je na nějaký čas tam. Archeologické vykopávky vedené Andrzejem Strusem objevily mj. i tabulku s nápisem ΔΙΑΚΟΝΙΚΩΝ ΣΤΕΦΑΝΟΥ ΠΡΩΤΟΜΑΡΤΥΡΟΣ, tedy \"Diakonikon prvomučedníka Štěpána\", kdy diakonik je jedna ze dvou kaplí (apsid) vedle presbyteria byzanstského kostela, v níž se obvykle uchovávaly relikvie. Tak je možné podloženě tvrdit, že Kfar Gamla a Bejt Džimal jsou identické. \nV otomanské době zde byla arabská vesnice, obývaná několika desítkami muslimů. V roce 1869 ji zakoupil italský kněz Antonio Belloni, který zde založil zemědělskou školu. Belloni v roce 1892 vstoupil do kongregace salesiánů, kterým školu s již postavenými klášterními budovami svěřil. Ti zde dodnes sídlí, od roku 1985 je zde také klášter betlémských sester.\nKlášterní komplex se skládá ze třech hlavních částí:\n\n"}
{"id": "1509951", "url": "https://cs.wikipedia.org/wiki?curid=1509951", "title": "Gurglbach", "text": "Gurglbach\n\nGurglbach, v dolním toku Pigerbach, je levý přítok Inn v okrese Imst v Tyrolsku, Rakousko.\n\nŘeka pramení v Pfötschegarten severozápadně od průsmyku Fernpass v nadmořské výšce 1550 m. Její tok nejprve směřuje na severovýchod a pak se stáčí na východ přes Kälbertal. Na to se stáčí na jih a protéká Schanzlsee a Fernsteinsee. V Nassereithu se dostane do údolí Gurgltalu a protéká širokým údolím na jihozápad, kde 4 km jižně od Imstu v obci Karrosten ústí do řeky Inn. Celková délka toku je asi 25 km.\n\nOd malé vodní nádrže v Tarrenzu je Gurglbach nazýván \"Pigerbach\" nebo \"Piger\".\n\nV horním toku má potok I.-II. jakostní třídu, v dolním toku II. jakostní třídu. Gurglbach je klidná tekoucí řeka, která prospívá fauně a floře v jejím okolí.\n"}
{"id": "1509956", "url": "https://cs.wikipedia.org/wiki?curid=1509956", "title": "Seznam dílů seriálu JAG", "text": "Seznam dílů seriálu JAG\n\nToto je seznam dílů seriálu \"JAG\". Americký dramatický seriál \"JAG\" byl vysílán v letech 1995–2005, v deseti řadách vzniklo celkem 227 dílů. První řada byla vysílána na stanici NBC, její závěrečný díl se ale objevil na stanici USA Network. Ostatní řady vysílala televize CBS.\n\n<onlyinclude></onlyinclude>\n\n"}
{"id": "1509962", "url": "https://cs.wikipedia.org/wiki?curid=1509962", "title": "Cena Václava Buriana", "text": "Cena Václava Buriana\n\nCena Václava Buriana je ocenění udělované od roku 2016 v Olomouci na počest novináře, překladatele a básníka Václava Buriana.\n\nCena je udělována ve dvou kategoriích: za poezii a za kulturní přínos pro středoevropský dialog. Mezinárodní porota nominuje čtyři básníky z Polska, Slovenska, České republiky a německojazyčné Evropy.\n\n\n"}
{"id": "1509972", "url": "https://cs.wikipedia.org/wiki?curid=1509972", "title": "Tina S", "text": "Tina S\n\nTina S (* 7. dubna 1999), skutečné jméno Tina Setkic, je francouzská kytaristka specializující se na provedení technicky náročných heavymetalových sól z repertoáru Van Halena, Garyho Moore, Iron Maiden, Megadeth a Pink Floyd, a na metalizovanou klasickou hudbu včetně kusů z Beethovena, Paganiniho a Vivaldiho. \n\nOd třinácti let rostla její popularita, zejména prostřednictvím YouTube a sociálních médií, a přitahovala pozornost významných hudebníků a výrobců kytar. Pochází z pařížské oblasti, ve věku 6 let absolvovala lekce klasické kytary a později studovala u jazz-rockového kytaristy Renauda Louis-Servaise. Ve věku 9 let provedla klasickou verzi Hotel California od Eagles a ve 13 se začala specializovat na elektrický rock.\n\nSetkicová spustila v roce 2007 kanál YouTube (ve věku 8 let) a v roce 2013 nahrála video svého provedení kytarového sóla Eruption od Eddieho Van Halena. Během týdne zaznamenalo toto video čtyři miliony zhlédnutí a v následujících dvou letech vzrostl jejich počet na jedenáct milionů.\n\nVe stejném roce nastudovala třetí větu “Presto” Vivaldiho Koncertu č. 2 v G moll, op. 8, RV 315 lépe známého jako \"Léto\" ze \"Čtvera ročních dob\" (kus upravil pro elektrickou kytaru Patrick Rondat v roce 1996). V březnu 2015 hrála \"Through the Fire and Flames\" britské skupiny \"DragonForce\".\n\nNa začátku roku 2016 zaznamenala celkem 60 milionů zhlédnutí a v roce 2017 se umístila na 217. místě (Top 36%) seznamu francouzských youtuberů podle počtu odběratelů a na 265. místě (Top 44%) seznamu francouzských youtuberů podle počtu zhlédnutí.\n\nSetkicová je uměleckou tváří francouzského kytarového výrobce Vigier Guitars a jejího hraní si povšiml basák Wolfgang Van Halen.\n\nPodle Setkicové pramení její zájem o kytaru z její vášně pro práci kytaristek Any Vidović a Orianthi.\n"}
{"id": "1509973", "url": "https://cs.wikipedia.org/wiki?curid=1509973", "title": "Botanická zahrada Přírodovědecké fakulty Univerzity Palackého v Olomouci", "text": "Botanická zahrada Přírodovědecké fakulty Univerzity Palackého v Olomouci\n\nBotanická zahrada Přírodovědecké fakulty Univerzity Palackého v Olomouci se nachází v Olomouci v ulici U botanické zahrady na okraji Smetanových sadů. Na současném místě se nachází od roku 1901, v roce 1958 přešla pod správu Univerzity Palackého.\n\nV písemných pramenech poprvé zmiňována roku 1787 kdy mělo olomoucké lyceum v úmyslu botanickou zahradu založit. V zahradě dominikánského kláštera u sv. Michala byla zahrada opravdu založena pro potřebu studia medicínsko-chirurgického oboru a kláštera. Ale v roce 1874, po zániku školy, byla zahrada zrušena. Novou botanickou zahradu začal budovat v roce 1901 spolek \"Botanischer Verein in Olmütz\" v oblasti dnešních Smetanových sadů. Botanická zahrada Přírodovědecké fakulty Univerzity Palackého v Olomouci je na začátku 20. století uváděna jako jediná botanická zahrada na Moravě.\n\nMimořádný podíl na budování zahrady měli lékárník Edmund Tuma a městský zahradník Karel Pohl. Řadu rostlin do nových skleníků darovali rovněž správci zahrad v Schönbrunnu a Lednici.\n\nV roce 1909 měl spolek 620 členů a v roce 1913 byl vydán první tištěný průvodce botanickou zahradou. Ve spolku přednášel o botanice i vrchní rada Julius Wiehl a pozdější univerzitní profesor Josef Podpěra. Během 1. sv války vznikly omezeným vytápěním škody na teplomilných druzích. Neutěšený stav sbírek se nezlepšil až do roku 1938, přestože se o ni s největší péčí staral floristický pracovník Josef Otruba a zahradník J. Polák. V roce 1948 po zániku botanického spolku přešla botanická zahrada do péče a majetku města Olomouce a postupně upadala. V roce 1956 byla část botanické zahrady předána pod správu tehdejší Vysoké školy pedagogické a později katedře botaniky Přírodovědecké fakulty Univerzity Palackého. Od roku 1958 je jejím vlastníkem Přírodovědecká fakulta Univerzity Palackého v Olomouci.\n\nV 70. letech 20. století se původní půdorys zahrady zmenšil výstavbou pavilonu H výstaviště Flora Olomouc na místě mezitím zcela zchátralých skleníků. V roce 1977 je zmiňováno, že botanická zahrada Přírodovědecké fakulty Univerzity Palackého v Olomouci měla zastoupeno 990 taxonů a vydávala Index seminum, kde nabízela semena 700 až 800 druhů.\n\nBotanická zahrada v současnosti slouží během vegetace k osvětovým a vzdělávacím účelům.\n\nJejí nynější rozloha je necelého půl hektaru a na této ploše se vyskytuje přibližně 1500 rostlinných druhů. Ročně zahradu navštíví asi 5 000 návštěvníků, nicméně obyvatelům i návštěvníkům Olomouce není zdaleka tak známá jako rozsáhlejší botanická zahrada a rozárium v areálu Flory Olomouc.\n\nPodle zahrady je pojmenována přilehlá ulice \"U Botanické zahrady\" a stejnojmenná autobusová zastávka na křižovatce s ulicí Polská.\n\n"}
{"id": "1509981", "url": "https://cs.wikipedia.org/wiki?curid=1509981", "title": "Průsmyk Fern", "text": "Průsmyk Fern\n\nPrůsmyk Fern (německy \"Fernpass\") je vysokohorský průsmyk v nadmořské výšce 1212 m v Alpách v Tyrolsku, Rakousko.\n\nNachází se mezi Lechtalskými Alpami na západě a pohořím Mieminger na východě. Ve vzdálenosti 13,5 km severovýchodně od vrcholu Zugspitze (2962 m n. m.) v pohoří Wetterstein. Průsmyk Fern, který se nachází jihozápadně od Ehrwaldu, leží mezi Grubigsteinem (2 333 m) na severozápadě, Wannigem (2 493 m) na jihovýchodu a Loreakopfem (2 471 m) na západě. Rušným průsmykem vede státní silnice B179 (Fernpaẞstaẞe), která spojuje Reutte přes tunel Lermoos s Nassereith a Tarrenz nebo Imst. navazující silnice Ehrwalder Straße (B187) a Mieminger Straße (B189) zabezpečují spojení s Garmisch-Partenkirchen (Německo), Miemingem a Telfsem. Také spojuje Lechtal s Inntalem nebo Loisach s Gurgltalem. Maximální sklon je 8 % a výškové rozdíly mezi Reutte a průsmykem je 359 m, mezi Telfs 579 m.\n\nPrůsmyk vznikl před 4100 lety obrovským horským sesuvem, který zaplnil údolí. Sesuv zablokoval tok řeky Loisach a nasměroval ji na sever. Krajina na sever od průsmyku je protkaná mnoha jezery, z nichž největší je Blindsee.\n"}
{"id": "1509982", "url": "https://cs.wikipedia.org/wiki?curid=1509982", "title": "Židovské hřbitovy v Praze", "text": "Židovské hřbitovy v Praze\n\nV průběhu staletí existovalo v Praze vícero židovských hřbitovů, z nichž některé k pohřbívání zesnulých slouží dosud. \n\nDva nejslavnější židovské hřbitovy v Praze jsou Starý židovský hřbitov v městské části Josefov a Nový židovský hřbitov v městské části Olšany, které zároveň patří mezi významné pamětihodnosti. Každoročně je navštíví tisíce turistů.\n\nNejstarším židovským hřbitovem v Praze byla Židovská zahrada na počátku 13. století. Ta se nacházela pravděpodobně před zdmi Starého Město. Toto pohřebiště však v roce 1478 král Vladislav II. zrušil a místo něho byl založen dodnes existující Starý židovský hřbitov v dnešním Josefově. Ten svému účelu sloužil do roku 1787 a dnes patří mezi nejslavnější židovské hřbitovy v Evropě. I přes nevelkou rozlohu (asi 1 ha) se zde nachází více než 12 000 náhrobků s ostatky přibližně 100 000 osob. \n\nKdyž byly v době panování císaře Josefa II. zakázány pohřby uvnitř měst, začala pražská židovská obec od roku 1787 své mrtvé pohřbívat na židovském hřbitově na Žižkově. Toto pohřebiště existovalo již od roku 1680 a sloužilo především v době morových epidemií (v letech 1679–1680 a 1713–1714). Na konci 19. století byla na Olšanech zřízena z 12 menších pohřebišť komunální nekropole pro celou Prahu, dimenzovaná pro dva miliony hrobů, která zahrnuje též oddělení pro pravoslavné křesťany a muslimy. \n\nV těsném sousedství těchto hřbitovů získala židovská obec pozemek o výměře přes 100 000 m², kde roku 1890 založila nový hřbitov s místem pro přibližně 100 000 hrobů, z nichž bylo v roce 2019 obsazeno asi 25 000.\n\nKromě těchto pohřebišť jsou na území Prahy ještě další židovské hřbitovy:\n\n"}
{"id": "1509984", "url": "https://cs.wikipedia.org/wiki?curid=1509984", "title": "Mnišská rodina Betléma, Nanebevzetí Panny Marie a sv. Bruna", "text": "Mnišská rodina Betléma, Nanebevzetí Panny Marie a sv. Bruna\n\nMnišská rodina Betléma, Nanebevzetí Panny Marie a sv. Bruna (krátce \"Betlémské sestry\" nebo \"Betlémští bratři\") je společnost zasvěceného života papežského práva, která navazuje na tradici kartuziánského řádu. Jedná se o mnišskou kontemplativní kongregaci, která má ženskou i mužskou větev.\n\nMyšlenka na založení kongregace je spojena s vyhlášením dogmatu o Nanebevzetí Panny Marie v roce 1950. Již na začátku roku 1951 vznikla první komunita ve Francii, u jejíhož zrodu stála dominikánská sestra Marie Dupont-Caillard (1922–1999). Od dominikánského řádu se betlémské sestry oddělily v roce 1971, roku 1986 uznal grenobelský biskup Gabriel Matagrin betlémskou rodinu za kongregaci diecézního práva a v roce 1998 její řeholi schválil Svatý stolec. V současné době má kongregace asi 700 členů, z toho 60 mužských, rozdělených mezi 30 ženských klášterů a 3 mužské.\n\n"}
{"id": "1509985", "url": "https://cs.wikipedia.org/wiki?curid=1509985", "title": "Fluoraceton", "text": "Fluoraceton\n\nFluoraceton (systematický název 1-fluorpropan-2-on) je organická sloučenina se vzorcem CHC(O)CHF odvozená od acetonu náhradou jednoho vodíkového atomu fluorem. Za běžných podmínek jde o bezarvou až nažloutlou kapalinu, která je značně toxická a hořlavá.\n\nFluoraceton lze získat reakcí triethylamintrihydrofluoridu s bromacetonem.\n\nFluoraceton se používá jako katalyzátor při studiu kinetiky rozkladu kyseliny peroxosírové za katalýzy ketony. Rovněž slouží jako výchozí materiál při syntéze vyšších ketonů.\n\nNa rozdíl od ostatních halogenovaných derivátů acetonu, jako například chloracetonu a bromacetonu, nebyl fluoraceton využíván jako slzný plyn.\n\n"}
{"id": "1509991", "url": "https://cs.wikipedia.org/wiki?curid=1509991", "title": "Arcidiecéze washingtonská", "text": "Arcidiecéze washingtonská\n\nArcidiecéze washingtonská (latinsky \"Archidioecesis Vashingtonensis\") je římskokatolická arcidiecéze na území severoamerického města Washington, D.C. a části státu Maryland s katedrálou sv. Matěje apoštola ve Washingtonu. Jejím současným arcibiskupem je Wilton Daniel Gregory.\n\nOblast hlavního města USA původně spadala pro baltimorskou arcidiecézi, která od roku 1939 nesla jméno \"Arcidiecéze baltimorsko-washingtonská\". V roce 1947 byla dvě arcibiskupství oddělena, arcidiecéze washingtonská však byla sufragánní k Baltimoru. Metropolitní diecézí se stala v roce 1974.\n\nJde o metropolitní arcidiecézi, jíž je podřízeno jediné biskupství, Diecéze Saint Thomas.\n\n\n"}
{"id": "1509994", "url": "https://cs.wikipedia.org/wiki?curid=1509994", "title": "Gruyères", "text": "Gruyères\n\nGruyères (francouzská výslovnost: [ɡʁɥiˈjɛʁ], německy: Greyerz) je město v okrese Gruyère v kantonu Fribourg ve Švýcarsku. Žije zde obyvatel.\n\nStředověké město je důležitým turistickým místem v horním údolí řeky Sány a dalo jméno sýru Gruyère. Nachází se na vrcholu 82 metrů vysokého kopce s výhledem na údolí Sány a jezero Gruyère.\n\nVe vesničce Epagny byly objeveny hroby z doby halštatské a laténské (325–250 př.n.l.) a další stopy z doby bronzové. Nedaleko se také nacházely pozůstatky římské vily z 2.–3. století n.l. a raně středověkého hřbitova. Římská osada byla umístěna na kopci v Gruyères.\n\nGruyères stojí uprostřed zeleného předhorského podhůří Fribourgu a nad středověkým městem se tyčí hrad. Legenda praví, že Gruerius, legendární zakladatel Gruyères, chytil jeřába (ve francouzštině: „grue“) a vybral si ho jako své heraldické zvíře, odsud tedy dle legendy pochází název města.\n\nAvšak počátky Gruyères zůstávají zcela nejasné. První zmínka pochází z let 1138–39, ještě pod názvem \"de Grueri\". Město se vyvinulo pod hradem, který hrabě Gruyere postavil na vrcholu kopce, aby mohl kontrolovat, co se děje v údolí. V letech 1195–96 se stalo tržním městem s ústřední ulicí a s městskými hradbami. Město se vyvinulo odděleně od hradu. V roce 1397 hrabě Rudolph IV. Gruyères potvrdil starší městskou listinu, která byla založena podle vzoru obce Moudon.\n\n22. června 1476 se Gruyères účastnilo bitvy u Moratu proti Karlu Smělému, jež byl vévodou Burgundska. S pomocí Staré švýcarská konfederace porazili burgundskou armádu a ukořistili tři pláště Řádu zlatého rouna, které patřily Karlu Smělému, včetně jednoho s emblémy Filipa Dobrého, jeho otce. V době bitvy si totiž připomínal výročí smrti svého otce.\nMěstský kostel Gruyères původně patřil k farnosti Bulle. Hrabě Rudolph III. dovolil vesnicím na levém břehu Sány postavit kostel svatého Theodula. Roku 1254, když byl kostel zasvěcen, stal se farním kostelem nové farnosti Gruyères. Hrabata z Gruyères byla pohřbena pod oltářem svatého Michala v kostele. Kostel dvakrát vyhořel, a to v letech 1670 a 1856. Zrekonstruovaný kostel byl vysvěcen v roce 1860. Kromě farního kostela měli na hradě i kapli sv. Jana Křtitele se dvěma skleněnými okny z konce 15. století. Kaple sv. Mořice ve staré nemocnici byla postavena s nemocnicí v roce 1431. Kaple du Berceau byla postavena v roce 1612.\n\nBěhem třicetileté války ze Svatého Bernarda z Besançonu uprchly jeptišky, aby se usadily v Gruyères. Ve městě žily v letech 1639 až 1651 a vedly zde soukromou školu. Od 15. století byla ve městě otevřena základní škola, především pro chlapce. Ve 20. století se ve městě otevřela střední škola, ale v roce 1973 byla přestěhována do města Bulle. V Gruyères se nacházel morový dům, zmínka o něm pochází z roku 1341. V polovině 15. století pak byla založena městská nemocnice, která zůstala v provozu až do druhé poloviny 19. století.\n\nMezi 11. a 16. stoletím obývalo hrad v Gruyères 19 hrabat. V roce 1554 v pořadí devatenáctý hrabě, Michel de Gruyères, zbankrotoval a jeho majetek si mezi sebou rozdělili věřitelé. V polovině 19. století hrad získaly bohaté šlechtické rody Bovy a Ballandy ze Ženevy, které tu provedly rozsáhlou renovaci. Po druhé světové válce se stavba dostala pod správu kantonu Fribourg a dnes je otevřena veřejnosti.\n\nGruyères se rozléhá na 28,4 čtverečních kilometrech. Z této plochy je 11,5 km² využíváno pro zemědělské účely, zatímco 14,18 km² je zalesněno. Zbytek země, 1,55 km², zaujímají stavby nebo silnice a 0.24 km² tvoří vodní plochy a neproduktivní půda.\n\nGruyères leží 810 m nad hladinou moře, 4,5 km jiho-jihovýchodně od hlavního města okresu Bulle. Historické město je umístěno na vrcholu izolovaného kopce severně od Alp, v podhůří hory Moléson. V tomto místě řeka Sána odtéká z Fribourgských Alp.\n\nOblast obce zahrnuje úsek Sánského údolí a Fribourgských Alp. Centrální částí oblasti je rovina Alluvial (690 m.n.m.), která leží vedle Alp, mezi městem Gruyères a městem Broc. Z Brocu se do výšky 828 m.n.m. táhne kopec Gruyères. Ze západu pak stéká potok Trême a řeka Sána.\n\nOblast obce sahá po hřebeny Dent de Broc (1,829 m.n.m.) na severu a Dent du Chamois (1,830 m.n.m.) na jihu. Dva vrcholy s jejich sedlem mezi nimi jsou populární pro fotografie Gruyère.\n\nNejvyšší bod obce je vrchol hory Moléson, dosahuje výšky 2 002 m.n.m.\n\nObec Gruyères také zahrnuje dvě vesnice, severně vesnici Épagny a západně vesnici Pringy. Dále jižně malou vesničku Saussivue a rekreační osadu Moléson-Village v údolí Albeuve v podhůří hory Moléson. Sousedními obcemi Gruyères jsou Broc, Charmey, Bas-Intyamon, Haut-Intyamon, Semsales, Vaulruz, Vuadens, Bulle, La Tour-de-Trême a Le Pâquier.\n\nGruyères čítá k prosinci roku 2017 2,203 obyvatel. Od roku 2008 tvoří 15 % obyvatelstva cizinci. Za posledních 10 let se počet obyvatel změnil až o 21 %.\n\nVětšina populace (90 %) mluví francouzsky, jelikož se jedná o jejich první jazyk. Z menší části obyvatelé hovoří německy, portugalsky nebo italsky.\n\nV Gruyères k roku 2008 žije 50,6 % mužů a 49,4 % žen. Z této populace se 32,9 % lidí narodilo v Gruyère, 38,7 % se narodilo ve stejném kantonu, 12,5 % se narodilo někde jinde ve Švýcarsku a až 11,8 % se narodilo mimo Švýcarsko.\n\nDěti a mládež (ve věku 0–19 let) tvoří 29,7 % populace, zatímco dospělí (ve věku 20–64 let) tvoří 55 % a senioři (starší 64 let) tvoří 15,3 % obyvatelstva.\n\nJe zde 581 domácností, s průměrem 2,5 osoby na jednu domácnost\n\nGruyères bylo vždy venkovským městem. Zemědělské produkty z okolí zde byly zpracovávány a dodávány na trh. Dříve se pozornost soustřeďovala zejména na obchod se sýry a malými a velkými zvířaty. Ve městě se nacházelo několik mlýnů, pily a od 18. století také továrna na střelný prach. Do počátku 20. století byl v Gruyères důležitý obchod se slámou.\n\nI v nynější době se zemědělství specializuje na produkci mléka a chov skotu. Dodává suroviny pro výrobu sýra a zpracování masa. Nejvýznamnější v ekonomickém odvětví je sýr Gruyère.\n\nV sekundárním sektoru se zde uplatňuje truhlářsví, přesná mechanika a řemesla. Služby nabízejí mnoho pracovních míst v gastronomii a hotelech. Obce Epagny a Pringy se v poslední době staly bydlištěm pro lidi, kteří dojíždějí za prací do města Bulle.\n\nOd roku 2010 měla Gruyères míru nezaměstnanosti 2,5 %. Od roku 2008 bylo v primárním ekonomickém sektoru zaměstnáno 59 lidí a do tohoto sektoru bylo zapojeno přibližně 19 podniků. V sekundárním sektoru bylo zaměstnáno 229 osob a toto odvětví tvořilo 27 podniků. V terciárním sektoru bylo zaměstnáno 447 osob a toto odvětví tvořilo 69 podniků. V obci bylo zaměstnáno 757 obyvatel, z toho ženy tvořily 42,8 % pracovní síly.\n\nV roce 2008 činil celkový počet pracovních míst na plný pracovní úvazek 601. Počet pracovních míst v primárním sektoru činil 44, z toho 39 v zemědělství a 5 v lesní a dřevařské výrobě. Počet pracovních míst v sekundárním sektoru byl 215, z toho 120 (55,8 %) ve zpracovatelském průmyslu a 95 (44,2 %) ve stavebnictví. Počet pracovních míst v terciárním sektoru činil 342. V terciárním sektoru; 62 (18,1 %) bylo ve velkoobchodním nebo maloobchodním prodeji nebo opravách motorových vozidel, 33 (9,6 %) v pohybu a skladování zboží, 131 (38,3 %) v hotelu nebo restauraci, 35 (10,2 %) ve vzdělávání a 45 (13,2 %) ve zdravotnictví. Zbylou část tvořil informační průmysl, technici nebo vědci.\n\nSýr Gruyère je produkován od roku 1113, ale zmínky o sýru pocházejí již z roku 116 n. l. Oficiální název sýr získal v roce 1762, kdy byl Gruyére Francouzskou akademií zařazen do jejího slovníku. V roce 2009 se ho vyrobilo ve Švýcarsku přes 26 000 tun, čímž překonal poprvé v historii ementál. Je to tvrdý sýr z nepasterizovaného kravského mléka. Obsah tuku v sušině je 49 až 53 %. Jeho střed je slámové barvy. Kůrka je tvrdá, rezavé barvy. Doba jeho zrání je 3–25 měsíců. Tento sýr má bohatou škálu chutí od ovocné až po ořechovou. Výroba sýra ctí tradiční postup. Kráva denně spořádá 100 kg trávy, 85 litrů vody a vyprodukuje 25 litrů mléka. V sýrárně pak potřebují celých 400 litrů mléka, aby vyrobili jeden bochník sýra vážící 35 kg. Další zajímavostí je, že v sýru Gruyère můžeme rozpoznat až 75 různých vůní – vanilku, fialky, lískové oříšky, mátu, kaštany a mnoho dalšího, podle toho, co krávy zrovna spasou.\n\nV sýrárně se nachází čtyři velké kádě, v nichž se zpracovává sýrová hmota. Do každé z nich se jí vejde 4800 litrů, což přesně stačí na výrobu dvanácti bochníků.\n\nV sýrárně probíhají komentované prohlídky a ochutnávky. Je zde též restaurace s možností ochutnávky tradičního sýrového pokrmu Fondue.\n\nDůležitým faktorem podpory cestovního ruchu v regionu je sýr Gruyère. Hlavní turistickou atrakcí je středověké město Gruyères s hradem, které obsahuje regionální muzeum a muzeum umění. Hrad má vnější podobu z 15. století, vnitřní podoba zařízení pak odpovídá století 19. Na hradě se konají kulturní události (koncerty, divadla). Uvnitř se nachází složitá vitrážová okna, či romantické obrazy krajiny, které v polovině 19. století namaloval Jean-Baptiste-Camille Corot. Ve městě Pringy se nachází sýrárna, která je přístupná návštěvníkům. Nedaleko je Mont Moléson, hora vhodná pro horolezectví, nebo pro méně fyzicky zdatné zde jezdí až na vrchol lanovka, která byla přestavěna v roce 1998. Středisko Moléson-Village zajišťuje letní i zimní turistiku.\n\nPro filmové fanoušky se zde nachází stálá expozice nejrůznějších příšer a mimozemšťanů v Muzeu H. R. Gigera. Je umístěná v malém zámečku St. Germain. Švýcarský surrealista Giger byl tvůrcem vizuálních efektů ve filmu Vetřelec, za něž v roce 1980 získal Oscara. Vedle toho se nachází také Muzeum Tibetu s mystickou atmosférou a bohatou sbírkou buddhistického umění. Nalézají se zde tři stovky soch, obrazů a rituálních předmětů. \n"}
{"id": "1509996", "url": "https://cs.wikipedia.org/wiki?curid=1509996", "title": "Ibrahim Hadžiomerović", "text": "Ibrahim Hadžiomerović\n\nIbrahim Hadžiomerović (1886 Sarajevo, Bosna a Hercegovina – ?) byl bosenskohercegovský právník a politik bosňáckého původu.\n\nV rodném městě navštěvoval vyšší gymnázium (maturoval 1908), nato se zapsal na studium práv na Právnické fakultě Univerzity v Záhřebu. Studium předčasně ukončil a zaměstnal se jako úředník bosenského zemského sněmu, saboru. Za první světové války byl mobilizován do rakousko-uherského vojska. Bojoval na Východní frontě v Haliči, kde byl zajat carskou armádou. Následně vstoupil jako dobrovolník do srbského vojska v Rusku. Na konci roku 1918 uvítal vznik nového jihoslovanského státu.\n\nPo válce dokončil studium práv v Záhřebu a nato pracoval jako soudce Správníh soudu v Sarajevu. Roku 1922 byl coby vládnoucímu režimu zcela oddaný muslim jmenován sarajevským starostou. Na tomto postu setrval až do roku 1928 (podle jiných zdrojů do roku 1927), kdy v prvních obecních volbách od války zvítězila Jugoslávská muslimská organizace, vůdčí politické hnutí muslimů mezi světovými válkami. Znovu se pustil do studia práv a získal doktorát. Po zavedení královské diktatury roku 1929 a zrušení historických zemských hranic uvnitř Jugoslávie byl jmenován podbánem nově vzniklé Drinské bánoviny. Od roku 1930 byl členem Vakufského ředitelství v Sarajevu, které spravovalo majetek islámských nadací, vakufů, v Bosně a Hercegovině. Roku 1935 byl penzionován.\n"}
{"id": "1510002", "url": "https://cs.wikipedia.org/wiki?curid=1510002", "title": "Asim Mutevelić", "text": "Asim Mutevelić\n\nAsim-beg Mutevelić (30. října 1883 Sarajevo, Bosna a Hercegovina – 1956 Sarajevo, Federativní lidová republika Jugoslávie) byl bosenskohercegovský učitel a politik bosňáckého původu.\n\nNarodil se do majetné muslimské rodiny, která získala příjmení po svém předkovi, který byl správcem, mutevelijou, sarajevského Gazi Husrev-begova vakufu, islámské nadace. Sám Asim byl mutevelijou vakufu od 8. května 1921.\n\nV rodném městě navštěvoval nižší gymnázium a Učitelskou školu. Učitelskému povolání se věnoval v obcích Gacko (od 1905), Jezero u Jajce (od 1907, nato s definitivou) a Sarajevu. Od 17. ledna 1913 do konce května 1914 byl ředitelem a jedním ze dvou učitelů Islámského sirotčince v Sarajevu, kde byly ubytovávány muslimské děti na studiích, zejména školáci. Poté učil v Daru-l-mualliminu, muslimské učitelské přípravce.\n\nPřed první světovou válkou byl aktivní v muslimské podpůrném spolku \"Gajret\" (Úsilí).\n\nMutevelić byl držitelem řady vyznamenání, mj. Řádu svatého Sávy, Řádu bílého orla a Řádu jugoslávské koruny.\n\nSarajevským starostou se stal roku 1929, krátce po zavedení královské diktatury v Jugoslávii, a zůstal jím až do roku 1935, kdy došlo k uvolnění režimu.\n"}
{"id": "1510003", "url": "https://cs.wikipedia.org/wiki?curid=1510003", "title": "Květolib včelí", "text": "Květolib včelí\n\nKvětolib včelí (\"Philanthus triangulum\") je druh blanokřídlého hmyzu z čeledi kutíkovití. Je rozšířen v Evropě, Africe a v Asii. V Česku se vyskytuje velmi hojně. Řadí se mezi včelotvaré, nicméně vzhledem se podobá spíše vose. Dospělci se živí nektarem, avšak samice pro své larvy loví včely, které ochromí žihadlem. Je zvláštní tím, že využívá rozličné chemické a biologické látky. Ve svých tykadlech kultivuje fungicidní a antibiotické symbiotické bakterie, jimiž chrání své potomstvo.\nKvětoliba včelího popsal v roce 1775 dánský entomolog Johan Christian Fabricius. Taxonomicky se tento druh blanokřídlého jedovatého hmyzu řadí mezi skupinu včelotvarých, konkrétně mezi kutíkovité (Crabronidae). Patří do podčeledi květolibi (Philantinae), což jsou malé až středně velké druhy s černou a žlutou či žlutobílou kresbou na těle.\nKvětolib včelí měří 8 až 17 (či 18) mm, přičemž samci jsou výrazně menší než samice. Zbarvení tvoří kombinace černé a žluté barvy. Hruď je převážně černá, zadeček pruhovaný s převahou žluté barvy. Hlava má z větší částí tmavou barvu (většinou černou, ale na spáncích může být i hnědá), je poměrně velká a na obličeji má výraznou žlutobílou kresbu ve tvaru tří zubů. Kusadla jsou hladká a na koncích zašpičatělá. Stehna mají z větší části černou barvu, zbytek nohou je žlutý. Přední nohy jsou přizpůsobené hrabání.\n\nKvětolib včelí bývá aktivní od května (června) do září. Obývá suché a teplé biotopy. Vyhledává písčitý nebo hlinitý podklad, kde zakládá hnízda. Ta jsou až 1,5 metru hluboká, zemní a vícekomorová. Vchod tvoří dlouhá komora hloubená pod úhlem asi 30° do země – mnohdy začíná ve spárech chodníků a dlažebních kostek. Velmi často žije v koloniích, která mohou čítat až několik set hnízd. Jedná se o synantropní druh, který často jako jeden z prvních kolonizuje kulturní krajinu. Hnízda hloubí samička kusadly a předním párem nohou. Má podobu hlavní komory, z níž vedou mnohé odbočky – menší komůrky (až 34). Každá komůrka či cela slouží k vývinu jednoho potomka.\n\nDospělí jedinci se živí nektarem. Ten většinou získávají z květů, ale samičky jsou schopny hnětením kusadly donutit ochromené včely vydávit nektar, který mají ve voleti, a ten pak slízat.\n\nZdrojem potravy pro vyvíjející se larvy jsou včely, především včely medonosné (\"Apis mellifera\"). Kromě nich může jít o další druhy včel, jako je pískorypka žlutonohá (\"Andrena flavipes\"), ploskočelka \"Lasioglossum zonulum\" a zřejmě i parazitické kukaččí včely rodu nomáda (\"Nomada\"). Samička květoliba čeká na včelí dělnice, které přilétají na květy sbírat nektar a pyl. Napadá je dvěma způsoby. Buď začne v jejich blízkosti poletovat a ze vzdálenosti asi 10 centimetrů na ně zaútočí, nebo na včelu doslova vleze, když sedí na květu, sosá nektar a nesleduje okolí. Následně ji ochromí vpichem žihadla do krku, hrudníku, případně do měkké části zadečku. Ochromenou včelu poté donese do hnízdní komůrky, naklade na ni vajíčko a komůrku po případném přinesení dalších ochromených včel uzavře pískem. Samčí komůrky zásobí 1 až 2 (3) včelami, samičí 3 až 7. Po 2 až 3 dnech se z vajíčka líhnou larvy, jež se 6 až 9 dní živí paralyzovanými včelami. Následně se zakuklí a po 14 dnech se vylíhne nový jedinec, který hnízdo opouští. To je takzvaná první generace. Druhá generace v komůrce přezimuje ve stádiu kukly. Mladí jedinci dokáží najít cestu ven spolehlivě díky tomu, že samice u východu aplikují dávku sekretu z tykadel a larvy se vždy kuklí hlavou natočeny tímto směrem.\n\nSamci květoliba si vytvářejí malá teritoria o velikosti asi 0,25 m, většinou v blízkosti hnízdních kolonií samiček. Svá území si značkují feromonem z hlavových žláz a brání před ostatními samci v letových soubojích. Feromonem lákají samičky k páření. Ke kopulaci dochází právě v samčím teritoriu, nicméně samičky si samy rozhodnou za jakých podmínek, a pohlavní akt mohou vzhledem ke své větší velikosti dle potřeby odmítnout. Samičky se s největší pravděpodobností páří jen s jedním samcem. Vybírají si ho pečlivě, neboť ovlivňuje podobu samičích potomků – především jejich případnou kondici potřebnou k přenášení ochromených včel a k rozmnožování. Samčí potomci nezískávají genetický materiál „otce“.\n\nHnízdním parazitem květoliba je zlatěnka vínová (\"Hedychrum rutilans)\". Ta klade své vajíčko na ochromenou včelu často již při transportu, někdy se prohrabe do komůrky květoliba a vajíčko naklade až tam. Vylíhlá larva usmrtí larvu hostitele a následně se živí ochromenými včelami. Zlatěnka využívá některé chemikálie (uhlovodíky), jimiž imituje pach samičky květoliba a blokuje její obranné reakce.\nChemické signály hrají velmi důležitou roli v mnoha aspektech života květoliba. Již při útoku na včely se samička řídí do značné míry tím, jak jí včela „voní“. Důležitý je pro ní především včelou emitovaný nenasycený alkohol (\"Z\")-11­eikosen-1­ol. Zajímavé je, že tato látka je rovněž hlavní součástí samčího feromonu květoliba, kterým láká samičky k páření. Při paralyzování včel do nehybného stavu hraje hlavní roli v jedovém aparátu obsažený philanthotoxin, což je acylpolyamin blokující nikotinové, acetylcholinové a glutamátové receptory v synapsích nervového systému. Velmi rychle ochromí nervosvalovou činnost a způsobí ochrnutí kořisti. Zásadní pro přežití larev a kukel květoliba, je udržet potravu, komůrku a larvu prostou patogenů. Klima v komůrce bývá velmi vlhké a teplé, ideální pro množení různých mikroorganismů. První opatření, které samice udělá, je, že ochromenou kořist pečlivě olíže a tím ji provede základní dezinfekci. V mandibulárních žlázách květoliba byly nalezeny některé vyšší mastné karboxylové kyseliny (palmitová, stearová, oktadekadienová) a jejich ethyl-estery, ketony (2-tridekanon, 2-pentadekanon, 2-­heptadekanon) a aldehyd nonadecenal. Tyto látky jsou feromony a zároveň slouží jako konzervační činidla – zabraňují plesnivění kořisti. Vajíčko květoliba produkuje oxid dusnatý, který v komůrce dále oxiduje na oxid dusičitý. Obě látky mají dezinfekční účinky a brání biologickému rozkladu potravy. V další fázi se role ujme symbiotická bakterie rodu \"Streptomyces\". Ta je kultivována v tykadlových žlázách samice květoliba a aplikována do komůrky ještě před nakladením vajíčka. Larva si po vylíhnutí tuto bakterii nanese na své tělo a je následně kultivována v kokonu po zakuklení. Má fungicidní a antibiotické (produkuje nejméně 9 druhů antibiotik) účinky, brání růstu plísní a množení patogenů. V experimentálních podmínkách bylo zjištěno, že larvy, jež se potřely látkou s obsahem bakterií, měly naději na přežití do stádia dospělce více než 80 %, zatímco ty, kterým v tom bylo zabráněno, méně než 10 %.\n\n"}
{"id": "1510005", "url": "https://cs.wikipedia.org/wiki?curid=1510005", "title": "Konrád I. Württemberský", "text": "Konrád I. Württemberský\n\nKonrád I. Württemberský byl švábský hrabě a první vládce hradu Wirtemberg. První zmínka o jeho životě pochází z roku 1081.\n\nNarodil se jako do rodiny pána z Beutelsbachu, který byl potomkem sálského vévody Konráda I. Korutanského. Jeho bratr byl Bruno von Beutelsbach (1105–1120), převor kláštera Hirsau. Jeho ženou byla Werntruda.\n\nOkolo roku 1083 nechal Konrád postavit hrad Wirtemberg. Zde začal sídlit a začal používat jméno Württemberg. Jako pán z Wirtembergu byl svědkem smlouvy \"Bempflinger Vertrag\" mězi hrabaty Kunem a Liutoldem z Achalmu a hrabětem Wernherem z Grüningenu. Dne 5. května 1092 se zúčastnil převodu majetku do kláštera Allerheiligen, poblíž Schaffhausenu. Toto je poprvé kdy byl zmíněn v celém dokumentu. Během svého života byl oponentem císaře Jindřicha IV.. \n\nMezi roky 1080–1087 pomohl finančně klášteru v Hirsau. Vše bylo zaznamenáno v dokumentu \"Hirsauer Schenkungsbuch\", kde byl popisován jako mocný muž ze Švábska.\n"}
{"id": "1510006", "url": "https://cs.wikipedia.org/wiki?curid=1510006", "title": "Tomislav Duka", "text": "Tomislav Duka\n\nTomislav Duka (* 7. září 1992, Split) je chorvatský fotbalový bránkář hrající za Hajduk Split.\n\nDuka prošel mládežnickými týmy domovských klubů HNK Hajduk Split a RNK Split, v 15 letech se posunul do A-týmu. V RNK byl třetím gólmanem za dvojicí Andrija Vuković a Danijel Zagorac, tímto začala jeho série hostování. Nejprve v týmu Kamen Ivanbegovina, toho času hrajícího čtvrtou chorvatskou soutěž, kterému pomohl k postupu do třetí ligy. Odtud putoval na další hostování do Zagory Unešić a do NK Imotski, kterému pomohl k postupu do druhé ligy. Po odchodu Andriji Vukoviće se Duka stal náhradníkem pro Danijela Zagorace. Ve věku 23 let, v březnu 2016 dostal Duka konečně šanci v nejvyšší chorvatské soutěži. Po remíze RNK s HNK Rijekou byl popisován médii jako týmový hrdina.\n"}
{"id": "1510008", "url": "https://cs.wikipedia.org/wiki?curid=1510008", "title": "Konrád II. Württemberský", "text": "Konrád II. Württemberský\n\nKonrád II. Württemberský (úmrtí 1143, hrad Wirtemberg) byl švábský hrabě a maršál.\n\nKonrádův otec není známý, ale věří se že patřil do rodiny hrabat z Veringenu. Důvodem je podobnost erbů hrabat z Veringenu a hrabat z Wirtembergu. Konrádovou matkou byla Luitgarda z Beutelsbachu, sestra jeho předchůdce Konráda I. Württemberského. \n\nPo smrti Konráda I. se stal dědicem a vládcem hradu Wirtemberg. Dne 12. května 1110 finančně podpořil se svou manželkou Hadelwigou klášter Blaubeuren, poblíž Göppingenu.\n\nZemřel roku 1143.\n"}
{"id": "1510010", "url": "https://cs.wikipedia.org/wiki?curid=1510010", "title": "Ludvík I. Württemberský", "text": "Ludvík I. Württemberský\n\nLudvík I. Württemberský (asi 1098 – 1158) byl švábský hrabě, vládnoucí v letech 1143–1158 na hradu Wirtemberg.\n\nNarodil se jako syn hraběte Konráda II. Württemberského a jeho manželky Hadelwigy. Společně se svým bratrem Emichem se v letech 1139–1154 objevoval na dvoře krále Konráda III. a císaře Fridricha I. Barbarossy. Pravděpodobně byl rychtářem kláštera v Denkendorfu.\n\nZemřel roku 1158.\n"}
{"id": "1510011", "url": "https://cs.wikipedia.org/wiki?curid=1510011", "title": "Třída Scott", "text": "Třída Scott\n\nTřída Scott byla třída vůdčích lodí torpédoborců Royal Navy z období první světové války. Jejich oficiální britské označení je Admiralty type flotilla leader. Pro britské námořnictvo jich bylo postaveno osm kusů. Ve službě byly v letech 1918–1947. Nasazeny byly za obou světových válek. V boji byl jeden potopen a druhý po těžkém poškození neopraven. Zbývající byly vyřazeny.\n\nNa základě třídy \"Scott\" byly vyvinuty také španělské torpédoborce třídy \"Churruca\" (16 ks) a argentinské torpédoborce třídy \"Mendoza\" (3 ks).\n\nVůdčí lodě torpédoborců byly vyvinuty roku 1916. Celkem bylo objednáno 10 jednotek této třídy, do jejich stavby se zapojily loděnice Cammell Laird v Birkenheadu a Hawthorn Leslie v Hebburnu. Později byla stavba dvou plavidel zrušena. Ostatní byly do služby přijaty v letech 1918-1919.\n\nJednotky třídy \"Scott\":\nPo dokončení nesly pět 120mm kanónů, jeden 76mm kanón, dva 40mm kanóny, dva trojhlavňové 533mm torpédomety, dále dva vrhače a jednu skluzavku hlubinných pum. Pohonný systém tvořily čtyři kotle Yarrow a dvě sady turbín Parsons (\"Stuart\" a \"Montrose\" měly turbíny Brown-Curtis) o výkonu 40 000 hp. Nejvyšší rychlost dosahovala 36 uzlů. Dosah byl 5000 námořních mil při rychlosti 15 uzlů.\n\n"}
{"id": "1510012", "url": "https://cs.wikipedia.org/wiki?curid=1510012", "title": "Třída Churruca", "text": "Třída Churruca\n\nTřída Churruca byla třída torpédoborců španělského námořnictva. Jednalo se o derivát britských torpédoborců třídy \"Scott\". Celkem bylo postaveno 16 jednotek této třídy. Španělské námořnictvo je provozovalo v letech 1928–1965. Bojově byly nasazeny repulikánským námořnictvem za španělské občanské války, ve které byl jeden torpédoborec potopen. Po republikánské prohře byly buď ukořistěny nacionalisty, nebo internovány třetí stranou a později vráceny Španělsku. Zahraničním uživatelem třídy bylo argentinské námořnictvo, které dva torpédoborce provozovalo v letech 1927–1961.\n\nTorpédoborce třídy \"Churruca\" byly vyvinuty s britskou pomocí ve španělské loděnicí SECN v Cartageně. Jejich kontrukce vycházela z britských torpédoborců třídy \"Scott\". V letech 1922–1927 byla objednána stavba devíti torpédoborců první skupiny, přičemž první dvě jednotky byly před dokončením prodány Argentině. V roce 1929 bylo objednáno dalších sedm jednotek druhé skupiny. Celkem tak bylo postaveno 16 torpédoborců této třídy. Torpédoborce byly na vodu spuštěny v letech 1925–1933 a do služby byly zařazovány v letech 1927–1937.\n\nJednotky třídy \"Churruca\":\nVýzbroj torpédoborců první skupiny (\"Churucca\" až \"Almirante Valdés\") tvořilo pět 120mm kanónů (jeden byl později odstraněn), jeden 76mm kanón, čtyři 7,7mm kulomety, dva trojité 533mm torpédomety a dvě skluzavky hlubinných pum. Pohonný systém tvořily čtyři kotle Yarrow a dvě sady turbín Parsons o výkonu 42 000 hp. Nejvyšší rychlost dosahovala 36 uzlů. Dosah byl 4000 námořních mil při rychlosti 14 uzlů.\n\nTorpédoborce druhé skupiny (\"Almirante Antequera\" až \"Ulloa\") se lišily zejména upraveným můstkem, novým trojnožkovým stožárem a výzbrojí oslabenou o jeden 120mm kanón. Díky zvětšené zásobě paliva měly o 500 námořních mil větší dosah. Dokončení plavidel druhé série ovlivnilo vypuknutí občanské války. Výzbroj jednotlivých plavidel se lišila.\n\nVe 40. letech nesly výzbroj ve složení čtyři 120mm kanóny, jeden 76mm kanón, čtyři 37mm kanóny, čtyři 20mm kanóny, šest 533mm torpédometů a čtyři vrhače hlubinných pum. Lehká kanónová výzbroj byla postupně redukována.\n\n"}
{"id": "1510013", "url": "https://cs.wikipedia.org/wiki?curid=1510013", "title": "Třída Santa Fe", "text": "Třída Santa Fe\n\nTřída Santa Fe (jinak též Tarantinos) byla třída ponorek argentinského námořnictva. Konstrukčně vycházela z italských ponorek třídy \"Settembrini\". Celkem byly postaveny dvě jednotky této třídy. Argentinské námořnictvo je provozovalo v letech 1933–1960. Všechny byly vyřazeny.\n\nStavba této třídy byla součástí desetiletého plánu na obnovu floty, schváleného roku 1926. Plán zahrnoval stavbu dvou těžkých křižníků třídy \"Veinticinco de Mayo\", lehkého křižníku ARA \"La Argentina\", dvanácti torpédoborců (z toho dvě jednotky španělské třídy \"Churruca\", tři třídy \"Mendoza\" a sedm třídy \"Buenos Aires\") a tří ponorek třídy \"Santa Fe\". Ponorky vyvinula a postavila italská loděnice Tosi v Tarantu na základě italské třídy \"Settembrini\". Objednány byly roku 1926. Do služby byly přijaty v roce 1933.\n\nJednotky třídy \"Santa Fe\":\nVýzbroj tvořil jeden 102mm kanón, jeden 37mm kanón a osm 533mm torpédometů (čtyři příďové a čtyři záďové). Pohonný systém tvořily dva diesely Tosi o výkonu 3000 hp a dva elektromotory o výkonu 1400 hp, pohánějící dva lodní šrouby. Nejvyšší rychlost dosahovala 17,5 uzlu na hladině a 9 uzlů pod hladinou. Dosah byl 7100 námořních mil při rychlosti 8 uzlů na hladině a 80 námořních mil při rychlosti 4 uzlů pod hladinou.\n\n"}
{"id": "1510015", "url": "https://cs.wikipedia.org/wiki?curid=1510015", "title": "Fontaine du Trésor", "text": "Fontaine du Trésor\n\nFontaine du Trésor je fontána v Paříži. Nachází se na konci ulice \"Rue du Trésor\".\n\nNa konci 19. století bylo rozhodnuto, že se propojí \"Rue Vieille-du-Temple\" a \"Rue des Écouffes\" tím, že bude na místě paláce maršála d'Effiat, otce markýze de Cinq-Mars, proražena nová ulice. Tak vznikla v roce 1882 slepá ulice \"Rue du Trésor\".\n\nFontána byla postavena ve stejné době jako ulice na jejím konci na místě vstupu do bývalého paláce.\n\nJednalo se o monumentální kašnu s vysokým průčelím, které bylo v době výstavby zakončeno frontonem (posléze odstraněným). Kašna již neslouží svému účelu a původní nádrž je nepřístupná, skrytá za keři.\n"}
{"id": "1510020", "url": "https://cs.wikipedia.org/wiki?curid=1510020", "title": "Jan Chabr", "text": "Jan Chabr\n\nJan Chabr (* 10. května 1988 Praha) je český politik, člen strany TOP 09, v letech 2016 až 2018 zastupitel městské části Praha 6, od roku 2018 zastupitel hlavního města Prahy a radní pro správu majetku, zvolený za Spojené síly pro Prahu. \n\nVystudoval gymnázium. Poté vystudoval politologii a mezinárodní vztahy na Fakultě sociálních věd UK a v roce 2014 uváděl, že dokončuje studium na právnické fakultě Univerzity Karlovy (a) specializovaný magisterský obor se zaměřením na mezinárodní právní vztahy v oblasti duševního vlastnictví. Stejný údaj, tedy že „nyní studuje právo na UK a mezinárodní právní vztahy v oblasti duševního vlastnictví“, a dokonce i nezměněný věk 26 let o něm média (Echo24 údajně dle ČTK) uváděla i o čtyři roky později, na podzim 2018. V listopadu 2018 uvedl, že absolvoval obor právních vztahů v průmyslovém vlastnictví.\n\nPřibližně od roku 2007 bydli v Praze na Břevnově. Mezi jeho záliby patří umění, sport a historie.\n\nOd roku 2017 je jedním ze tří členů správní rady zapsaného ústavu Cesta dobré vůle, jehož účelem je dle zakládací listiny všestranná pomoc lidem, kteří se ocitli v krizové životní situaci, a dále podpora nebo ochrana osob se zdravotním postižením a znevýhodněných osob, a to zejména s ohledem na řešení bytové otázky a možnosti poskytování dotčeným osobám tzv. sociální bydlení a provozováním další poradenské a podpůrné činnosti.\n\nBěhem vysokoškolského studia pracoval na ministerstvech. Pracoval v různých pozicích v notářských kancelářích. V době předsednictví České republiky v Radě Evropské unie (1. pololetí 2009) pracoval jako liaison officer pro návštěvy zahraničních státníků, a dále ve Foru 2000, kde se podílel na zajištění a organizaci mezinárodních konferencí. Byl blízkým spolupracovníkem vedení Musea Kampa – Nadace Jana a Medy Mládkových. \n\nOd roku 2011 byl jednatelem společnosti zabývající se dovozem a distribucí francouzského champagne a firemním marketingem, zároveň působil v oblasti poskytování právního poradenství v oblasti investic do nemovitostí a správy majetku. Od dubna 2014 byl společníkem a jednatelem ve společnosti Le Mieux s.r.o., od března do listopadu 2018 členem a předsedou správní rady a statutárním ředitelem COPE Invest a.s., od ledna 2018 do května 2019 společníkem ve společnosti smartEE s.r.o. Dle své prezentace působil v nejmenované menší investiční společnosti, která se zabývala investicemi do majetku a nových technologií, a vždy měl blízko ke sféře správy majetku i fungování obchodních korporací.\n\nOd května 2019 je v souvislosti se svým politickým působením členem představenstva Pražské energetiky a.s.\n\nNa základě svého dlouhodobého zájmu o politická témata a konzervativních názorů vstoupil roku 2011 do TOP 09. \n\nVe volebním období 2014–2018 se jako zastupitel v městské části Praha 6 zabýval převážně správou městského majetku a působil zde v komisi majetkové politiky. Do zastupitelstva kandidoval na 15. místě ze 45 kandidátů na kandidátce TOP 09, v té době uváděl bydliště na Břevnově. Zastupitelem městské části se stal až v listopadu 2016. \n\nV roce 2018 v rámci stranické diskuse považoval za důležitou spolupráci s hnutím STAN a aby strana voličům na svých kandidátkách nabídla i zajímavé nezávislé nestranické osobnosti.\n\nNa 10. místo ze 65 míst na kandidátce Spojených sil pro Prahu do Zastupitelstva hlavního města Prahy byl na podzim 2018 nominován stranou TOP 09. \n\nByl zvolen zastupitelem a následně radním pro oblast správy majetku a majetkových podílů a předsedou majetkové komise, inventarizační komise a komise pro městský mobiliář. Z městských firem a majetku pod něj spadá plynárna, energetika a Technologie hlavního města Prahy.\n\nV době povolebních jednání deklaroval snahu, aby důkladnější revize a audity v městských společnostech ukázaly, zda jsou firmy opravdu spravovány s péčí řádného hospodáře, a pokud nikoliv, tak by rád přistoupil k personálním i dalším krokům, aby se tyto věci napravily, s čímž souvisí i transparentnější nakládání s pozicemi v městských firmách. Podniky podle něj nesmí být odkladištěm vyhořelých politiků. Zároveň tvrdil, že žádné velké jednorázové čistky se od něj čekat nedají. Výměnu kompletních dozorčích rad některých společností v gesci koaličního partnera Praha sobě obhajoval s tím, že pokud jsou v dozorčí radě samí nominanti politických stran zastoupených v dřívějším vedením, tak vedení města nemá možnost jakékoliv kontroly nad společností, s tím, že pohledu Prahy sobě to bylo v podstatě nezbytné k lepšímu fungování a v daných společnostech se v případě Výstaviště děly některé prazvláštní kroky a TSK je z pohledu pana Scheinherra v poměrně neutěšeném stavu. Ohledně městských společností ve své gesci se Chabr vyjádřil, že si tam také nějaké změny dokáže představit, a zmínil již dříve doporučené snížení počtu členů dozorčí rady a představenstva Trade Centre Praha. V Pražské energetice, která funguje s většinovým podílem německého akcionáře, podle něj rozhodně směrem k představenstvu velké změny nebudou a jejím fungováním byl radní Chabr spokojen. Koaliční dohoda má probíhat o plynárně. V rozhovoru v únoru 2019 deklaroval, že pro obsazování funkcí v městských společnostech má jeho strana jinou cestu než Pirátská strana jako koaliční partner. Zatímco Pirátská strana má jako svůj mechanismus otevřená výběrová řízení, do nichž si zadává svá kritéria, Spojené síly se snaží najít lidi, kteří mají odbornost pro danou firmu a kteří budou akcentovat odpovědnou správu a kontrolu firem, a byly by nerady, aby tato cesta byla koaličním partnerem zpochybňována. V souvislosti s nominanty Pirátské strany do dozorčí rady Pražské plynárenské v souvislosti s Petrem Zmátlíkem vyjádřil přání, aby do dozorčí rady šli primárně lidé, jejichž cílem je rozvoj společnosti, a nikoli vyřizování si nevyřešených účtů, a je pro něj klíčové, aby dozorčí rada pokračovala ve své činnosti a nebylo její snahou řešit minulé spory, případně ostřelovat členy vedení, s nimiž se jednotlivci nerozešli dobře. \n\nPři nástupu do funkce deklaroval, že občané mají právo vědět, co Praha vlastní, a mají mít jednoduchý a jednotný přístup k výběrovým řízením ohledně nabízených nemovitostí. Vyjádřil naději, že i skrze větší transparentnost dosáhne město vyšších výnosů z městského majetku. Chtěl vytvořit pracovní skupiny se zastoupením všech stran pro vytváření majetkové koncepce v oblasti městských společností a nemovitého majetku města. Svolal několik koaličních jednání k otázce dříve zamýšleného městského majetkového holdingu. Sám má velkou ambici zavést v Praze na základě analýz principy koncernového řízení, přičemž pro roli řídícího subjektu by podle analýz byla nejvhodnější společnost Pražská plynárenská Holding, která aktuálně nevyvíjí žádnou aktivitu a uvažovalo se o jejím zrušení.\n\nSpráva majetku hlavního města podle zpráv radního Chabra z počátku března 2019 má být koncentrována do městské společnosti Trade Centre Praha (TCP), která má být za tím účelem reorganizována (snížen počet členů dozorčí rady a představenstva) a od poloviny roku 2019 by mohla přebírat správcovství od 12 dosavadních správců. Smlouvy s dosavadními správci radní nechal prověřovat auditem, který ukázal, že ne zcela všechny správcovské smlouvy jsou pro město výhodné.\n\nV době, kdy představitelé Pirátské strany (radní Adam Zábranský) a Praha sobě (předseda výboru pro bydlení Pavel Zelenka) obhajovali kontroverzní snahu vyhodnocovat podle elektroměrů, které byty jsou nevyužívané, se Jan Chabr jako radní, pod nějž spadá i energetika, jednoznačně a ve shodě se svými spolustraníky Jiřím Pospíšilem a Petrem Hlaváčkem vyjádřil, že prázdné domy jsou, co se týká řešení bytové krize v Praze, irelevantní, protože cíl města je stavět byty nové a neomezovat majitele. Plán zjišťování prázdných bytů podle spotřeby elektřiny označil i za prakticky nereálný, protože PRE určitě nemůže poskytovat data o elektroměrech konkrétních fyzických nebo právnických osob, takže data by zřejmě bylo možné získat jenom o celých oblastech, nebyla by moc přesná a těžko by se filtrovali lidé například na delší dovolené.\n\nTaké se chtěl zaměřit na oblast podpory podnikání a případné vytvoření podnikatelského inkubátoru spolu s investičním soukromým sektorem.\n"}
{"id": "1510026", "url": "https://cs.wikipedia.org/wiki?curid=1510026", "title": "Faggen", "text": "Faggen\n\nFaggen je obec v Rakousku ve spolkové zemi Tyrolsko v okrese Landeck. K 1. lednu 2019 zde žilo 378 obyvatel.\n\nObec leží v přírodním parku Kaunergrat.\n\nFaggen leží v Alpách v nadmořské výšce 900 m. Rozloha obce je 3,63 km². Faggen je svou rozlohou nejmenší obec údolí Oberes Gericht, části údolí Oberinn. Rozkládá se nad bystřinou Faggenbach, tekoucí do údolí Kaunertal.\n\nSoučástí obce jsou na sever položené osady: Außergufer, Untergufer, Obergufer, Innergufer, Oberfaggen, Unterfaggen. \n\nFaggen sousedí s obcemi Fließ, Kaunerberg, Kauns a Prutz.\n\n"}
{"id": "1510027", "url": "https://cs.wikipedia.org/wiki?curid=1510027", "title": "Sven Wollter", "text": "Sven Wollter\n\nSven Justus Fredrik Wollter (11. leden 1934 Göteborg) je švédský herec, který za své role získal Zlatohlávka a Cenu za nejlepší mužský herecký výkon na Mezinárodním filmovém festivalu Karlovy Vary. \n\nSven Wollter hrál v řadě významných filmů, např. \"Oběť\", \"Muž na střeše\", \"Muž z Mallorky\", \"Änglagård\" (angl. \"House of Angels\") a \"Jerusalem\". Za své role ve filmech \"Muž z Mallorky\" a \"Sista leken\" získal na 15. ročníku filmových cen Zlatohlávek (v roce 1984) toto ocenění jako nejlepší herec v hlavní roli.\n\nHrál také v řadě TV seriálů, např. \"Hemsöborna\", anglicky \"Natives of Hemsö\" z roku 1966 (podle románu \"Lidé na Hemsö (Hemsöborna)\" Augusta Strindberga a \"Raskenové\" z roku 1976 (podle románu Vilhelma Moberga), které významně přispěly k jeho herecké kariéře. V letech 2005 až 2006 vytvořil také roli hlavního kriminálního inspektora na penzi \"Van Veeterena\" v několika filmech natočených podle krimi románů Håkana Nessera se stejnou hlavní postavou. Vytvořil také řadu významných rolí v divadle (Norrköping-Linköping státní divadlo, soukromé Vasateatern ve Stockholmu, Stockholms stadsteater: Stockholmské městské divadlo a v dalších divadlech).\n\nPárkrát se objevil také v hollywoodských produkcích, za zmínku stojí zejména historická fikce Vikingové z roku 1999 (původní anglický název \"The 13th Warrior\"), natočená podle románové předlohy Pojídači mrtvých (anglicky \"Eaters of the Dead\") spisovatele a producenta Michaela Crichtona, režie John McTiernan. Sven Wollter zde vytvořil roli krále Hrothgara. \n\nSven Wollter byl jako umělec od mládí aktivní ve švédském komunistickém hnutí a je dlouholetým členem \"Švédské komunistické strany\", dříve KPML(r). Jeho aktivity zde zahrnují \"Fria Proteatern\" a úspěšný \"Tältprojektet\" (anglicky \"The Tent Project\"): doslova tedy Projekt stan. \"Tältprojektet\" je muzikálové představení z roku 1977 o historii švédské pracující třídy od roku 1879 do doby konání projektu (1977). Na představení se podílelo přes 100 lidí (herci a muzikanti). Projekt byl radikálně levicový, ale zúčastnilo se ho mnoho osob z různých politických směrů. Turné navštívilo téměř všechna města ve Švédsku a také některá v Dánsku, představení se konala ve velkém cirkusovém stanu a celkem je navštívilo více než 100 000 lidí. Některé písně z představení byly později vydány na dlouhohrající gramofonové desce: mezi nejznámější písně patří Aldrig mera krig (Nikdy víc válku) a Vi äro tusenden (Jsou nás tisíce). Sven Wollter v představení hrál jednu z hlavních rolí, postavu klauna., \n\nV roce 2018 obdržel kontroverzní \"švédskou Leninovu cenu\" spojenou s odměnou 100 000 švédských korun (přibližně 10 000 euro). Jedná se o každoročně udělovanou švédskou kulturní cenu, její přesný název do roku 2015 byl \"Jan Myrdals stora pris – Leninpriset\" (Velká cena Jana Myrdala – Leninova cena), od roku 2016 se jmenuje \"Jan Myrdalbibliotekets stora pris – Leninpriset\" (Cena knihovny Jana Myrdala – Leninova cena). Jan Myrdal (narozen 1927) je švédský autor, krajně levicový novinář, esejista a debatér.\n\nJeho manželkami nebo partnerkami byly: Maja-Brita Mossbergová (1956–1958), Annie Jenhoffová (1960–1967, která je také herečkou), Evabritt Strandbergová (1966–1970, zpěvačka a herečka). \"Viveka Seldahlová\" (od roku 1977 do její smrti v roce 2001, byla také herečkou). V roce 2003 se Wollter oženil s Lisou Wedeovou, která je novinářkou. \n\nSven Wollter má pět dětí se čtyřmi partnerkami. \"Annie Jenhoffová\" je matkou dvou dětí: \"Ylva\" (1962–1992) a \"Stina Margareta Ulrika Wollterová\" (narozená 1964) je švédská umělkyně, autorka a účinkuje také v televizi. \"Evabritt Strandbergová\" je matkou dcery \"Liny Wollterové\". \"Viveka Seldahlová\" (1944–2001) měla s Wollterem syna \"Karl Seldahla\" (1975), který je filmový a divadelní režisér. \"Maria Lindgren\" je matkou Wollterova nejmladšího syna \"Magnuse\"., \n\nWollter měl bratra, \"Karl-Anders Ingvar Wollter\" (7. květen 1927 – duben 2017) byl švédský diplomat, který v 70. letech působil na několika ambasádách v afrických zemích, poté byl švédským velvyslancem v Argentině (1977–1980), Mexiku (1980–1985), Španělsku (1986–1989) a Řecku (1989–1993). Jeho synovec, \"Claes Brian Christopher Wollter\", narozený 5. února 1972 v osadě \"Vänge\" v kraji Uppsala (asi 10 km východně od Uppsaly, hlavního města kraje), je švédský herec, zpěvák a televizní moderátor. V televizi začal účinkovat již ve věku 13 let, v programu pro děti a mládež Barnjournalen.\n\n\n\n"}
{"id": "1510031", "url": "https://cs.wikipedia.org/wiki?curid=1510031", "title": "Akademik Lomonosov", "text": "Akademik Lomonosov\n\nAkademik Lomonosov (rusky \"Академик Ломоносов\") je ruská jaderná elektrárna umístěná na lodi, lze ji tedy dle potřeby přemisťovat. Toto řešení bylo zvoleno z důvodu, že severně umístěné oblasti Ruska se velmi těžko zásobují elektřinou z běžné distribuční soustavy. Akademik Lomonosov bude sloužit k zásobování města Pevek na poloostrově Čukotka a přilehlých ropných a plynových ložisek. Elektrárna je kritizována z hlediska jaderné bezpečnosti; kritici ji přezdívají „plovoucí Černobyl“ či „jaderný Titanic“. Zařízení je pojmenováno po ruském vědci Michailu Vasiljeviči Lomonosovovi.\n\nStavba plavidla byla zahájena v roce 2007 v loděnicích Sevmaš v Severodvinsku, dokončovací práce včetně finálního nátěru a zavezení první dávky paliva proběhly v Murmansku. Plavidlo, na němž je elektrárna umístěna, je 144 metrů dlouhé a široké 30 metrů, s výtlakem 21 000 tun. Zařízení nemá vlastní pohon, při přemisťování je taženo remorkéry. Obsahuje dva tlakovodní reaktory typu KLT-40, každý o elektrickém výkonu 35 MW a tepelném výkonu 150 MW.\n\nPlovoucí jaderná elektrárna je určena pro výrobu elektrické a tepelné energie a také může sloužit k odsolování mořské vody (s výkonem od 40 do 240 tisíc m³ denně). K uvedení do provozu by, po několika odkladech, mělo dojít na konci roku 2019.\n\nPrvní myšlenka plovoucí jaderné elektrárny ( byla v Sovětském svazu uvažována v 70. letech 20. století. S úplně prvním zařízením podobného ražení však přišly Spojené státy již v 60. letech 20. století, kdy zkonstruovali loď MH-1A. \"Akademik Lomonosov\" je však první zařízení tohoto typu v historii, které slouží ke komerčním účelům.\n"}
{"id": "1510040", "url": "https://cs.wikipedia.org/wiki?curid=1510040", "title": "Jan Smuda", "text": "Jan Smuda\n\nJan Smuda (1. dubna 1943 – 2005) byl český fotbalový útočník a juniorský reprezentant Československa.\n\nV květnu 2019 byl u příležitosti 100. výročí vítkovického fotbalu vybrán do tamní „Jedenáctky století“.\n\nOdchovanec Vítkovic hrál v československé lize za Duklu Praha (během základní vojenské služby), aniž by skóroval (17.11.1963–19.05.1965). S pražskou Duklou se stal mistrem Československa v sezoně 1963/64.\n\nVe II. lize působil kromě B-mužstva Dukly především ve VŽKG Ostrava (dobový název Vítkovic).\n\nV sobotu 30. října 1965 nastoupil v Bratislavě za juniorský výběr Československa (tzv. „Lvíčata ČSSR“) proti juniorům Rakouska a podařilo se mu vstřelit dvě branky. Po jednom z tvrdších zákroků rakouských obránců byl v 72. minutě nucen opustit hřiště a jeho místo zaujal Valerián Bartalský.\nV květnu 2019 byl u příležitosti 100. výročí vítkovického fotbalu vybrán do tamní „Jedenáctky století“.\n\n\n"}
{"id": "1510057", "url": "https://cs.wikipedia.org/wiki?curid=1510057", "title": "Štěpánov (nádraží)", "text": "Štěpánov (nádraží)\n\nŠtěpánov je železniční stanice ve stejnojmenné obci. Nachází se na severně od Olomouce v Olomouckém kraji, v okrese Olomouc na železniční trati 270. Stanice je elektrizována soustavou 3 kV stejnosměrného proudu.\n\nNádraží vzniklo jakožto jednokolejná stanice na nově budované trati společnosti Severní státní dráha z Olomouce do Prahy v letech 1843-1845. Tehdy neslo německý název \"Stephanau\". Slavnostní vlak tudy projel 20. srpna 1845 za osobního řízení inženýra Jana Pernera, který trať navrhl. Návrh původně empírové budovy je připisován architektu Wilhelmu von Flattichovi. Stanici zpočátku využívali zejména obyvatelé přibližně 10 kilometrů vzdáleného Šternberku. V těsném sousedství postavili bratři Kleinové železárny, tím se zvýšil význam stanice, vzrostly i nároky na přepravu a kapacitu stanice. Později byla z odolného režného zdiva vystavěna nová výpravní budova postupně rozšiřovaná o čekárnu, kancelář a byt.\n\nRoku 1959 byla trať procházející stanicí stanice elektrizována soustavou 3 kV stejnosměrného proudu.\n\nStanicí prochází První železniční koridor. V letech 2002-2004 rekonstrukce stanice a úpravy parametrů nádraží na koridorovou stanici: byla upravena nástupiště, byl instalován elektronický informační systém pro cestující a výpravní budova prošla opravou. Expresní spoje mohou stanicí projíždět rychlostí až 160 km/h, stanice byla vybavena elektronickým stavědlem ESA 11, které je dálkově řízeno z Centrálního dispečerského pracoviště Přerov.\n\nNachází se zde jedno ostrovní kryté nástupiště s podchodem, který umožňuje příchod ke stanici z obou stran kolejiště.\n\nStanice byla zařazena do V. třídy, takže prvotním vybavením byl v roce 1845 přízemní strážní domek. V roce 1857 byl strážní domek nahrazen novou výpravní budovou, kterou navrhl architekt Wilhelm von Flattich z Ústředního ředitelství StEG.\n\nPatrová budova se středním dvouosý rizalitem byla zdobena tenkými vodorovnými cihlovými pásky v kamenném zdivu. Okna a dveře byly v kamenných šambránách a byly ukončeny cihelnými segmentovými záklenky. V trojúhelníkovém štítu rizalitu bylo kruhové okno. V letech 1912 a 1925 byla k výpravně přistavěna boční přízemní křídla ze stejného materiálu a obdobného zdobení i zastřešením sedlovými střechami a kruhovým otvorem ve štítu. Budova byla rekonstruována v roce 2017, původní okna byla nahrazena plastovými. Výpravna slouží také novým nájemníkům – obecním spolkům.\n\nV blízkosti výpravny se nachází přízemní budova skladiště, které je postaveno ze stejného materiálu jako výpravní budova.\n\n"}
{"id": "1510058", "url": "https://cs.wikipedia.org/wiki?curid=1510058", "title": "Arcidiecéze Kansas City v Kansasu", "text": "Arcidiecéze Kansas City v Kansasu\n\nArcidiecéze Kansas City v Kansasu (latinsky \"Archidioecesis Kansanopolitana in Kansas\") je římskokatolická arcidiecéze na území severoamerického města Kansas City s katedrálou sv. Petra v Kansas City. Jejím současným arcibiskupem je Joseph Fred Naumann.\nV roce 1850 vytvořil papež Pius IX. \"Apoštolský vikariát indiánských teritorií východně od Rocky Mountains\", z něhož byl v roce 1857 oddělen \"Apoštolský vikariát Nebraska\" a byl přejmenován na \"Apoštolský vikariát Kansas\". V roce 1877 z něj vznikla \"Diecéze Leavenworth\", která byla roku 1947 přejmenována na \"Diecézi Kansas City v Kansasu\". Papež Pius XII. ji roku 1952 povýšil na metropolitní arcidiecézi.\n\nJde o metropolitní arcidiecézi, jíž jsou podřízeny tyto sufragánní diecéze na území amerického státu Kansas (provincie pokrývá území celého státu):\n\n\n"}
{"id": "1510061", "url": "https://cs.wikipedia.org/wiki?curid=1510061", "title": "Chlumec nad Cidlinou (nádraží)", "text": "Chlumec nad Cidlinou (nádraží)\n\nChlumec nad Cidlinou je železniční stanice v severní části stejnojmenného města v okrese Hradec Králové v Královéhradeckém kraji poblíž Chlumeckého rybníka. Leží na tratích 020, 040 a 062. Tratě 020 a 040 jsou elektrifikovány (3 kV ss). Před staniční budovou je umístěno městské autobusové nádraží.\n\nStanice byla vybudována jakožto součást odbočné trati Rakouské severozápadní dráhy (\"ÖNWB\") spojující Vídeň a Berlín, a jejího propojení severovýchodním směrem k hranicím s Pruskem. Autorem univerzalizované podoby stanic pro celou dráhu byl architekt Carl Schlimp. 20. prosince 1870 přijel do Chlumce první vlak při zprovoznění 67 kilometrů dlouhého úseku z Velkého Oseku do Ostroměře. Společnost dále rozšířila železnici ve směru na Hradec Králové a Týniště nad Orlicí, provoz zde byl zahájen v lednu 1874.\n\n9. května 1901 pak železniční společnost \" Místní dráha Chlumec – Králové Městec\" místního továrníka Karla Friče dostavěla a rozběhla trať z oseckého zhlaví do Městce Králové, která propojila železniční spojení s železničním uzlem v Křinci.\n\nV roce 1964 byla stanice necitelně přestavěna a omítnuta, původní štukové prvky byly sňaty, vedle výpravní budovy vyrostla správní budova. Provoz elektrické trakce byl zahájen 6. ledna 1966 ve 13:20 hodin.\n\nNachází se zde jedno hranové a tři ostrovní nekrytá nástupiště, k příchodu na ostrovní nástupiště slouží přechody přes kolejiště.\n\n"}
{"id": "1510065", "url": "https://cs.wikipedia.org/wiki?curid=1510065", "title": "Stará Paka (nádraží)", "text": "Stará Paka (nádraží)\n\nStará Paka je železniční stanice v severní části stejnojmenné obce v okrese Jičín v Královéhradeckém kraji na adrese Nádraží 165, 507 91 Stará Paka. Leží na neelektrifikovaných tratích 030, 040 a 064.\n\nKoleje byly do Turnova přivedeny směrem od Železného Brodu jakožto součást spojení Liberce a Pardubic železniční společností Jihoseveroněmecká spojovací dráha (\"SNDVB\") v roce 1858, první vlak sem přijel 1. prosince téhož roku. V roce 1871 dostavěla společnost Rakouská severozápadní dráha (\"ÖNWB\") svou odbočnou trať pokračující ve směru na Martinice v Krkonoších a Trutnov a zřídila zde vlastní nástupiště, pravidelný provoz na trati byl zahájen 1. června. Třetí připojenou tratí se pak stal projekt prodloužení dráhy ze Sobotky otevřený 1. června 1906 společností \" Místní dráha Sudoměř - Skalsko - Stará Paka\". Oddělené nástupiště spojovala s ostatními ocelová lávka pro přechod cestujících. Nástupiště a kolejiště byla sjednocena při rekonstrukci stanice v 50. letech 20. století.\n\nNachází se zde jedno hranové a tři ostrovní nekrytá nástupiště, k příchodu na ostrovní nástupiště slouží přechody přes kolejiště.\n"}
{"id": "1510068", "url": "https://cs.wikipedia.org/wiki?curid=1510068", "title": "Antonín Kočí", "text": "Antonín Kočí\n\nAntonín Kočí (* 15. listopadu 1946) je bývalý český hokejový brankář. \n\nV československé lize chytal za CHZ Litvínov. Odchytal 7 ligových sezón a nastoupil ve 178 ligových utkáních. V nižší soutěži chytal za Stadion Teplice.\n\n"}
{"id": "1510072", "url": "https://cs.wikipedia.org/wiki?curid=1510072", "title": "Arcidiecéze Galveston-Houston", "text": "Arcidiecéze Galveston-Houston\n\nArcidiecéze Galveston-Houston (latinsky \"Archidioecesis Galvestoniensis–Houstoniensis\") je římskokatolická arcidiecéze na části území severoamerického státu Texas se sídly ve městech Galveston (s katedrální bazilikou Panny Marie a Houston (s konkatedrálou Božského Srdce Páně, v níž se odehrává většina diecézních ceremonií. Jejím současným arcibiskupem je kardinál Daniel Nicholas DiNardo. \n\nV roce 1839 zřídil papež Řehoř XVI. \"Apoštolskou prefekturu Texas\", v roce 1841 povýšenou na apoštolský vikariát. Roku 1847 na jeho místě papež Pius IX. zřídil \"Diecézi Galveston\", povýšenou v roce 1959 na arcidiecézi Galveston-Houston. Galveston po ničivém uragánu v roce 1900 ztrácel na významu ve prospěch Houstonu, a proto bylo vhodné zdůraznit jeho význam i tím, že se stal druhým sídlem arcibiskupství. Katedrála v Galvestonu, historicky mateřský kostel celého Texasu, byla povýšena na baziliku minor.\n\nJde o metropolitní arcidiecézi, jíž jsou podřízeny tyto sufragánní diecéze na území amerického státu Texas:\n\n"}
{"id": "1510076", "url": "https://cs.wikipedia.org/wiki?curid=1510076", "title": "Seznam biskupů a arcibiskupů v Galvestonu-Houstonu", "text": "Seznam biskupů a arcibiskupů v Galvestonu-Houstonu\n\n\n\n\n\n"}
{"id": "1510079", "url": "https://cs.wikipedia.org/wiki?curid=1510079", "title": "Jutta ze Sponheimu", "text": "Jutta ze Sponheimu\n\nJutta ze Sponheimu (22. prosince 1091 – 22. prosince 1136) byla abatyší kláštera svatého Disaboda v Bingenu do své smrti v roce 1136. Učila a motivovala Hildegardu z Bingenu.\n"}
{"id": "1510084", "url": "https://cs.wikipedia.org/wiki?curid=1510084", "title": "Starý pivovar", "text": "Starý pivovar\n\nJméno Starý pivovar nese více sídel:\n"}
{"id": "1510087", "url": "https://cs.wikipedia.org/wiki?curid=1510087", "title": "Sanne Vermeerová", "text": "Sanne Vermeerová\n\nSanne Vermeerová (* 25. března 1998 Leeuwarden) je nizozemská zápasnice–judistka.\n\nS judem začínala v rodném Stiensu nedaleko Leeuwardenu v klubu vedeném Johnem Poelstrou. Vrcholově se připravuje se v národním tréninkovém centru Papendal v Arnhemu pod vedením Garmta Zijlstry. V nizozemské ženské reprezentaci se pohybuje od roku 2017 v polostřední váze do 63 kg.\n\n\n\n"}
{"id": "1510090", "url": "https://cs.wikipedia.org/wiki?curid=1510090", "title": "John Louis Morkovsky", "text": "John Louis Morkovsky\n\nJohn Louis Morkovsky (16. srpna 1909, Praha – 24. března 1990, Tacoma) byl americký římskokatolický kněz s českými kořeny, biskup v Amarillu (1958–1963) a v Galvestonu-Houstonu (1963–1984).\n\n"}
{"id": "1510091", "url": "https://cs.wikipedia.org/wiki?curid=1510091", "title": "Svijany (zámek)", "text": "Svijany (zámek)\n\nPrvní zpráva o Svijanech pochází z roku 1345, obec tehdy patřila cisterciáckému klášteru v Mnichově Hradišti. Pivovar ve Svijanech se v záznamech objevuje poprvé v roce 1564. O rok později získal ves Jaroslav z Vartenberka, který si v ní vystavěl renesanční tvrz. Po jeho smrti Svijany s tvrzí i pivovarem získal Jáchym Ondřej Šlik, jeden z českých pánů popravených v roce 1621 na Staroměstském náměstí. Svijany pak připadly Valdštejnům, kteří v nich hospodařili až do roku 1814. Starou tvrz přestavěli na zámek, rozšířili i sousední pivovar. Od roku 1820 do roku 1945 byl majetek ve vlastnictví Rohanů. V roce 1945 byl zámek zkonfiskován a posléze znárodněn. Patřil tehdy Severočeským pivovarům. V roce 1996 jej koupil Milan Rýdlo z Čápovky pro sídlo Rytířského řádu svatého Václava, od něhož ho v roce 2013 převzal Pivovar Svijany, který pak chátrajícímu zámku během necelých tří let vrátil podobu z přelomu 17. a 18. století, tedy takovou, jakou měl za vlády Valdštejnů. První etapa nákladné rekonstrukce vyhodnocené jako Stavba roku Libereckého kraje si vyžádala náklady přes 60 milionů korun. Díky přispění grantu z EHP a Norských fondů při ní vznikl jeden z nejatraktivnějších rodinných výletních cílů v celém Pojizeří. V rámci druhé etapy rekonstrukce bylo v červnu 2017 v areálu zámku otevřeno i ubytování hotelového typu a restaurační zařízení. \n\nExpozice archeologie\nUnikátní archeologická expozice o době bronzové vás provede nad žárovými hroby z pohřebiště \"Na Cecilce\", přiblíží vám tehdejší pohřební rituál a představí bronzový poklad či originální nálezy ze zámecké zahrady staré až 6500 let.\n\nHistorie zámku a okolí\nDozvíte se zde, kdy byly osídleny Svijany, jak starý je zámek, které šlechtické rody zde vládly, proč souvisí název Svijany s chovem prasat nebo kdy byl odlit zvon nad kaplí.\n\nVelká kaple\nVelká kaple byla původně rytířským sálem a v roce 1768 byla přestavěna na kapli sv. Jana a Pavla. Dnes zde můžete spatřit unikátní malovanou výzdobu z let 1612 – 1621, která byla objevena až při současné rekonstrukci. Její součástí jsou i erby tehdejších majitelů zámku, matky a manželek Jáchyma Ondřeje Šlika.\n\nExpozice lázeňství a pivovarnictví\nExpozice lázeňství představuje starověké a středověké lázně. V expozici pivovarnictví se pak můžete dozvědět, kolik stálo pivo v roce 301 za císaře Diokleciána, nebo co se stalo se šenkýřkou, když míchala pivo s vodou. Naleznete zde i další zajímavosti a množství dobových obrázků a předmětů týkajících se pivní kultury.\n\nExpozice podzemí\nNa zámku můžete vidět fotografie podzemních prostor, které jsou v Libereckém kraji otevřené veřejnosti. Některé jsou dílem přírody, některé vznikly jako součást středověkých hradů rytířských řádů, jiné byly vystavěny za účelem civilní obrany.\n\nIsland\nIsland byl osídlen poměrně pozdě, až v době Vikingů v 9. století, proto se místní archeologie liší oproti většině evropských zemí. Na velkoformátových fotografiích můžete obdivovat nejen historické památky, ale také nádhernou tamní přírodu. \n\nMontessori\nZde se dozvíte, kdo byla Marie Montessori, která změnila pohled na dítě a jeho vzdělávání. Uvidíte zde osobnosti, které prošli tímto vzděláním. Děti si mohou také spoustu zajímavých hraček samy vyzkoušet.\n\nZámecká zahrada\nV zámecké zahradě se nachází dřevěná replika 3000 let staré svatyně z doby bronzové, dobová chlebová a bronzová pec. Postavte se na autentická místa vzácných archeologických nálezů a nechte se provést 3D aplikací, se kterou se dozvíte, jak přesně tyto nálezy vypadaly. Na pískovišti si můžete vykopat svijanskou středověkou „swinii“.\n\nRomové na archivních fotografiích\nSoubor historických snímků s názvem ,Krásné časy…?“ zobrazuje nesnadný život Romů v Čechách a Evropě na konci 19. stol. až čtvrtého desetiletí 20. stol.\n\nHotel nabízí ubytování v celkem 17 zámeckých pokojích s kapacitou 41 lůžek. Pokoje se nachází ve 3. a 4. nadzemním podlaží.\n\n"}
{"id": "1510093", "url": "https://cs.wikipedia.org/wiki?curid=1510093", "title": "Arcidiecéze New Orleans", "text": "Arcidiecéze New Orleans\n\nArcidiecéze New Orleans (latinsky \"Archidioecesis Novae Aureliae\") je římskokatolická arcidiecéze na území severoamerického města New Orleans s katedrálou sv. Ludvíka v New Orleans. Jejím současným arcibiskupem je Gregory Michael Aymond.\nMěsto New Orleans, založené Francouzi v roce 1718, spadalo v době svého vzniku pod diecézi Quebec. Až v roce 1793 byla zřízena rozlehlá katolická \"Diecéze Louisiany a obou Florid\", která byla po Baltimoru druhou nejstarší diecézí na území dnešních USA. Ve své době byla podřízena metropoli v Havaně. Postupně se z ní vydělovaly jiné diecéze, v roce 1826 vznikla diecéze New Orleans, povýšená v roce 1850 na arcidiecézi.\n\nJde o metropolitní arcidiecézi, jíž jsou podřízeny tyto sufragánní diecéze na území amerického státu Louisiana:\n\n\n"}
{"id": "1510097", "url": "https://cs.wikipedia.org/wiki?curid=1510097", "title": "Parlamentní volby v Řecku 2019", "text": "Parlamentní volby v Řecku 2019\n\nParlamentní volby v Řecku v 2019 se konaly 7. července a jednalo se o předčasné volby, které následovaly po předčasných volbách ze září 2015. Volby vyvolal tehdejší premiér Alexis Tsipras po květnovém neúspěchu své strany ve volbách do Evropského parlamentu a souběžných místních volbách. Vládou otřásl také výsledek sporu o název Makedonie. Poté, co řecký parlament v lednu 2019 těsně schválil Prespanskou dohodu, vystoupila strana Nezávislí Řekové (ANEL) z Tsiprasovy vlády. Nicméně vláda si udržela důvěru jako menšinová, a to díky několika přeběhlíkům od ANEL. \n\nVítězem voleb se stala Nová demokracie se 39,85 % hlasů (108+50 mandátů), následovaly: Koalice radikální levice (Syriza) se 31,53 % (86 mandátů), volební aliance Hnutí změny, kterou tvoří Panhelénské socialistické hnutí a Hnutí demokratických socialistů s 8,1 % (22 mandátů), Komunistická strana Řecka s 5,3 % (15 mandátů), Řecké řešení s 3,7 % (10 mandátů) a MeRA25 s 3,44 % (9 mandátů).\n\nVolební účast byla 57,92 %. Poprvé v národních volbách mohli volit také občané ve věku 17 let.\n\nVládnoucí strana Koalice radikální levice začala v průzkumech ztrácet již v lednu 2016, kdy ji předběhla Nová demokracie, jejíž volební potenciál od té doby rostl. V řadě průzkumů se na třetím místě objevovala krajněpravicová strana Zlatý úsvit, která však v posledních měsících před volbami razantně ztratila podporu a nakonec zůstala pod 3% volební klauzulí.\n"}
{"id": "1510100", "url": "https://cs.wikipedia.org/wiki?curid=1510100", "title": "Mackova vila na Kypuši", "text": "Mackova vila na Kypuši\n\nMackova vila na Kypuši je významná vila v podhůří Orlických hor, čp. 377 v osadě Obora v části Ostrovské Předměstí města Lanškrouna v okrese Ústí nad Orlicí). \n\nČtyřpodlažní vilu si nechal postavit v roce 1913 profesor Otto Piffl podle návrhu architekta Friedricha Kicka ve stylu historizujícího romantismu. V letech 2007–2009 prošla nákladnou rekonstrukcí, jejímž autorem byl architekt MgA. Přemysl Kokeš. Areál vily tvoří vedle samotné stavby domu první (tzv. Červené) nádvoří, druhé nádvoří s kašnou a oddělená zahrada. V roce 2016 byla na severní straně zahrady zbudována kaple Panny Marie na Kypuši, která byla dne 5. srpna 2016 vysvěcena královéhradeckým biskupem msgr. Janem Vokálem. \n\nVila nese jméno podle svého současného majitele, místopisný název hory Kypuše (450 metrů) vznikl zkomolením původního německého názvu Kühebusch (kraví křoví).\n\nVila je uváděna v publikaci \"Slavné vily Pardubického kraje\" (nakladatelství Foibos 2009, str. 74) a v obrazové publikaci \"Kypuše, moje láska\", která bude vydána v roce 2019.\n\n"}
{"id": "1510103", "url": "https://cs.wikipedia.org/wiki?curid=1510103", "title": "Chelsie Gilesová", "text": "Chelsie Gilesová\n\nChelsie Lauren Gilesová (* 25. ledna 1997) je britská a anglická zápasnice–judistka.\n\nPřipravuje se v Coventry pod vedením Simona Mosse. V britské ženské reprezentaci se pohybuje od roku 2017 v pololehké váze do 52 kg.\n\n\n"}
{"id": "1510104", "url": "https://cs.wikipedia.org/wiki?curid=1510104", "title": "USS Stickleback (SS-415)", "text": "USS Stickleback (SS-415)\n\nUSS Stickleback (SS-415) byla ponorka třídy Balao, pojmenovaná podle koljušky, drobné bezšupinaté ryby.\n\nKýl byl založen 1. března 1944 v loděnici Mare Island Navy Yard v kalifornském Valleju. Pojmenována a na vodu spuštěna byla 1. ledna 1945, do služby byla přijata 29. března 1945.\n\nKompletně vystrojená \"Stickleback\" vyplula 26. května na cvičnou plavbu u kalifornského pobřeží. Od 21. června byla podřízena Velitelství ponorek Pacifické flotily. V Pearl Harboru byla moderněji vybavena a 2. srpna připlula na Guam, kde v dalších dnech prováděla cvičné plavby. Na první misi vyplula 6. srpna do Japonského moře, kam následujícího týdne dorazila. Mezitím však byly shozeny atomové bomby Hirošimu a Nagasaki a očekával se brzký konec války.\n\n\"Stickleback\" byla v cílové oblasti pouhé dva dni, když byl vydán rozkaz k zastavení bojů. V oblasti zůstala a 21. srpna spatřila dva bambusové vory s 19 přeživšími z nákladní lodi, kterou před deseti dny poslala ke dnu USS Jallao (SS-368). Vzali je na na palubu, poskytli jim vodu, jídlo, lékařskou péči a po osmnácti hodinách je vysadili na dohled od japonských ostrovů.\n\n\"Stickleback\" se vrátila na Guam 9. září a příštího dne se vydala do Spojených států. Do San Francisca připlula 28. září v sestavě Třetí flotily admirála Williama F. Halseyho. Ponorka se zúčastnila oslav Dne námořnictva a 2. ledna 1946 odplula do Pearl Harboru. Ze služby byla vyřazena 26. června 1946 na Mare Islandu a zařazena do Pacifické rezervní flotily.\n\nDo služby byla \"Stickleback\" opětně přijata 6. září 1946 a sloužila v San Diegu jako cvičná loď, než byla 6. listopadu 1952 odeslána do Mare Island Naval Shipyard k instalaci šnorchlu v rámci programu GUPPY IIA (\"Greater Underwater Propulsion Power Program\"). Zpět na moři byla 26. června 1953 v sestavě \"Submarine Squadron 7\" v Pearl Harboru. \"Stickleback\" podporovala síly Organizace spojených národů v Koreji od ledna do července 1954, kdy se vrátila do Pearl Harboru.\n\nNásledující čtyři roky se účastnila cvičných operací a zdokonalování obranné i útočné taktiky. Společně s doprovodným torpédoborcem USS Silverstein (DE-534) a člunem pro sledování torpéd se 28. května 1958 na Havaji účastnila nácviku protiponorkového boje. Cvičení pokračovalo do rána následujícího dne, kdy ponorka dokončila simulovaný torpédový útok na\n\"Silverstein\". Při ponoru do bezpečné hloubky ponorka ztratila výkon a ocitla se asi 180 m před doprovodným torpédoborcem. \"Silverstein\" dal zpětný chod a ve snaze vyhnout se srážce stočil kormidlo ostře doleva, ale ponorku zasáhl na levoboku.\n\nPosádku ponorky vzal na palubu člun pro sledování torpéd. USS Sabalo (SS-302), USS Sturtevant (DE-239) a USS Greenlet (ASR-10) se společně pokoušely postiženou ponorku zachránit. Záchranná plavidla se shromáždila okolo, avšak postupně se zaplavovalo oddělení za oddělením a v 18:57 29. května 1958 se \"Stickleback\" potopila do hloubky 3 300 m.\n\nZ námořního registru byla vyškrtnuta 30. června 1958.\n\n\"Stickleback\" byla jednou ze čtyř ponorek amerického námořnictva ztracených po skončení druhé světové války. Dalšími byly USS Cochino (SS-345), USS Thresher (SSN-593) a USS Scorpion (SSN-589).\n\n\n"}
{"id": "1510108", "url": "https://cs.wikipedia.org/wiki?curid=1510108", "title": "Pojištění právní ochrany", "text": "Pojištění právní ochrany\n\nPojištění právní ochrany je specifická služba, kterou nabízejí jak všeobecné, tak i specializované pojišťovny po celém světě. Je alternativou k právní pomoci ve formě, jak ji poskytují advokáti, notáři a soudní exekutoři či další právnická povolání.\n\nPojištění právní ochrany může být díky své formě pro mnohé osoby lákavou alternativou, jelikož na rozdíl od tradičních způsobů, kde člověk nárazově platí odměnu např. advokáta spolu s náklady řízení a dokazování. V případě pojištění právní ochrany hradí pojištěnýpravidelně pouze menší částky s vědomím, že v případě právního sporu či jiné obdobné události všechny náklady hradí pojišťovna – tzn. že pojištěná osoba neplatí nic nad rámec sjednaných plateb pojištění.\n\nSpolečenské změny jsou stále dynamičtější (s tím souvisí zejména změny zákonů v jednotlivých zemích). Daleko častěji také dochází ke kolizím zájmů fyzických i právnických osob, ať už podnikajících nebo nepodnikajících. Právě z těchto důvodů je téma pojištění právní ochrany čím dál tím víc aktuálnější. Pro představu lze uvést, že při průzkumu provedeném roku 2017 Mezinárodní asociací pojišťoven právní ochrany RIAD občané vybraných evropských zemí uvedli, že průměrně jedna třetina z nich se v posledních 5 letech účastnila alespoň jednoho právního sporu (v České republice toto číslo dosáhlo hodnoty 32 %).\n\nPojištění právní ochrany je komerční neživotní pojistná služba, jehož účelem je chránit klienta dané pojišťovny pro případ právních sporů a událostí, ke kterým může docházet jak v rámci běžného života, tak ve vztahu ke specifickým činnostem či aktivitám pojištěné osoby.\n\nSamotné pojištění právní ochrany pak představuje synallagmatický právní závazek. Ten spočívá na jedné straně v povinnosti pojistníka (osoby, která pojištění platí) hradit pojistiteli (pojišťovně) smlouvou sjednané pojistné a právu pojištěného (osoby z pojištění oprávněné) čerpat pojistné plnění ze strany pojistitele (pojišťovny). Tomu na druhé straně odpovídá povinnost pojistitele (pojišťovny) hradit na základě pojistné smlouvy náklady pojištěného spojené s uplatněním jeho práva v rozsahu vymezeném v pojistné smlouvě a poskytovat služby přímo spojené s tímto soukromým pojištěním v pojistné smlouvě dohodnutém rozsahu, čemuž odpovídá i právo pojistitele (pojišťovny) na pojistné v odpovídající výši.\n\nLaicky řečeno, smlouvou o pojištění právní ochrany se tak pojišťovna zavazuje v ujednaném rozsahu uhradit náklady pojištěného spojené s uplatněním jeho práva a poskytovat služby s tím spojené, za což jí náleží sjednané platby pojistného. Pojištění se ve většině případů sjednává bez spoluúčasti pojištěného; jedná se o pojištění na první riziko tzn., že pojistná částka představuje horní hranici plnění pojišťovny.\n\nPři sjednání pojištění je zpravidla stanoven rozsah situací, ve kterých bude pojišťovna svého klienta zastupovat nebo v jakých případech bude hradit náklady spojené s právním zastupováním pojištěného. Často bývá součástí pojištění právní ochrany také poskytování právních rad a poradenské služby, které mohou již v počátku předejít mnoha sporům, ale často i hrazení nákladů na vyhotovení znaleckých posudků či případné náhrady nákladů řízení protistraně.\n\nCílem pojištění právní ochrany je tedy ochrana pojištěného před nahodilými skutečnostmi, zejména před jejich nepříznivými dopady jak na finanční, společenskou, ale i životní situaci. Jedná se o pojištění škodové.\n\nPlnění z pojištění právní ochrany je pojištěným osobám poskytováno zpravidla v těchto případech:\n\nNa rozdíl od standardních typů pojištění, pojistné plnění u pojištění právní ochrany nespočívá ve vyplacení odpovídající finanční částky poškozenému, nýbrž v závazku pojišťovny, že v případě pojistné události bude hájit práva a oprávněné zájmy pojištěného, popřípadě že uhradí náklady účelně vynaložené na obhajobu těchto jeho práv či oprávněných zájmů, náklady soudních řízení, jakož i jednotlivé dílčí náklady spojené s tímto závazkem (např. náklady na soudního znalce).\n\nFrancouzi, v době vzniku odvětví pojišťovnictví právní ochrany jako takového, nazývali toto odvětví \"„contre assurance“\" – proti pojišťovnám, což v mnohých případech můžeme aplikovat i dnes. Je častým jevem, že klienti využívají pojištění právní ochrany právě při uplatňování svých práv proti jejich jiným pojišťovnám.\n\nV porovnání s ostatními druhy pojištění je historie pojištění právní ochrany relativně krátkou záležitostí. Zatímco počátky jiných druhů pojištění můžeme datovat až do starověku, k rozvoji pojištění právní ochrany dochází až v 19. století ve Francii a zejména pak v roce 1897, kdy byla ve Francii založena vzájemná společnost Le Sou Medical zaměřující se na právní ochranu lékařů a chirurgů ve věcech zanedbání povinné péče.\n\nPrvní pojišťovna právní ochrany v pravém slova smyslu vzniká v roce 1917 taktéž ve Francii, a to na popud šéfa automobilového klubu – jejími prvními klienty byli zranění závodníci a diváci automobilových závodů v Le Mans. Společnost La Défense Automobile et Sportive (tedy přímý předchůdce dodnes působící pojišťovny právní ochrany D.A.S. Rechtsschutz AG) jako první pojišťovna svého druhu nabízela servis a krytí nákladů na soudech civilních, trestních, správních řízení a dokonce i na úhradu pokut. S následným boomem automobilového průmyslu pak v průběhu dalších let vznikají další pobočky napříč celou Evropou.\n\nPo útlumu způsobeném 2.světovou válkou v 50. a 60. letech nastává plný rozvoj pojišťovnictví v oblasti právní ochrany. Portfolio služeb těchto pojišťoven rychle doznávalo překotného rozšiřování i mimo oblasti automobilismu, když si lidé čím dál více začali uvědomovat, že právní rizika nepřináší pouze provoz automobilů. Tímto bylo vytvořeno pojišťovnictví právní ochrany v podobě, v jaké jej známe dnes.\n\nRIAD – mezinárodní asociace pojišťoven právní ochrany byla založena roku 1969 v Římě jako nezávislá organizace, jejímž cílem bylo podpořit zájmy a snahy odborníků na právní ochranu z celkem osmi zemí. V dnešní době však tato asociace zastřešuje více než 60 společností z celého světa, včetně Jihoafrické republiky a několika zemí Jižní Ameriky.\n\nRIAD si klade za cíl prostřednictvím svých členů podporovat snadný, cenově dostupný a vysoce kvalitní přístup ke spravedlnosti a právu. Tato asociace sleduje veškeré aktivity, které mohou mít významný vliv na pojistitele právní ochrany jak na evropské, tak i mezinárodní úrovni.\n\nRIAD aktivně spolupracuje s mezinárodními institucemi, politiky, sdruženími pro ochranu spotřebitele či profesními organizacemi a každoročně pořádá mezinárodní kongres pojistitelů právní ochrany.\n\nV západním světě, především pak v západní Evropě, je na rozdíl od České republiky pojištění právní ochrany běžným a rozšířeným pojmem. Povědomí například občanů Spolkové republiky Německo a občanů České republiky o této pojistné službě jsou dvě zcela nesrovnatelné entity. Z v úvodu zmiňovaného průzkumu asociace RIAD například plyne, že zatímco v Nizozemsku, Německu či Švýcarsku se zhruba 50 % občanů v případě právního sporu obrátí na pojišťovnu právní ochrany, v České republice toto číslo dosahuje pouhých 17 % (v případě prvního sporu 3 %) a daleko více lidí se v České republice s žádostí o právní radu obrátí na příbuzné (44 %)\n\nObecně lze říci, že země s vyšší ekonomickou úrovní dosahují vyšší „propojištěnosti“ osob a jejich majetku, a to jak u pojištění životních i neživotních.\n\nZe zmiňovaného průzkumu pak dále plyne, že v těchto „propojištěnějších“ zemích je logicky i důvěra v pojišťovny právní ochrany daleko vyšší, než je tomu v České republice. Nicméně Češi, kteří pojištění právní ochrany využívají, oceňují zejména kvalitu poskytovaných služeb a kompetenci pojišťovny v právním sporu. Zároveň v zemích s vyšší mírou využívání pojištění právní ochrany je nejpopulárnějším řešením sporů už samotná jejich prevence právě formou placení pojištění právní ochrany. Naproti tomu v České republice lidé nejčastěji platí až právní poradenství ve chvíli, kdy ke sporu dojde.\n\nPojišťovnictví právní ochrany se na území České republiky začalo rozvíjet až po Sametové revoluci, tedy na začátku 90. let 20. století. Tento pozdní rozvoj lze snadno vysvětlit, když prakticky od 2. světové války byl na území tehdejšího Československa zcela přerušen přirozený tržní vývoj drtivé většiny odvětví, pojišťovnictví nevyjímaje. Dále, v době komunistického totalitního režimu bylo pojištění právní ochrany nepřijatelným elementem, jelikož ze své podstaty odporovalo komunistické ideji, že právní ochrana je součástí státního a společenského mechanismu, která je dostupná každému občanovi. Na tom nic nezměnila ani skutečnost, že tato idea byla více než vzdálená od reálného stavu státu a v něm fungujících (či spíše nefungujících) mechanismů.\n\nOd roku 1995 je služba pojištění právní ochrany již plnohodnotně nabízen i v České republice, která byla jednou z prvních postkomunistických zemí, kde byla tato služba uvedena na trh.\n\nJediná pojišťovna na českém pojišťovacím trhu, která se specializuje výhradně na pojištění právní ochrany, je D.A.S. Rechtsschutz AG, pobočka pro ČR. Po roce 2000 začaly i některé další komerční pojišťovny jako například Generali Pojišťovna, a.s., Kooperativa pojišťovna, a.s. či UNIQA pojišťovna, a.s. postupně nabízet pojistné služby týkající se právní ochrany, nicméně u těchto pojišťovacích společnosti nelze hovořit o přímé specializaci na pojišťovnictví právní ochrany, když na rozdíl od D.A.S. Rechtsschutz AG, pobočka pro ČR nenabízejí své služby výhradně na poli právní ochrany. Tato pojišťovna také vykazuje dle analýz České národní banky 4x vyšší výdaje na jednu pojistnou událost než pojišťovny ostatní a zároveň nabízí ze všech pojišťoven nejvyšší krytí nákladů na právní ochranu svých klientů, a to ve výši 1 000 000,- Kč.\n\nAčkoliv lze shrnout, že historie pojištění právní ochrany v České republice není nikterak dlouhodobou záležitostí, v současné době v určitém rozsahu poskytují pojištění právní ochrany všechny významnější pojišťovny.\n\nJak již bylo zmíněno v úvodu, průměrně každý třetí Čech se v posledních pěti letech ocitl v situaci, kdy se stal účastníkem nějakého právního sporu. Z toho plyne, že by lidé neměli otázku zajištění své právní ochrany jakkoliv podceňovat. Tím spíše, že ačkoliv se dle Ministerstva spravedlnosti ČR daří průměrnou délku sporů zkracovat, mnoho sporů trvá velmi dlouhou dobu, s čímž jsou spojené i vysoké finanční a časové výdaje na stranách účastníků těchto sporů. Například spory o vypořádání majetku po rozvodu trvají podle dat Ministerstva spravedlnosti ČR průměrně 757 dní a spory ve věcech odpovědnosti za pracovní úrazy průměrně neuvěřitelných 1 379 dní. Právě pojištění právní ochrany dokáže oba tyto výdaje zcela minimalizovat, jelikož jedinou povinností člověka, který pojištění právní ochrany využívá, je v případě sporu jej nahlásit své pojišťovně. Od té chvíle pojišťovna právní ochrany přebírá zpravidla všechny náklady, které spor přinese a zároveň svého klienta zastupuje při veškerých jednáních, čímž dojde i k úspoře času na straně pojištěného.\n\nPro využívání pojištění právní ochrany hraje i fakt, že co se reálné upotřebitelnosti týče, tedy míry jeho využívání, je v České republice pojištěnými využíváno 6x častěji, než pojištění odpovědnosti (lidově \"„pojištění na blbost“\") lidmi, kteří mají tento odpovědnostní typ pojištění.\n\nLze shrnout, že historie pojištění právní ochrany v České republice není nikterak dlouhodobou záležitostí, nicméně v současné době však v určitém rozsahu poskytují pojištění právní ochrany všechny významnější pojišťovny.\n\n\n"}
{"id": "1510110", "url": "https://cs.wikipedia.org/wiki?curid=1510110", "title": "Prgomet", "text": "Prgomet\n\nPrgomet je opčina v Chorvatsku v Splitsko-dalmatské župě. V roce 2011 zde žilo 673 obyvatel. \n\nPrgomet s kostelem sv. Štěpána prvomučedníka je zmiňován v 11. století.\n\nPřes Prgomet prochází chorvatská dálnice A1 a železniční trať Split-Perković.\n\nOpčinu Prgomet tvoří 5 vesnic:\n\n"}
{"id": "1510113", "url": "https://cs.wikipedia.org/wiki?curid=1510113", "title": "Kyriakos Mitsotakis", "text": "Kyriakos Mitsotakis\n\nKyriakos Mitsotakis (řecky: \"Κυριάκος Μητσοτάκης\"; * 4. března 1968 Athény) je řecký politik a od 8. července 2019 premiér Řecka, jímž se stal z pozice lídra vítězné středopravicové strany Nová demokracie v předčasných parlamentních volbách.\n\nMládí prožil v Turecku a Paříži, kam jeho rodina musela odejít za vlády řecké vojenské junty. Do země se vrátil roku 1974, po obnovení demokracie. Vystudoval sociální vědy a mezinárodní vztahy na Harvardově univerzitě (bakalářský titul) a Stanfordově univerzitě (magisterský titul). Později získal titul MA na Harvard Business School. Od roku 1990 pracoval v soukromém byznysu, v Londýně i v Řecku. \n\nV roce 2004 vstoupil do politiky, když byl jako kandidát Nové demokracie zvolen do parlamentu. Obdržel přitom největší počet preferenčních hlasů ze všech kandidátů strany. V letech 2013–2015 byl ministrem administrativní reformy. V roce 2016 se stal předsedou Nové demokracie. Jako její volební lídr kandidoval v předčasných parlamentních volbách. Po vítězství strany, se ziskem 39,85 % hlasů a 158 z 300 mandátů, byl jmenován řeckým premiérem. \n\nJeho otec Konstantinos Mitsotakis byl řeckým premiérem v letech 1990–1993, Novou demokracii vedl v letech 1984–1993.\n"}
{"id": "1510114", "url": "https://cs.wikipedia.org/wiki?curid=1510114", "title": "Tvoje tvář má známý hlas (6. řada)", "text": "Tvoje tvář má známý hlas (6. řada)\n\nŠestá řada zábavné televizní show Tvoje tvář má známý hlas se začala vysílat 7. září 2019 na TV Nova, finále proběhlo 23. listopadu 2019. Vítězem se stal Marek Lambora, který výhru 150 000 Kč věnoval Spolku Ichtyóza.\n\nKaždý ze soutěžících si v každém kole vylosuje jednu známou osobnost, kterou v následujícím týdnu napodobí. Slouží jim k tomu profesionální tým maskérů, tanečníků a odborníků na zpěv a herectví. Jejich úkolem je napodobit ji tak, aby zaujala porotu, která na konci večera rozdá body od 1 až po 8. Soutěžící, který má za večer nejvíce bodů, vyhraje a přiděluje 50 000,- Kč libovolné charitativní společnosti. V případě remízy rozhoduje porota. O vítězi také rozhodují sami soutěžící, jelikož každý z nich má ještě pět speciálních bodů, které uděluje jednomu ze svých kolegů.\n\nBody se průběžně sčítají až do konce jedenáctého kola – semifinále, kdy čtyři účinkující s nejvyšším počtem bodů postoupí do finále. O celkovém vítězi rozhodne porota ve finálovém kole. Vítěz obdrží 150 000,- Kč a předá je libovolné charitě.\n\nModerátorem je Ondřej Sokol. Členové poroty jsou Jakub Kohák, Janek Ledecký a Aleš Háma. Čtvrtým členem poroty je vždy speciální host.\nTým soutěžících se skládá z osmi osobností:\n\n\nSoutěžícím při přípravách vystoupení pomáhají mentoři:\n\n\n\n\n\nZačátek dílu věnoval moderátor Ondřej Sokol památce na zesnulého Karla Gotta. \n\n\n\n\n\n\n\n\n\n\n\nV tomto díle zazněly pouze české a slovenské písně.\n\n\n\n\n\n\n"}
{"id": "1510118", "url": "https://cs.wikipedia.org/wiki?curid=1510118", "title": "MOBA (nakladatelství)", "text": "MOBA (nakladatelství)\n\nMOBA je nakladatelství založené v roce 1991 se sídlem v Brně, vydávající tištěné a od roku 2011 též elektronické knihy. Od roku 1991 je aktivním členem profesní organizace Svaz českých knihkupců a nakladatelů. Pro česky píšící autory detektivních románů pořádá literární soutěž „O poklad byzantského kupce“ (název soutěže je inspirován detektvním románem Václava Erbena z roku 1964, který byl v roce 1966 také zfilmován). MOBA má též vlastní internetovou prodejnu.\n\nNakladatelství MOBA byla založeno 27. září 1991 jako \"Moravská Bastei MOBA, s.r.o.\" se sídlem v Brně (spisová značka C 2585 vedená u Krajského soudu v Brně) jako společnost se zahraniční účastí (společníkem je významné německé nakladatelství \"Bastei Lübbe AG\" se sídlem v Kolíně nad Rýnem). Nakladatelství má přibližně 20 zaměstnanců. Nakladatelství zahájilo svou činnost vydáváním románových sešitů, od roku 1992 vydává také knihy. \n\nNakladatelství vydalo přes 8000 titulů od více než tisícovky autorů z celého světa, každoročně přibývá skoro 400 titulů a patří tak mezi mezi největší nakladatelské domy v České republice. Podle \"Zprávy o českém knižním trhu\" (2017) jde o třetí největší české nakladatelství podle počtu vydaných titulů (po Albatros Media a Euromedia Group), přičemž v roce 2014 vydalo 359, v roce 2015: 361 a v roce 2016: 371 titulů. Zpočátku nakladatelství vydávalo převážně zahraniční autory, ale podíl českých dlouhodobě rostl, až přesáhl polovinu roční produkce.\n\nV článku o komunikačních strategiích českých nakladatelství ho autorka řadí mezi velká nakladatelství a do komerčně konzervativního segmentu (kam dále zařadila např. Knižní klub nebo Ikar), viz schéma Mentální mapa současných českých nakladatelství. Nakladatelství vydává knihy v mnoha žánrech a edicích, mezi které patří:\nElektronické knihy jsou nyní vydávány ke každé tištěné knize (zpravidla dříve), k vybraným titulům jsou vydávány i audioknihy.\n\nJen v edici \"Původní česká detektivka\" vyšlo od roku 2000 na tři sta knih, první knihou v této edici byly Trable anglického šlechtice v Čechách od nestora žánru Václava Erbena s postavou galantního a elegantního kapitána Exnera, dále zde vyšly knihy dalších renomovaných autorů žánru: Josefa Škvoreckého, Zdeny Salivarové, Hany Proškové, Evy Kačírkové, Inny Rottové nebo Rudolfa Ströbingera, stejně jako knihy mnoha v době vydání teprve začínajících autorů.\n\nJedná o nejrozsáhlejší tuzemskou edici, do dubna 2019 v ní vyšly detektivky 76 českých autorů o celkovém nákladu přes milión výtisků. Některé z knih byly zfilmovány, například Na vlky železa (2008, režie Petr Sovják) nebo Bláznova smrt a Poslední pád mistra Materny (2017, v hlavní roli kapitána Exnera Michal Dlouhý). Další příběhy byly napsány dle skutečných kriminálních případů.\nMezi \"kmenové české autory\" nakladatelství patří zejména Vlastimil Vondruška (píšící hlavně historické detektivky: Letopisy královské komory, cyklus detektivních příběhů s písařem královské komory Jiřím Adamem z Dobronína odehrávající se v 16. stoletím, cyklus s královským prokurátorem Oldřichem z Chlumu z doby vlády krále Přemysla Otakara II ad.), Hana Marie Körnerová: píše jednak romány z historie, jednak romány ze současnosti popisující skutečné příběhy), František Niedl (historické romány a detektivní příběhy v několika sériích), Alena Jakoubková, Naďa Horáková (historické romány), Jan Bauer (literatura faktu se zaměřením na českou historii, též historické romány a detektivky) a další.\n\nMezi vydávané \"zahraniční autory\" patří americký spisovatel a nositel Pulitzerovy ceny Anthony Doerr, spisovatel thrillerů z Jihoafrické republiky Deon Meyer, známý norský spisovatel Jo Nesbø, švédský spisovatel krimi (nositel mnoha ocenění, řada jeho románů byla zfilmována) Håkan Nesser, islandský spisovatel detektivek Arnaldur Indriðason, australský spisovatel Michael Robotham, švédský spisovatel Johan Theorin, irský spisovatel Benjamina Black, švédský kriminolog, spisovatel a scenárista Leif G. W. Persson (rovněž držitel řady literárních ocenění, některé romány také zfilmovány), německý spisovatel Volker Kutscher, norští spisovatelé Kjell Ola Dahl a Thomas Enger, švédský spisovatel Åke Edwardson, americký spisovatel (nositel několika literárních cen) Donald Ray Pollock a mnoho dalších úspěšných tvůrců z celého světa.\n\n"}
{"id": "1510122", "url": "https://cs.wikipedia.org/wiki?curid=1510122", "title": "Žulová (železniční stanice)", "text": "Žulová (železniční stanice)\n\nŽulová (dřívější německý název \"Friedberg\", \"Frýdberk\") je železniční stanice ve stejnojmenném městě v okrese Jeseník.\n\nJe postavena v nadmořské výšce 360 m, na železniční trati 295 Lipová Lázně – Javorník ve Slezsku, v km 13,248. Provoz na trati byl zahájen v roce 1896.\n\nVe stanici je prodejna vnitrostátních jízdenek, WC a čekárna pro cestující. Železniční stanice Žulová je zařazena do dopravního integrovaného systému.\n\nV roce 2009 byla zasažena povodní. V blízkosti stanice musela být opravena opěrná zeď a vyměněny koleje.\n\n"}
{"id": "1510127", "url": "https://cs.wikipedia.org/wiki?curid=1510127", "title": "Žába (pramen)", "text": "Žába (pramen)\n\nPramen Žába (původně nazývaný „Rudolf Liebischquelle.“) je volně přístupný pramen v lesoparku na okraji města Kamenického Šenova na severu Čech v Libereckém kraji, v okrese Česká Lípa.\nVydatný pramen Žába se nachází na okraji Kamenického Šenova. Vyvěrá v borovém lese na západním úpatí Šenovského vrchu v lesoparku, jenž těsně přiléhá k areálu bývalých přírodních lázní. V roce 1931 pramen upravil sochař Rudolf Liebisch a dle něj se též pramen původně nazýval „Rudolf Liebischquelle.“ Pramen má v mírném svahu velmi blízko sebe se nacházející dva vývěry:\n\nPramen „Rudolf Liebischquelle“ byl vybudován a dne 15. října 1931 slavnostně otevřen spolkem vegetariánů. Po druhé světové válce byla úprava okolí pramene Žába zničena (a rozebrána). Další devastace se odehrála koncem 60. let 20. století při výstavbě zahrádkářské kolonie poblíž pramene.\n\nPramen a jeho okolí bylo nově obnoveno a zrekonstruováno (po finanční sbírce občanů a daru sponzorů) místními nadšenci v roce 1997 a slavnostně otevřeno (předáno veřejnosti) dne 13. září 1997.\n\nAutorem „hlavy žáby“ i „Strážce pramene“ je pan Petr Jelínek (rodák z nedaleké obce Prysk). Vandalismus a nekvalitní pískovcový materiál si vynutil po deseti letech rekonstrukci (obnovu) „hlavy žáby“. Novou „hlavu žáby“ (přesnou kopii té původní) zhotovil Mgr. Václav Frömmel a do horního vývěru pramene Žába byla osazena 21. října 2007.\n\nDalší celková rekonstrukce pramene Žába proběhla v období srpen 2015 až říjen 2015, spolufinancovali ji Liberecký kraj a město Kamenický Šenov a vyžádala si částku 80.000,- Kč. Součástí této rekonstrukce byla i obnova hlavy žáby zhotovená Josefem Tichým. (Všechny dosavadní kopie „hlavy žáby“ jsou identické s tou, která pochází z roku 1997.)\n\n"}
{"id": "1510129", "url": "https://cs.wikipedia.org/wiki?curid=1510129", "title": "Maruša Štangarová", "text": "Maruša Štangarová\n\nMaruša Štangarová (* 31. ledna 1998 Lublaň) je slovinská zápasnice–judistka.\n\nS judem začínala v rodné Lublani po vzoru starší sestry Anji v klubu Olimpija. Připravuje se pod vedením Olgy Štirbové. Ve slovinské ženské reprezentaci se pohybuje od roku 2016 v superlehké váze do 48 kg.\n\n\n\n"}
{"id": "1510130", "url": "https://cs.wikipedia.org/wiki?curid=1510130", "title": "Teen Choice Awards 2019", "text": "Teen Choice Awards 2019\n\nCeremoniál Teen Choice Awards 2019 se bude konat dne 11. srpna 2019 ve městě Hermosa Beach v Kalifornii. Nejvíce nominací získal film \"\", celkem 9. Moderátory večera byli Lucy Hale a David Dobrik.\n\n"}
{"id": "1510131", "url": "https://cs.wikipedia.org/wiki?curid=1510131", "title": "Vlkyňa", "text": "Vlkyňa\n\nVlkyňa je obec na Slovensku v okrese Rimavská Sobota. Žije tu obyvatel.\n\nPrvní písemní zmínka o obci pochází z roku 1216. Její název se postupem času měnil.\n\nObec se nachází ve nadmořské výšce 162 m, asi 2 km od maďarských hranic.\n"}
{"id": "1510136", "url": "https://cs.wikipedia.org/wiki?curid=1510136", "title": "Vladimír Šrámek (lední hokejista)", "text": "Vladimír Šrámek (lední hokejista)\n\nVladimír Šrámek (14. července 1943 – 3. června 2007) byl český hokejový brankář. \n\nV československé lize chytal za CHZ Litvínov. V letech 1965–1968 odchytal 3 ligové sezóny. V roce 1980, kdy neočekávaně nastoupil Jan Hrabák na vojenskou službu, byl ve 37 letech znovu povolán do ligového týmu jako dvojka za Miroslavem Kapounem a nastoupil v 1 utkání. Celkem v lize nastoupil ve 35 utkáních. V nižších soutěžích chytal za během vojenské služby za VTJ Dukla Nitra a dále za Slovan Louny.\n\n"}
{"id": "1510149", "url": "https://cs.wikipedia.org/wiki?curid=1510149", "title": "Holub bronzovokřídlý", "text": "Holub bronzovokřídlý\n\nHolub bronzovokřídlý (\"Phaps chalcoptera\") je druh měkkozobého ptáka.\n\nVyskytuje se v jižní Austrálii a také na ostrově Tasmánie, a to konkrétně v tamních suchých lesích a pobřežních porostech. Živí se semeny travin i stromů, někdy také hmyzem. Snáší dvě vejce. Po vylíhnutí mláďat se v péči o ně střídají oba rodiče. V případě snesení dalších vajec během této doby o vylíhlá mláďata začne pečovat pouze samec, neboť samice se stará o inkubaci vajec.\n\nTento druh dosahuje délky 30 až 35 cm a váhy 300 až 500 gramů.\n\nV Evropě chová holuby bronzovokřídlé přibližně 30 zoo. Nejvíce jsou zastoupeni v německých zoo. V Česku tento druh chovají tyto zoo:\n\n\nNa Slovensku tento druh chová Zoo Bojnice.\n\nPrvní holubi bronzovokřídlí byli do Zoo Praha dovezeni v roce 1992. První úspěšný odchov byl zaznamenán v roce 2001. V roce 2018 se podařilo odchovat dvě mláďata. Na konci roku 2018 bylo chováno pět jedinců. V dubnu i květnu 2019 se narodilo po jednom mláděti. V červnu 2019 se vylíhla dvě mláďata. Do konce června 2019 tak bylo v pražské zoo úspěšně odchováno 9 mláďat a další dvě byla právě odchovávána. V srpnu a září 2019 přišlo na svět po jednom mláděti.\n"}
{"id": "1510153", "url": "https://cs.wikipedia.org/wiki?curid=1510153", "title": "Umba (rozcestník)", "text": "Umba (rozcestník)\n\nNázev Umba má více významů\n"}
{"id": "1510158", "url": "https://cs.wikipedia.org/wiki?curid=1510158", "title": "Sappho Çobanová", "text": "Sappho Çobanová\n\nSappho Özge Çobanová (* 7. září 1994 Karlsruhe) je německá zápasnice–judistka.\n\nNarodila se do německo-turecké rodiny. Pochází z obce Ersingen/Kämpfelbach nedaleko Karlsruhe, kde začala s judem ve čtyřech letech v místním Budo-Clubu pod vedením své matky Stelly. Připravuje se v olympijském tréninkovém centru ve Stuttgartu pod vedením Mirka Groscheho. V německé ženské reprezentaci se pohybovala od roku 2013 v pololehké váze do 52 kg. Od roku 2015 přestoupila do vyšší lehké váhy do 57 kg. V roce 2016 se na olympijské hry v Riu nekvalifikovala.\n\n\n\n"}
{"id": "1510164", "url": "https://cs.wikipedia.org/wiki?curid=1510164", "title": "Ivan Dolček", "text": "Ivan Dolček\n\nIvan Dolček (* 24. dubna 2000, Koprivnica) je chorvatský fotbalový obránce hrající za Hajduk Split.\n\n1. července 2019 přestoupil Dolček ze Slavena Belupo do Hajduku Split, se kterým podepsal čtyřroční kontrakt.\n\n9. července 2019 vstřelil Dolček první gól za Hajduk hned při svém debutu. Z lavičky přišel na hřiště při výhře 2-0 proti Gżira United FC v prvním předkole Evropské ligy, gól vsítil v 95. minutě.\n"}
{"id": "1510185", "url": "https://cs.wikipedia.org/wiki?curid=1510185", "title": "Kaple Ecce homo (Karlovy Vary, 1900)", "text": "Kaple Ecce homo (Karlovy Vary, 1900)\n\nKaple Ecce homo se nachází v lázeňských lesích pod \"Výšinou přátelství\" jihozápadně od města Karlovy Vary v nadmořské výšce 477 metrů.\n\nPři rozcestí lesních cest v sedle (kdysi nazývaném \"Hammerberg\") pod \"Výšinou přátelství\" stávala hranolová barokní kaple Ecce homo (též nazývaná \"Hammerkapelle\"). Uvnitř bývala barokní vyřezávaná plastika Ecce homo.\n\nV roce 1900 byla na místě původní barokní kaple vystavěna kaple nová ve stylu novogotiky. Byla tehdy bohatě vyzdobena, po druhé světové válce se však mnoho z výzdoby ztratilo. Roku 2000 prošla kaple celkovou rekonstrukcí.\n\nObdélná novogotická kaple z neomítnutých režných cihel, trojboce uzavřený presbytář, střecha valbová s glazovanými taškami. Průčelí kaple má obdélný vchod s předsazenou stříškou, nad vchodem je trojúhelníkový štít. Zleva u vchodu malá vezděná železná schránka je určena pro příspěvky na údržbu kaple. Vnitřní prostor je shora zakončen křížovou klenbou.\n\nKaple stojí u významné křižovatky několika lesních cest poblíž dřevěného Chopinova altánu. \n\nU kaple se nachází kamenná Aranyho lavička připomínající lázeňské pobyty maďarského básníka Jánose Aranyho v Karlových Varech.\n\n"}
{"id": "1510186", "url": "https://cs.wikipedia.org/wiki?curid=1510186", "title": "Kaple Ecce homo (Karlovy Vary, 1897)", "text": "Kaple Ecce homo (Karlovy Vary, 1897)\n\nKulturní památka kaple Ecce homo, též někdy uváděna jako kaple sv. Vavřince, pochází z roku 1897. Stojí ve svahu při ulici I. P. Pavlova v severní části města Karlovy Vary.\n\nKaple byla postavena v roce 1897 na místě starší stavby z doby kolem roku 1800.\n\nByla prohlášena kulturní památkou, památkově chráněna je od 5. února 1964.\n\nJde o jednoduchou cihlovou novoklasicistní stavbu bez oken, krytou plechovou sedlovou střechou. Půdorys má obdélný o šíři 3,39 metru a délce 2,42 metru. Vstupní průčelí s obdélným vchodem je zakončeno klasicizujícím trojúhelníkovým štítem s reliéfem věnce s křížem a ratolestmi. Štít sedí na architrávu neseném nárožními pilastry.\n\nNa vstupu bývala uzamykatelná kovová stahovací roleta a po pravé straně malá vezděná železná schránka, určená pro příspěvky na údržbu kaple. V interiéru kaple byl v reliéfním zdobeném rámu umístěn obraz Ecce homo od malíře Wenzela Wirknera, rodáka z Karlových Varů.\n\nSeznam kulturních památek v Karlových Varech\n\n"}
{"id": "1510204", "url": "https://cs.wikipedia.org/wiki?curid=1510204", "title": "Paimon", "text": "Paimon\n\nPaimon (také Paymon) je démon zmíněný v \"Lemegetonu\" v části \"Ars Goetia\", v \"Pseudomonarchia Daemonum\" od Johanna Weyera, v \"Dictionnaire Infernal\" od Jacquese Collina de Plancy, v \"Livre des Esperitz\", v \"Liber Officium Spirituum\", v \"Abramelinově magii\" či v některých francouzských překladech Grimoáru papeže Honoria. Má úroveň „krále pekla“.\n\nV \"Goetii\" a \"Pseudomonarchia Daemonum\" je uváděn jako poslušný Luciferovi. \n\nKrál Paimon je zmíněn v \"Goetii\" jako devátý duch, v \"Pseudomonarchia Daemonum\" a \"Dictionnaire Infernal\" jako dvaadvacátý duch a v \"Liber Officium Spirituum\" jako šestý duch a později jako třetí král.\n\nVe všech zdrojích je uváděn s titulem krále. V Grimoáru papeže Honoria je upřesnění že je králem západu. V Abramelinově magii je zmíně jako jeden z osmi vévodů. \n\n\"Goetia\", Weyer, a de Plancy uvádí že pokud se Paimon při vyvolání objeví sám, musí se něco obětovat králům Bebalovi a Abalamovi, kteří jsou jeho společníky a jsou pod jeho vedením. Podle těchto zdrojů vládne 200 legiím démonů. \"Livre des Esperitz\" a některé jiné zdroje uváí že vládne jen 25 legiím démonů. Některé edice Lemegetonu ho zmiňují že byl dominion či cherub (druhy andělů). Thomas Rudd jej staví v opozici s andělem Hazielem. \n\nV \"Goetii\", Weyereovi, de Plancy, Livre des Esperitz a Liber Officium Spirituum je popisován jako muž jedoucí na dromedárovi, kterému předchází silně hrající hudba (trubky). Jiné zdroje ho uvádí s ženskou tváří. Má mít chraplavý hlas. \n\nLidem může dát moc ovlivňovat a ovládat ostatní a učí umění a vědy. Dokáže odhalit cokoliv o Zemi a mysli a může také ukázat lidem vize a učinit je součástí jakéhokoliv světa. Manipuluje také s lidskými myšlenkami podle vůle a může způsobit zamilování dvou lidí.\n\nKorespondence:\n\n"}
{"id": "1510205", "url": "https://cs.wikipedia.org/wiki?curid=1510205", "title": "Jama (hinduismus)", "text": "Jama (hinduismus)\n\nJama je védským a hinduistickým bohem smrti, vládcem podsvětí a ochráncem jihu. Jama je synem boha Vivasvána a bohyně Saranjú, kteří zplodili jeho ženský protějšek Jamí. Sourozenci spolu měli zplodit dítě a stát se prapředky lidstva, Jama však incest odmítl, ač Jamí s ním souhlasila. Později se stal prapředkem lidstva Manu, syn Vivasvána a Savarny, dvojnice jeho manželky. Jama byl zároveň prvním člověkem, který obětoval bohům a prvním smrtelníkem. Za odměnu vládl po své smrti nad říší mrtvých ve třetím, tedy nejvyšším nebi, kde panuje radost a veselí.\n\nV pozdějším pojetí Jama obývá hrozivé peklo zvané Naraka, kde sídlí ve městě Jamapurí ve svém paláci a soudí hříšníky. Pro svou nestrannost je ztotožňován se samotnou dharmou. Je zobrazován kulhavý, se zelenou či černou pletí, rudým rouchem, na černém buvolu a ozbrojený smyčkou a kyjem. Jeho písařem je Čitragupta, který ve své knize vyhledává dobré a špatné činy zemřelého, a jeho pomocníky, kteří přivádí mrtvé do podsvětí, jsou jamadútové, taktéž ozbrojení smyčkou. Jeho pomocníky jsou i holub a sova věštící blízkou smrt. Vchod do podsvětí je hlídán hrozivými čtyřokými psy zvanými Sáraméjové (\"synové Saramy\").\n\nJamovým íránským protějškem je mytický král Jima, který však přes řadu společných rysů hraje odlišnou úlohu, v indické epické literatuře je z něj nejspíše odvozen král Jajáti z Mahábháraty a Vasu Uparičara z téhož díla. Motiv prvního smrtelníka a zároveň boha smrti se objevuje i u irského Donna. Jamovo jméno lze vyložit jako „dvojče“, čímž odpovídá prvotním bytostem z indoevropských mytologií jako je severský Ymi, germánský Tuisto či římský Remus, které jsou doprovázeny bytostí zvanou „člověk, muž“ jako je védský Manu, germánský Mannus nebo římský Quirinus-Romulus. Podle Jaana Puhvela v původní verzi mýtu bylo Dvojče obětováno Člověkem, který se stal prapředkem lidstva.\n"}
{"id": "1510206", "url": "https://cs.wikipedia.org/wiki?curid=1510206", "title": "Reissigova vila", "text": "Reissigova vila\n\nReissigova vila je vila stojící v řadě nákladných vil v zahradní čtvrti Pisárky v ulici Hlinky v Brně, kterou si nechal v letech 1901–1902 postavit prominentní brněnský advokát Karl Reissig, syn advokáta a politika Karla Reissiga st. Byla označována jako „\"první moderní rakouský dům\"“.\n\nV roce 1901–1902 vyrostl dům podle projektu Leopolda Bauera, jenž vytvořil nejdříve dvě studie, a právě tyto projekty se staly počátkem nového typu architektovy tvorby. Nápadné novum oproti soudobé běžné architektuře představovala neexistence tradiční fasády i přesto, že zachováno zůstalo tradiční členění soklu, zdi a atiky. Dům typu \"anglické vily\" měl nabídnout veškeré pohodlí v souladu s přírodou, vynikal úrovní technického a hygienického zařízení a nenechával se omezit symetrií.\n\nDům byl vybaven ústředním topením, plynovým a elektrickým osvětlením a moderními koupelnami.\n\nSrdcem rodinného domu byla ústřední patrová hala s krbem a v patře ložnice. Schodiště vedlo na ochoz. Odsud byly přístupné ostatní prostory. Bauer zaklínil prostory vzájemně do sebe, takže vznikl větrníkový útvar připomínající křížové dispozice Franka Lloyda Wrighta.\n\nKromě haly největší plochu zaujímá knihovna pročleněná jakýmsi pódiem, o něco menší je jídelna s výklenkovou alkovnou.\n\nVertikálně je vila rozčleněna na sféru provozní, společenskou a privátní. Obytné místnosti jsou vybaveny nejen velkými okny na jednu světovou stranu, ale rovněž doplněny menšími okénky v dalších stěnách, aby se tak zvýšila světelnost interiéru.\n\nPo druhé světové válce byl majitel vystěhován a v roce 1947 byla na vilu uvalena národní správa. Po několika letech se stala majetkem státu a začala sloužit jako sídlo Ústředního kontrolního a zkušebního ústavu zemědělského. Změny, které byly provedeny, nejsou tak výrazné. Přízemní veranda byla proměněna na kancelář a byl zbořen zahradní domek.\n"}
{"id": "1510209", "url": "https://cs.wikipedia.org/wiki?curid=1510209", "title": "Území závislé na patriarchovi – Jordánsko", "text": "Území závislé na patriarchovi – Jordánsko\n\nÚzemí závislé na patriarchovi – Jordánsko je území závislé na katolickém patriarchovi chaldejské katolické církve.\n\nTato struktura vznikla roku 2004.\n\nK roku 2015 mělo: 4000 věřících, 1 diecézního kněze a 2 řeholnice. \n\n\n"}
{"id": "1510210", "url": "https://cs.wikipedia.org/wiki?curid=1510210", "title": "Území závislé na patriarchovi – Súdán a Jižní Súdán", "text": "Území závislé na patriarchovi – Súdán a Jižní Súdán\n\nÚzemí závislé na patriarchovi – Súdán a Jižní Súdán je území závislé na katolickém patriarchovi syrské katolické církve.\n\nRoku 1997 bylo zřízeno Území závislé na patriarchovi – Súdán.\n\nRoku 2013 bylo přejmenováno na Súdán a Jižní Súdán.\n\nK roku 2015 mělo území 50 věřících.\n\n\n"}
{"id": "1510211", "url": "https://cs.wikipedia.org/wiki?curid=1510211", "title": "Fontaine de la Charité", "text": "Fontaine de la Charité\n\nFontaine de la Charité je zaniklá fontána v Paříži. Byla zbořena v roce 1860 při Haussmannově přestavbě Paříže.\n\nVýstavbu veřejné kašny nařídila královská vyhláška z roku 1671 z důvodu rozparcelování zdejších pozemků a vzniku nové ulice. Fontána byla postavena v roce 1675 na severní straně tehdejší ulice \"Rue Taranne\" vedle vstupu do špitálního kostela. Díky tomu získala svůj název (charité – milosrdenství, laskavost). Voda byla do fontány přiváděna z Arcueil ležícího jižně od Paříže.\n\nFontána byla zbořena v roce 1860 stejně jako celá ulice při výstavbě bulváru Saint-Germain. Z fontány se dochoval basreliéf, který vytvořil Augustin Félix Fortin. Basreliéf je umístěný na fasádě domu č. 48 v \"Rue de Sévigné\" ve čtvrti Marais.\n"}
{"id": "1510215", "url": "https://cs.wikipedia.org/wiki?curid=1510215", "title": "Host (nakladatelství)", "text": "Host (nakladatelství)\n\nHost je nakladatelství se sídlem v Brně. Je aktivním členem profesní organizace Svaz českých knihkupců a nakladatelů. Nakladatelství má též vlastní internetovou prodejnu.\n\nHistorie nakladatelství Host souvisí s literární revue Host. Miroslav Balaštík a Tomáš Reichel (kteří v té době působili v této revue) spolu v roce 1996 založili také nakladatelství, zaměřené zpočátku na vydávání poezie a literárně-teoretických knih, které nakladatelství vydává i nadále. V současné podobě bylo nakladatelství zapsané do obchodního rejstříku 3. ledna 2000 jako \"HOST – vydavatelství, s.r.o\" se sídlem v Brně (spisová značka C 35443 u Krajského soudu v Brně). I v současnosti jsou vlastníky společnosti Miroslav Balaštík, Tomáš Reichel a navíc Martin Stöhr. Nakladatelství má (podle údajů ČSÚ v ARES) někde mezi 25 až 49 zaměstnanci. \n\nDo roku 2013 nakladatelství vydalo přibližně 700 tištěných publikací a asi 120 e-knih. Podle \"Zprávy o českém knižním trhu\" (2017) patří mezi dvacet největších českých nakladatelství podle počtu vydaných titulů, \npřičemž v roce 2014 vydalo 89, 2015: 113 a 2016: 103 titulů. S tržbami z prodeje vlastních knih 54 miliónů Kč v roce 2016 patří dokonce do první desítky nakladatelů podle obratu. Autoři \"Zprávy\" ovšem uvádějí, že v přehledu nakladatelů s tržbami nad 50 miliónů několik nakladatelství chybí: např. proto, že z dostupných výkazů nejsou schopni z celkového obratu oddělit tržby za knihy od tržeb za jiné zboží nebo služby. Týká se to zejména těchto nakladatelství: Slovart (distribuce zahraniční literatury), Portál (časopisy, vlastní knihkupectví), \"BB/art\" (vč. prodejen), \"SPN\", \"Anag\" (knihkupectví a časopisy) a \"Tarsago\" (neknižní zboží).\n\nSlovník české literatury ho charakterizuje jako nakladatelství „zaměřené na soudobou českou poezii a prózu, světovou literární teorii a na překladovou beletrii“. Nakladatelství vydává knihy v mnoha žánrech, mezi které patří: \n\nZa zvláštní zmínku stojí \"Česká knižnice\", v které jsou vydávána významná česká literární díla vzniklá v českých zemích od počátků písemnictví až po současnost. Tuto edici společně vydávají \nNadační fond Česká knižnice, Ústav pro českou literaturu Akademie věd České republiky a nakladatelství Host. V této edici vyšly např. výbor menších spisů Jana Husa, veršovaná legenda Život svaté Kateřiny ze 14. století, Putování Kryštofa Haranta z Polžic a Bezdružic, básně a prózy Karla Havlíčka Borovského, divadelní hry Václava Klimenta Klicpery, Babička Boženy Němcové, Epické básně Jaroslava Vrchlického, Staré pověsti české Aloise Jiráska, vybrané knihy Karoliny Světlé, Jáchyma Topola, hry Jiřího Voskovce a Jana Wericha a mnohé další.\n\nKnihy vydané nakladatelstvím Host získaly velké množství ocenění a nominací na ocenění, např. cenu Magnesia Litera za knihu desetiletí, za knihu roku, za prózu, za knihu pro děti a mládež,\nKniha roku Lidových novin, Státní cenu za literaturu, Cenu Josefa Škvoreckého, cenu Česká kniha, Cenu Evropské unie za literaturu (European Union Prize for Literature) a další. \n\nMezi oceněné autory patří např.: \n"}
{"id": "1510219", "url": "https://cs.wikipedia.org/wiki?curid=1510219", "title": "Černá ulice", "text": "Černá ulice\n\nČerná ulice je název ulice ve více městech v České republice, například:\n\n"}
{"id": "1510226", "url": "https://cs.wikipedia.org/wiki?curid=1510226", "title": "Dolnosvirská vodní elektrárna", "text": "Dolnosvirská vodní elektrárna\n\nDolnosvirská vodní elektrárna (rusky \"Нижне-Свирская ГЭС\" ) je vodní dílo na řece Svir v Rusku. Byla postavena jako druhá vodní elektrárna podle plánu GOELRO. Pro svůj historický význam byla vyhlášena jako národní technická památka. \n\nŘeka Svir je součástí vodní cesty, spojující povodí Volhy s povodím Něvy. Kromě energetického výkonu jsou tak vodní díla na řece i významnou součástí Volžsko-baltské vodní cesty. Stavba je tvořena z pravobřežní sypané hráze o celkové délce 1075 m, která se skládá z příbřežní části a řečištní složky o délce 125 m, navazující na přelivovou přehradu. Levobřežní hráz o délce 300 m spojuje přírodní ostrov s levým břehem a její součástí je jednokomorová jednocestná lodní propust o šířce 21,5 m a délce 200 m. Betonová přehrada o celkové délce 216 m je tvořena dvěma částmi s přelivovými poli o propustnosti 2075 m3/s .\n\nV budově elektrárny, jejíž těleso je součástí zádržného systému, pracují na spádu 11 m při hltnosti 300 m/s čtyři Kaplanovy turbíny o celkovém výkonu 99 MW. Na levém břehu bylo spolu s vodním dílem postaveno město Svirstroj.  \n\nV roce 1916 vypracoval na zadání Ministerstva veřejné dopravy Ruského impéria první projekt na energetické využití řeky Svir inženýr, pozdější popularizátor vědy a autor vědecko fantastické literatury Vadim Nikolajevič Nikolskij (zastřelený v roce 1938 za kontrarevoluční přečiny). Řízením projektu byl určen profesor Ivan Vasiljevič Jegiazarov. Počet hydrotechnických děl se v pozdějších projektech lišil od tří do pěti. Energetické řešení muselo zohledňovat i skutečnost významu řeky jako významné součásti Volžsko-baltské vodní cesty. Řešením tedy muselo být i překonání prahů na řece v potřebné hloubce. V konečném plánu projektu GOELRO pro Leningradskou oblast z prosince 1920 se objevily stupně dva o převýšení 10 a 14 m. Prioritní vodní stavbou se stala elektrárna na Volchově. \n\nIhned po dobudováni Volchovské elektrárny v roce 1927 začala výstavba prvního stupně na řece Svir. Řízením stavby byl pověřen Henrich Osipovič Graftio, který řídil stavbu na Volchovu. V té době již byl sovětský průmysl schopen dodat Kaplanovy turbíny vlastní konstrukce, stejně jako dostatečný počet nákladních automobilů pro překonání toku řeky kamennou navážkou. Poprvé v historii vodních staveb v Rusku bylo řečiště překonáno tímto způsobem. Ruské prvenství představoval i rozvod pod napětím 220 kV. Světovou premiérou pak byla stavba vodního díla této velikosti na stlačitelném podloží, které tvořily písky a devonské jílovce. Na základně výpočtů i modelových zkoušek byla stavba elektrárny i betonové přelivové hráze uskutečněna mimo svislici ve směru proti toku vody. Konečná poloha gravitačních částí byla pak výsledkem součtu působení hmotnosti díla i tlaku vody. \n\nPrvní hydraulická jednotka byla uvedena do provozu 19. prosince 1933. O rok později druhá a třetí a v roce 1935 byla instalována poslední turbína z Leningradských strojíren. Stejně jako u Volchovské elektrárny i zde byly instalovány dvě malé jednotky o výkonu 2 MW. Elektrárna pracovala s výkonem 99 MW a byla pojmenována jménem stavitele jako Vodní elektrárna H.O. Graftia.\n\nV září 1941 se vodní dílo ocitlo na hranici mezi sovětskými a finskými vojsky. Strojní zařízení bylo částečně demontována, většina zařízení však byla podminována a zničena. Obnova začala ihned v roce 1944, koncem září 1945 byl zprovozněn první agregát a 31. října proplul stavidly první konvoj lodí. V roce 1948 již elektrárna dodávala plný výkon 100 MW. \n\nZkušenosti se stavbou na stlačitelných podložích byly po válce využity při budování vodních děl na dolní Volze. Na základě prvních zkušeností s konstrukcí Kaplanových turbín dodaly později Leningradské strojírny na Volhu turbíny s největší hltností na světě. Podle vzoru využití budovy elektrárny jako zadržujícího tělesa byla postavena budova Saratovské vodní elektrárny.\n\n\n"}
{"id": "1510229", "url": "https://cs.wikipedia.org/wiki?curid=1510229", "title": "Němčík", "text": "Němčík\n\nPříjmení Němčík, přechýleně Němčíková, nosí více osobností:\n\n\n\n"}
{"id": "1510231", "url": "https://cs.wikipedia.org/wiki?curid=1510231", "title": "Hornosvirská vodní elektrárna", "text": "Hornosvirská vodní elektrárna\n\nHornosvirská vodní elektrárna (rusky \"Верхне-Свирская ГЭС\") je vodní dílo na řece Svir v Rusku. Byla postavena jako poslední vodní elektrárna podle plánu GOELRO. Pro svůj historický význam byla vyhlášena jako národní technická památka. \n\nŘeka Svir spojuje Oněžské a Ladožské jezero a v historii Ruska hrála vždy významnou roli jako dopravní cesta. Překážkou lodní dopravě však byly i peřeje na jejím toku, které po napuštění Hornosvirské přehradní nádrže zmizely pod její hladinou. Vzedmutím hladiny řeky se zvýšila i hladina Oněžského jezera, a tak turbíny elektrárny získaly pro potřebu regulace obrovský užitečný objem. \n\nVodní dílo se skládá z hluché sypané hráze o délce 350 m a návodní hráze s celkovou délkou 313 m, jejíž součástí je betonová přelivová hráz třemi přelivovými poli o délce 111 m. Součástí Volžsko-baltské vodní cesty je jednocestné jednokomorové zdymadlo o šířce 21,5 a délce 290 m. Ve strojovně elektrárny pracují na spádu 14 m čtyři Kaplanovy turbíny o výkonu 4 x 40 MW. Dlouhodobá roční výroba se pohybuje kolem hodnoty 550 milionů kWh.\n\nV prosinci roku 1920 byl na 8. Všeruském sjezdu sovětů schválen plán elektrifikace Ruska GOELRO, který ve své části pro severozápadní oblast země stanovil výstavbu dvou tepelných elektráren na rašelinu, jednu vodní elektrárnu na řece Volchov a dvě elektrárny na řece Svir. Na nižším úseku řeky o spádu 10 m a výkonu 100 MW a na vyšším stupni o spádu 14 m a výkonu 160 MW. Volchovská elektrárna byla zprovozněna v prosinci 1926, nižší stupeň na Sviru v roce 1933. Hlavním problémem při výstavbě Volchovské elektrárny byly devizové prostředky pro technologické vybavení. Nižněsvirská elektrárna pracovala již se stroji sovětské konstrukce, vyrobené v Leningradu, musela však získat zkušenosti s výstavbou na měkkém podloží stejně jako první zkušenosti z přehrazení řeky navážkou z nákladních automobilů. Poslední vodní dílo z leningradského plánu GOELRO mělo všechny předpoklady pro bezproblémovou a rychlou výstavbu. Koncem třicátých let se však začala projevovat jistá roztříštěnost v prioritách výstavby vodních děl. První významné projekty vodní energetiky se objevovaly ve vztahu k tehdejšímu hlavnímu městu Petrohradu a z tohoto města pocházela i většina odborníků. Ředitel komise pro plán GOELRO Gleb Křižanovskij podporoval projekty na velká díla na Volze a nové hlavní město Moskva se tak od začátku budování sovětské hydroenergetiky ocitlo v pozadí. Proto se priority budování vodních děl obrátily ve druhé polovině třicátých let směrem k horní Volze a k Moskevskému kanálu. Začátek stavebních prací na horním stupni na řece Svir je tak datován až rokem 1938. V létě 1941 byla suchá jáma připravena pro položení prvního kubíku. Rychlý postup finských vojsk, které se zastavily až na břehu řeky Svir, se stal pro staveniště Hornosvirské elektrárny, stejně jako pro Dolnosvirské vodní dílo, osudným a suchá jáma byla zaplavena. Po válce se nejdříve zprovoznila Dolnosvirské elektrárna a po jejím opětovném uvedení do provozu v roce 1947 začala obnova prací na horním stupni. První agregát byl zabudován v roce 1951 a v únoru 1952 dodal do sítě první proud. V září 1952 všechny čtyři agregáty pracovaly při plném výkonu.\n\nKromě dodávky energie mělo dostavení vodního díla význam také jako účinná složka Mariinské vodní cesty, spojující Balt s Volhou. Cesta zdymadlem umožnila bezproblémové překonání peřejí, které zmizely pod hladinou přehradní nádrže. Od roku 1964 je součástí Volžsko-baltské vodní cesty.\n\n\n"}
{"id": "1510233", "url": "https://cs.wikipedia.org/wiki?curid=1510233", "title": "Jürgen Schadeberg", "text": "Jürgen Schadeberg\n\nJürgen Schadeberg (* 1931, Berlín) je fotograf a umělec původem z Německa a působící v Jihoafrické republice. \n\nJürgen Schadeberg se narodil v Berlíně v Německu v roce 1931. V roce 1950 se přestěhoval do Jižní Afriky, aby se přidal ke své rodině a nastoupil do redakce časopisu \"Drum\" jako oficiální fotograf a grafik.\n\nSchadeberg se stal učitelem a mentorem několika nejkreativnějších jihoafrických fotografů své doby, jako například Bob Gosani, Ernest Cole a později Peter Magubane. Byl jedním z mála bílých fotografů, kteří mohli fotografovat každodenní život černošské komunity a seznámit se s černošským životem a kulturou. Jako výsledek zachytil na filmu počátky hnutí svobody, důsledky apartheidu a život obyčejných lidí ve městě.\n\nSchadeberg fotografoval mnoho historických a stěžejních událostí v padesátých letech. Například v roce 1951 dokumentoval kampaň vzdoru proti nespravedlivým zákonůmm; v roce 1956 soud za zradu v Johannesburgu, při kterém bylo zatčeno 156 lidí, včetně Nelsona Mandely; v roce 1955 stěhování Sophiatownu - černošského předměstí Johannesburgu s celou řadou osobností jazzových či bluesových hudebníků jazzu, politiků, umělců nebo politiků; v roce 1960 pohřeb šedesáti osmi zabitých černochů při březnovém masakru v Sharpeville a nebo dokumentoval osudy vězňů z ostrova Robben. Z významných osobností fotografoval Nelsona Mandelu, Waltera Sisulu, Olivera Tamboa, Trevora Huddlestona nebo Govana Mbekiho. Také dokumentoval jazzové legendy padesátých let, jako byli například Dolly Rathebe, Kippie Moeketsi, Thandi Klaasen nebo Miriam Makeba.\n\nČasopis \"Drum\" chtěl, aby zpěvačka Dolly Rathebe byla dívkou na obálce na jednom z jejich vydání. Schadeberg ji vzal na skládku v Johannesburgu a vyfotografoval ji v bikinách. Oba byli zatčeni za porušení zákona o morálce, který zakazoval vztahy mezi různými rasami.\n\nV roce 1959 Schadeberg opustil \"Drum\" a začal podnikat jako nezávislý profesionál. Byl součástí expedice za Křováky vedené profesorem Phillipem V. Tobiasem z univerzity Witwatersrand. Fotografie byly publikovány v \"The Kalahari Bushmen Dance\" v roce 1982.\n\nV roce 1964 byl nucen opustit Jihoafrickou republiku a odjel do Londýna. Zde učil a působil jako kurátor fotografických výstav, zejména pro uměleckou galerii Whitechapel.\n\nPoté se přestěhoval do Španělska, kde se zaměřil na kariéru umělce. V roce 1972 se vrátil do Afriky, kde přijal pozici fotografa pro křesťanskou pomoc v Botswaně a Tanzanii. V roce 1973 cestoval ze Senegalu a Mali do Keni a Zairu, aby tam fotografoval.\n\nV roce 1984 se Schadeberg vrátil do Jižní Afriky. Pracuje jako foto-novinář a dokumentární filmař na téma černošské komunity.\n\n\n\n\n\n"}
{"id": "1510234", "url": "https://cs.wikipedia.org/wiki?curid=1510234", "title": "Jaroslav Němčík", "text": "Jaroslav Němčík\n\nJaroslav Němčík (20. března 1933 – ) byl český fotbalista a trenér. Bydlel v Ostravě.\n\nV československé lize hrál za Baník Ostrava, aniž by skóroval (16.11.1952–18.05.1958). V nejvyšší soutěži začínal jako útočník, později nastupoval v obraně.\n\nPo skončení hráčské kariéry se stal trenérem. V Baníku Ostrava se podílel na výběru talentované mládeže.\n\n\n"}
{"id": "1510238", "url": "https://cs.wikipedia.org/wiki?curid=1510238", "title": "Hnědenec zvrhlý", "text": "Hnědenec zvrhlý\n\nHnědenec zvrhlý (\"Limodorum abortivum\") je vytrvalá orchidej, \"nezelená\" rostlina z čeledi vstavačovitých. Tato ojediněle se vyskytující bylina je téměř bez chlorofylu a je po celou dobu své existence závislá na mykotrofním způsobu výživy. V přírodě České republiky je jediným rostoucím druhem rodu hnědenec a je podobně jako v okolních středoevropských státech považován za rostlinný druh ohrožený vyhynutím.\n\nHlavní areál druhu je ve Středozemí a v západní Asii. Evropská severní hranice probíhá Francií, Německem, Českou republikou a Slovenskem, západní Španělskem a jižní ohraničení vede Středozemním mořem s přesahem do severní Afriky. Na východě se rozkládá po břehu Černého moře, v pohořích Turecka a severních oblastech Kavkazu, včetně blízkovýchodních zemí.\n\nV České republice roste výhradně na jihu Moravy, na dvou místech v chráněné krajinné oblasti Pálava. Prvé stanoviště je na východním okraji národní přírodní rezervace Děvín – Kotel – Soutěska a druhé v nedalekém lese v Milovicích.\n\nGeofyt rostoucí ve světlých dobravách a borových lesích, na slunných křovinatých stráních, lesostepích a někdy i na lesních pastvinách; jeho výskyt bývá obvykle spojován s borovicovým porostem. Tento nezelený druh orchideje je výrazně stínomilný a roste v podrostu typicky ektomykorhizních dřevin. Obvykle se nachází na místech s vápencovým nebo andezitovým podložím. Vyskytuje se od níže položených oblastí až do nadmořské výšky 2300 m n. m. v Alpách. V české přírodě kvete od května do července, na stejné lokalitě se však neobjevuje každoročně. V těchto přestávkách nevytváří květy, poněvadž nemá dostatek nashromážděných živin nebo vyroste pouze krátká lodyha a \"vykvete\" pod povrchem půdy; odtud pochází jeho druhové jméno \"zvrhlý\". Pod terénem se květy sice neotevřou, ale mohou se opylit kleistogamicky. Květy rostlin rostoucích mimo tmavý les bývají někdy opylovány samotářskými včelami pelonoskami rodu (\"Anthophora\"). Ploidie druhu je 2n = 56 nebo 64.\n\nHnědenec zvrhlý je rostlinou, která ztratila téměř všechen zelený pigment, a tím i velkou část schopnosti asimilovat živiny pomoci fotosyntézy. Listy jsou zakrnělé a přeměněné v šupiny, kořeny jsou korálovitě ztlustlé a nemají vlášení. Potřebné živiny si orchidej obstarává z houby, která je částečně získává rozkladem organické hmoty, a částečně je čerpá z kořenů dřevin. Houba je ve dvojité symbióze, se stromem vytváří tzv. ektomykorhizu, při které podhoubí pouze obaluje kořeny, a s orchidejí tvoří endomykorhizu, při níž mycelium vniká do jednotlivých buněk kořene. Většinou k tomu slouží houby z rodu holubinka (\"Russula\").\n\nVytrvalá bylina s minimem chlorofylu živící se látkami odebíranými z mycelia symbiotických hub. Má silný, 30 až 50 cm hluboko uložený, krátký oddenek s tlustými, hnízdovitě spletenými masitými kořeny, z kterého vyrůstá lodyha 20 až 50 cm vysoká a 1,5 mm hrubá. Je přímá, silná, ocelově modře až fialově naběhlá a mívá dva až pět lodyhu objímajících, zakrnělých, kopinatých, šupinovitých, pochvatých listů zbarvených hnědě až fialově.\n\nV horní části lodyhy vyrůstá šest až dvacet květů dlouhých do 4 cm, které jsou uspořádané v řídkém květenství, koncovém klasu až 30 cm dlouhém. Květy jsou podepřené kopinatými listeny, bývají většinou pootevřené a mají šest okvětních lístků vyrůstajících ve dvou přeslenech. Lístky ve vnějším přeslenu, dlouhé až 25 mm, jsou zbarvené světle fialově s tmavými žilkami a z nich dva postranní jsou vejčitě kopinaté a rozestálé, střední je vejčitý a dopředu nakloněný. Ve vnitřním přeslenu jsou dva kratší postranní lístky úzce kopinaté, na konci tupé a střední vytváří pysk dlouhý do 20 mm. Jeho horní část je srdčitě vydutá a má zvlněné okraje, spodní žlábkovitá část je od horní oddělena jen málo zřetelně. Ostruha dlouhá okolo 17 mm je úzká, válcovitá a přitisklá k hranatému, zkroucenému semeníku. Sloupek je na vrcholu dopředu ohnutý, brylky s pylem jsou přisedlé. Druh je variabilní v barvě květů, pohybuje se od světle modré přes růžově červenou po červeně fialovou.\n\nPlod je hnědá tobolka válcovitého tvaru se zbytky zaschlého okvětí. Obsahuje spoustu semen s nediferencovaným embryem a s omezeným množstvím zásobních látek, jsou proto při klíčení v prvních ontogenetických stadiích závislá na přísunu uhlíkatých látek od houbového endofytu. Ač jsou semena velmi drobná, jen 1 až 1,5 mm, jsou mezi orchidejemi rostoucími v české přírodě ta největší.\n\nHnědenec zvrhlý je považovaný \"Červeným seznamem cévnatých rostlin České republiky z roku 2012\" i \"Vyhláškou MŽP ČR č. 395/1992 Sb. ve znění vyhl. č. 175/2006 Sb.\" za kriticky ohrožený druh (§1, C1b).\n\n"}
{"id": "1510239", "url": "https://cs.wikipedia.org/wiki?curid=1510239", "title": "Krasíkov (nádraží)", "text": "Krasíkov (nádraží)\n\nKrasíkov (dřívější německý název Budigsdorf (1938–1945)) je železniční stanice v obci Krasíkov v okrese Ústí nad Orlicí, v km 23,8 železniční tratě 270 Česká Třebová – Přerov – Bohumín. V záhlaví stanice, v km 24,21, leží stejnojmennná železniční zastávka. Trať je součástí třetího železničního rychlostního koridoru ČD.\n\nŽelezniční stanice byla v roce 1845 umístěna za viaduktem s desíti cihelnými oblouky a kamennými pilíři přes Moravskou Sázavu, (km 24,079). Společnost Severní státní dráhy zde postavila stanici IV. třídy – přízemní budovu se sedlovou střechou. Dům byl určen pro přednostu (dva pokoje) a traťového strážníka (jeden pokoj). V roce 1872 Společnost státní dráhy budovu prodloužila a přistavěla skladištní kolej. Upravená budova měla dvě čekárny a kancelář. Rozšíření výpravní budovy se vzrůstajícím provozem bylo plánováno na rok 1915, ale první světová válka přerušila realizaci. V letech 1929–1930, při zdvoukolejnění tratě, byla postavena podle návrhu Miloše Fikra nová výpravní budova. Třípodlažní stavba z drážní strany byla členěná do tří výškových stupňů a dělená výraznou patrovou římsou. Fasáda pater měla cihelná ostění a pásy. Z uliční strany byla průčelí členěná rustikálním kamenným soklem a nárožím, vertikálně vystupujícím schodišťovým křídlem se zvlněným štítem a horizontálně položenými liniemi balkónů. Vstup do vestibulu kryla plechová stříška.\n\nV roce 2006 v rámci výstavby třetího železničního rychlostního koridoru přestalo stávající vybavení železniční stanice ležící v km 23,800 sloužit osobní dopravě. Byla vybudována nástupiště v nové poloze v záhlaví stanice, blíže obci, u nově postaveného mostu přes řeku Moravskou Sázavu. V obvodu stanice se nachází rovněž zastávka Tatenice. Stanice je rovněž neobsazená a je dálkově řízena z Centrálního dispečerského pracoviště Přerov.\n\nNa nástupištích jsou k dispozici prosklené přístřešky, poblíž je malé parkoviště. K přístupu na protější nástupiště slouží podchod pro pěší nebo je možné využít nedaleký podjezd silnice II/368. Zastávka je zařazena do integrovaného dopravního systému.\n\n"}
{"id": "1510245", "url": "https://cs.wikipedia.org/wiki?curid=1510245", "title": "Cori Gauffová", "text": "Cori Gauffová\n\nCori „Coco“ Gauffová, nepřechýleně \"Gauff\", (* 13. března 2004 Atlanta, Georgie) je americká profesionální tenistka. Ve své dosavadní kariéře na okruhu WTA Tour vyhrála jeden singlový a dva deblové turnaje. V rámci okruhu ITF získala do února 2020 jeden titul ve čtyřhře. \n\nNa žebříčku WTA byla ve dvouhře nejvýše klasifikována v únoru 2020 na 51. místě a ve čtyřhře pak v témže měsíci na 42. místě. Trénuje ji otec Corey Gauff.\n\nV juniorské kategorii odešla poražena z boje o titul na US Open 2017. Ve 13 letech se tak stala historicky nejmladší finalistkou newyorské juniorky. V další sezóně vyhrála dvouhru na French Open 2018 a s krajankou Caty McNallyovou také čtyřhru na US Open 2018. V červenci 2018 vystoupala na 1. místo juniorského kombinovaného žebříčku ITF a sezónu zakončila na 2. příčce. V prosinci 2018 ovládla floridský Orange Bowl.\n\nNa okruhu WTA Tour debutovala březnovým Miami Open 2019, na němž vyhrála zahajovací zápas. Průlom na grandslamu přišel v 15 letech po obdržení divoké karty do kvalifikace Wimbledonu 2019. Jako nejmladší hráčka v historii z ní postoupila do hlavní soutěže, kde na úvod vyřadila Venus Williamsovou a následně prošla do čtvrtého kola. Podruhé Williamsovou porazila v prvním kole Australian Open 2020.\n\nNarodila se roku 2004 v georgijské metropoli Atlantě do rodiny Candi (rozené Odomové) a Coreyho Gauffa. Křestní jméno Cori získala po otci. Má dva bratry, o čtyři roky mladšího Codeyho a o devět let mladšího Camerona Gauffovi. Otec hrál univerzitní basketbal na Georgijské státní univerzitě a později pracoval jako manažer ve zdravotnictví. Matka se věnovala lehké atletice na Floridské státní univerzitě a následně se stala pedagožkou. Cori Gauffová strávila prvních sedm let života v rodné Atlantě. Ve čtyřech letech ji zaujal tenis při sledování televizního přenosu ze zápasu Sereny Williamsové na Australian Open 2009.\n\nRodiči byla vedena k širokému záběru sportů včetně basketbalu a atletiky. Tenis začala hrát v šesti letech. Rodina se v jejích sedmi letech přestěhovala do předchozího bydliště rodičů, jižněji položeného Delray Beach na Floridě, kde zpočátku žili s prarodiči z matčiny strany. Poté se přestěhovali do vlastního domu, aby získala lepší podmínky pro trénink. V osmi letech začala v tenisové v New Generation spolupracovat s koučem Gerardem Loglem. Rodiče se vzdali svých kariér ve prospěch vytvoření kvalitních podmínek pro dceru. Otec, který měl z dospívání omezenou zkušenost s tenisem, převzal roli hlavního trenéra a matka ji vyučovala v rámci domácího vzdělávání. Poté, co v prosinci 2012 vyhrála celonárodní turnaj „Malé Mo“ Tenisové nadace Maureen Connollyové Brinkerové v kategorii osmiletých, rozhodla se usilovat o kariéru profesionální tenistky.\n\nV deseti letech se stala členkou Mouratoglouovy akademie, vedené koučem Sereny Williamsové Patrickem Mouratoglouem. Ten na její adresu poznamenal: „\"Vždycky si budu pamatovat moment, kdy jsem Coco poprvé uviděl. Do akademie přišla na zkoušku v roce 2014 a udělala na mě dojem svou odhodlaností, atletičností a bojovným duchem… Když se na vás podívá a řekne, že bude světovou jedničkou, můžete jí prostě věřit.\"“ Prostřednictvím své nadace Champ'Seed, podporující mladé talenty s nedostatkem finančního zázemí, jí zajistil komplexní tenisovou přípravu na vysoké úrovni. V červenci 2014 vyhrála antukové mistrovství Spojených států v kategorii dvanáctiletých, organizované Americkým tenisovým svazem, čímž se v 10 letech a 4 měsících stala historicky nejmladší šampionkou turnaje.\n\nV rámci hlavních soutěží událostí okruhu ITF debutovala jako čtrnáctiletá v květnu 2018, když na turnaji ve floridském Osprey s dotací 25 tisíc dolarů postoupila z tříkolové kvalifikace. V úvodním kole dvouhry porazila Američanku Alexandru Perperovou a poté podlehla další krajance Katerině Stewartové. Divokou kartu získala do kvalifikace US Open, v níž skončila v první fázi na raketě Britky Heather Watsonové. \n\nNa únorové události ITF Midland Tennis Classic s rozpočtem 100 tisíc dolarů ji s Ann Liovou ve finále čtyřhry zdolaly Olga Govorcovová s Valerijí Savinychovou. Navazující turnaj s dotací 25 tisíc dolarů v arizonském Surprise znamenal účast ve finále dvouhry i čtyřhry. V závěrečném duelu singlové soutěže nestačila na Bulharku Sesil Karatančevovou. Z deblu si po boku Novozélanďanky Paige Houriganové odvezla premériovou trofej ITF, když v boji o titul porazily americký pár Usue Maitane Arconadová a Emina Bektasová. Premiéru na okruhu WTA Tour prožila na březnovém Miami Open, kde ji organizátoři udělili divokou kartu. Prvního vítězného zápasu dosáhla nad krajankou Caty McNallyovou. Ve druhé fázi však nenašla recept na Rusku Darju Kasatkinovou.\n\nPo vyřazení ve druhém kole kvalifikace French Open se Slovinkou Kajou Juvanovou, obdržela divokou kartu do kvalifikačního turnaje Wimbledonu. V něm na její raketě postupně dohrály devadesátá druhá hráčka žebříčku a nejvýše nasazená Aliona Bolsovová ze Španělska, Ruska Valentina Ivachněnková a také stodvacátá osmá v pořadí Greet Minnenová z Belgie, s níž ztratila jen dva gamy. V 15 letech a 122 dnech věku se stala nejmladší singlistkou v historii Wimbledonu, která postoupila z kvalifikace. V singlové wimbledonské soutěži z pozice 313. ženy klasifikace na úvod vyřadila 39letou světovou čtyřiačtyřicítku Venus Williamsovou, která prohrála v londýnském prvním kole teprve podruhé. Stala se tak nejmladší vítězkou wimbledonského zápasu dvouhry od Jennifer Capriatiové v roce 1991. Nejmladší hráčka soutěže porazila nejstarší. Ve druhé fázi zvládla duel s bývalou semifinalistkou turnaje Magdalénou Rybárikovou. Následně otočila průběh utkání se světovou šedesátkou Polonou Hercogovou, když Slovince ve druhé sadě odvrátila dva mečboly. V osmifinále podlehla rumunské turnajové sedmičce a pozdější šampionce Simoně Halepové. Všechny její zápasy vysílané na americkém kontinentu stanicí ESPN se staly nejsledovanějšími utkáními dne. Bodový zisk ji posunul ze čtvrté stovky na nové kariérní maximum, 141. příčku.\n\nNa washingtonském Citi Open prošla kvalifikačním sítem do dvouhry, kde ji na úvod vyřadila Kazaška Zarina Dijasová. S Caty McNallyovou se probojovala do finále washingtonské čtyřhry po výhře nad třetím nasazeným párem Miju Katová a Anna Kalinská. Z premiérového finále kariéry na okruhu WTA Tour si odvezla titul, když Američanky zvítězily nad maďarsko-americkou dvojicí Fanny Stollárová a Maria Sanchezová ve dvou setech.\nNa newyorský major US Open obdržela od pořadatelů divokou kartu do hlavní soutěže. V úvodní fázi zdolala 18letou Rusku Anastasiji Potapovovou ve třech setech. Utkání bylo hráno v rámci večerního programu na Louis Armstrong Stadium. Ve druhém střetnutí si poradila s Maďarkou Tímeou Babosovou, což znamenalo duel třetího kola proti světové jedničce a obhájkyni trofeje Naomi Ósakaové. V něm však ztratila obě sady. Do čtyřhry US Open zasáhla se stabilní spoluhráčkou McNallyovou. Od médií dvojice získala přezdívku „McCoco“. Na cestě do třetího kola vyřadily deváté naazené Nicole Melicharovou s Květou Peschkeovou, než je zastavil australsko-běloruský pár Ashleigh Bartyová a Viktoria Azarenková.\n\nKvalifikaci odehrála na říjnovém Upper Austria Ladies Linz v hornorakouském Linci. Přes porážku v jejím druhém kole s Tamarou Korpatschovou, prošla do dvouhry jako šťastná poražená. V hlavní soutěži pak nenašla přemožitelku. Ve čtvrtfinále porazila poprvé v kariéře členku elitní světové desítky, osmou v pořadí Kiki Bertensovou. Mezi poslední čtveřicí hráček zvládla duel s Němkou Andreou Petkovicou a v závěrečném utkání přehrála Lotyšku Jeļenu Ostapenkovou po třísetovém průběhu. V patnácti letech se stala nejmladší šampionkou turnaje WTA od Nicole Vaidišové na Taškent Open 2004. Bodový zisk jí po skončení zajistil posun o 39 míst výše a debutový průlom do první stovky žebříčku, na 71. místo. Rovněž semifinálová účast v linecké čtyřhře s McNallyovou znamenala průlom do elitní stovky deblové klasifikace. Druhou společnou trofej pak Američanky přidaly na říjnovém BGL Luxembourg Open v Lucemburku, při čtvrté účasti v hlavní deblové soutěži WTA. Ve finále porazily americko-chilské turnajové dvojky Kaitlyn Christianovou s Alexou Guarachiovou.\n\n"}
{"id": "1510247", "url": "https://cs.wikipedia.org/wiki?curid=1510247", "title": "Hrabě Lucanor", "text": "Hrabě Lucanor\n\nKniha příkladů hraběte Lucanora a Patronia (v originále \"Libro de los enxiemplos del Conde Lucanor et de Patronio\"), běžně známá pod zkráceným názvem Hrabě Lucanor, je jedním z nejvýznamnějších prozaických děl středověké španělské literatury. Autorem je Don Juan Manuel, kastilský učenec a vysoký šlechtic, a kniha byla poprvé vydána roku 1335.\n\nSkládá se z 5 částí, z nichž je nejznámější a také nejrozsáhlejší je pouze část první: obsahuje 51 krátkých mravoučných příběhů a podobenství, pomocí kterých rádce Patronio odpovídá svému pánovi na otázky, které mu klade. Hrabě ocení Patroniovu radu a zachová se podle ní a sám Juan Manuel potom získané morální ponaučení shrne do krátkého verše.\n\nPřestože mají tato vyprávění jasně danou a stále se opakující strukturu, vyznačuje se kniha rozmanitostí témat, postav a prostředí, ve kterých se odehrává. Zdrojem inspirace byly pro autora především různé arabské motivy, ale také například Ezopovy bajky či reálné historické postavy.\n\nZa života Juana Manuela byla situace na Pyrenejském poloostrově politicky i ekonomicky nestabilní, šlechta čelila mocenským intrikám a bojovala s útočícími Araby, zatímco prostý lid trápil hlad a útlak vrchnosti. V duchovní oblasti navíc situaci komplikovalo papežské schizma. Jako člen vysokých vrstev společnosti se Juan Manuel uchýlil k psaní tzv. didaktické literatury, což byl zejména ve 13. a 14. století populární literární směr, který se v tehdejší Kastilii rozšířil zejména díky vlivu arabské kultury.\n\nPostupně se běžným motivem tohoto žánru stal rozhovor mezi králem a moudrým rádcem, k čemuž se Juan Manuel uchýlil také ve svých dílech \"Hrabě Lucanor\" a \"Spis o rytíři a zbrojnoši\".\n\nPřestože se autor nechal inspirovat vlivy jiných kultur a použil i již dávno známé motivy, vtiskl svojí knize jedinečný a osobitý styl a jeho dílo nese i první prvky moderní středověké prózy: bývá označován za jednoho z prvních spisovatelů, jež si je plně vědom svého autorství a kterému záleží na zachování jeho děl a předání myšlenek dalším generacím. Za tímto účelem založil klášter v Peñafiel, kde měly být uchovány jeho spisy a kde si přál být pohřben. Zároveň se u něj projevuje obava z tehdy běžných chyb vzniklých při opisování a šíření knih a klade důraz na to, že na případných nedostatcích nenese vinu on.\n\nKniha se skládá z pěti částí a prologu:\n\n\nPro kompletnost jsou v následující části uvedeny názvy všech 51 příběhů, které Patronio v prvním díle knihy vypráví:\n\n\nRozmanitost témat, postav a zdrojů, kterými se inspiroval, vypovídá a autorově vysoké vzdělanosti. Kromě španělské literární tradice jsou v tomto díle patrné zejména tyto vlivy:\n\n\nVšeobecný úpadek své společenské vrstvy a politickou i duchovní krizi chce autor překonat návratem k rytířské kultuře a tradici a věnuje se proto tématům jako: spása duše, jak si získat a uchovat čest, jak čestně nabýt majetek a bohatství. Zajímá ho na jedné straně dobrá pověst, pravé přátelství a moudrost, ale i chamtivost a pochlebování. V rámci duchovna se pak zabývá predestinací, přátelstvím člověka s Bohem či Boží prozřetelností. Hrabě se v příbězích často snaží zjistit, kdo je jeho přítel a kdo jeho nepřítel.\n\nJedním z nejvýznamnějších aspektů \"Hraběte Lucanora\" je právě tato tematická pestrost (vidíme příběhy ze světa zvířat i lidí, Křesťanů i Muslimů, sedláků i králů). Juan Manuel se zabývá tématy, jež jsou v daném momentě aktuální pro něj, ale i pro zbytek společnosti. Svým detailním popisem a schopností vykreslit atmosféru čtenáři předkládá věrný obraz španělské společnosti 14. století. Postavy jsou vykresleny věrohodně, psychologicky se vyvíjí a tím se tyto krátké schematické příběhy mění na soubor samostatných a plnohodnotných vyprávění.\n\nKnihu vydalo roku 1961 \"Státní nakladatelství krásné literatury, hudby a umění\" pod názvem \"Hrabě Lucanor\" v překladu Luďka Kulta.\n\n"}
{"id": "1510251", "url": "https://cs.wikipedia.org/wiki?curid=1510251", "title": "Letovice (nádraží)", "text": "Letovice (nádraží)\n\nLetovice je železniční stanice v západní části města Letovice v okrese Blansko v Jihomoravském kraji. Nádraží odděluje od centra města řeka Svitava. Leží na trati 260. Stanice je elektrifikovaná (25 kV 50 Hz AC). V Letovicích se dále nachází železniční zastávka \"Letovice zastávka\".\n\nStanice byla vybudována jakožto součást Severní státní dráhy spojující primárně tratě v majetku společnosti procházející Brnem a Českou Třebovou. Práce započaly roku 1843 ve směru od Brna v Obřanech, hlavním projektantem trati se stal inženýr Hermenegild von Francesconi. Práce zajišťovala brněnská stavební firma bratří Kleinů, která po určitou dobu měla svou kancelář v domě rodiny Blodigů ve Svitavách. První vlak dorazil na letovické nádraží 1. ledna 1849, roku 1869 byla zdvoukolejněna.\n\nNa jižní straně prostoru nádraží je dochována původní budova nádraží, jejímž autorem je pravděpodobně vrchní architekt inženýr Anton Jüngling. Unikátně je v případě této stanice řešena vodárenská věž, která je zabudovaná přímo do těla stanice. Uvnitř se nacházelo mimo jiné zařízení pro předehřev vody do kotlů parních lokomotiv, aby nedocházelo k tepelným nerovnostem, věž je proto zakončena krátkým komínem. Nachází se zde též jednopatrová nádražní budova s hrázděnými prvky, později byla přistavěna staniční budova novější, která posléze přebrala hlavní funkce obsluhy nádraží.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. K dokončení elektrifikace úseku Česká Třebová – Brno došlo až v 90. letech 20. století, pravidelný provoz elektrických souprav zde byl zahájen v roce 1999.\n\nStanicí prochází První železniční koridor, leží na trase 4. Panevropského železničního koridoru. V letech 1992–1998 prošel celý traťový úsek rekonstrukcí, nachází se zde tři nekrytá nástupiště, ke kterým se přichází přechody přes kolejiště (2019).\n\n"}
{"id": "1510252", "url": "https://cs.wikipedia.org/wiki?curid=1510252", "title": "Blansko (nádraží)", "text": "Blansko (nádraží)\n\nBlansko je železniční stanice v západní části okresního města Blansko v Jihomoravském kraji. Nádraží odděluje od centra města řeka Svitava. Leží na trati 260. Stanice je elektrizovaná (25 kV 50 Hz AC). V obvodu stanice se nachází rovněž železniční zastávka Blansko město.\n\nStanice byla vybudována jakožto součást Severní státní dráhy spojující primárně tratě v majetku společnosti procházející Brnem a Českou Třebovou. Práce započaly roku 1843 ve směru od Brna v Obřanech, hlavním projektantem trati se stal inženýr Hermenegild von Francesconi. Práce zajišťovala brněnská stavební firma bratří Kleinů, která po určitou dobu měla svou kancelář v domě rodiny Blodigů ve Svitavách. První vlak dorazil na blanenské nádraží 1. ledna 1849, roku 1869 byla zdvoukolejněna.\n\nStanici původně tvořila stavba o dvou věžovitých blocích spojených přízemní částí s otevřeným zastřešeným prvním nástupištěm. Severně od budovy se nacházel též domek nádražní restaurace spojený s výpravnou přístřeškem a dvoupatrová provozní drážní budova. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nTéměř všechny původní drážní objekty byly v 2. polovině 20. století přestavěny v nový staniční komplex v duchu prosté dobové architektury. K dokončení elektrizace úseku Česká Třebová – Brno došlo až v 90. letech 20. století, pravidelný provoz elektrických souprav zde byl zahájen v roce 1999.\n\nStanicí prochází První železniční koridor, leží na trase 4. Panevropského železničního koridoru. V letech 1992–1998 prošel celý traťový úsek rekonstrukcí, nachází se zde jedno ostrovní nástupiště a dvě jednostranná úrovňová nástupiště s přístupem přes koleje (2019).\n\n"}
{"id": "1510254", "url": "https://cs.wikipedia.org/wiki?curid=1510254", "title": "Semily (nádraží)", "text": "Semily (nádraží)\n\nSemily je železniční stanice v západní části okresního města Semily v Libereckém kraji nedaleko řeky Jizery. Leží na neelektrizované trati 030, na adrese Nádražní 95, 513 01 Semily.\n\nStanice byla vybudována jakožto součást Jihoseveroněmecké spojovací dráhy (\"SNDVB\"), autorem univerzalizované podoby stanice je pravděpodobně architekt Franz Reisemann, který navrhoval většinu výpravních budov této dráhy. Práce zajišťovala brněnská stavební firmy bratří Kleinů a Vojtěcha Lanny. 1. prosince 1858 byl se semilským nádražím uveden do provozu celý nový úsek trasy z Pardubic do stanice Turnov, odkud byla trať následujícího roku prodloužena dále do Liberce.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě nekrytá jednostranná nástupiště, jedno vnější u budovy a druhé vnitřní mezi kolejemi s přístupem přechodem přes kolej (2019). V roce 2018 začala rekonstrukce a modernizace semilského nádraží, její dokončení je plánováno na rok 2020.\n\n"}
{"id": "1510256", "url": "https://cs.wikipedia.org/wiki?curid=1510256", "title": "Pražská brána (Rakovník)", "text": "Pražská brána (Rakovník)\n\nPražská brána je jedním ze symbolů města Rakovníku. Nachází se na východním okraji jeho historického jádra a spolu se severní branou Vysokou, západní Svatojilskou a jižní Lubenskou tvořila součást středověkého městského opevnění. Pražská brána je chráněna jako kulturní památka České republiky a spravuje ji Muzeum T. G. M. Rakovník.\n\nPostavena byla roku 1516 kamenickým mistrem Janem podobně jako ostatní na místě starší dřevěné brány, která se nazývala Zákostelská, protože stála v Zákostelí, opevněném okolí kostela sv. Bartoloměje, kde se kromě zvonice nacházela také původní fara, rychta nebo stará škola. Zatímco Vysoká brána byla znatelně vyšší a vystavěná odlišně, ostatní brány byly navzájem velmi podobné, ačkoli bránám Svatojilské a Lubenské chyběly typické nárožní věžičky. Tyto dvě pak byly pro svou zchátralost a kvůli rozvoji Rakovníka roku 1837 spolu s větší částí městských hradeb zbořeny. Pražská brána byla naopak roku 1903 zrekonstruována podle návrhu architekta Ludvíka Láblera.\n\nPozdně gotická brána má podobu hranolu o výšce 12,3 m, stojího na půdorysu o rozměrech 9,8 x 9,47 m, zdi jsou silné 1,4 až 1,6 m a jejich vnější podobu utváří hrubě tesané pískovcové kvádříky. Vysokou sedlovou střechu doplňují čtyři výrazné nárožní věžičky na vyložených konzolách. Přízemní průjezd s valenou klenbou mezi dvěma jednoduchými zkosenými portály býval z obou stran uzavírán dvoukřídlými vraty, z vnější strany se spouštěl i padací most. Věž má dvě plochostropá patra s vnitřním dřevěným schodištěm, která jsou ze všech stran osvětlena malými okénky, v prvním patře pěti, ve druhém třemi. Ve druhém patře je směrem z historického města také jedna klíčová střílna.\n\nZajímavostí je, že na této straně brány býval svého času ve výklenku nad vjezdem umístěn kalich jako symbol husitství a částečně se dochoval i už opršalý latinský nápis na omítce (jde o výzvu císaře Rudolfa II., aby sem přijíždějící obchodníci živili královskou komoru, která se roku 1599 kvůli moru přestěhovala z Prahy do Rakovníka). Interiér Pražské brány je přístupný v prvním patře přes schodiště z pozemku muzea, které zde prezentuje vývoj městského opevnění a historii spolku rakovnických ostrostřelců.\n"}
{"id": "1510259", "url": "https://cs.wikipedia.org/wiki?curid=1510259", "title": "Josef Bruk", "text": "Josef Bruk\n\nJosef Bruk (* 14. března 1935, Heřmanice) je bývalý český hokejový brankář. Po skončení aktivní kariéry působil jako trenér. Byl osobním trenérem Dominika Haška. Jeho synem je bývalý ligový hokejista David Bruk.\n\nV československé lize chytal za CHZ Litvínov a Spartu Praha. Odchytal 8 ligových sezón a nastoupil ve 142 ligových utkáních. V nižší soutěži chytal za DSO Dynamo Karlovy Vary a Slavii Praha.\n\n\n"}
{"id": "1510260", "url": "https://cs.wikipedia.org/wiki?curid=1510260", "title": "Mistrovství Evropy v judu 2019 – podrobné výsledky žen", "text": "Mistrovství Evropy v judu 2019 – podrobné výsledky žen\n\nPodrobné výsledky ze zápasu v judo žen na II. Evropských hrách v roce 2019.\n\n\n\n\nV kolonce zápasů je uvedeno: číslo_soupeřky/ippon_wazari_šido/hrací_doba/bodovaná_technika_(způsob_ukončení_zápasu)\n\n\n\n\n\n\n\n\n\n\n\n\n\n\n"}
{"id": "1510262", "url": "https://cs.wikipedia.org/wiki?curid=1510262", "title": "Muži v černém: Globální hrozba", "text": "Muži v černém: Globální hrozba\n\nMuži v černém: Globální hrozba (v anglickém originále Men in Black: International) je americký sci-fi akční a komediální film z roku 2019, jehož režie se ujal F. Gary Gray a scénář k němu napsali Art Marcum a Matt Holloway. Jedná se o spin-off filmové série \"Muži v černém\". Hlavní role hrají Chris Hemsworth, Tessa Thompson, Kumail Nanjiani, Rebecca Ferguson, Rafe Spall, Laurent a Larry Bourgeois, Liam Neeson a Emma Thompson. \n\nFilm měl mezinárodní premiéru ve Spojených státech dne 14. června 2019. V České republice byl do kin uveden o den dříve.\n\nVydělal více než 245 milionů dolarů po celém světě, ale získal spíše nepříznivé recenze od kritiků, kteří kritizovali „nevýraznou akci a zapomenutelný děj“, ačkoli chemie mezi Hemsworthem a Thompson byla chválena. \n\n\nFilm vydělal 72,6 milionu dolarů ve Spojených státech a Kanadě a 172,5 milionu dolarů v ostatních oblastech, celkově tak vydělal 245,1 milionu dolarů po celém světě. Náklady na natočení filmu činily 94–110 milionů dolarů a dalších 120 milionů dolarů bylo vynaloženo na marketing. \n\nFilm byl do kin uveden společně s filmem \"Shaft\". Byl projektován výdělek 30–40 milión dolarů za první promítací víkend. Film vydělal 10,4 miliónů dolarů za první den. Celkově tak za první víkend vydělal 30 miliónů dolarů. \n\nNa recenzní stránce Rotten Tomatoes získal z 285 započtených recenzí 22 procent s průměrným ratingem 4,47 z 10. Na serveru Metacritic snímek získal z 50 recenzí 38 procent ze 100. Publikum oslovené CinemaScore dalo filmu průměrnou známku za 2 ve škále 1+ až 5. Na Česko-Slovenské filmové databázi snímek získal 57 procent z 913 hlasů. \n\n"}
{"id": "1510265", "url": "https://cs.wikipedia.org/wiki?curid=1510265", "title": "Heroldský kříž", "text": "Heroldský kříž\n\nJako heroldský kříž (též heroltský) se v heraldice označuje spojení kůlu a břevna, jde tedy o kříž, který se dotýká okrajů štítu. Je velmi rozšířenou heroldskou figurou, pokud je na stříbrném poli červený, mluví se o svatojiřském kříži. Černý heroldský kříž na stříbrném poli je znakem Řádu německých rytířů. Pokud se nedotýká okrajů štítu, vzniká volný kříž, který je již obecnou heraldickou figurou.\n"}
{"id": "1510269", "url": "https://cs.wikipedia.org/wiki?curid=1510269", "title": "Aladin (film, 2019)", "text": "Aladin (film, 2019)\n\nAladin je americký hudební fantasy film z roku 2019, produkovaný společností Walt Disney Pictures. Režie se ujal Guy Ritchie, který společně s Johnem Augustem napsal scénář. Je hranou adaptací animovaného stejnojmenného filmu (1992), který je založen na stejnojmenném příběhu ze sbírky příběhů \"Tisíc a jedné noci\". Hlavní role hrají Will Smith, Mena Massoud, Naomi Scott, Marwan Kenzari, Navid Negahban, Nasim Pedrad, Billy Magnussen a Numan Acar. Své hlasy propůjčili Alan Tudyk a Frank Welker. \n\nFilm měl premiéru ve Spojených státech dne 24. května 2019 a v České republice o den dříve. Film vydělal přes 925 miliónů dolarů po celém světě a stal se třetím nejvýdělečnějším filmem roku 2019. Film získal smíšené recenze od kritiků, kteří chválili výkony Smitha, Massouda a Scott, kostýmy a hudební partitury, ale kritizovali Ritchieho směr a efekty CGI. \n\n\n\nFilm vydělal 323,3 miliónů dolarů ve Spojených státech a Kanadě a 602 miliónů dolarů v ostatních oblastech, celkově tak vydělal přes 925,3 miliónů dolarů po celém světě. Rozpočet filmu činil 183 miliónů dolarů. \n\nFilm byl uveden do kin společně s filmy \"Šprtky to chtěj taky\" a \"Syn temnoty.\" Byl projektován výdělek kolem 80 miliónů dolarů za první promítací víkend. Za první víkend nakonec film získal přes 116,8 miliónů dolarů. Druhý víkend vydělal dalších 42,3 milionu dolarů. \n\nNa recenzní stránce Rotten Tomatoes film získal z 336 recenzí 57% s průměrným ratingem 5,89 z 10. Na stránce Metacritic si film drží skóre 53 ze 100, a to na základě 49 kritik. Publikum oslovené CinemaScore dalo filmu známku 1 na měřítku 1+ až 5. Na Česko-Slovesnké filmové databázi si snímek drží 77 procent vypočítaných z 1370 hodnocení. \n\n"}
{"id": "1510274", "url": "https://cs.wikipedia.org/wiki?curid=1510274", "title": "Auxetické textilie", "text": "Auxetické textilie\n\nAuxetické textilie jsou materiály s vlastnostmi charakterizovanými záporným Poissonovým číslem při deformaci. To znamená, že při roztahování nabývají na tlouštce a při stlačení se ztenčují. \n\nTyto materiály snášejí mimořádně vysoké zatížení, jsou rezistentní proti přetrhům a dobře absorbují energii. Proto se asi od poslední dekády 20. století výzkumné instituce i někteří výrobci textilií (především v Číně a v USA) snaží vyvinout textilie s auxetickými vlastnostmi. Dosavadní pokusy (do roku 2019) se soustřeďovaly hlavně na následující témata:\n\nPokusy se dosud zakládaly na použití velmi omezeného množství speciálních vláken a přízí. Z dosavadních výsledků vyplývá, že racionální použití auxetických textilií pro speciální technické účely, jako jsou výztuže kompozitů či ochrana proti vibracím a nárazům, je technicky a ekonomicky reálné. Před komerčním využitím těchto výrobků pro oděvní účely je však nutné vyřešit řadu technických problémů.\n\n"}
{"id": "1510276", "url": "https://cs.wikipedia.org/wiki?curid=1510276", "title": "Berličkový kříž", "text": "Berličkový kříž\n\nBerličkový kříž (cross potent, croix potencée, Kruckenkreuz) je obecná heraldická figura řeckého nebo latinského kříže, jehož ramena jsou zakončena příčným břevnem. Jeho variantou je Jeruzalémský kříž.\n"}
{"id": "1510277", "url": "https://cs.wikipedia.org/wiki?curid=1510277", "title": "Judit Varga (politička)", "text": "Judit Varga (politička)\n\nJudit Varga, , (* 10. září 1980, Miskolc) je maďarská právnička, pravicová politička a státní úřednice. Od července 2019 zastává post ministryně spravedlnosti ve čtvrté vládě Viktora Orbána.\n\nRoku 2004 získala právnický diplom na Miskolci Egyetem ve městě Miskolc. Poté pracovala jako právnička pro právnické kanceláře \"Freshfields Bruckhaus Deringer\" a \"Hogan & Hartson\". Od května 2018 působila jako státní sekretářka pro Evropskou unii na Úřadu předsedy vlády (\"Miniszterelnökség\"). Poté, co byl tehdejší ministr László Trócsányi zvolen ve volbách 2019 poslancem Evropského parlamentu, se stala jeho nástupkyní v čele maďarského Ministerstva spravedlnosti.\n\nHovoří anglicky, francouzsky, maďarsky, německy a španělsky.\n\nJe vdaná a má tři syny.\n\n\n"}
{"id": "1510280", "url": "https://cs.wikipedia.org/wiki?curid=1510280", "title": "Mary Poppins se vrací", "text": "Mary Poppins se vrací\n\nMary Poppins se vrací (v anglickém originále: Mary Poppins Returns) je americký muzikálový fantasy film z roku 2018, jehož režie se ujal Rob Marshall a scénáře David Magee. Film je inspirován knižní sérií \"Mary Poppins\" od autora PL Travers. Je pokračováním filmu \"Mary Poppins\" (1964). Hlavní role hrají Emily Blunt, Lin-Manuel Miranda, Ben Whishaw, Emily Mortimer, Julie Walters, Dick Van Dyke, Angela Lansbury, Colin Firth a Meryl Streep. \n\nFilm vydělal více než 349 milionů dolarů po celém světě a obdržel spíše pozitivní recenze od kritiků, kteří chválili herectví (zejména Blunt), režii, hudební skóre, hudební čísla, kostýmní design, produkci, vizuální efekty. Film byl vybrán jak National Board of Review, tak i Americkým filmovým institutem jako jeden z deseti nejlepších filmů v roce 2018. Získal čtyři nominace na Zlatý glóbus, devět na cenu Critics' Choice Movie Awards, tři na Filmovou cenu Britské akademie, nominaci na cenu Screen Actors Guild Awards a čtyři nominace na Oscara. \n\n\n\nFilm vydělal 172 milionů dolarů ve Spojených státech a Kanadě a 177,5 milionů dolarů v dalších oblastech, celkově tak vydělal přes 349,5 milionů dolarů po celém světě. Rozpočet filmu činil 1030 milionů dolarů. \n\nZa první promítací víkend byl projektován výdělek v USA a Kanadě 49–51 milionů dolarů. Film nakonec vydělal 23,5 milionů dolarů. \n\nNa recenzní stránce Rotten Tomatoes film získal z 344 kritik 79 procent s průměrným hodnocením 7,25 z 10. Na stránce Metacritic film získal 66 bodů ze 100, založených na 54 kritikách. Publikum oslovené CinemaScore dalo filmu známku 1- na škále 1+ až 5. Na Česko-Slovenské filmové databázi si snímek drží 58 procent vypočtených z 900 hodnoceních. \n\n"}
{"id": "1510285", "url": "https://cs.wikipedia.org/wiki?curid=1510285", "title": "Tatenický tunel (původní)", "text": "Tatenický tunel (původní)\n\nTatenický tunel (nepřesně též Krasíkovský, nyní Starý krasíkovský tunel) je nevyužívaný a částečně zasypaný železniční tunel, který leží jižně od obce Tatenice v okrese Ústí nad Orlicí na původní trase tratě z Olomouce do České Třebové, v katastru obce Krasíkov, od níž se východně nachází. Zprovozněn byl roku 1845 při otevření trati z Olomouce do Prahy a opuštěn byl roku 2004 po výstavbě nového úseku třetího tranzitního železničního koridoru.\n\nSpolečnost severní státní dráhy v zářezu dlouhém 18 m postavila tunel jako ochranu proti padajícímu kamení. Tunel byl vystavěn otevřeným způsobem v hlubokém zářezu. Opěry a spodní klenba byly zděny z lomového a kvádrového kamene, horní ochranná klenba v tloušťce 0,79 m byla vyzděna z cihel a následně byla celá stavba zasypána. Maximální vrstva zásypu je 2,84 m.\n\nV roce 1928 byla provedena sanace a poprvé na území Česka při opravě byla použita metoda tlakového cementu. Zároveň byla položena druhá kolej.\n\nV druhé polovině padesátých let 20. století byla trať elektrifikována. Úsek v tunelu byl dán do provozu 30. dubna 1959.\n\nV roce 2004 byl Tatenický tunel opuštěn a z části na straně Krasíkova zasypán, na severní straně zůstal zachován původní portál.\n\nPři výstavbě třetího železničního koridoru v letech 2004–2007 byla postaven nová napřímená trať v úseku Krasíkov – Moravská Třebová kratší o 1007 m. Na tomto úseku byly postaveny tři nové tunely v km 27,370–27,694 Malá Huba (324 m), Hněvkovský I (132 m), v km 34,755–35,217 Hněvkovský II (462m).\n\n"}
{"id": "1510286", "url": "https://cs.wikipedia.org/wiki?curid=1510286", "title": "John Ottman", "text": "John Ottman\n\nJohn Ottman (* 6. července 1964) je americký skladatel filmové hudby a střihač. Často spolupracuje s režisérem Bryanem Singerem. Mezi jeho nejznámější díla patří soundtrack k filmům ze série X-Men (X2, a ), filmům Fantastic Four, , Jack a obři a Superman se vrací. Za svou práci střihače na filmu Bohemian Rhapsody získal cenu Oscara za nejlepší střih. \n"}
{"id": "1510287", "url": "https://cs.wikipedia.org/wiki?curid=1510287", "title": "David Peter", "text": "David Peter\n\nDavid Peter (* 31. ledna 1976 Praha) je vrchní rabín v Praze se sídlem úřadu na Židovské radnici v Maiselově ulici v Praze 1-Josefově.\n\nDavid Peter se narodil v Praze v roce 1976. Po absolvování civilní vojenské služby v rámci Pražské židovské obce odcestoval roku 1998 do Izraele, kde studoval učení Talmudu, rabínské právo a halachu v izraelském institutu židovských studií Machon Me'ir. V roce 1999 nastoupil ke studiu na ješivě Ha-Kotel, vedené rabínem Chajimem Katzem a následně od roku 2005 po dobu šesti let pokračoval ve studiích na ješivě Merkaz ha-rav a současně s tím v rabínském semináři na Straus-Amielově institutu pod vedením rabínů Šlomo Riskina a Eliahu Birnbauma. Po absolvování studií úspěšně vykonal zkoušky a získal rabínské oprávnění, včetně rabínského oprávnění od rabína Zalmana Nechemiji Goldberga.\n\nPo dokončení studií se vrátil zpět do Prahy, kde se aktivně zapojil do dění Pražské židovské obce a stal se později jejím vrchním rabínem.\n\n"}
{"id": "1510288", "url": "https://cs.wikipedia.org/wiki?curid=1510288", "title": "Sofonjáš", "text": "Sofonjáš\n\nSofonjáš ( ), v českých překladech Bible přepisováno též jako Sofoniáš či Sefanjáš, je jméno starozákonního proroka, který napsal stejnojmennou knihu. Jméno se vykládá jako \"„Ukryl Hospodin“\". Na základě genealogie uvedené v knize Sofonjáš je možné se domnívat, že prorok je pravnukem Chizkijáše, význačného panovníka judského království. Samotný prorok se svým poselstvím vystoupil za vlády judského krále Jóšijáše, a to ještě před provedením Jóšijášovy náboženské reformy. Časově lze tedy Sofoniášovo prorocké vystoupení klást zhruba do 30. a 20. let 7. stol. př. n. l. Místem jeho působení bylo zřejmě hlavní město království – Jeruzalém.\n\nJe řazen mezi tzv. malé proroky.\n\n\n"}
{"id": "1510295", "url": "https://cs.wikipedia.org/wiki?curid=1510295", "title": "Anna Bernholmová", "text": "Anna Bernholmová\n\nAnna Bernholmová (* 5. března 1991) je švédská zápasnice–judistka.\n\nS judem začínala v Molkomu nedaleko Karlstadu v místním klubu. Vrcholově se judu začala věnovat v klubu Frövi jako studentka střední sportovní školy Lindeskolan v Lindesbergu pod vedením Carin Fritzellové. V švédské ženské reprezentaci se objevila poprvé v roce 2008, ale výrazně na sebe upozornila teprve od roku 2013. Startuje v polostřední váze do 63 kg, ve které měla doma ve Švédsku v období 2013 až 2016 velmi silnou konkurenci – Mia Hermanssonová, Emma Barkelingová. Především s Hermanssonovou svedla v roce 2016 tvrdý boj o kvalifikaci na olympijské hry v Riu, který nakonec o málo bodů prohrála a mohla tak svou hlavní rivalku v Riu podporovat. V dalším olympijského cyklu od roku 2017 startuje ve střední váze do 70 kg.\n\n\n\n"}
{"id": "1510300", "url": "https://cs.wikipedia.org/wiki?curid=1510300", "title": "ABS-CBN (televizní stanice)", "text": "ABS-CBN (televizní stanice)\n\nABS-CBN je filipínská televizní stanice založená 23. října 1953. Je financována z příjmů z reklamy.\n\nKanál začal vysílat v televizní stanici DZAQ-TV v Manile.\n\n"}
{"id": "1510303", "url": "https://cs.wikipedia.org/wiki?curid=1510303", "title": "Vinkuran", "text": "Vinkuran\n\nVinkuran () je vesnice a přímořské letovisko v Chorvatsku v Istrijské župě, spadající pod opčinu Medulin. Nachází se asi 2 km jihovýchodně od Puly. V roce 2011 zde žilo 672 obyvatel.\n\nSousedními vesnicemi jsou Banjole, Pješčana Uvala, Pomer, Premantura, Valbonaša a Vintijan, sousedním městem Pula.\n"}
{"id": "1510309", "url": "https://cs.wikipedia.org/wiki?curid=1510309", "title": "Mana (obchodní řetězec)", "text": "Mana (obchodní řetězec)\n\nMana byl název prvního supermarketového řetězce otevřeného v Československé republice, a to již 6. června 1991. Oproti jiným prodejnám své doby byla Mana jediná svého druhu v zemi a taktéž v jistém období jediná, která měla tak rozsáhlý sortiment od uzenin, přes mléčné výrobky až k čerstvému ovoci a zelenině. První pobočka byla otevřena na sídlišti Březinky v Jihlavě. Ta byla nejnavštěvovanějším obchodem v republice, dokonce byly zaznamenány případy, kdy přijeli k obchodu autobusy se zájezdy zákazníků ze Slovenska, jen aby mohl v Maně nakoupit. Další prodejny byly například v Praze (otevřena o týden později než prodejna v Jihlavě), v Uherském Hradišti, Sokolově, Žďáru nad Sázavou ad.\n\nMana byla zdceřilý obchodní řetězec nizozemské společnosti Ahold, která nyní na našem území provozuje řetězec Albert. Kuriozitou řetězce Mana bývalo řešení front v úseku uzenin, zákazník si vzal z přiřazovacího zařízení lístek s pořadovým číslem a když se na displeji v úseku uzenin objevilo příslušné číslo, zákazník s číslem mohl přijít k úseku uzenin a nakoupit si.\n\nProdejny řetězce Mana byly v České republice natrvalo uzavřeny v průběhu roku 1999, kdy jej nahradil řetězec Julius Meinl.\n\n„\"Název Mana měl evokovat božský pokrm, v lidových rčeních se jedná o něco vynikajícího, výjimečného, lahodného.\"“ Toto uvedl první manažer prodejny Mana – Martin Hildemann. Než toto osvětlil, o vysvětlení názvu se pokoušeli marketingoví odborníci, ba dokonce psychologové.\n\nMana mimochodem znamená v Maorštině síla, energie, což mohlo mít na tvorbě názvu též vliv.\n\nMany byly zrušeny po náhlém nárůstu konkurenčních prodejen, kterým jednoduše Mana musela dřív či později podlehnout. Byť se to zdá neuvěřitelné při představě, že Mana, alespoň ta Jihlavská, měla vždy mnoho zákazníků, řetězec nemohl konkurovat ostatním řetězcům a zákazníci se tedy začali odebírat k dřívější konkurenci.\n\nV Kronice města Jihlavy se dle informací objevil krátce po zrušení řetězce Mana záznam, který popisuje celkovou nespokojenost místních obyvatel s tím, že byla tato prodejna uzavřena a nahrazena, a taktéž popisuje postupně klesající návštěvnost města turisty z jiných měst.\n\nProdejny řetězce Mana odkoupil řetězec Julius Meinl, který v prodejnách řetězce otevřel své pobočky, množství zákazníků řetězce Julius Meinl se však drasticky snížilo v porovnání s původní Manou.\n\nRoku 2005 byly všechny prodejny Julius Meinl v České republice, včetně těch, kde dříve sídlily Many odkoupeny společností Ahold, která původně vlastnila Many, ovšem na místo Man se v prodejnách otevřeli pobočky řetězce Albert.\n\nNynější logo řetězce Albert obsahující tři různobarevné ovály má odkazovat na různé věci, první žlutý odkazuje na zrušené prodejny Hypernova, které odkoupil řetězec Albert, zelený ovál má odkazovat na čerstvost prodávaných potravin a modrý ovál má odkazovat na zrušené prodejny Mana.\n\nBudova, kde sídlila první prodejna Mana se v nynější době zvenku moc neliší. Vevnitř se mírně zmenšil prostor, regály jsou jinak rozmístěny a prostor, kde se dříve nalézalo oddělení s lahůdkami a cukrárna byl jednoduše zazděn. V budově se nyní nalézá pobočka řetězce Albert a je jedním ze šesti jihlavských obchodů tohoto řetězce ve městě.\n\n"}
{"id": "1510331", "url": "https://cs.wikipedia.org/wiki?curid=1510331", "title": "Mustafa Čokić", "text": "Mustafa Čokić\n\nHáfiz Mustafa Sidki-efendija Čokić (16. prosince 1875 Brčko, osmanská říše – 25. září 1927 Tuzla, Království Srbů, Chorvatů a Slovinců) byl bosenskohercegovský šarí‘atský soudce bosňáckého původu.\n\nPodle rodinné tradice Čokićové se do bosenské obce Kovači v okrese Zavidovići přistěhovali z okolí Temešváru. Ten roku 1716 ve prospěch habsburské monarchie dobyl na Osmanech vojevůdce Evžen Savojský. Nejstarší potomek rodu byl Hasan-efendija Islamović zvaný Čoka (snad z maďarského \"csóka\" neboli kavka) byl mudarrisem, okresním náčelníkem, v Temešváru a později odešel do Bosny. Hasanův syn Mula Mehmed a jeho syn Ahmed Ferhat byli správci, mutevelijové, islámské nadace spravující medresu v Horní Tuzle. Ferhatův syn Mula Mehmed byl imámem v Brčku. Mula Mehmedovi se narodil syn Muhamed (1844–1907), který šel v otcových šlépějích a vzdělával se v islámských vědách. Později byl jmenován dolnotuzlanským muftím a mudarrisem v Behram-begově medrese v Dolní Tuzle. Duchovnímu se narodili čtyři synové, Mustafa Sidki, Ahmed Lutfi (zemř. 1933), Abdurahman Adil (zemř. 1954) a Ibrahim Hakki (1871–1948).\n\nV Sarajevu navštěvoval Šarí‘atskou soudní školu (absolvoval 1899). Na působil jako justiční čekatel v Tuzle. Roku 1905 byl jmenován šarí‘atským soudcem v Kladnji, nato byl roku 1907 přemístěn do Bosenského Petrovce, Bijeljiny a koncem roku 1913 do Tuzly.\n"}
{"id": "1510337", "url": "https://cs.wikipedia.org/wiki?curid=1510337", "title": "Holub růžový", "text": "Holub růžový\n\nHolub růžový nebo také holub Mayerův (\"Nesoenas mayeri\" nebo také \"Columba mayeri\") je druh měkkozobého ptáka.\n\nDosahuje délky 40 cm a váhy kolem 300 gramů.\n\nAktuálně patří mezi ohrožené druhy. Nicméně jde o jednoho z nejvzácnějších ptáků, o jehož přežití se zásadním způsobem zasloužily mezinárodní ochranářské programy. Docházelo a dochází k doplňování stavů tohoto druhu v přírodě díky odchovům v lidské péči. V roce 1984 bylo v přírodě pravděpodobně jen 20 jedinců. V roce 1995 již bylo uváděno přes 150 holubů růžových.\n\nŽije v tropických lesích ostrova Mauricius.\n\nŽiví se rostlinami, resp. jejich listy, květy i plody. Jejich jídelníček doplňují bezobratlí.\n\nV době hnízdění vytváří páry. Zajímavostí je fakt, že přes den na vejcích sedí samec, zatímco v noci samice.\n\nHolub růžový se stal známým díky knize přírodovědce Geralda Durrella, kterou nazval Zlatí netopýři a růžoví holubi (v originálu vyšla 1977, v českém překladu pak 1983. Právě Durell odchytil jedenáct jedinců a ve své zoo na ostrově Jersey je začal rozmnožovat.\n\nHolub růžový patří mezi velmi raritně chované druhy. V roce 2017 jej chovalo 10 evropských zoo. V červenci 2019 se jednalo o 11 evropských zoo, z toho sedm ve Spojeném království. V Německu a Francii mají tento druh po jedné zoo. V Česku je tento druh chován ve dvou zoo:\n\n\nPrvní jedinci holuba růžového byli do Zoo Praha dovezeni v roce 2000. Nejprve se jednalo o pár ze Zoo Jersey. Ještě téhož roku byly přivezeny dvě samice ze Zoo Rotterdam. První úspěšný odchov byl zaznamenán v roce 2001. Jednalo se o vůbec první úspěšný odchov v historii českých zoo. Ke konci roku 2018 bylo chováno pět jedinců (tři samci a dvě samice). V červnu 2019 se narodila dvě mláďata. V průběhu července 2019 se vylíhla další dvě.\n"}
{"id": "1510338", "url": "https://cs.wikipedia.org/wiki?curid=1510338", "title": "Edeka", "text": "Edeka\n\nEdeka (zkratka z německých slov „\"Einkaufsgenossenschaft der Kolonialwarenhändler\"“ – „\"Nákupní družstvo obchodníků s koloniálním zbožím\"“) je obchodní značka řetězce supermarketů provozovaných od roku 2005 jen v Německu a to firmou Edeka Zentrale AG & Co. KG.\n\nPrvní prodejní družstvo bylo založeno roku 1898 21 obchodníky z německé říše. Družstvo tehdy pojmenovali „\"Einkaufsgenossenschaft der Kolonialwarenhändler\"“ (Družstvo prodejců smíšeného zboží), což zkracovali na EdK. Ze zkratky později vznikl nynější název.\n\n21. října 1907 bylo sjednoceno celkem 23 takových družstev. Později 25. listopadu 1907 bylo založeno „Ústřední nákupní družstvo Asociace německých obchodních družstev“, později Edeka Zentrale AG & Co. (německy „\"Zentraleinkaufsgenossenschaft des Verbandes deutscher kaufmännischer Genossenschaften eGmbH\"“).\n\nGenerálním ředitelem Edeky se v roce 1921 stal spoluzakladatel berlínského Edk Fritz Borrmann. Obrat nyní 430 družstev dosáhl v roce 1931 částky 267 milionů říšských marek. Obchodní oblast Edeky byla rozšířena po spojení oblasti Saar s německou říší v roce 1935 a po připojení Rakouska v roce 1938 k území německé říše.\n\nPo druhé světové válce proběhla rekonstrukce nového sídla v Hamburku. V roce 1951 bylo dosaženo prodeje ve výši 629 milionů DM, o rok později již 727 milionů DM, v roce 1954 začal věk samoobsluhy.\nV roce 1965 bylo změněno původní logo s nápisem Edeka, kde ocásek písmene E zakroužkovával zbytek slova na modrožlutý kvádr s velkým písmenem E a nápisem Edeka, který se s víceméně malými úpravami zachoval až do teď.\n\nRoku 1991 byla založena společnost CS Edeka, která otevřela několik poboček obchodního řetězce Edeka v České republice.\n\nNěmeckému družstvu byla roku 2001 změněna právní forma na Edeka Central AG & Co. KG, roku 2003 následuje začátek téměř desetileté spolupráce s řetězcem Globus.\n\nRokem 2005 končí období řetězce Edeka v zahraničí a postupně je uzavíráno okolo 38 prodejen v České republice, především v severních Čechách. Mimo to proběhlo ukončení aktivity též v Rakousku, Polsku a také v Dánsku. Po uzavření všech poboček Edeky v zahraničí se začal řetězec soustředit jen a pouze na německé zákazníky v domovské zemi. České prodejny Edeky si porozdělovalo Tesco a Billa. Některé prodejny v Česku zůstaly natrvalo uzavřeny, při nejmenší v jedné z prodejen nyní sídlí vietnamská tržnice.\n\nRoku 2008 přebírá společnost Edeka taktéž poslední německé prodejny Plus, které byly téhož roku v Česku prodány řetězcům Penny Market a Billa.\n\nEdeka začala roku 2018 spolupracovat s německým Telekomem, přičemž nyní nabízí mobilní služby podobné těm, co v Čechách nabízí Tesco.\n\nV Německu se nalézají i podřetězce fungující pod značkou Edeky, ale mají své specifika odlišující se od hlavního řetězce. Mezi tyto podřetězce patří:\n\n\nDalšími obchody, které neprovozují svou činnost pod značkou EDEKA, ale jsou její součástí:\n"}
{"id": "1510339", "url": "https://cs.wikipedia.org/wiki?curid=1510339", "title": "Mia Hermanssonová", "text": "Mia Hermanssonová\n\nMia Hermanssonová (* 12. prosince 1992 Lund) je švédská zápasnice–judistka.\n\nVyrůstala na předměstí Lundu v Nöbbelövu, kde začala s judem v klubu Lugi. Vrcholově se připravuje ve Stockholmu v policejním klubu SPIF. Ve švédské ženské reprezentaci se pohybuje od roku 2012 v polostřední váze. V roce 2016 obsadila evropskou kontinentální kvótu pro start na olympijských hrách v Riu, kde prohrála v úvodním kole na ippon s Italkou Edwige Gwendovou. V roce 2018 utrpěla v úvodním kole mistrovství Evropy v Tel Avivu vážné zranění kolene.\n\n\n"}
{"id": "1510349", "url": "https://cs.wikipedia.org/wiki?curid=1510349", "title": "Thomas Hellberg", "text": "Thomas Hellberg\n\nBjörn Thomas Hellberg (* 29. září 1941 Stockholm) je švédský filmový, televizní, divadelní a rozhlasový herec, režisér a scenárista.\n\nThomas Hellberg absolvoval v roce 1968 \"Divadelní školu v Malmö\" (\"Teaterhögskolan i Malmö\") pro herce a dramatiky, která tehdy byla součástí Univerzity v Lundu. Ve stejném ročníku s ním byly např. herečka \"Agneta Ekmannerová\" a herec \"Claire Wikholm\". Od roku 1971 do roku 1983 účinkoval ve \"Stockholms stadsteater\" (Stockholmské městské divadlo). \n\nVe filmu debutoval v roce 1975, významná byla jeho účast ve filmech scenáristy a režiséra Bo Widerberga. V roce 1976 hrál \"Gunvalda Larssona\" ve filmu Muž na střeše, v roce 1984 hrál \"Berga\" ve filmu Muž z Mallorky od stejného režiséra. Později také pracoval jako režisér. Během devadesátých let se Hellberg mimo jiné významně podílel na mimořádně rozsáhlém televizním seriálu \"Rederiet\", kde hrál postavu kapitána Georga Lagera a současně velký počet epizod i režíroval.\n\n\nV divadle začal Thomas Hellberg účinkovat v roce 1968 (ihned po absolvování \"Divadelní školy v Malmö\"). V letech 1968–1969 působil ve \"státním divadle Norrköping-Linköping\", v 70. a 80. letech účinkoval ve \"Stockholms stadsteater\" (Stockholmské městské divadlo), na konci 80. let působil v soukromém divadle \"Maximteatern\" ve Stockholmu a od 90. let hrál ještě v několika dalších divadlech. Na divadle vytvořil řadu rolí ve hrách, které režírovali významní divadelní režiséři (např. \"Riber Björkman, Torsten Sjöholm\"), někteří byli současně i režiséři filmů (např. Fred Hjelm, Johan Bergenstråhle, Jonas Cornell, Lars Amble, \"Thomas Ryberger\").\n\n"}
{"id": "1510351", "url": "https://cs.wikipedia.org/wiki?curid=1510351", "title": "Za Moravu", "text": "Za Moravu\n\nZa Moravu je neziskový a nevládní spolek působící na území České republiky, v němž se sdružují zájemci o zachování kulturního dědictví Moravy.\n\nSpolek byl založen jako reakce na údajné chyby, případně historické dezinformace některých spolků a politických stran moravského hnutí. U zrodu spolku stáli původně jednotlivci různých profesí z řad ctitelů historie, především moravské, vedeni hlubokým zájmem o poznání dějin našich národů a přesvědčením o prospěšnosti obnovy dějinného vědomí společnosti, zejména laické veřejnosti o historických zemích, obhajujíce právo našich národů na pravdivé poznání vlastní historie, jakož i právo na aktivní účast při tomto poznávacím procesu. Jednatelem občanského sdružení Za Moravu, o.s. je Pavel M. Josífek. Ten v roce 2013 zaslal redakci časopisu Veřejná správa dopis, jímž vyvolal rozsáhlou diskusi k tématu vyvěšování moravské vlajky 5. července na Moravě. Následně v časopise vyšlo vyjádření Ivana Štarhy k moravským symbolům (Veřejná správa číslo 9/2013) a stanovisko Vladimíra Růžka (Veřejná správa číslo 10/2013), jež měly být představitelům samospráv rozhodujícím se pro vyvěšení moravské vlajky na radnicích oporou při úvaze a následném rozhodnutí o vyvěšení vlajky v den sv. Cyrila a Metoděje (Den slovanských věrozvěstů Cyrila a Metoděje) slavený v České republice, na Slovensku a také v některých dalších zemích.\n\nTato snaha spolku o osvětovou činnost v letech 2012-2013 zaznívá v rozhovoru poskytnutém Pavlem M. Josífkem Horáckým novinám v červnu 2013. V textu jsou dále vyjádřeny osobní pohnutky, jeho moravanství, jež jej dovedlo až k osvětové práci pro Moravu, týkající se mj. i moravské vlajky:\n\n\"\"Kdekoliv řeknete slovo \"Morava\", otáčí se k Vám zády a nazývají Vás separatistou a šovinistou. Toho ze mě, hrdého Moravana, MNO touto svou aktivitou udělala. Nemohu a nechci být s něčím takovým spojován! Nechci být pokládán za nepřítele Čechů jen proto, že se hlásím ke svým kořenům, k Moravě! A tato revolta MNO a ostatních vůči čemukoliv českému mě opravdu děsí. Nemohu souhlasit s propagací symbolu mé rodné Moravy, jenž je v jasném konfliktu s Preambulí Ústavy. Nemám problém ctít českého lva, pokud on ctí a ochraňuje moravskou orlici. Nemám problém s tím, být moravským občanem České republiky.\"\n\n\"My, Za Moravu, o.s.\" (...) \"ponoukáme lidi, aby měli rádi Moravu takovou, jaká je, a aby se o ní hlavně mluvilo. A to v dobrém! Mým velkým osobním přáním je, aby si lidé na Moravě uvědomili, že žijí na Moravě a ne v Čechách. Žalostně mnoho lidí dnes na Moravě cítí, že je v Čechách. Do toho není třeba míchat ani nacionalismus ani separatismus ani otázku národnosti.\"\".\n\nDne 10. července 2014 pak hejtmanovi Jihomoravského kraje JUDr. Michalu Haškovi adresoval otevřený dopis, jímž reagoval na jeho stanovisko ze dne 27. června 2014, a také na skoro stejný článek Jihomoravského kraje ze 7. července 2014 vydaný v Parlamentních listech. Ten se zabýval problematikou \"moravské\" vlajky a zvláště pak její podoby, za niž se postavila Moravská národní obec, a je používána mimo jiné politickou stranou Moravané. Se souhlasem Michala Haška byla na budově Jihomoravského krajského úřadu 5. července vyvěšována žlutočervená bikolóra s červeno-žlutě šachovanou orlicí se žlutou korunou a zbrojí a se žlutým jazykem v modrém poli štítu uprostřed listu vlajky. Tato vlajka na krajském úřadu je 5. července vyvěšována i nadále.\n\nCílem spolku je studium historie a kulturního dědictví ve vztahu k Moravě, spolupráce s odborníky příslušných odvětví, historiky, archiváři, muzejníky, archeology, heraldiky, vexilology, sfragistiky, spisovateli a dalšími, šíření jejich materiálů a osvěta veřejnosti a spolupráce s veřejností a jinými subjekty odborného zaměření v tuzemsku i v zahraničí.\n\nV otázce samostatnosti Moravy je činnost tohoto občanského sdružení neutrální, a to i vzhledem k tomu, že nemá politické cíle.\n\nHlavní formou činnosti je komunikace s veřejností, vědeckými institucemi a odpovědnými úřady, kooperace s jinými spolky majícími za cíl kulturní a společenské povznesení Moravy.\nSpolek se zajímá o historii Moravy, moravskou kulturu, moravské tradice a informace o Moravě všeobecně. Usiluje především o rozvoj moravského kulturního národního povědomí.\n\nV roce 2013 spolek navrhl změnu názvu javořinských slavností (přátelská schůzka Moravanů a Slováků na Javořině, dnes jako Slavnosti bratrství Čechů a Slováků na Velké Javořině).\nNěkteří členové se též sami zúčastňují odborných přednášek a domácích i mezinárodních vědeckých konferencí, např. archeologických, heraldických, vexilologických a genealogických.\n\nV současné době spolek Za Moravu uvádí na pravou míru některé dezinformace šířené některými spolky moravského hnutí. Z iniciativy Moravské národní obce začaly od roku 2010 některé městské a obecní úřady na Moravě, některé ojediněle dokonce i ve Slezsku, v Čechách a na Slovensku vyvěšovat při příležitosti státního svátku Dne slovanských věrozvěstů Cyrila a Metoděje (5. července) tzv. moravskou vlajku, která je předmětem kritiky části odborné i laické veřejnosti. Podle heraldika Karla Müllera vlajka vyvěšovaná na popud Moravské národní obce neprošla odbornou diskusí, a má proto podle něj nulový význam a platnost. Mezi časté námitky patří i historická podpora žluto-červených zemských barev výhradně moravskými Němci, zatímco česky mluvící Moravané upřednostňovali bílo-červeno-modrou trikolóru. Spolek Za Moravu kritizuje šíření podoby vlajky, která vznikla v roce 2007 a dne 22. 9. 2007 a kterou si odhlasovala na svém stranickém sněmu politická strana Moravané, přestože šiřitelům vlajky v neplatných zemských barvách je znám skutečný stav podoby historických zemských symbolů.\n\nSpolek Za Moravu považuje za nepatřičné, když např. na historickém objektu, jako je hrad nebo zámek, vlál místo vlajky moravských markrabat výtvor z 21. století, než došlo k nápravě, nebo že na Den slovanských věrozvěstů má vlát na radnicích v podstatě protislovanská vlajka. Spolek Za Moravu dále považuje za nevhodné, aby na budovách veřejné správy vlála vlajka směřující proti ústavnímu pořádku České republiky.\nV současnosti je podle spolku Moravská národní obec, z. s., stále nejrozšířenější vyvěšovanou vlajkou vlajka žluto-červená se žluto-červeně šachovanou orlicí s červeným jazykem a žlutou korunou a zbrojí v modrém poli štítu.\n\n"}
{"id": "1510355", "url": "https://cs.wikipedia.org/wiki?curid=1510355", "title": "Švédská kuchyně", "text": "Švédská kuchyně\n\nŠvédská kuchyně se skládá z tradičních jídel typické pro Švédsko. Vzhledem k velkém rozloze Švédska - od severu k jihu - jsou mezi kuchyní severního a jižního Švédska regionální rozdíly.\n\nHistoricky se na dalekém severu konzumovalo např. sobí maso a zvěřina celkově; některé z jídel mají kořeny v kultuře Laponců, zatímco na jihu hrála větší úlohu čerstvá zelenina. V množství tradičních jídel se mísí jednoduché, kontrastní příchutě, jako v tradičním pokrmu - masových koulí a hnědé omáčce s koláčem a brusinkovým džemem.\n\nŠvédové jsou tradičně otevření cizím vlivům - od vlivů francouzské kuchyně během 17. a 18. století, k sushi a caffé latte v dnešní době.\n\nŠvédská kuchyně se dát popsat jako soustředěná kolem mléčných výrobků, křupavých i měkkých (často cukrovaných) chlebů, bobulí, lesních plodů a peckovic, dále hovězího, kuřecího, vepřového, jehněčího i skopového masa, vajec a mořských plodů. Brambory jsou často podávány jako příloha, mnohdy vařené. Švédská kuchyně má obrovskou rozmanitost chlebů různých tvarů a velikostí, vyráběné z žita, pšenice a ovsa. Existují bílé, tmavé, kváskové, celozrnné, včetně plochých a křupavých chlebů. Dále existuje mnoho slazených druhů chleba a některé kořeněné. Mnoho masových pokrmů, zejména masových kuliček, se podává s brusinkovou marmeládou. Ovocné polévky s vysokou viskozitou, jako šípková a borůvková polévka (\"blåbärssoppa\"), se podávají teplé i studené. Máslo a margarín jsou primárními zdroji tuků, ačkoli na popularitě získává olivový olej. Švédská tradice pečiva obsahuje řadu kvasnicových housek, sušenek a dortů; mnoho z nich jsou velmi sladké a často se podávají ke kávě.\n\n"}
{"id": "1510356", "url": "https://cs.wikipedia.org/wiki?curid=1510356", "title": "Řád za zásluhy (Portugalsko)", "text": "Řád za zásluhy (Portugalsko)\n\nŘád za zásluhy (: Ordem do Mérito) je portugalský čestný řád za občanské zásluhy, který je udělován za záslužné činy či příkladnou službu vykonávanou jak ve veřejné tak i soukromé funkci, která vyžaduje sebeobětování ve prospěch komunity. Je udělován prezidentem Portugalské republiky, který také zastává funkci velmistra řádu. Může být udělen jak za života oceněné osoby tak \"in memoriam\" a to jak občanům Portugalska tak cizím státním příslušníkům. Může být udělen i veřejně spravovaným místům či institucím nebo institucím veřejně prospěšným. Řád již byl udělen řadě osob působících v rozličných funkcích, například velvyslancům, podnikatelům, vojenským činitelům, sportovcům či umělcům.\n\nV dubnu 1927 byl založen řád \"Ordem da Instrução e da Benemerência\". Úlohou tohoto dnes již zaniklého řádu bylo vyznamenat osoby či instituce významně se podílející na rozvoji dalšího vzdělávání v zemi. V roce 1929 došlo k rozdělení řádu na řád Ordem de Benemerência, který byl v roce 1976 přejmenován na Řád za zásluhy \"(: Ordem do Mérito) a Ordem da Instrução Pública\", který je udělován pouze za činy související se sociální a veřejnou pomocí a dobročinností.\n\nMezi lety 1927 až 2014 řád obdrželo více než 7800 osob. Z toho bylo 4427 portugalských státních příslušníků.\n\nV roce 2016 byla kancléřkou Rady Řádu za zásluhy jmenována bývalá rektorka Univerzity v Aveiru Maria Helena Vaz de Carvalho Nazaré. Ta v této funkci nahradila Valenta de Oliveira, který tuto funkci zastával od roku 2013, kdy nahradil Antónia Pinta de França zastávajícího tuto funkci od roku 2006.\n\nŘádová medaile má tvar modrého smaltovaného maltézského kříže s pozlaceným okrajem. Nad křížem se nachází pozlacený vavřínový věnec. Uprostřed kříže je smaltovaný modro-bílý kulatý medailon po obvodu také pozlacený. Vnější bílá část medailonu nese nápis zlatým písmem BEM MERECER. Uprostřed modré vnitřní části medailonu je zlatá pěticípá hvězda. Na reverzní straně medaile je portugalský státní znak, který obklopuje modrá smaltovaná obruč s nápisem REPÚBLICA PORTUGUESA. Řádovými barvami jsou žlutá a černá.\n\nKe třem nejvyšším třídám kromě řádové medaile náleží také řádová plaketa. Vyrobena je ze stříbra, v případě I. a II. řádové třídy je pozlacena. Tato insignie je jednostranná a odvozena od řádové medaile. V případě plakety se však pozlacený vavřínový věnec nenachází nad křížem, ale obklopuje středový medailon.\n\nŘád má pět řádných tříd a navíc jednu čestnou třídu:\n\n\n"}
{"id": "1510363", "url": "https://cs.wikipedia.org/wiki?curid=1510363", "title": "Petr Krátký (politik)", "text": "Petr Krátký (politik)\n\nPetr Krátký (* 1975) je český právník a politik, od roku 2014 místopředseda Koruny České (monarchistické strany Čech, Moravy a Slezska) a asistent senátora Lumíra Aschenbrennera, zvoleného za koalici ODS a KČ. Působí také jako místopředseda spolku Sokol Chodov na Praze 11.\n\nV roce 2003 získal titul Bc. v oboru finance a daně na Evropském polytechnickém institutu v Kunovicích. Dále studoval na Právnické fakultě Karlovy Univerzity v Praze, kde v roce 2013 na Katedře teorie práva a právních učení obhájil rigorózní práci na téma \"Genese a vývoj politických a státních idejí\".\n\nJako právník se specializuje na regulaci a řízení finančních institucí., působil mimo jiné v České pojišťovně, ING, České spořitelně a GE Money Bank. Je členem legislativní sekce Asociace pro kapitálový trh ČR. \n\nOd roku 2010 je předsedou spolku Iudicum privatum, který se zaměřuje na alternativní řešení sporů a jeho cílem je upozorňovat na případy nespravedlnosti v jednání fyzických a právnických osob s orgány státu, napomáhat dosažení spravedlivého řešení a pořádat osvětovou činnost v této oblasti. Petr Krátký se mimo jiné dlouhodobě angažoval v kauze státního úředníka a politika Radima Špačka, v níž mnoho zdrojů naznačuje, že byl stíhán a odsouzen nespravedlivě. „Vznášíme tím protest proti způsobu, jakým bylo vedeno vyšetřování případu a soudní proces v případu fondů Nadace pro rozvoj regionů a jejích fondů,“ komentoval případ pro server HlídacíPes.org. \n\nV roce 2018 Petr Krátký kritizoval diletantské investice Magistrátu hlavního města Prahy a podal dokonce trestní oznámení kvůli stavbě kanalizace v Radotíně. \n\nV roce 2014 byl zvolen místopředsedou Koruny České. Ve volbách do Poslanecké sněmovny 2017 dojednal za Korunu Českou podporu strany TOP 09, přičemž zástupci Koruny České se dostali na její kandidátky.\n\nVe Volbách do zastupitelstev obcí 2018 kandidoval do Zastupitelstva hlavního města Prahy za Korunu Českou na 4. místě společné kandidátky menších stran pod názvem Evropská koalice pro Prahu, přičemž za hlavní bod Petr Krátký označil, aby Praha zůstala ve sféře západních hodnot. Ve stejných volbách Krátký kandidoval do Zastupitelstva městské části Praha 11 za Korunu Českou na kandidátní listině ODS.\n\nVe Volbách do Evropského parlamentu 2019 kandidoval na 18. místě kandidátky KDU-ČSL. Jako své hlavní téma uváděl zjednodušení předpisů regulujících finanční sektor a odstranění bariér v přeshraničním poskytování finančních služeb.\n\nPetr Krátký je zastáncem parlamentní monarchie jako ideálního státního zřízení pro české země, dlouhodobě se zabývá teoretickými i praktickými aspekty obnovy parlamentní monarchie v intencích moderního právního státu. Zdůrazňuje jako základ evropské kultury řeckou filosofii, římské právo a křesťanské náboženství. Uvádí, že příčinou selhání meziválečného Československa byla fragmentace středoevropského prostoru rozpadem Rakouska-Uherska a opuštění monarchie jakožto politického modelu s nevolenou hlavou státu, neboť volený prezident vždy zastupuje pouze zájmy skupiny, která ho volila. Podporuje obnovu Mariánského sloupu na Staroměstském náměstí, který by měl být „symbolem naší kulturní vyspělosti, schopnosti důstojného vyrovnání s minulostí a návratu k duchovním hodnotám, tvořícím základ Evropské kultury“.\n\nJe zastáncem omezené státní moci, varuje před zaváděním prvků přímě demokracie a jako hlavní úkol státu uvádí: „přinášet transparentní právní prostředí, zjednodušovat podmínky podnikání a umožňovat svým občanům dobré místo pro život“. Petr Krátký obhajuje legální držení zbraní jako prostředku osobní obrany občanů před zločinem. Je také zastáncem členství České republiky v Severoatlantické alianci jako vhodný způsob zabezpečení obrany státu. Stát by měl mít vyrovnaný rozpočet a zejména v době ekonomické prosperity vytvářet přebytky; jako dobrý příklad v tomto směru uvádí Petr Krátký Lichtenštejnské knížectví.\n"}
{"id": "1510366", "url": "https://cs.wikipedia.org/wiki?curid=1510366", "title": "Lac d'Alfeld", "text": "Lac d'Alfeld\n\nLac d'Alfeld je jezero ve francouzském departementu Haut-Rhin. Leží 620 metrů nad mořem a jeho rozloha 0,1 km.\n"}
{"id": "1510367", "url": "https://cs.wikipedia.org/wiki?curid=1510367", "title": "Millerův efekt", "text": "Millerův efekt\n\nMillerův efekt (Millerův jev) je v elektrotechnice jev, který popisuje vliv invertujícího zesilovače na vstupní vnitřní impedanci. \n\nImpedance zařazená mezi živou vstupní a výstupní svorku (ideálního invertujícího) zesilovače zatěžuje zdroj vstupního signálu tak, jako by mezi vstupními svorkami byl zapojena tatáž impedance dělená výrazem formula_1, kde formula_2je zesílení zesilovače.\n\nTato věta platí obecně pro jakýkoliv zesilovač, třeba několikastupňový, jakéhokoliv druhu (operační, tranzistorový, elektronkový aj.) a pro jakoukoliv impedanci mezi svorkami zesilovače. \n\nV tomto zapojení ideálního invertujícího zesilovače prochází impedancí formula_3proud rovný \n\nJelikož platí také rovnost formula_5, můžeme proud vyjádřit jako \n\nA odtud vstupní impedance (tj. mezi vstupní svorkou a zemí) je rovna \n\nČastý a důležitý případ uplatnění Millerova jevu je \"vliv na vstupní kapacitu\" základního triodového stupně. Jak je znázorněno na obrázku vpravo, vyskytuje se tu jednak kapacita mřížky proti katodě (resp. proti nule) formula_8a kapacita mřížky proti anodě formula_9. Jsou to hlavně kapacity mezi samotnými elektrodami, k nim přistupují kapacity nosníků elektrod, s nimi spojených kolíků patice, dále kapacity kontaktů objímky, v níž je příslušná elektronka zasazena, a konečně kapacity spojů příslušných elektrod. Hodnoty formula_8a formula_9jsou tedy kapacity vnitřní i vnější, a ty vnější mohou být podle okolností podstatné.\n\nKapacita proti nule se na vstupu uplatňuje přímo. Kapacita formula_9je pozměněna Millerovým jevem. Hodnota její impedance pro sinusový proud frekvence \"f\" hertzů je určena vzorcem:\n\nformula_13\n\nMillerův jev ji změní na:\n\nformula_14\n\nStejnou hodnotu vstupní reaktance formula_15by měla kapacita\n\nformula_16\n\nzapojená mezi mřížku a nulu. Ta se přičítá k formula_8, která zde už byla, a tvoří \"výslednou efektivní kapacitu triodového základního stupně\".\n\nU skutečné triody bývá formula_9zhruba stejné jako formula_8. Protože však Millerův jev násobí formula_9faktorem formula_21, mívá tato kapacita rozhodující vliv. Např. v elektronce ECC84 je hodnota formula_9rovna 1,1 pF a formula_8rovna 2,3 pF. Předpokládejme, že zesílení stupně formula_24= -19 a že objímka a spoje nepřidají další kapacitu. Pak bude zdroj signálu zatížen kapacitou\n\nformula_25\n\n\"Millerův jev působí tedy podstatné zvětšení vstupní kapacity, které závisí na zesílení napětí triody\".\n\nTak značná hodnota by např. podstatně omezila dosažitelnou horní meznou frekvenci o zesilovačů s širokým pásmem, jakých se používalo v televizi. Proto se v takovém případě nepoužívá triod, nýbrž pentod.\n\nV důsledku Millerova jevu např. Darlingtonovy tranzistory kvůli velkému zesilovacímu činiteli mohou mít pomalou odezvu při nízkých frekvencích.\n"}
{"id": "1510369", "url": "https://cs.wikipedia.org/wiki?curid=1510369", "title": "Frank Bayard", "text": "Frank Bayard\n\nP. Frank Bayard OT (* 11. října 1971, Püttlingen, Sársko) je německý duchovní a řeholník, který byl v roce 2018 zvolen generálním opatem a velmistrem Řádu německých rytířů.\n"}
{"id": "1510371", "url": "https://cs.wikipedia.org/wiki?curid=1510371", "title": "MOL Cup 2019/20", "text": "MOL Cup 2019/20\n\nMOL Cup 2019/20 (sponzorský název dle maďarské ropné a plynárenské společnosti MOL) nebo také Pohár FAČR je celkově 27. ročníkem českého fotbalového poháru, dříve hraného pod názvy \"Pohár Českomoravského fotbalového svazu\", \"Ondrášovka Cup\" či \"Pohár České pošty\". Soutěže se zúčatní profesionální i amatérské fotbalové kluby z České republiky z různých pater systému fotbalových soutěží v ČR.\n\nSoutěž odstartuje 26. července 2019 zápasy předkola a skončí v květnu 2020 finálovým soubojem. Trofej obhajuje SK Slavia Praha.\nMOL Cup se hraje vyřazovacím systémem na jeden zápas. Pokud v normální hrací době skončí zápas remízou, následuje prodloužení, až poté případný penaltový rozstřel. Toto pravidlo bylo zavedeno v ročníku 2016/17.\n\nV minulosti bylo zvykem, že se hrály na hřišti toho celku, který je z nižší soutěže, ale od ročníku 2018/19 bylo toto pravidlo zrušeno a pořádání zápasu se losuje.\n\nZdroj: \n\nŘídící orgán soutěže rozhodl od ročníku 2019/20 o změnách v losování osmifinále (4. kolo) a čtvrtfinále. Bylo upuštěno od nasazování v této fázi soutěže a dvojice jsou losovány z jednoho koše. Doma hraje první vylosovaný bez ohledu na soutěž, ve které působí. Tím se MOL Cup přiřadil k drtivé většině pohárových soutěží v Evropě, ale i například k Evropské lize UEFA, ve kterých se posledních šestnáct losuje bez rozdílu systémem padni komu padni.\n\nPro finálový souboj organizátor soutěže připravil také organizátor novinku: řídící orgán vybere stadion toho z účastníků finále, který se svým nejúspěšnějším družstvem v kategorii mužů účastní nižší mistrovské soutěže. V případě, že se účastní finále MOL Cupu týmy stejné mistrovské soutěže, bude vybrán stadion toho z účastníků, který je ke dni oficiálního hracího termínu semifinále poháru v pořadí družstev v takové mistrovské soutěži na nižší pozici. V případě, že takto určený stadion nesplňuje bezpečnostní kritéria, sehraje se utkání na stadionu druhého účastníka finále. V případě, že ani jeden ze stadionů účastníků finále nebude splňovat bezpečnostní kritéria, rozhodne řídící orgán soutěže ad hoc.\n\nTéto fáze soutěže se účastní týmy ze 3. a nižších úrovní českých fotbalových soutěží. V letošním ročníku se bude předkola účastnit celkem 108 týmů, které sehrají 54 zápasů. Moravská část předkola se odehraje 26.–28. července, česká část 2.–7. srpna.\n\nZdroje: \n\nZápasy se odehrají v termínu 14. srpna v 17:00, pokud se týmy nedohodnou jinak.\nZdroje: \n\nZdroje: \n\nZdroje: \n\nZdroje: \n\nZdroje: \n\nZdroje: \n\nZdroje: \n\n"}
{"id": "1510377", "url": "https://cs.wikipedia.org/wiki?curid=1510377", "title": "Jodaceton", "text": "Jodaceton\n\nJodaceton (systematický název 1-jodpropan-2-on) je organická sloučenina se vzorcem CHC(O)CHI odvozená od acetonu náhradou jednoho vodíkového atomu jodem. Za běžných podmínek jde o žlutou kapalinu, která je rozpustná v ethanolu.\n\nJodaceton se získává přímo reakcí acetonu s jodem:\n\nHCC(O)CH + I → HI + HCC(O)CHI\n\n"}
{"id": "1510378", "url": "https://cs.wikipedia.org/wiki?curid=1510378", "title": "Giacomo dalla Torre del Tempio di Sanguinetto", "text": "Giacomo dalla Torre del Tempio di Sanguinetto\n\nFra Giacomo dalla Torre del Tempio di Sanguinetto SMOM (* 9. prosince 1944, Řím, Itálie) je italský profesní rytíř Maltézského řádu, který byl 2. května 2018 zvolen 80. velmistrem Řádu. Jeho bratrem je Giuseppe Dalla Torre, který byl v letech 2011-2017 generálním místodržitelem Řádu Božího hrobu.\n\n"}
{"id": "1510384", "url": "https://cs.wikipedia.org/wiki?curid=1510384", "title": "Saranjú", "text": "Saranjú\n\nSaranjú védská bohyně, dcera božského řemeslníka Tvaštra a sestra Triširase. Podle mýtu, naznačeného v 17. hymnu 10. mandaly Rgvédu a rozpracovaného v pozdějších pramenech, je Saranjú manželkou Vivasvánem, který je označován jak za slunečního boha tak za smrtelníka. S tím zplodila Jamu, který se stal prvním člověkem co zemřel, a jeho ženský protějšek Jamí. Poté však bohyně vytvoří svoji dvojnici jménem Savarná „stejného vzhledu“, nechá ji opatrovat své děti, promění se v klisnu a zmizí. Se Savarnou následně Vivasván, oklamán její podobou, zplodil Manua, prapředka lidstva. Poté co poznal že jeho manželka zmizela proměnil se v hřebce a když Saranjú našel zplodil s ní Ašviny.\n\nMotiv dvojnice se objevuje u i bohyně jménem Saňdžňa, která je taktéž dcerou Tvaštra, ale je manželkou jiného slunečního boha – Súrji. Podle Vájupurány nemohla Saňdžňa snést zář svého manžela a tak vytvořila svoji dvojnici jménem Čhája „stín“. Poté se bohyně vrátila do domu svého otce, ale i ten nakonec opustila, proměnila se v kobylu a spásala trávu. Nakonec došlo k prozrazení existence dvojnice a Súrja se proměnil v hřebce a s klisnou Saňdžňou zplodil Ašviny. Podle verze tohoto mýtu obsaženého ve Višnupuráně ještě Tvaštr odňal ze Súrji osminu jeho záře, aby byl jeho jas snesitelný, a vyrobil z ní různé podivuhodné předměty a bohyni Šakti.\n\nJméno Saranjú je zpodstatnělé adjektivum \"saranjú\" „rychlá“. Již v 19. století badatelé mytologické školy spojily toto slovo s řeckým \"Ἐρινύς\" \"Erynis\" a tato bohyně tak byla ztotožněna s řeckými Erínyemi. Ač byla tato souvislost od té doby mnohokrát odmítnuta James Mallory a D. Q. Adams ji považují za etymologicky smysluplnou a rekonstrují praindoevropské jméno jako *\"seren(i)uhxs\", ač odmítají postulovat existenci bohyně skrývající se za tímto jménem. Kromě jazykové příbuznosti lze připomenout že Démétér, která byla „podobná Erínyii“ v podobě klisny zplodila s Poseidónem, hřebce Áreiona. Nejasný je taktéž vztah mýtu o Saranjú s řeckým mýtem o tom jak Nefelé, bohyně stvořená jako dvojnice Héry, zplodila s krále Ixiónem Kentaura, předka kentaurů.\n"}
{"id": "1510392", "url": "https://cs.wikipedia.org/wiki?curid=1510392", "title": "Síťová pole", "text": "Síťová pole\n\nSíťová pole, označovaná také jako \"čtverce\" či \"kvadranty\", jsou metodou tvorby biogeografických map v faunistice a floristice. Mapa určité oblasti rozdělená na čtverce poté slouží k zanášení zjištěných dat o výskytu daného druhu či taxonu. Výsledné mapy mohou dále sloužit k dalšímu výzkumu druhu nebo lokality a lze dle nich stanovit potřebná ochranářská opatření pro péči o dané biotopy.\n\nV Evropě se lze setkat se dvěma typy mapovacích polí označovaných anglickým a německým jménem.\n\nJde pravoúhlý zeměpisný souřadnicový systém vycházející z příčného Mercatorova zobrazení. Základní mapové pole měří 100x100 km a dělí se dále na menší, o rozměrech 50x50 km a 10x10 km. Je využíván především ve floristice.\n\nSíťová pole pro území Čech a Moravy bývají nejčastěji typu KFME. Plocha je rozdělena na čtvercová pole měřící 10 minut zeměpisné délky a 6 minut zeměpisné šířky. Každé pole se označuje čtyřmístným číselným kódem, např. 6670, kde první dvojčíslí značí řadu čtverců od západu na východ a druhé sloupec od severu k jihu ve vymezené oblasti. Pole se dá dále dělit na čtvrtiny, označené písmeny a, b, c, d.\n"}
{"id": "1510393", "url": "https://cs.wikipedia.org/wiki?curid=1510393", "title": "Bruno Platter", "text": "Bruno Platter\n\nP. Bruno Platter OT (* 21. března 1944, Unterinn, část Rittenu, Autonomní provincie Bolzano, Itálie) je italský duchovní a řeholník, který byl v letech 2000 – 2018 generálním opatem a velmistrem Řádu německých rytířů, kterého v roce 2018 vystřídal Frank Bayard. \n"}
{"id": "1510396", "url": "https://cs.wikipedia.org/wiki?curid=1510396", "title": "Azri'el", "text": "Azri'el\n\nAzri'el může znamenat:\n\n"}
{"id": "1510397", "url": "https://cs.wikipedia.org/wiki?curid=1510397", "title": "František Damián ze Šternberka", "text": "František Damián ze Šternberka\n\nFrantišek Damián ze Šternberka, celým jménem \"František Damián Jakub Josef hrabě ze Šternberka\" (26. července 1676 Vídeň – 15. května 1723 Častolovice) byl český šlechtic z rodu Šternberků, zakladatel Damiánovy linie se sídlem v Zásmukách a Častolovicích.\n\nNarodil se jako starší syn pozdějšího nejvyššího purkrabí Českého království Adolfa Vratislava ze Šternberka (1627 Postoloprty – 4. 9. 1703 Zásmuky) a jeho manželky Anny Lucie Slavatové z Chlumu a Košumberka (17. 7. 1637 Vídeň – 3. 3. 1703 Praha). Jeho mladší bratr František Leopold ze Šternberka\n(1680 nebo 1681–1745), v letech 1727–1745 prezident české komory, založil Leopoldovu linii se sídlem v Žirovnici, jejíž potomci žijí dodnes.\n\nFrantišek Damián zastával málo prestižní pozice královského rady a zemského sudího. Na svůj zámek Častolovice několikrát pozval Josefa Dobrovského.\n\nPo otci zdědil fideikomis Zásmuky a Častolovice, panství Cerhenice a Šternberský palác na Malostranském náměstí v Praze. Navázal na otce a pokračoval v úpravách malostranského paláce. Na přelomu 17. a 18. století byla upravena fasáda tak, že už nebylo patrné, že palác tvoří dva domy. Proměnou prošly i interiéry.\nDne 25. 11. 1699 se v Praze oženil s Marií Josefou z Trauttmansdorffu (29. 8. 1681 – 30. 11. 1742), dcerou Jana Fridricha z Trauttmansdorffu (1619–1696) a jeho třetí manželky Marie Eleonory Holické ze Šternberka (1654–1703). Narodilo se jim 11 dětí, z toho sedm synů. Z nich však pouze František Filip měl potomky. Tato Damiánova linie, která zdědila titul říšských hrabat z Manderscheidu, vymřela v roce 1847 po meči a v roce 1870 i po přeslici.\n\n\nNa chodbě zámku v Častolovicích se nachází portrét hraběte i jeho manželky.\n\nRodokmen Šternberků (Miroslav Marek)\n"}
{"id": "1510400", "url": "https://cs.wikipedia.org/wiki?curid=1510400", "title": "Filip Švarc", "text": "Filip Švarc\n\nFilip Švarc (* 1. dubna 1975 Praha) je český herec a dabér.\n\nFilip Švarc se narodil 1. dubna 1975 v Praze. Hercem chtěl být již v dětství a v 6 letech podepsal první smlouvu. Poté si zahrál ve Vinohradském divadle a v Divadle E. F. Buriana několik dětských rolí. V roce 1989 nastoupil na pražskou konzervatoř. V 80. letech také získal malé dětské filmové role (např. hrál kamaráda zraněného kluka v \"Copak je to za vojáka...\" či Filipa v \"Kamarádech Dobré vody\"). Jeho prvním dabingovým počinem byl v roce 1993 Lillo Brancato v \"Příběhu z Bronxu\". Mezi jeho nejznámější dabingové role patří zebra Marty v \"Madagaskaru\" či Walden Schmidt v sitcomu \"Dva a půl chlapa\". V roce 2017 si zahrál v komediálním seriálu ČT \"Dabing Street\". V roce 2018 se zasnoubil se svou partnerkou, reportérkou Michaelou Širokou, která se v roce 2019 stala jeho manželkou.\n\n"}
{"id": "1510404", "url": "https://cs.wikipedia.org/wiki?curid=1510404", "title": "The Cyrkle", "text": "The Cyrkle\n\nThe Cyrkle byla americká rock and rollová skupina aktivní v 60. letech 20. století. Měla dva hity v Top 40, \"Red Rubber Ball,\" a \"Turn-Down Day\".\n\n__OBSAH__\n\n\nSingly\n\n\nAlba\n\n\n"}
{"id": "1510405", "url": "https://cs.wikipedia.org/wiki?curid=1510405", "title": "Triangle d'or", "text": "Triangle d'or\n\nTriangle d'or (tj. \"Zlatý trojúhelník\") je označení pro část čtvrti Champs-Élysées v Paříži v 8. obvodu.\n\nZlatý trojúhelník vymezují \"Avenue Montaigne\", \"Avenue des Champs-Élysées\" a \"Avenue George-V\". Zde se nacházejí mnohé luxusní podniky, především hotely jako Plaza Athénée (\"Avenue Montaigne\") či Hôtel Fouquet's Barrière (\"Avenue George-V\"), dále Théâtre des Champs-Élysées, kanadské a čínské velvyslanectví (\"Avenue Montaigne\"), obchod Artcurial na kruhovém objezdu \"Champs-Élysées-Marcel-Dassault\" nebo kabaret Crazy Horse na \"Avenue George-V\". Sídlo LVMH se nachází na adrese 22, \"Avenue Montaigne\".\n\nOblast má zhruba 12 hektarů. Cena nemovitosti za metr čtvereční se pohybuje mezi 20 000 a 30 000 eur.\n\nJihovýchodně od \"Avenue Montaigne\" se rozkládá tzv. malý zlatý trojúhelník (petit triangle d'or) kolem \"Place François-Ier\" a vymezený na jihu řekou Seinou a ulicí \"Cours Albert-Ier\", na severu kruhovým objezdem \"Champs-Élysées\" a na východě \"Avenue Franklin-Roosevelt\".\n\nUdálosti revoluce roku 1848 vytlačily bohaté Pařížany z \"Place des Vosges\", neboť čtvrť Le Marais se proměnila v oblast řemeslníků. Buržoazie poté investovala v osmém obvodu. V roce 1909 módní návrhář Paul Poiret umístil svůj salón na adresu 26, \"Avenue d'Antin\" (\"Avenue Franklin-Roosevelt\"). Následovaly ho další módní domy, čímž se čtvrť stala centrem pařížské módy na úkor \"Place Vendôme\". Tento vývoj pokračoval i po druhé světové válce. Rostoucí popularita sousedící \"Avenue des Champs-Elysées\" však vedla k poklesu počtu sídel návrhářů ve zlatém trojúhelníku.\n"}
{"id": "1510411", "url": "https://cs.wikipedia.org/wiki?curid=1510411", "title": "Borszörcsök", "text": "Borszörcsök\n\nBorszörcsök (vyslovováno [borserček]) je vesnice v Maďarsku v župě Veszprém, spadající pod okres Devecser. Nachází se asi 3 km severozápadně od Devecseru. V roce 2015 zde žilo 360 obyvatel. Dle údajů z roku 2011 tvoří 95,8 % obyvatelstva Maďaři a 17,4 % Romové, přičemž 4,2 % obyvatel se k národnosti nevyjádřilo.\n\nSousedními vesnicemi jsou Doba, Iszkáz, Somlójenő, Somlószőllős, Somlóvásárhely a Tüskevár, sousedním městem Devecser.\n"}
{"id": "1510413", "url": "https://cs.wikipedia.org/wiki?curid=1510413", "title": "Csögle", "text": "Csögle\n\nCsögle (vyslovováno [čegle]) je vesnice v Maďarsku v župě Veszprém, spadající pod okres Devecser. Nachází se asi 19 km severozápadně od Devecseru. V roce 2015 zde žilo 587 obyvatel. Dle údajů z roku 2011 tvoří 79,5 % obyvatelstva Maďaři, 2,9 % Romové a 0,2 % Němci, přičemž 19,6 % obyvatel se k národnosti nevyjádřilo.\n\nSousedními vesnicemi jsou Egeralja, Kiscsősz a Kispirit.\n"}
{"id": "1510414", "url": "https://cs.wikipedia.org/wiki?curid=1510414", "title": "Kamond", "text": "Kamond\n\nKamond je vesnice v Maďarsku v župě Veszprém, spadající pod okres Devecser. Vznikla v roce 1954 spojením dvou vesnic Kiskamond a Nagykamond. Nachází se asi 20 km severozápadně od Devecseru. V roce 2015 zde žilo 430 obyvatel. Dle údajů z roku 2011 tvoří 92,5 % obyvatelstva Maďaři, 19,6 % Romové, 1,2 % Němci, 0,5 % Rumuni a 0,2 % Poláci, přičemž 7,5 % obyvatel se k národnosti nevyjádřilo.\n\nSousedními vesnicemi jsou Apácatorna, Boba, Karakó, Karakószörcsök, Kerta, Kisberzseny, Nagypirit, Nemeskeresztúr a Tüskevár, sousedním městem Jánosháza.\n"}
{"id": "1510419", "url": "https://cs.wikipedia.org/wiki?curid=1510419", "title": "Jiří Paták", "text": "Jiří Paták\n\nJiří Paták (* 26. února 1981 Bílovec) je český podnikatel, zakladatel a dlouholetý ředitel finančního srovnavače Chytrý Honza. Po prodeji svého podílu v roce 2019 se věnuje investicím do nadějných firem z oblasti financí, realit a technologií.\n\nPochází z obce Rybí v okrese Nový Jičín v Moravskoslezském kraji. Vystudoval anglickou sekci Gymnázia Olomouc - Hejčín. Absolvoval bakalářské i magisterské studium na Institutu mezinárodních studií Fakulty sociálních věd Univerzity Karlovy v Praze. Studoval i na irské University of Limerick. Jeho specializací byla americká zahraniční a bezpečnostní politika. Na studia navázal působením v Prague Security Studies Institute a později jako poradce Petra Nečase.\n\nPo dobu studií reprezentoval Českou republiku na World Schools Debating Championship v Londýně 1999 a Pittsburghu 2000. Později byl vybrán i do reprezentace pro European University Debating Championship v Portoroži 2001 a Záhřebu 2003.\n\nV roce 2002 se zúčastnil programu investiční banky Goldman Sachs pro talentované studenty konaného v Londýně a New Yorku. V letech 2003 - 2004 byl pak přijat jako stážista v newyorské internetové firmě Light Waves Concept. Po návratu do ČR spolupracuje s Jakubem Havrlantem na projektu bezrealitky.cz. V roce 2009 pak společně zakládají srovnavač finančních produktů Chytrý Honza. Prvním investorem se stala společnost Miton. Dalšími investory se v letech 2014 - 2016 stal Rockaway Capital a nadnárodní pojišťovací gigant Aegon. Za rok 2017 překonala společnost tržby v hodnotě 500mil Kč a stala se největším online distributorem finančních produktů v ČR. Jiří Paták na konci roku 2018 zbývající akcionáře za pomoci DRFG vykoupil a stal se jediným akcionářem společnosti. Na jaře 2019 pak svůj podíl skupině DRFG prodal a od června 2019 se věnuje investicím do firem z oblasti financí, realit a technologií.\n"}
{"id": "1510431", "url": "https://cs.wikipedia.org/wiki?curid=1510431", "title": "Ingvar Hirdwall", "text": "Ingvar Hirdwall\n\nLars Ingvar Hirdwall (5. září 1934 Stockholm) je švédský herec, který za své role dvakrát získal nejvýznamnější švédské filmové ocenění Zlatohlávek a další ceny.\n\nHirdwall se narodil ve Stockholmu a vyrůstal ve čtvrti \"Norra Ängby\" v západní části Stockholmu, v kolonii dělnických domků typických pro tehdejší dobu. \nPo dokončení školní docházky byl nejprve pět let elektrikářem, teprvé poté začal studovat na Divadelní akademii v Göteborgu. \nJeho manželkou je \"Marika Lindströmová\" (od roku 1975), která je také významnou švédskou herečkou. Mají dvě děti: syn \"Jacob Hirdwall\" (narozený 1967) je režisér, dramatik a autor, dcera \"Agnes Dawidson Hirdwallová\" (narozená 1983) je herečkou. \n\nPo dokončení Divadelní akademie (1957–1960), hned od počátku 60. let, účinkoval v řadě filmů, televizních seriálů a divadelních představení (hlavně \"Stockholms stadsteater\": Stockholmské městské divadlo). Často hrál tvrdohlavé nebo podivné postavy, jako je např. excentrický soused Martina Becka v rozsáhlém televizním seriálu \"Beck\" (natáčený v letech 1997 až 2018). \nV roce 1993 také hrál hlavní roli Pettsona ve speciálním vánočním seriálu pro děti (vysílaném ve švédské televizi SVT): \"Tomtemaskinen\" (Mechanický Santa), kdy denně po celý advent až do Štědrého dne byl vysílán jeden díl. Seriál vycházel z dětských knih \"Pettson a Findus\", které napsal a ilustroval Sven Nordqvist. \nIngvar Hirdwall obdržel řadu ocenění. Za film dvakrát získal ocenění Zlatohlávek, v roce 1981 to bylo v kategorii nejlepší herec v hlavní roli, v roce 2003 v kategorii nejlepší herec ve vedlejší roli. V roce 1993 získal divadelní cenu \"Thaliapris Svenska Dagbladet\", v roce 2003 obdržel \"Expressens teaterpris\", v roce 2004 \"Svenska Akademiens teaterpris\" (Divadelní cena švédské akademie), v roce 2005 medaili \"Litteris et Artibus\" (královská medaile, ocenění za vynikající umělecké úsilí v oblasti hudby, divadelní tvorby a literatury, které ustanovil v polovině 19. století pozdější král Karel XV.). V roce 2006 byl vyznamenán \"Zlatou medaile Teaterförbundet\" za vynikající umělecký čin.\n\n"}
{"id": "1510459", "url": "https://cs.wikipedia.org/wiki?curid=1510459", "title": "Golčův Jeníkov (nádraží)", "text": "Golčův Jeníkov (nádraží)\n\nGolčův Jeníkov je železniční stanice v okrese Havlíčkův Brod, ve městě Golčův Jeníkov v Kraji Vysočina vzdálené přibližně kilometr severně od centra. Leží na trati 230. Stanice je elektrifikovaná (25 kV, 50 Hz AC). Ve městě se dále nachází železniční stanice \"Golčův Jeníkov město\", která je výrazně blíže středu města.\n\nStanice byla vybudována jakožto součást Rakouské severozápadní dráhy (\"ÖNWB\") spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. 6. prosince 1869 byl s místním nádražím uveden do provozu celý nový úsek trasy z Kolína, na který bylo 21. prosince navázáno zahájením drážního provozu v úseku do Havlíčkova Brodu. Jako součást výbavy stanice zde vyrostla vodárenská věž.\n\nV letech 1883-1964 byla z brodského zhlaví vyvedena a provozována vlečka do cukrovaru v Hostačově.\n\nNádražím prochází dvoukolejná trať, jednotlivá nástupiště jsou nekrytá a nástup do vlaku probíhá přes přechod přes kolejiště. Elektrická trakční soustava sem byla dovedena roku 1965.\n\n"}
{"id": "1510464", "url": "https://cs.wikipedia.org/wiki?curid=1510464", "title": "Kopidlno (zámek)", "text": "Kopidlno (zámek)\n\nZámek Kopidlno je památkově chráněný objekt ve městě Kopidlno v Královéhradeckém kraji. Původní vodní tvrz Kopidlanských z Kopidlna byla v 16. století přestavěna na renesanční zámek za Haugviců, současná podoba je výsledkem několika přestaveb v 17. až 19. století, kdy zámek patřil Šlikům. Zámek je od roku 1958 chráněn jako kulturní památka. Součástí areálu zámku je hodnotný anglický park s palmovým skleníkem. V zámku sídlí Střední zahradnická škola Kopidlno.\n\nKopidlno je původním sídlem starobylého českého rodu Kopidlanských z Kopidlna, ale první zmiňovaný majitel Petr z Kopidlna v roce 1322 k tomuto rodu ještě nepatřil. Předkem Kopidlanských byl až Zdeněk ze Střevače, který Kopidlno získal někdy před rokem 1383. Za jeho potomků vznikla v Kopidlně vodní tvrz chráněná valy a příkopy. V roce 1508 bylo Kopidlo vypáleno Pražany, s nimiž tehdy Jiří Kopidlanský vedl spor kvůli smrti svého bratra Jana. Vláda Kopidlanských skončila v roce 1527, kdy Zikmund Kopidlanský prodal panství Haugvicům z Biskupic. Právě z kupní smlouvy z roku 1527 pochází první prokazatelná zmínka o tvrzi, i když ta byla nepochybně mnohem starší. Za Jana Haugvice byla tvrz v polovině 16. století přestavěna na renesanční zámek, který měl tehdy dvoukřídlou dispozici s arkádovým nádvořím. Jan Haugvic prodal v roce 1559 panství s městečkem a zámek s osmi vesnicemi Kryštofu Robmhápovi ze Suché. Po smrti jeho syna Baltazara převzal Kopidlno jako věřitel Jan Rudolf Trčka z Lípy (1614). Jeho manželka Marie Magdalena Trčková uskutečnila v roce 1624 výměnný obchod s Albrechtem z Valdštejna, který Kopidlno začlenil do svého frýdlantského vévodství. Po Valdštejnově smrti byly jeho statky zkonfiskovány a Kopidlno v roce 1638 koupil za 100 000 zlatých prezident dvorské komory Zikmund Ludvík z Ditrichštejna, od něhož je ještě téhož roku získal Jindřich Šlik. \n\nRodina Šliků vlastnila původně rozsáhlé majetky v západních Čechách, o většinu z nich ale přišla v konfiskacích po roce 1547 a 1620. Zakladatelem jediné větve s majetkovým zázemím až do 20. století se stal císařský generál a prezident dvorské válečné rady hrabě Jindřich Šlik (1580-1650), který na Jičínsku po vraždě Albrechta z Valdštejna získal panství Veliš a Staré Hrady. Usiloval o vybudování nové rodové domény a v květnu 1638 podnikl směnný obchod se Zikmundem z Ditrichštejna, jemuž postoupil své moravské panství Ivanovice na Hané a získal Kopidlno. Zatímco za života Albrechta z Valdštejna se nepřátelská vojska jeho statkům vyhýbala, po jeho smrti Kopidlno několikrát napadli Švédové. Hned po skončení třicetileté války přistoupil Jindřich Šlik k přestavbě poškozeného zámku, která pokračovala i za jeho syna Františka Arnošta (1623-1675). V roce 1660 se v Kopidlně připomíná nový zámek zbudovaný velkým nákladem. Při stavbě zámku byla využita původní dispozice z doby Haugviců a nově bylo přistavěno jižní křídlo se vstupem zdobeným šlikovským erbem. \nZámek v Kopidlně se stal hlavním rodovým sídlem Šliků, pozdější generace ale často pobývaly i na nedalekém zámku v Jičíněvsi, který nechal postavit František Josef Šlik (1656-1740). Ten do podoby Kopidlna přispěl financováním stavby kostela sv. Jakuba Většího. František Josef Šlik byl také iniciátorem koncepce barokní krajiny na svých statcích, soustředěné dnes do mikroregionu Mariánská zahrada. I když Šlikové zastávali funkce u dvora, v zemské správě nebo v armádě, na Kopidlně často pobývali a díky tomu procházel zámek průběžně drobnými stavebními úpravami, byly zde soustředěny také cenné sbírky. Generál František Jindřich Šlik (1789-1862) byl náruživým lovcem, v okolí Kopidlna vybudoval rozsáhlou oboru a poblíž Mlýnce nechal postavit empírovou myslivnu podle projektu Heinricha Kocha (1830). Jeho vnuk Ervín Šlik (1854-1906) zdědil majetek v roce 1862 a po dosažení plnoletosti realizoval poslední zásadní zásah do podoby zámku přístavbou čtvrtého novorenesančního křídla směrem do parku. Koncem 19. století se Kopidlno řadilo k největším pozemkovým celkům ve východních Čechách, k velkostatku patřilo více než 8 600 hektarů půdy, Šlikové vlastnili mimo jiné Prachovské skály a Ervín Šlik byl také podílníkem prosperujícího cukrovaru v Kopidlně.\n\nErvín Šlik zemřel bez potomstva v roce 1906 a dědicem majetku se měl stát jeho mladší bratr František (1854-1925), který měl však manželku měšťanského původu a podle přísných stanov fideikomisu nemohl dědictví převzít. Za této situace se o rozsáhlý majetek přihlásili vzdálení příbuzní rodu Weissenwolffů, z nějž pocházela manželka zakladatele fideikomisu Františka Arnošta Šlika. Ten také ve své závěti rod Weissenwolffů uvedl jako případné nástupce. Soudní spor o šlikovský majetek trval šest let (1906-1912) a nakonec jej vyhráli Weissenwolffové, František Šlik obhájil pouze nárok na Jičíněves a Vokšice, které nebyly součástí fideikomisu. Na základě soudního rozhodnutí převzal Kopidlno v roce 1912 rakouský šlechtic hrabě Konrad Johann Ungnad z Weissenwolffu (1855-1912), který zemřel ještě téhož roku. Dědicem se stal jeho syn Konrad Paul (1886-1915), který padl za první světové války v Haliči. Jeho mladší bratr Nikolaus (1895-1917) zemřel o dva roky později v Praze na zánět slepého střeva. Poté se uživatelkou zámku stala jejich sestra Henrietta (1883-1962), provdaná princezna Thurn-Taxis, která zde pobývala do roku 1945.\n\nNa základě Benešových dekretů byl velkostatek v Kopidlně v roce 1945 zestátněn a přešel pod správu ministerstva zemědělství. Vzhledem k rozsáhlé oboře a dendrologicky hodnotnému parku s palmovým skleníkem bylo v roce 1947 rozhodnuto o zřízení zahradnické školy a zámecký areál převzalo ministerstvo školství. Výuka Mistrovské školy ovocnicko-zahradnické s původním sídlem v Chrudimi byla na zámku v Kopidlně zahájena v dubnu 1948. Název školy se během let několikrát změnil, náplň studia zůstala ale stejná, v současnosti sídlí na zámku Střední zahradnická škola Kopidlno. Od roku 1948 byl zámecký park průběžně doplňován o novou výsadbu, po roce 2016 probíhá jeho revitalizace. \n\nAreál zámku se nachází v centru města jihovýchodně od Hilmarova náměstí. Z jižní části náměstí se k zámku vstupuje branou. Zámek je čtyřkřídlá budova kolem uzavřeného nádvoří, hlavní vstup je v jižním křídle vzniklém v 17. století. Severní a západní křídlo pocházejí pravděpodobně z původní tvrze, jižní křídlo bylo přistavěno za Jindřicha Šlika v polovině 17. století. Až do 19. století měl zámek trojkřídlou dispozici s nádvořím otevřeným východním směrem k Zámeckému rybníku. Čtvrté, novorenesanční křídlo bylo přistavěno až za Ervína Šlika ve druhé polovině 19. století, tehdy byla také zrušena zámecká kaple sv. Františka Serafínského. Památková ochrana zahrnuje také řadu drobných staveb v parku, například sloup převezený ze Starých Hradů. Naproti hlavnímu vstupu do zámku se nachází socha služky, s níž je spojena legenda o ukradeném prstenu a zazděné komorné. Mezi zahradním průčelím zámku a Zámeckým rybníkem je bazén s fontánou z konce 19. století. \n\nVýznamnou stavbou v parku je palmový skleník, který byl postaven v letech 1893-1894 podle projektu Josefa Podhajského. Výstavba skleníku navazovala na úpravy parku z podnětu Ervína Šlika po konzultacích s Františkem Thomayerem. \n\nZámecký park je celoročně přístupný veřejnosti.\n\n\n\n"}
{"id": "1510466", "url": "https://cs.wikipedia.org/wiki?curid=1510466", "title": "Jiří Trup", "text": "Jiří Trup\n\nJiří Trup (* 5. prosince 1944, Horní Počaply) je bývalý český hokejový brankář. \n\nV československé lize chytal za CHZ Litvínov a TJ Gottwaldov. Odchytal 7 ligových sezón a nastoupil v 83 ligových utkáních. V nižší soutěži chytal za VTŽ Chomutov. Reprezentoval Československo v mládežnických týmech. V roce 1964 chytal za československé juniory v Banské Bystrici proti Sovětskému svazu při prohře 2:3, ale byl hrdinou zápasu, když za obránci Pospíšilem, Suchým, Beránkem a Metelkou pochytal mnoho střel.\n\n\n"}
{"id": "1510474", "url": "https://cs.wikipedia.org/wiki?curid=1510474", "title": "Agata Ozdobová-Błachová", "text": "Agata Ozdobová-Błachová\n\nAgata Ozdobová-Błachová (roz. Ozdobová) (* 25. února 1988 Opolí) je polská zápasnice – judistka.\n\nS judem začínala v rodném Opolí v 9 letech pod vedením Edwarda Faciejewa. V polské ženské reprezentaci se pohybuje s přestávkami od roku 2008 v polostřední váze do 63 kg. V začátcích své sportovní kariéry dávala přednost studiím a členkou armádní vrcholového tréninkového centra ve Vratislavi se stala teprve ve svých 25 letech v roce 2013. V roce 2014 překvapila třetím místem na mistrovství Evropy v Montpellier. Její slabá účast na turnajích světového poháru a zranění kolene na podzim 2015 jí však nakonec stálo účast na olympijských hrách v Riu, nezískala dostatečný počet bodů pro kvalifikaci.\n\n\n\n"}
{"id": "1510478", "url": "https://cs.wikipedia.org/wiki?curid=1510478", "title": "Louskáček a čtyři říše", "text": "Louskáček a čtyři říše\n\nLouskáček a čtyři říše (v anglickém originále: The Nutcracker and the Four Realms) je americký fantasy dobrodružný film z roku 2018, jehož režie se ujali Lasse Hallström a Joe Johnston a scénář napsali Ashleigh Powell a Tom McCarthy. Jedná se o převyprávění povídky Ernesta Theodora Wilhelma Hoffmanna „Louskáček a myší král“ a baletní hry Mariuse Petipa a Pyotra Iljiče Čajkovskijho \"Louskáček\", o mladé dívce, která je obdarovaná uzamčeným vejcem a vydává se do magické země, aby získal klíč. \n\nHlavní role hrají Keira Knightley, Mackenzie Foy, Eugenio Derbez, Matthew Macfadyen, Richard E. Grant, Misty Copeland, Helen Mirren a Morgan Freeman . \n\nFilm měl světovou premiéru v Los Angeles 29. října 2018. Ve Spojených státech se začal promítat 2. listopadu 2018. V České republice o den dříve. Film vydělal 174 miliónů dolarů po celém světe. Jeho rozpočet činil 120 miliónů dolarů. \n\n\nFilm vydělal ve Spojených státech a Kanadě 54,9 milionu dolarů a 119,1 milionu dolarů v dalších oblastech, celkově tak vydělal přes 174 milionů dolarů. \"Deadline Hollywood\" vypočítal, že studio přišlo o celkem 65,8 milionu dolarů. \n\nFilm měl premiéru společně s filmy \"Nobody's Fool\" a \"Bohemian Rhapsody\" a byl projektován výdělek 20–24 milionů dolarů za první promítací víkend. Snímek se stal druhým nejnavštěvovanějším filmem víkendu a vydělal 20,35 milionů dolarů. \n\nNa recenzní stránce Rotten Tomatoes film získal 34 procent vypočítaných ze 176 recenzí s průměrným hodnocením 5,2 z 10. Na serveru Metacritic si film drží průměrné skóre 39 bodů ze 100, založený na 38 kritikách. Na Česko-Slovenské filmové databázi má snímek 55 procent vypočítaných z 1 193 hodnocení. \n\n"}
{"id": "1510489", "url": "https://cs.wikipedia.org/wiki?curid=1510489", "title": "Five Feet Apart", "text": "Five Feet Apart\n\nFive Feet Apart je americký romantický dramatický film z roku 2019, jehož režie se ujal Justin Baldoni a scénáře Mikki Daughtry a Tobias Iaconis. Film byl inspirován skutečným příběhem Daltona a Katie, kteří byli diagnostikováni cystickou fibrózou. Hlavní role hrají Haley Lu Richardson a Cole Sprouse. \n\nFilm měl premiéru ve Spojených státech dne 15. března 2019. V České republice nebyl promítán v kinech. Po celém světě vydělal přes 80 milionů dolarů. \n\n\nFilm získala ve Spojených státech a Kanadě 45,7 milionu dolarů a 34,4 milionu dolarů v dalších oblastech, celosvětově tak vydělal 80,1 milionu dolarů. Jeho rozpočet činil 7 milionů dolarů. \n\nVe Spojených státech a Kanadě měl premiéru společně s filmy \"Captive State\" a \"Kouzelný park.\" Byl projektován výdělek 6–10 milión dolarů za původní víkend. Film vydělal 5,4 milión za první promítací den. Za víkend vydělal 13,1 milión dolarů a stal se třetím nejnavštěvovanějším filmem. \n\nNa recenzní stránce Rotten Tomatoes si film drží průměrné hodnocení 55% vypočítaných na základě 112 recenzí, s průměrným ratingem 5,69 z 10. Na stránce Metacritic si film drží skóre 53 ze 100, vypočtené z 26 kritik. Na Česko-Slovenské filmové databázi má snímek 74 procent vypočítaných z 321 hodnocení. \n\n"}
{"id": "1510491", "url": "https://cs.wikipedia.org/wiki?curid=1510491", "title": "Čtyři rohy (Kanada)", "text": "Čtyři rohy (Kanada)\n\nČtyři rohy (\"Four Corners\") je místo v Kanadě, kde se sbíhají hranice provincií Saskatchewan a Manitoba a spolkových teritorií Severozápadní teritoria a Nunavut. Nachází se na šedesátém stupni severní šířky a stodruhém stupni západní délky nedaleko jezera Kasba Lake. Okolí je porostlé tajgou. V roce 1962 byl na místě vztyčen metr vysoký hliníkový obelisk.\n\nMísto není zdaleka tolik navštěvované jako populární Čtyři rohy v USA – vzniklo až v roce 1999 při oddělení Nunavutu od Severozápadních teritorií a leží v neobydlené krajině mimo dopravní trasy. Nejbližším sídlem je Points North Landing.\n"}
{"id": "1510495", "url": "https://cs.wikipedia.org/wiki?curid=1510495", "title": "Ladislav Kabelka", "text": "Ladislav Kabelka\n\nLadislav Kabelka (11. února 1972, Třebíč) je český lékař a vysokoškolský pedagog.\n\nLadislav Kabelka se narodil v Třebíči, mezi lety 1986 a 1990 studoval Gymnázium Moravské Budějovice, následně mezi lety 1990 a 1997 vystudoval Lékařskou fakultu Masarykovy univerzity v Brně. V roce 2000 absolvoval základní atestaci z vnitřního lékařství, roku 2003 atestaci z geriatrie, roku 2005 pak atestaci z paliativní medicíny a léčby bolesti. Mezi lety 2004 a 2009 vystudoval doktorandské studium na Lékařské fakultě MU s tématem neonkologická onemocnění v paliativní péči. \n\nMezi lety 1997 a 2003 působil jako lékař ve Fakultní nemocnici Bohunice, současně mezi lety 1999 a 2002 vyučoval na SZŠ Jaselská v Brně. Od roku 2002 působí jako pedagog na LF MU. Od roku 2002 do roku 2014 působil jako lékař v Domě léčby bolesti s hospicem sv. Josefa v Rajhradě u Brna, z toho od roku 2007 jako vedoucí lékař a v letech 2012-2013 jako ředitel hospice. V roce 2009 zakládal ČSPM ČL JEP a byl zvolen předsedou výboru České společnosti paliativní medicíny ČLS JEP, v této funkci působil do roku 2017. Zásadně se zasloužil o prosazení Paliativní medicíny mezi nádstavbové lékařské obory, je spoluautorem vzdělávání v tomto oboru z roku 2011 a zásadně prosadil Mobilní specializovanou péči do sytému zdravotního pojištění, jako garant pilotního programu ČSPM ČS JEP, VZP ČR, MZ ČR a ÚZIS v letech 2014-2017. Od roku 2014 působí jako lékař a garant mobilního Domácího hospice sv. Zdislavy v Třebíči. Mezi lety 2015 a 2016 pracoval jako primář LDN nemocnice Milosrdných bratří v Brně. V září 2016 se stal primářem interně-geriatrického oddělení Nemocnice Hustopeče. Od října 2017 je znovu primářem Domácího hospice sv. Zdislavy v Třebíči, a vedoucím lékařem konziliárního paliativního týmu nemocnice Třebíč. V červenci 2017 byl jmenován hejtmanem Kraje Vysočina, MUDr. Jiřím Běhounkem, krajským koordinátorem a garantem rozvoje paliativní péče, projektu Paliatr Vysočina (www.paliatrvysocina.cz), jehož pilotní projekt organizuje v regionu Třebíč. \n\nPůsobil jako autor a také do roku 2017 redaktor webu www.paliativnimedicina.cz. Zabývá se primárně geriatrickými tématy - frailty syndrom, demence - a paliativní péčí. Je členem České společnosti paliativní medicíny ČLS JEP (od roku 2009), v letech 2012-2017 členem výboru České geriatrické a gerontologické společnosti ČLS JEP. Publikoval řadu článků a v několika knižních publikacích. Je autorem monografie Geriatrická paliativní péče a komunikace o nemoci (www.geriatrickapaliativnipece.cz). \n\n"}
{"id": "1510497", "url": "https://cs.wikipedia.org/wiki?curid=1510497", "title": "Somatotyp", "text": "Somatotyp\n\nSomatotyp je taxonomie vyvinutá ve 40. letech 20. století americkým psychologem Williamem Herbertem Sheldonem za účelem kategorizace lidské postavy podle relativního příspěvku tří základních prvků, které nazval somatotypy. Pojmenování je odvozeno od názvu zárodečných vrstev embryonálního vývoje : endoderm, (promění se do zažívacího traktu), mesodermu, (promění se do svalů, srdce a cév) a ektoderm (kůže a nervový systém). Počáteční vizuální metodika byla kritizována jako subjektivní a do značné míry byla zdiskreditována, ale pozdější změny metodika se uživá ve fitness a v akademickém použití. \n\nKonstituční psychologie je nyní již zapomenutá teorie, také vyvinutá Sheldonem ve 40. letech 20. století, který se pokoušel spojit somatotyp s lidskými typy temperamentnu. Základ těchto myšlenek souvisíé s Francisem Galtonem a eugenikou . Sheldon a Earnest Hooton byli vůdčí postavy tehdy populárního myšlenkového směru v antropologii, který tvrdil , že velikost a tvar těla osoby souvisí s inteligencí, morálkou a úspěchem. \n\nV jeho knize z roku 1954, \"Atlas mužů\", Sheldon roztřídil všechny možné typy od 1 k 7 podle příspěvku kažhé somatotypu, kde čistý “endomorf” je 7–1–1, čistý “mesomorf „1–7–1 a čistý„ ektomorf “skóre 1–1–7. Od typu se pak mělo dovozovat na duševní vlastnosti jedince. Barbara Honeyman Heath, Sheldonova asistentka při sestavování \"Atlasu mužů jej\" nicméně obvinila z falšování dat použil při psaní knihy. \n\nSheldonovy somatotypy a jejich přidružené fyzické a psychologické rysy byly charakterizovány takto: \n\nExistují důkazy, že různé typy těl sebou nesou kulturní stereotypy . Jedna studie například zjistila, že endomorfové budou pravděpodobně vnímáni jako pomalí, nedbalí a líní. Mesomorfové naopak jsou bráni jako populární a pracoviíý, zatímco ektomorfové jsou vnímani jak inteligentní. \n\nAčkoli psychologické vazby byly velmi mlhavé, Sheldonova fyzikální taxonomie přetrvávala, zvláště pak varianta metodologie od Heath-Carter. Tento formulační přístup využívá hmotnost jednotlivce (kg), výšku (cm), obvod horní části paže (cm), maximální obvod lýtka (cm), šířku stehenní kosti (cm), šířku humeru (cm), kožní řas triceps (mm), subscapular skinfold (mm), supraspinální skinfold (mm), a mediální lýtkový skinfold (mm), a zůstane populární v antropomorphic výzkumu, jak citovat Rob Rempel “s úpravami Parnell v pozdních padesátých létech, a Heath a Carter v střední šedesátá léta somatotyp je i nadále nejlepším jediným kvalifikátorem celkového tvaru těla “. \n\nTato varianta využívá řadu rovnic k posouzení vlastností subjektu proti každému ze tří somatotypů, z nichž každý je hodnocen na sedmibodové stupnici, přičemž 0 označuje žádnou korelaci a 7 velmi silnou. Nnumerický přístup byl začleněn do současných kursů sportovních věd a tělesné výchovy mnoha institucí, od kursů GCSE (14 až 16 letých) ve Spojeném království na úrovni sekundárního vzdělávání, na zkouškách indické UPSCS, až po MSc. po celém světě, a byl použit v mnoha vědeckých pracích, včetně: \n\n\nSheldonovy myšlenka, že typ těla je indikátorem temperamentu, morálního charakteru nebo potenciálu, ačkoliv jsou populární v atmosféře přijímající teorii eugeniky, byly brzy široce zesměšňovány. Hlavní kritika Sheldonovy ústavní teorie byla že to nebyla teorie vůbec, ale jeden obecný předpoklad, spojitost mezi strukturou a chováním, a soubor popisných pojetí měřit tělo a chování. Navíc použití tisíců fotografií nahých vysokoškoláků získaných bez výslovného souhlasu, z již existujícího programu hodnotícího držení těla studentů, bylo popsáno jako skandální a zvrácené (\"studium nahých lidí oplzlými lidmi\"). Jeho originální vizuální metodika hodnocení, založená na fotografiích, byla také kritizována jako subjektivní. Jeho původní teze byla také popsána jako podvodná, protože se vědomě nepodařilo uznat, že se tvar těla mění s věkem. Jeho návrh genetické vazby na tvar těla i na osobnostní rysy byl také popsán jako objektivní. Sheldonova práce byla také kritizována jako bytí těžce zatížené jeho vlastními stereotypními a diskriminačními pohledy. Zatímco tato teorie byla populární v padesátých létech, Sheldonova tvrzení byly odmítnuta moderními vědcijako “zastaralé” a čiré šarlatánství. \n\n"}
{"id": "1510506", "url": "https://cs.wikipedia.org/wiki?curid=1510506", "title": "Dolomitenfreunde", "text": "Dolomitenfreunde\n\nDolomitenfreunde (v českém překladu \"Přátelé Dolomit\") je zkrácená oficiální verze názvu rakouského spolku, pojmenovaného v plném znění „Dolomitenfreunde - Friedenswege / Le vie della pace“ (\"\"Přátelé Dolomit - Cesty míru\"\"). Náplní činnosti spolku je péče o památky bojů z období první světové války na rakousko – italském pomezí, organizování dobrovolnických pracovních aktivit při údržbě těchto památek, muzejní a propagační a publikační činnost. Mottem spolku je \"\"Wege, die einst Fronten trennten, sollen uns heute verbinden!«\" (\"\"Cesty, které kdysi oddělovaly vojáky v předních liniích fronty, nás dnes spojují\"\").\n\nSpolek Dolomitenfreunde založil v roce 1973 prof. Walther Schaumann (*1923 – † 2004), plukovník rakouské armády ve výslužbě. Spolu se svou ženou Gabrielou († 2018) a dalšími dobrovolníky v následujících desetiletích organizovali činnost spolku, včetně provozu Muzea 1915–18 v korutanské obci Kötschach-Mauthen a vydávání publikací o historii tzv. horské války, která probíhala v letech 1915 až 1918 na pomezí dnešního Rakouska, Slovinska a Itálie. \nPrvním projektem, realizovaným v roce 1973, byla oprava cesty k Monte Vallon Bianco v horské skupině Fanes, poté následovala rekonstrukce cest a zřizování bivaků v oblasti vrcholů Col di Lana, Hexenstein (italsky Sass de Stria), Lagazuoi a Tofana.\n\nV roce 1983 spolek započal svoje aktivity v oblasti průsmyku Plöckenpass, v jehož okolí a zejména pak na vrcholu Kleiner Pal/Pal Picolo (1867 m n. m.) se nachází množství pozůstatků vojenských objektů z let 1915 až 1918. S pomocí svých členů a četných dobrovolníků se v následujících desetiletích zde pustili do budování rozsáhlého \"Open-air musea\" neboli muzea v přírodě a v těchto aktivitách pokračují i v 21. století.\nMezi kmenovými dobrovolníky, kteří každoročně věnují budování muzea několik týdnů ze svého osobní volna, jsou zejména lidé ze zemí s bezprostřední vazbou na historii bojů 1. světové války – občané Rakouska, Německa, Maďarska, Itálie nebo České republiky. Kromě nich sem ale také přicházejí pracovat i mladí lidé z nejrůznějších zemí světa, čímž fakticky naplňují ústřední myšlenku zakladatelů spolku Dolomitenfreunde – totiž aby se místa, kde se kdysi odehrávaly hrůzy války, stala místy k vzájemnému setkávání a porozumění. Na tomto úseku někdejší rakousko – italské fronty se tak již potkali například dobrovolníci z Albánie, Ruska, Ukrajiny, Thajska, Polska, Švýcarska, Španělska, Irska a dalších zemí. \n\nV červenci roku 1992 bylo v budově radnice v Kötschach-Mauthenu otevřeno Muzeum 1915–1918 „Vom Ortler bis zur Adria“, dokumentující průběh bojů první světové války mezi oblastí horského masívu Ortleru a řeky Soči (italsky \"Isonzo\") a osudy vojáků z někdejšího Rakousko-Uherska, Německa a Itálie, kteří se jich zúčastnili. Provozovatelem muzea je rovněž spolek Dolomitenfreunde. \n\n\n"}
{"id": "1510508", "url": "https://cs.wikipedia.org/wiki?curid=1510508", "title": "Thioaceton", "text": "Thioaceton\n\nThioaceton je organická sloučenina se vzorcem (CH)CS, odvozená od acetonu náhradou kyslíkového atomu atomem síry. Za nízkých teplot jej lze získat jako oranžovou až hnědou kapalinu. Při teplotách nad -20 °C vytváří trimer a polymer.\n\nThioaceton se obvykle připravuje štěpením cyklického trimeru, který se získává pyrolýzou allylisopropylsulfidu nebo reakcí acetonu se sulfanem za přítomnosti Lewisovy kyseliny. Trimer se při teplotě 500 až 600 °C rozkládá za vzniku thionu.\n\n"}
{"id": "1510520", "url": "https://cs.wikipedia.org/wiki?curid=1510520", "title": "Daria Pogorzelecová", "text": "Daria Pogorzelecová\n\nDaria Pogorzelecová (* 20. července 1990 Gdaňsk) je polská zápasnice – judistka.\n\nS judem začala v 10 letech v rodném Gdaňsku v klubu Wybrzeże. Vrcholově se připravuje v tréninkovém sportovním centru polského námořnictva v Gdini. Jejím klubovým a osobním trenérem je Tomasz Lisicki. V polské ženské reprezentaci se pohybuje od roku 2008 střídavě ve střední a polotěžké váze do 78 kg. \n\nV roce 2012 obsadila evropskou kontinentální kvótu pro start na olympijských hrách v Londýně. Do Londýna přijela výborně připravená, zastavila jí až ve čtvrtfinále po boji na zemi favorizovaná Brazilka Mayra Aguiarová. V opravách však takticky nezvládla konec zápas s vážně zraněnou (koleno) Maďarkou Abigél Joóovou a půl minuty před koncem se za vedoucího stavu na body (yuko) nechala hodit na ippon technikou uči-mata. Obsadila dělené 7. místo.\n\nV roce 2016 se přímo kvalifikovala na olympijské hry v Riu, kde prohrála po taktickém boji na tresty s Němkou Luise Malzahnovou. Od roku 2017 startuje v nižší střední váze do 70 kg.\n\n\n\n"}
{"id": "1510553", "url": "https://cs.wikipedia.org/wiki?curid=1510553", "title": "Centerpin", "text": "Centerpin\n\nCenterpin je typ rybářského navijáku, který je používán při lovu na plavanou ve stojatých, nebo tekoucích vodách. Naviják je svou konstrukcí podobný muškařskému navijáku, často bývá zaměňován. V tuzemsku byly tyto navijáky slangově označovány jako tzv. \"kolečka\", \"bubínkové navijáky\", hovorově „\"bubinkáče\"\". Současné \"Centrepiny\", někdy psány jako \"Centre Pin\", \"Center Pin\" nebo zkráceně \"Pin\", jsou navijáky, které se bez velkých technických změn vyrábějí již více než 100 let. \n\nOpracovaný buben cívky (většího průměru) je umístěný na středovém hřídeli, na kterém se cívka otáčí. Buben cívky může být vyroben z kovu (ocel, hliník), ale i z nekovového materiálu (plast, karbon). Starší typy navijáků byly bez brzdového systému, maximálně byly vybaveny zarážkou zpětného chodu, aby se cívka samovolně neotáčela. Zpomalování odvíjení vlasce, nebo brzdění cívky se děje pouze přiložením prstu k bubnu. Naviják nemá žádné převody.\n\nNěkteré novodobé navijáky mají brzdu (např. od výrobce Russnast), nebo systém, kterým lze nastavit odpor ložisek, na kterých je cívka umístěna. Většina současných navijáků je vybavena systémem rohatka-západka, který zabraňuje rychlému roztočení bubnu cívky a tím zamotání vlasce. \n\nPůvodně byly tyto navijáky určeny jen jako zásobníky rybářských šňůr. Kolébkou těchto zařízení by mohla být Čína, okolo roku 400 až 300 p. n. l. Potvrzují to nalezené záznamy o rybářích, kdy cílem bylo ulovenou rybu nejprve unavit a poté ji vytáhnout.\n\nDalší historická zmínka o těchto navijácích byla v anglické rybářské literatuře, v knize z roku 1651 od Thomase Bakera – \"The Art of Angling\".\n\nKoncem 18. století nastává rozmach těchto navijáků, kdy je vyráběli řemeslníci, hodináři a klenotníci. Používaným materiálem bylo dřevo, nebo kov, převod byl 1:1, někdy s mosazným soukolím pro snazší navíjení. Navijáky byly s cívkou menšího průměru a používaly se pro všechny druhy rybolovu. Přelomem byl naviják tzv. \"Nottinghamského typu\", s cívkou většího průměru, která byla uložena na ložiscích. Na navijáku typu Mark IV byl udělán pokus, kdy po úderu do ručky navijáku došlo k roztočení cívky, která se pak vydržela točit 3 minuty a 17 vteřin. Od roku 1928 byl tento naviják chráněn patentem. Původně byla cívka navijáku zajištěna šroubem, v roce 1980 došlo k uložení cívky na středový hřídel, tedy na \"center pin\", a došlo ke změně zajištění západkou. Z anglické provenience byly známy navijáky výrobců: Marston-Crossile, Silva-Major.\n\nZa Československa byly navijáky tohoto typu známy pod názvy jako např.: LADAR (firma Jan Paulát), HUDSON (firma Jaroslav Stibůrek. Praha), navijáky \"Nottinghamského typu\" od firmy J.J. Rousek, Žďár nad Sázavou, Ideal (firma Alexandr Uggé, Praha), Populár (firma Stanislav Vlček, Přepeře). \n\nPo roce 1948 v ČSSR tyto navijáky vyráběla společnost TOKOZ. Začátek výroby byl založen na patentech znárodněných firem, zejména firem J.J. Rousek ze Žďáru nad Sázavou a Wenzel Thöner – Sol Děčín. TOKOZ vyráběl tyto navijáky z oceli, hliníku a plastu (cívka), s různými průměry cívek a s různými povrchovými úpravami. Byly určeny pro muškaření, plavanou a lov dravců. \n\nVýroba navijáků zanikla v 90. letech, spolu s další výrobou rybářských komponent. \n\nCena navijáku TOKOZ v roce 1975 začínala na částce 7,50 Kčs. Průměrný dělnický plat v roce 1975 byl cca 2 250 Kčs.\n\n\nOproti běžným navijáků je centerpin takřka bezúdržbový. Při namočení nehrozí koroze, nebo poruchy díky nečistotám.\n\nDíky umístění bubnu cívky na ložiscích bez brzdění, vyžaduje ovládaní navijáku vyžaduje neustálou pozornost. K rychlému roztočení bubnu cívky může dojít nejen vlivem poryvu větru a unášením vlasce, ale také díky pohybu vlasce např. v tekoucích vodách, nebo prudším záběru ryby. \n\nNahazování probíhá zcela odlišně, než u smekacích, nebo surfových navijáků. Při nahazování se požívají různé techniky, např. „Wallis Cast“, „Spinning Side Cast“, „Pull Cast“, „BC Cast“ nebo „Loop Cast“. \n\nNěkteré navijáky jsou otočné o 90°, čímž je umožněno lepší nahazování, např. model Ray Walton Rolling Pin. Někteří rybáři požívají při nahazování doplňky, např. očko, které zpomaluje odvíjení vlasce. Jedná se o větší přídavné očko, otevřené připomínající háček, které se drží ve směru otevřené cívky centerpinu a nechá se přes něj probíhat vlasec. \n\nPři náhozech dochází k odmotávání vlasce do boku a tím k jeho zkroucení. Pokud je vlasec odvíjen samovolně, např. díky unášení proudem, ke kroucení nedochází.\n\n\nPo nahození je nutno mít splávek neustále pod kontrolou. Zejména u navijáků, které nemají žádný brzdící systém. Při prudším záběru může dojít k prudkému roztočení cívky a zamotání vlasce. Při navíjení je nutno dbát na plynulost. Při navíjení vlasce s ulovenou rybou, je vlasec ukládán pevně na buben. Při navíjení vlasce bez úlovku, tedy jen splávku a zátěže, je vhodné vlasec držet mezi prsty a tím vytvářet odpor, který umožňuje dobré uložení vlasce. Většina navijáků není vybavena brzdou, brzdí se pouze přiložením prsů k bubnu.\n\n\n\n"}
{"id": "1510555", "url": "https://cs.wikipedia.org/wiki?curid=1510555", "title": "Bremenium", "text": "Bremenium\n\nPojmenování \"Bremenium\" znamená 'místo, kde hučí proud'. Tím proudem je míněn Sills Burn, který teče úzkým údolím na západ od pevnosti. \nNázev je právě v podobě \"Bremenium\" doložen v ravennské Kosmografii, Itineráři císaře Antonina i v Ptolemaiově Geografii. \nPevnost se nachází v obci Rochester, 8 kilometrů na severozápad od vesničky Otterburn na silnici A68 mezi Corbridge a městem Jedburgh. Leží 14 km na sever od římské pevnosti Risingham (Římany nazývanou \"Habitancum\"), která se nachází o něco víc k jihu na silnici Dere Street, spojující York a pevnost Corbridge, z níž pokračovala do městečka Melrose. \nVýchodně od pevnosti šla další římská silnice, a to do pevnosti Learchild, kde se spojila se silnicí nazvanou Devil's Causeway, která vedla do města Berwick upon Tweed. \nPro Bremenium stavitelé zvolili výhodnou pozici na konci vyvýšeniny, jejíž severní a západní svah pak už strmě klesá a která poskytuje nerušený výhled do údolí Rede Valley i Dere Street. Nejlepší výhled na tuto silnici se naskýtá od západní brány pevnosti; je stále vidět jako tmavá linie, která stoupá po druhém břehu Sills Burn a potom zahýbá doprava. Cesta vedla k několika římským pochodovým táborům a Chew Green, než zamířila do Skotska. \nPevnost podlouhlého tvaru měří 148 metrů od severu k jihu a 136 metrů od východu na západ, zabírá plochu 20 000 m. V každé ze čtyř kamenných zdí doplněných hliněným valem byla brána. \nVýstavba pevnosti probíhala ve třech fázích: první, v letech 78 až 85, byla postavena v době první invaze do Skotska, aby střežila Dere Street, hlavní římskou silnici do Skotska, a tento úkol plnila po celou dobu své existence. \n\nV první fázi šlo zřejmě o dřevěnou pevnost s travnatým valem. Dřevěnou pevnost zbořili před stažením vojsk ze Skotska. \nDruhá fáze (rok139) byla pravděpodobně spojena s druhou invazí do Skotska. (Za Hadriána obydlena nebyla). Když byl guvernérem Británie Quintus Lollius Urbicus, postavili ji z kamene. Právě on v roce 142 pevnost navštívil cestou na sever kvůli výstavbě Antoninova valu. Posádka v ní zůstala dokonce i po tom, co Římané Antoninův val na začátku 60. let 2. století opustili. \n\nViditelné pozůstatky pocházejí ze 3. období. Pevnost byla postavena znovu v souvislosti s pracemi na valu v prvních letech 3. století. Zvláštní pozornost při nich zřejmě věnovali pevnostem předsunutým na sever i na jih od valu, aby byl co nejsilnější. \n\nTehdejší pevnost měla silné kamenné zdi, čtyři brány, věže v rozích a mezi nimi a branami další věžičky. Zbytky zdí jsou vidět na západní straně; lze si prohlédnout také severní a západní bránu nebo část jedné z věžiček poblíž silnice. Bránu na jižní straně zbořili před 200 lety. Lze také rozpoznat šest obranných příkopů. \n\nNa jih od pevnosti byly nalezeny pozůstatky významného počtu domů, včetně velké budovy velitelství pevnosti. U západní strany pevnosti byl zvenku přístavek, pravděpodobně lázně. \nPevnost je neobvyklá tím, že ji už ve 3. století postavili tak, aby měla zázemí příhodné pro střelbu z katapultů. Stěny měla mohutnější než většina římských pevností a ze zdí téměř 10 m dozadu vystupovaly kamenné plošiny, na kterých stály stroje podobné katapultu. Stroje známé pod názvem onagri, byly menší verze balisty a za svou sílu vděčily energii zkrouceného žíněnéhoprovazu. Ze severních hradeb díky nim mohli obránci zasypávat střelami kohokoli, kdo se ze severu po Dere Street blížil. \n\nV 2. století zde sídlila první kohorta složená z příslušníků keltského kmene Lingones z Galie (v síle 500 mužů, částečně jízdní), později první kohorta Dalmatinců (pěchota) a ve 3. století první kohorta Vardulů (1000 mužů, částečně jízdní, s jednotkou zvědů). \nZvědové jezdili na koních na území na sever od valu s rozkazem zjišťovat přesuny nepřítele dřív, než se dostane do blízkosti pevností. \n\nNechvalně prosluli v důsledku spiknutí s barbary, při kterém se Piktové, Irové a Sasové spojili a v roce 367 společně zaútočili. Zvědy podplatili, aby jednotky postupující na val nehlásili. \nPevnost byla opuštěna v první čtvrtině 4. století, ještě před zradou zvědů, a zbořena kolem roku 350. Kam byli zvědové přesunuti po odchodu z pevnosti, není známo. \nPevnost ležela tam, kde je rochesterská náves. Nejlépe se zachovala západní zeď, která se skládá z téměř třímetrového náspu zpevněného kameny. Lze vidět i část západní brány, ale mnoho kamene bylo z pevnosti odvezeno, aby sloužil jako stavební materiál pro místní domy. \nVykopávky v letech 1852 a 1855 byly špatně zdokumentované. Další, rozsahem malé vykopávky proběhly v roce 1935. Prokázaly, že v pevnosti stálo mnoho staveb a celá řada z nich měla hypokaust. \n"}
{"id": "1510560", "url": "https://cs.wikipedia.org/wiki?curid=1510560", "title": "Football League Third Division 1967/68", "text": "Football League Third Division 1967/68\n\nFootball League Third Division 1967/68 byla 69. kompletním ročníkem 3. nejvyšší anglické fotbalové soutěže.\n\nVítězem se stal a postup si zajistil tým Oxford United FC. Dalším postupujícím byl druhý tým [Bury FC]]. Sestoupily poslední čtyři týmy Mansfield Town FC, Grimsby Town FC, Colchester United FC a Scunthorpe United FC.\n\nZ = odehrané zápasy; V = výhry; R = remízy; P = prohry; GD = dané goly; GI = inkasované goly; Bod = počet bodů\nP = postup do Football League Second Division 1968/69, S = sestup do Football League Fourth Division 1968/69, \n\n"}
{"id": "1510566", "url": "https://cs.wikipedia.org/wiki?curid=1510566", "title": "Lucia Bosè", "text": "Lucia Bosè\n\nLucia Bosè (* 28. ledna 1931 Milán) je italská herečka. Vystupovala také jako Lucia Borloni (podle rodného příjmení své matky).\n\nPracovala v cukrárně, pro film ji objevil Luchino Visconti. V roce 1947 vyhrála soutěž Miss Itálie, v roce 1950 ji Giuseppe de Santis obsadil do hlavní ženské role v neorealistickém filmu \"Není míru pod olivami\". Patřila k hlavním hereckým hvězdám („maggiorata“) italské kinematografie padesátých let, spolupracovala s Michelangelem Antonionim (\"Dáma bez kamélií\"), Juanem Antoniem Bardemem (\"Smrt cyklisty\") a Luisem Buñuelem (\"To je úsvit\"). \n\nV roce 1955 se provdala za toreadora Luise Miguela Dominguína a odstěhovala se do Španělska. Po natočení filmu \"Orfeova závěť\" (1960) s Jeanem Cocteauem přerušila hereckou kariéru a vrátila se k ní až po rozvodu s Dominguínem v roce 1967. Má tři děti a deset vnoučat, syn Miguel Bosé je úspěšným zpěvákem.\n\nVe městě Turégano založila první muzeum andělů na světě.\n\nV roce 2018 jí byl udělen Řád občanských zásluh.\n\n"}
{"id": "1510587", "url": "https://cs.wikipedia.org/wiki?curid=1510587", "title": "Zastupitelský úřad", "text": "Zastupitelský úřad\n\nZastupitelský úřad, zkratkou ZÚ, je stálé a oficiální zahraniční zastoupení \"vysílajícího státu\" u \"přijímajícího státu\" (případně mezinárodní nebo nadnárodní organizace atd.), zpravidla v jeho hlavním městě (u mezinárodních organizací v jejich sídle). Statut a právní postavení zastupitelských úřadů a misí stanoví Vídeňská úmluva o diplomatických stycích z roku 1961 a obdobná úmluva o konzulárních stycích (1963).\n\nNejčastější formou zastupitelského úřadu je vyslanectví či velvyslanectví, zodpovědné za zejména politické styky mezi vládami a orgány vysílajícího státu s přijímajícím státem, přesněji jeho ministerstvem zahraničí. Naproti tomu záležitosti soukromých osob a subjektů (např. obchodní a vízové záležitosti) mohou být svěřeny konzulátu nebo jen konzulárnímu oddělení. Konzuláty u velkých a významných přijímacích států mohou být zřízeny i v dalších městech tohoto státu, aby byly zájemcům snáze přístupné, mohou však mít jen omezené pravomoci. Kromě toho existují i další druhy zastupitelských úřadů (delegace, nunciatura atd.), které ovšem nemají statut vyslanectví. \n\nZastupitelský úřad je uskutečněním práva každého subjektu mezinárodního práva zřídit si u jiného subjektu diplomatickou misi a navázat tak diplomatický vztah. Mezinárodní dohody stanoví zvláštní ochranu diplomatů (velvyslanců, vyslanců, \"chargé d'affaires\") i jejich úřadů. Území zastupitelských úřadů jsou součástí území přijímajícího státu a jsou tedy \"exteritoriální\" jen v tom smyslu, že orgány přijímajícího státu (např. policie. ale i hasiči) tam nesmějí vstoupit bez výslovného povolení. Proto pronásledované osoby někdy vyhledávají azyl na zastupitelských úřadech. Diplomaté a jejich rodinní příslušníci se těší imunitě v běžných trestních záležitostech. \n\n\n"}
{"id": "1510590", "url": "https://cs.wikipedia.org/wiki?curid=1510590", "title": "Duge Njive", "text": "Duge Njive\n\nDuge Njive je horská vesnička v Chorvatsku v Splitsko-dalmatské župě, spadající pod opčinu města Vrgorac. Nachází se asi 14 km jihozápadně od Vrgorace. V roce 2011 zde žilo 105 obyvatel. Počet obyvatel pravidelně klesá již od roku 1948, kdy zde žilo 338 obyvatel.\n\nSousedními vesnicemi jsou Gornje Igrane, Kljenak a Vlaka.\n"}
{"id": "1510592", "url": "https://cs.wikipedia.org/wiki?curid=1510592", "title": "Třetí bitva o horu Hermon", "text": "Třetí bitva o horu Hermon\n\nTřetí bitva o horu Hermon (krycím názvem Operace Dessert, hebr. מבצע קינוח) je název pro druhý izraelský pokus o vojenské obsazení strategické hory Hermon, kterou Syřané obsadili na začátku Jomkipurské války. Jednotky IOS zahájili svůj postup 21. října 1973 ze dvou směrů. Po těžkých bojích se jim 22. října podařilo vytlačit syrské jednotky a horu Hermon obsadit.\n\nStrategicky umístěnou horu Hermon ležící na syrsko-izraelské hranici v Golanských výšinách, kterou Izrael využíval jako pozorovací stanici, se Sýrii podařilo 6. října obsadit náhlým útokem svých speciálních jednotek. Stalo se tak během první bitvy o horu Hermon. IOS se 7. října pokusily během druhé bitvy o horu Hermon získat zpět, ale byly syrskými obránci zastaveni a se ztrátami se musely stáhnout zpět.\n\nPoté, co se IOS podařilo stabilizovat golanskou frontu a po přechodu do protiútoku tlačit syrské jednotky zpět za Purpurovou linii vydal 20. října gen. Jicchak Chofi rozkaz k dobytí hory Hermon. Útok měl být veden ze dvou směrů. Jednotky brigády Golani měly postupovat směrem od úpatí Hermonu vzhůru a to z jihozápadu (z izraelské strany). Dva prapory výsadkářů měly být ze severovýchodu (ze syrské strany) vysazeny na vrcholu hory s úkolem vrchol obsadit a postupovat směrem dolů a obsazovat syrská postavení. Konečným cílem mělo být dobytí celé hory Hermon včetně jeho \"syrské\" části.\n\nObranu hory Hermon tvořily syrské jednotky ze sestavy Speciálních sil a jednotky parašutistů. Znovudobytím hory Hermon byly pověřeny brigáda Golani a 31. paradesantní brigáda.\n\nVe 14 hodin 21. října pod dělostřeleckou palebnou clonou byli na vrcholu Hermonu vysazeni izraelští výsadkáři. Vrtulníky je kyvadlově dopravovaly přes libanonský vzdušný prostor. Prapor pod velením pplk. Hezi začal zabezpečovat přistávací plochu a čistit prostor kolem. Obsazení syrských postavení dostal za úkol prapor pplk. Elišiho.\n\nOkamžitě po vysazení a zabezpečení místa přistání začali izraelští výsadkáři postupovat po hřebeni Hermonu, přičemž se dostali pod palbu syrského dělostřelectva. Syrské vrtulníky, které se pokusily zaútočit na postupující výsadkáře byly zničeny izraelskou dělostřeleckou palbou. Do bojů se zapojilo i syrské letectvo, které bylo ale následně napadeno izraelskými letadly. Ta 7 syrských MiGů sestřelila. Poté, co se setmělo, zaútočili izraelští výsadkáři na syrské obranné postavení s krycím názvem \"Serpentina\". To se jim následně podařilo obsadit poté, co obránci z řad syrských zvláštních jednotek ustoupili. Další obranné postavení se Izraelcům podařilo obsadit bez boje, jednalo se totiž o syrské velitelské postavení, které bylo přímo zasaženo izraelskou dělostřeleckou palbou a celé jeho osazenstvo bylo mrtvé. Praporu pplk. Eliše se podařilo mezitím obsadit hlavní syrské obranné postavení, které Syřané již před tím opustili. Ve 3 hodiny ráno 22. října byl celý vrchol hory Hermon v izraelských rukách.\n\nJednotky brigády Golany mezitím postupovaly vzhůru a postupně ničily syrská obranná postavení. Útok byl veden po třech cestách, po dvou postupovaly pěší jednotky, po třetí polopásová vozidla s tanky. Během svého postupu se izraelské jednotky ocitly v palbě syrských jednotek. Ty byly na střet připraveny a izraelský postup monitorovaly. Syrští výsadkáři o síle praporu vybavení pěchotními zbraněmi včetně protitankových střel a noktovizorů byli ukryti za skalisky a kameny, odkud vedli na postupující izraelské vojáky účinnou palbu. Pro zrychlení postupu přepravilo izraelské velení na bojiště další dvě roty brigády Golani. Zároveň byl izraelským výsadkářům na vrcholu hory Hermon vydán rozkaz útočit směrem dolů. Přes těžké ztráty se Izraelcům podařilo i bez podpory výsadkářů ničit syrská obranná postavení. Kolem 11 hodiny dopoledne 22. října byl syrský odpor definitivně zlomen a hora Hermon se znovu ocitla v izraelských rukách.\n\nIzraelské ztráty během bitvy dosáhly 52 padlých (51 příslušníků brigády Golani a 1 výsadkář) a 100 zraněných. Přesné syrské ztráty nejsou známy, v technice ztratila Sýrie 3 vrtulníky a 7 stíhaček MiG.\n\nHora Hermon zůstala po obsazení v izraelském držení, později byla v rámci dohod předána zpět Sýrii. Izrael si ponechal pod kontrolou 70 km² na jižním svahu hory.\n\n"}
{"id": "1510593", "url": "https://cs.wikipedia.org/wiki?curid=1510593", "title": "Ghetto Zámostí", "text": "Ghetto Zámostí\n\nGhetto Zámostí (polsky \"Ghetto Zamość\") byl sběrný tábor označovaný jako \"ghetto\" v polské obci Zámostí (Zamość) v Lublinském vojvodství v tehdejším polském Generálním gouvernementu, v době německé okupace wehrmachtem.\n\nPočátkem prosince 1939 nařídilo Gestapo vytvoření dvanáctičlenné Židovské rady. Jejím předsedajícím byl Ben-Cion Lubliner, jenž byl již v lednu 1940 nahrazen právníkem Mieczyslawem Garfinkelem. Mnoho Židů uprchlo před nacisty do Ruska. Němci poté \nv místní tvrzi deportovali zpět Židy mj. z Povartí. K roku 1940 pocházelo 4000 Židů v ghettu ze Zámostí, další tisícovka pocházela odjinud.\n\n1. dubna 1942 proběhl první transport Židů v rámci Akce Reinhardt do vyhlazovacího tábora Belzec.\n\n1. května 1942 bylo deportováno asi 1000 Židů ze okresu Arnsberg z nákladového nádraží Hagen přes sběrný tábor Gestapa při jižním nádraží v Dortmundu do zámostského ghetta.\n\nNález dopisů na půdě domu v Niedermarsbergu podává výpověď o osudu deportovaných.\n\nVe dnech 16.-18. října 1942 bylo ghetto zlikvidováno.\n\n\n"}
{"id": "1510594", "url": "https://cs.wikipedia.org/wiki?curid=1510594", "title": "Pandora (seriál)", "text": "Pandora (seriál)\n\nPandora je americký sci-fi televizní seriál. Jeho autorem je Mark A. Altman. Vysílán je na stanici The CW, první díl byl uveden 16. července 2019. Seriál je natáčen v Bulharsku.\n\nPandora je mladá dívka, která v roce 2199 ztratí vše. Smysl života však najde v zařízení Earth's Space Training Academy, kde se společně s ostatními podrobuje výcviku potřebnému k ochraně Galaxie.\n\n\nSeriál \"Pandora\" byl stanicí The CW oznámen v dubnu 2019. Úvodní díl třináctidílné řady odvysílán 16. července 2019. Dne 17. října 2019 potvrdila stanice The CW objednávku druhé řady seriálu.\n\n"}
{"id": "1510595", "url": "https://cs.wikipedia.org/wiki?curid=1510595", "title": "Baldur's Gate II: Enhanced Edition", "text": "Baldur's Gate II: Enhanced Edition\n\nBaldur's Gate II: Enhanced Edition je počítačová RPG hra z roku 2013. Jde o remasterovanou verzi hry \"Baldur's Gate II: Shadows of Amn\" a jejího rozšíření \"Baldur's Gate II: Throne of Bhaal\" z let 2000 a 2001. Hru vyvinula společnost Overhaul Games (součást Beamdogu) a vydala ji Atari. Vyšla 15. listopadu 2013 pro Microsoft Windows a 16. ledna 2014 pro macOS.\n\nV roce 2000 vyšla hra v knižní podobě od Wizards of the Coast, sepsaná Philipem Athansem.\n"}
{"id": "1510596", "url": "https://cs.wikipedia.org/wiki?curid=1510596", "title": "Abyss (Thelema)", "text": "Abyss (Thelema)\n\nV okultismu je Abyss (angl. z řec. \"abyssos\", bezedný, propast) propast oddělující individuální vědomí od jeho univerzálního zdroje. Abyss je obýván démonem Choronzonem. Veškeré magické a mystické znalosti závisí na úspěšném překonání Abyssu, který je symbolizován jako noční poušť vyprahlého lidského intelektu. Jde o propast mezi fenomenálním světem manifestací a jeho noumenálním zdrojem, tj. nemanifestovaným světem. Jde tedy o „propast“ mezi světem projevujícím se lidskému vědomí a světem, který se lidskému vědomí neprojevuje.\n\nPropast Abyss je chráněna démonem Choronzonem, který se pokouší za jakoukoliv cenu zastavit mystika od překonání Abyssu.\n\nPřekonání Choronzona a Abyssu je považováno za cíl a magnum opus každého mystika.\n\nO Abyss se zmiňuje Aleister Crowley, okultista a zakladatel Thelemy, ve svých dílech \"The Book of Lies\" a \"Little Essays Toward Truth\".\n"}
{"id": "1510598", "url": "https://cs.wikipedia.org/wiki?curid=1510598", "title": "Santiago Lovell", "text": "Santiago Lovell\n\nAlberto Santiago Lovell (23. dubna 1912 Buenos Aires – 17. března 1966 tamtéž) byl argentinský boxer. Narodil se v chudé rodině s africkými kořeny, původně se věnoval fotbalu a boxerem se stal v roce 1930. Jako amatér získal zlatou medaili v nejtěžší váhové kategorii na Letních olympijských hrách 1932, kde ve finále porazil Itala Luigiho Rovatiho. Od roku 1934 boxoval profesionálně a v roce 1938 se stal jihoamerickým šampionem v těžké váze. Jeho bilance v profesionálním ringu byla 76 vítězství, osm proher a tři remízy. Kariéru ukončil v roce 1951 po porážce s Archie Moorem. \n\nJeho mladší bratr Guillermo Lovell získal stříbrnou medaili v těžké váze na LOH 1936. Vrcholovému boxu se věnoval také syn Santiago Lovell Jr. a vnuk Javier Lovell.\n"}
{"id": "1510615", "url": "https://cs.wikipedia.org/wiki?curid=1510615", "title": "Archieparchie Asmara", "text": "Archieparchie Asmara\n\nArchieparchie Asmara je archieparchie eritrejské katolické církve, nacházející se v Eritrei.\n\nArchieparchie zahrnuje region pobřeží Severního Rudého moře, centrální Eritreu a jižní část této země.\n\nArcibiskupským sídlem je město Asmara, kde se také nachází hlavní chrám - katedrála Kidane Mehret.\n\nRozděluje se do 59 farností, a to na 23 686 km². K roku 2015 měla 31 850 věřících, 20 eparchiálních kněží, 316 řeholních kněží, 2 trvalé jáhny, 602 řeholníků a 498 řeholnic.\n\nCírkevní provincie Asmara zahrnuje 3 sufragánny:\n\nDne 4. července 1930 byl vytvořen Ordinariát pro katolíky východního ritu Eritrea.\n\nDne 31. října 1951 byl ordinariát bulou \"Aethiopica Alexandrini\" papeže Pia XII. povýšen na apoštolský exarchát Asmara.\n\nDne 20. února 1961 byl exarchát povýšen na eparchii (diecézi).\n\nDne 21. prosince 1995 získala eparchie území ze zrušeného apoštolského vikariátu Asmara, a části jejího území byla vytvořena eparchie Barentu a eparchie Keren.\n\nDne 24. února 2012 byla z další její části vytvořena eparchie Segheneyti.\n\nDne 19. ledna 2015 byla eparchie bulou \"Multum fructum\" papeže Františka povýšena na metropolitní archieparchii.\n\n\n"}
{"id": "1510619", "url": "https://cs.wikipedia.org/wiki?curid=1510619", "title": "Pierre Reverdy", "text": "Pierre Reverdy\n\nPierre Reverdy (13. září 1889 Narbonne – 17. června 1960 Solesmes) byl francouzský básník a esejista.\n\nNarodil se jako nemanželské dítě v jihofrancouzské rodině s vinařskou a sochařskou tradicí. Od roku 1910 žil v Paříži a zařadil se do skupiny nonkonformních výtvarníků a literátů scházejících se v Bateau-Lavoir. Jeho básnická tvorba, vyznačující se překvapivými metaforami, byla ovlivněna kubismem, dadaismem a surrealismem. Roku 1915 vydal první knihu básní v próze a v roce 1917 založil časopis \"Nord-Sud\", zaměřený na avantgardní literaturu, v němž publikovali svá první díla např. André Breton nebo Philippe Soupault. \n\nJeho život a tvorbu výrazně poznamenal milostný vztah s Coco Chanel a duševní otřes z rozchodu ho přivedl k opuštění uměleckého světa a k náboženským úvahám. V roce 1926 vstoupil do benediktinského kláštera v Solesmes, kde prožil zbytek života.\n\n\n"}
{"id": "1510620", "url": "https://cs.wikipedia.org/wiki?curid=1510620", "title": "Archieparchie Hajdúdorog", "text": "Archieparchie Hajdúdorog\n\nArchieparchie Hajdúdorog je archieparchie maďarské řeckokatolické církve, nacházející se v Maďarsku.\n\nArchieparchie zahrnuje část maďarského území.\n\nArcibiskupským sídlem je město Hajdúdorog, kde se také nachází hlavní chrám katedrála Uvedení přesvaté Bohorodice.\n\nRozděluje se do 126 farností a to na 73 341 km2. K roku 2015 měla 205 000 věřících, 183 eparchiálních kněží, 5 řeholních kněží, 3 trvalé jáhny, 11 řeholníků a 3 řeholnice.\n\nCírkevní provincie Hajdúdorog zahrnuje 2 sufragánny:\n\nDne 8. června 1912 byla bulou \"Christifideles graeci\" papeže Pia X. zřízena eparchie Hajdúdorog, a to z území archieparchie Făgăraş şi Alba Iulia, eparchie Prešov, z arcidiecéze Ostřihom, eparchie Gherla, Armenopoli, Szamos-Ujvár, eparchie Mukačevo a eparchie Oradea Mare.\n\nDne 9. dubna 1934 předala dekretem \"Apostolica sedes\" Kongregace pro východní církve části svého území k archieparchii Făgăraş şi Alba Iulia, eparchii Maramureş a eparchii Oradea Mare.\n\nDne 5. března 2011 předala dekretem \"Ut aptius spirituali\" Kongregace pro východní církve část svého území k vytvoření apoštolského exarchátu Miškovec.\n\nDne 20. března 2015 byla eparchie apoštolskou konstitucí \"De spiritali itinere\" papeže Františka povýšena na metropolitní archieparchii.\n\n\n"}
{"id": "1510625", "url": "https://cs.wikipedia.org/wiki?curid=1510625", "title": "Ladislav Bouček", "text": "Ladislav Bouček\n\nLadislav Bouček (1915–) byl český fotbalový obránce.\n\nNa začátku srpna 2008 byl ve věku 92 let nejstarším držitelem čestné permanentní vstupenky na domácí utkání Slavie Praha.\n\nV československé lize hrál za Dynamo Slavia Praha v ročníku 1951, na jehož konci tento klub poprvé v historii sestoupil z nejvyšší soutěže. Za Dynamo Slavia Praha nastupoval také v ročníku 1952.\n\n"}
{"id": "1510626", "url": "https://cs.wikipedia.org/wiki?curid=1510626", "title": "Grand Prix Rakouska 2019", "text": "Grand Prix Rakouska 2019\n\nGrand Prix Rakouska 2019 (oficiálně Formula 1 myWorld Großer Preis von Österreich 2019) se jela na okruhu Red Bull Ring ve Spielbergu v Rakousku dne 30. června 2019. Závod byl devátým v pořadí v sezóně 2019 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1510632", "url": "https://cs.wikipedia.org/wiki?curid=1510632", "title": "Tunel Malá Huba", "text": "Tunel Malá Huba\n\nTunel Malá Huba je dvojkolejný železniční tunel, který se nachází v katastru obce Tatenice na železniční trati 270 Česká Třebová – Přerov – Bohumín v úseku km 27,370–27,694, mezi zastávkou Tatenice a stanicí Hoštejn. V rámci výstavby třetího železničního koridoru byl dán do provozu 30. října 2006, kdy v nově trasované přeložce nahradil jeden z nevyhovujících úseku trati v údolí Moravské Sázavy.\n\nTunel Malá Huba je veden v nadmořské výšce 415 m severním výběžkem vrchu Malá Huba v Zábřežské vrchovině. Horninový masív je tvořen krystalinikem převážně fylity (dále svory, metadroby, metaprachovce a metapelity). Na západní straně na výjezd navazuje dvojice mostů přes řeku Moravská Sázava.\n\nTunel je dlouhý 324 m a leží ve směrovém oblouku o poloměru 850 m s převýšením 135 mm. Výstavba tunelu byla prováděna dvěma způsoby. Části u portálů v délce 12 m (na obou stranách) byly hloubeny v otevřené jámě systémem \"želva\". Střední část o délce 300 m byla ražena novou rakouskou tunelovací metodou (NRTM). Dvouplášťové ostění tunelu je tvořeno: primární vrstva je z stříkaného betonu C16/20 se sítí, příhradových nosníků a kotev. Druhá finální vrstva je z monolitického železobetonu C25/30 o minimální tloušťce 350 mm. Tunel je určen pro provoz vlaků rychlostí u vlakových souprav 120 km/hod, pro soupravy s naklápěcími skříněmi 150 km/hod.\n\n"}
{"id": "1510635", "url": "https://cs.wikipedia.org/wiki?curid=1510635", "title": "Kvalifikace na Mistrovství světa ve fotbale 2018 (CAF)", "text": "Kvalifikace na Mistrovství světa ve fotbale 2018 (CAF)\n\nKvalifikace na Mistrovství světa ve fotbale 2018 zóny CAF určila 5 účastníků závěrečného turnaje. Zúčastnilo se jí 54 týmů z asociací sdružených v organizaci CAF.\n\nFormát kvalifikace byl odsouhlasen Výkonným výborem CAF dne 14. ledna 2015. Skládal se z 3 kvalifikačních fází a finální skupinové fáze, které se zúčastnilo 20 nejlepších týmů. Dle informací FIFA byl v červenci 2015 počet kvalifikačních fází snížen na dvě.\n\nStruktura kvalifikace byla následující:\n\nDo kvalifikace se přihlásilo všech 54 asociací, které jsou sdruženy v CAF. Zimbabwe bylo vyloučeno kvůli nesplaceným závazkům vůči svému bývalému trenéru José Claudineimu.\n\nPro nasazení týmů do prvních dvou fází byl použit Žebříček FIFA platný k červenci 2015.\n"}
{"id": "1510651", "url": "https://cs.wikipedia.org/wiki?curid=1510651", "title": "Jānis Streičs", "text": "Jānis Streičs\n\nJānis Streičs, jeho jméno je někdy přepisováno též jako Janis Streičs nebo Janis Streics (* 26. září 1936 Anspoki, Lotyšská SSR) je lotyšský režisér a scenárista, také herec. Za své filmy 3× získal Lotyšskou filmovou cenu a další ocenění. Účastnil se také MFF Karlovy Vary. \n\nJānis Streičs nejprve (1955) absolvoval Pedagogickou školu v Rēzekne a poté pracoval jako vychovatel a učitel. Režii na Lotyšské státní konzervatoři absolvoval až v roce 1963 a od té doby pracoval ve filmovém studiu v Rize. Režíroval více než 20 filmů, na některých filmech se podílel také jako scénarista, nejméně v pěti filmech také hrál. \n\nFilmy, které režíroval, celkem tříkrát získaly Lotyšskou filmovou cenu za nejlepší film roku. Bylo to v roce 1978 za film \"Teātris\" (Divadlo), 1981 \"Limuzīns Jāņu nakts krāsā\" (Limuzína v barvě bílé noci) a 1991 \"Cilvēka bērns\" (Dítě člověka). Tento film na MFF pro děti v Chicagu (\"Chicago International Children’s Film Festival\") v roce 1994 získal 2. místo v soutěži o cenu Rights of the Child. Další filmy byly na Lotyšskou filmovou cenu nominovány: v letech 2001, 2005 a 2012. \n\n\n"}
{"id": "1510652", "url": "https://cs.wikipedia.org/wiki?curid=1510652", "title": "Jānis Paukštello", "text": "Jānis Paukštello\n\nJānis Paukštello, též Janis Paukštello nebo Janis Paukstello (* 26. března 1951 Jaunpiebalga, Lotyšská SSR) je lotyšský herec, držitel Lotyšské filmové ceny. \n\nPo absolvování lotyšské Státní divadelní konzervatoře od 70. let 20. století působil především v \"Dailes teātris\" (profesionální divadlo v hlavním městě Rize) a vytvořil také role v řadě lotyšských, resp. sovětských filmů. \n\n\n"}
{"id": "1510653", "url": "https://cs.wikipedia.org/wiki?curid=1510653", "title": "Romualds Ancāns", "text": "Romualds Ancāns\n\nRomualds Ancāns, též jako Romualds Ancans, Romuald Antsans nebo Romualds Anzans, (1. dubna 1944 Stari, Lotyšská SSR – 15. září 2011 Riga) byl lotyšský herec, který vytvořil řadu filmových rolích v lotyšských, resp. sovětských filmech. \n\nPo absolvování lotyšské Státní divadelní konzervatoře účinkoval od roku 1973 v několika lotyšských divadlech (především v \"Dailes teātris\": profesionální divadlo v hlavním městě Rize) a vytvořil role ve více než 50 filmech, včetně Šípy Robina Hooda, Nedokončená večere, Ivanhoe: Balada o statečném rytíři, Boj o Moskvu nebo Mlýny osudu. Jeho posledním filmem byl „Rūdolfa mantojums“ z roku 2010. V roce 2012 (již po smrti) za tento film získal Lotyšskou filmovou cenu za nejlepší herecký výkon v hlavní roli. Zemřel 15. září 2011 na následky hepatitidy.\n\n\n"}
{"id": "1510654", "url": "https://cs.wikipedia.org/wiki?curid=1510654", "title": "Repertoárové divadlo San Jose", "text": "Repertoárové divadlo San Jose\n\nRepertoárové divadlo San Jose (anglicky \"San Jose Repertory Theatre\", též San Jose Rep ) byla první trvale sídlící profesionální divadelní společnost v San Jose v Kalifornii . Divadlo bylo založeno v roce 1980 Jamesem P. Reberem. V roce 2008, po zániku American Musical Theatre of San Jose, se San Jose Rep stalo největší neziskovou profesionální divadelní společností v jižní části Sanfraciského zálivu, a to s ročním provozním rozpočtem 5 milionů dolarů. V roce 2006 bylo divadlo zachráněno před hrozící platební neschopností (bankrotem) úvěrem od města San Jose ve výši 2 miliónů dolarů.\n\nDne 11. června 2014 San Jose Rep ukončilo svoji činnost a podalo insolvenční návrh podle Hlavy 7 Kalifornského insolvenčního zákona.\n\nSan Jose Rep bylo založeno Jamesem P. Reberem v roce 1980, původně jako San Jose Repertory Company.\n\nBylo to první profesionální divadlo se sídlem v San Jose brzy se stalo nejrychleji rostoucím oblastním divadlem v USA. Zahajovací inscenací první sezony divadla byla hra \"Soukromé životy\" od Noëla Cowarda. V roce 1981 byla tato inscenace následována třemi dalšími hrami (včetně jedné hry režírované Tonym Taccone, a to ještě předtím než se stal uměleckým ředitelem divadla Berkeley Rep).\n\nSan Jose Rep záhy získalo podporu od městského zastupitelstva. Výbor pro kulturu poskytl divadlu finanční pomoc a zároveň mu pomohl vytvořit jeho první správní radu. Do její čela byl zvolen Dr. Clayton Feldman, po něm vedl radu Phil Hammer. Grant od Nadace Williama a Flory Hewlettových pak poskytl divadlu rozhodující pomoc při najímání nových kvalifikovaných pracovníků.\n\nV roce 1987 se uměleckým ředitelem divadla stal Timothy Near.\n\nV roce 1997 se divadlo přestěhovalo z Montgomeryho divadla do nové budovy v centru San Jose. Budova byla postavena specificky pro potřeby San Jose Rep. Divadlo tak už nebylo omezeno ani nedostatkem prostoru a ani se už nemuselo dělit o své prostory s dalšími organizacemi. Díky tomu teď divadlo mohlo nabídnout širší škálu náročnějších inscenací, a to jak po umělecké, tak i po technické stránce. Od svého přestěhování do nové budovy divadlo uvedlo několik světových a amerických premiér, včetně těch, co byly poprvé uvedeny na západním pobřeží.\n\nProvoz divadla v nové budově byl zahájen hrou afroamerického dramatika Keitha Glovera. Bylo to premiérové představení na západním pobřeží USA.\n\nV roce 2009 se uměleckým ředitelem divadla stal Rick Lombardo. V této době již San Jose Rep bojovalo s finančními problémy, a tak se v červnu 2014 správní rada divadla rozhodla provoz San Jose Rep ukončit.\n\nDivadlo sehrálo všechna svá představení v auditoriu Sobrato, které se nachází v Divadelním centru Susan a Phila Hammerových. Centrum bylo pojmenováno podle bývalé starostky San Jose, Susan Hammerové, a jejího manžela Phila Hammera, kteří sehráli významnou roli při budování divadla.\n\nCelková kapacita divadla je 584 míst k sezení.\n"}
{"id": "1510655", "url": "https://cs.wikipedia.org/wiki?curid=1510655", "title": "Kljenak", "text": "Kljenak\n\nKljenak je horská vesnička v Chorvatsku v Splitsko-dalmatské župě, spadající pod opčinu města Vrgorac. Nachází se asi 9 km jihozápadně od Vrgorace. V roce 2011 zde žilo 86 obyvatel. Počet obyvatel pravidelně klesá již od roku 1921, kdy zde žilo 328 obyvatel.\n\nSousedními vesnicemi jsou Duge Njive, Ravča a Višnjica.\n"}
{"id": "1510661", "url": "https://cs.wikipedia.org/wiki?curid=1510661", "title": "Sopje", "text": "Sopje\n\nSopje () je vesnice a opčina v Chorvatsku v Viroviticko-podrávské župě. Nachází se asi 9 km severovýchodně od Slatiny a asi 25 km východně od Virovitice. V roce 2011 žilo v Sopje 596 obyvatel, v celé občině pak 2 750 obyvatel.\n\nKromě hlavní obce, Sopje, se zde nacházejí i vesnice Gornje Predrijevo, Grabić, Josipovo, Kapinci, Nova Šarovka, Novaki, Sopjanska Greda, Španat, Vaška a Višnjica.\n"}
{"id": "1510663", "url": "https://cs.wikipedia.org/wiki?curid=1510663", "title": "Pitomača", "text": "Pitomača\n\nPitomača () je obec a opčina v Chorvatsku v Viroviticko-podrávské župě. Nachází se asi těsně u hranic s Koprivnicko-križeveckou župou, asi 16 km severozápadně od Virovitice. V roce 2011 žilo v Pitomači 5 712 obyvatel, v celé občině pak 10 465 obyvatel. Přestože v Pitomači žije poměrně velký počet obyvatel, nejedná se o město.\n\nKromě hlavní obce, Pitomači, se zde nacházejí i vesnice Dinjevac, Grabrovnica, Kladare, Križnica, Mala Črešnjevica, Otrovanec, Sedlarica, Stari Gradac, Starogradački Marof, Turnašica a Velika Črešnjevica.\n"}
{"id": "1510668", "url": "https://cs.wikipedia.org/wiki?curid=1510668", "title": "Česká fotbalová liga 2019/20", "text": "Česká fotbalová liga 2019/20\n\nSezóna 2019/20 je 29. ročníkem České fotbalové ligy, která spolu s Moravskoslezskou fotbalovou ligou tvoří 3. úroveň v systému fotbalových soutěží. Je řízena Fotbalovou asociací České republiky. Sezóna začala v pátek 9. srpna 2019 a skončí v neděli 15. června 2020.\n\nČeskou fotbalovou ligu hraje v sezoně 2019/20 celkem 32 týmů, které jsou rozděleny do dvou skupin po 16 týmech. V obou skupinách hraje každý s každým v systému doma - venku. Celkem se odehraje 30 kol a 240 zápasů. \n\nV soutěži je zastoupeno všech devět českých krajů v České republice. Soutěž je nejvíce soustředěna v Praze a Středočeském kraji, kde se nachází celkem 17 týmů, což tvoří více než polovinu celkových účastníků obou skupin.\n\n\n"}
{"id": "1510670", "url": "https://cs.wikipedia.org/wiki?curid=1510670", "title": "Delnice", "text": "Delnice\n\nDelnice (, ) je město v Chorvatsku v Přímořsko-gorskokotarské župě. Nachází se asi 39 km severovýchodně od Rijeky. V roce 2011 žilo v Delnici 4 451 obyvatel, v celé občině pak 5 952 obyvatel.\n\nDelnice je hlavním a největším městem horského regionu Gorski Kotar.\n\nV připadající občině se nachází celkem 54 vesnic a jedno město – Delnice.\n"}
{"id": "1510687", "url": "https://cs.wikipedia.org/wiki?curid=1510687", "title": "Jamie Bell", "text": "Jamie Bell\n\nAndrew James Matfin Bell (* 14. března 1986 Billingham, Anglie) je britský herec a tanečník.\n\nNarodil se v Billinghamu v Anglii, kde vyrůstal se svou matkou Eileen a starší sestrou Kathryn. Jeho otec John rodinu opustil ještě dříve, než se Jamie narodil. Probudil se v něm zájem o tanec poté, co doprovázel svou sestru na hodiny baletu. \n\nV roce 1999 byl vybrán více než 2 000 uchazečů na roli Billyho Elliota ve stejnojmenném filmu. Zde ztvárnil jedenáctiletého chlapce z dělnické třídy, který i přes zákazy svého otce začne chodit na hodiny baletu. Za tuto roli získal mnoho cen, například cenu Britské akademie filmového a televizního umění pro nejlepšího herce v hlavní roli. V roce 2000 se objevil v televizním seriálu \"Close & True\".\n\nV roce 2005 ztvárnil mladého Jimmyho v akčním filmu \"King Kong\". Ve stejném roce se objevil po boku Evan Rachel Wood ve videoklipu „Wake Me Up When September Ends“ od hudební skupiny Green Day, který režíroval Samuel Bayer. V roce 2007 ztvárnil titulní postavu v dramatu \"Hallam Foe\" a byl nominován na cenu British Independent Film Award v kategorii nejlepší herec. V roce 2008 se objevil ve sci-fi \"Jumper\" a v dramatu z druhé světové války, \"Odpor\". Ve druhém zmiňovaném ztvárnil Asael Bielski, nejmladšího ze třech bratrů, kteří za války vedli partyzánskou skupinu a zachránili život 1 200 lidí. \n\nV roce 2011 namluvil roli Tintina v animovaném filmu \"Tintinova dobrodružství\" a zahrál si Escu ve filmu \"Orel Deváté legie\" a Jana Křtitele Riverse v dramatu \"Jana Eyrová\". V roce 2013 se objevil po boku Jamese McAvoye ve filmu \"Sviňák\" a ztvárnil Edgara v thrilleru \"Ledová archa\". \n\nV letech 2014 až 2017 hrál hlavní roli v televizním seriálu \"\". V roce 2015 ztvárnil Bena Grimma v akčním filmu \"Fantastická čtyřka\". V roce 2017 se objevil v dramatických filmech \"6 Days\" a \"Filmové hvězdy neumírají v Liverpoolu\". V roce 2019 ztělesnil textaře Bernieho Taupina v životopisném a hudebním filmu \"Rocketman\", pojednávajícím o životě zpěváka Eltona Johna.\n\nV roce 2005 se během natáčení videoklipu k písni „Wake Me Up When September Ends“ od kapely Green Day seznámil s herečkou Evan Rachel Wood a začal s ní chodit. Pár se po roce rozešel. O pět let později, v roce 2011, bylo oznámeno, že se Bell a Wood k sobě vrátili. Pár byl oddán dne 30. října 2012. V červenci 2013 se páru narodil syn, nicméně o rok později oznámili, že se rozešli. \n\nNa konci roku 2015 začal chodit se svou kolegyní z filmu \"Fantastická čtyřka\", Kate Marou. V lednu 2017 se pár zasnoubil a v červenci téhož roku byli Bell a Mara oddáni. V květnu 2019 se páru narodilo jejich první dítě. \n\n"}
{"id": "1510688", "url": "https://cs.wikipedia.org/wiki?curid=1510688", "title": "Vila Lavoslava Reichla", "text": "Vila Lavoslava Reichla\n\nVila Lavoslava Reichla je rodinný dům, který stojí v Praze 5 Hlubočepích ve vilové čtvrti Barrandov ve východní části ulice Pod Habrovou.\n\nRodinný dům si nechal postavit v letech 1937–1938 ředitel filmových ateliérů na Barrandově Lavoslav Reichl podle projektu architekta Otta Glase.\n\nLavoslav Reichl (1897–1968) se narodil v chorvatském Záhřebu. Po otcově smrti roku 1901 odjel s matkou do Čech, kde vystudoval techniku. Po skončení 1. světové války pracoval u různých společností – ve filmové společnosti Excelsiorfilm jako technický správce, ve filmové půjčovně Lloydfilm v propagaci, od roku 1925 jako ředitel filmové společnosti Kinema při České bance nebo vedl kino Světozor na Václavském náměstí. Od roku 1927 vedl jako ředitel vinohradské ateliéry pro společnost A-B. Od počátku 30. let 20. století vedl stavbu barrandovských ateliérů, ve kterých se poté stal jejich ředitelem. Roku 1939 odjel do Jugoslávie, během 2. světové války byl zatčen, uprchl však do Švýcarska. Po skončení války se vrátil zpět do Československa do barrandovských ateliérů, kde byl opět ředitel, v letech 1946–1948 náměstek pro výrobu a později reprezentant Československého státního filmu v Bulharsku. Od roku 1948 žil v Izraeli, od 50. let 20. století opět v Praze, kde zařizoval a vedl školní ateliéry FAMU v Klimentské ulici.\n\nV letech 2011–2013 byl dům rekonstruován a fasáda zateplena. Při této modernizaci byly odstraněny okenice, dřevěná zábradlí na balkonech a vápencová podezdívka. Dřevěné, nahoře zaoblené vstupní dveře a okna byly nahrazeny novými.\n\nDům postavený na obdélném půdorysu je patrový s podkrovím. Vstup je přes nárožní arkády, vnější strany arkád jsou sešikmeny. Tradiční ráz dávaly stavbě menší okna s okenicemi, balkony na boční fasádě a kamenné zdivo parteru. V prvním podlaží se nacházel byt domovníka, technické zázemí a skladovací prostory. Byl odtud vstup na terasu a zahradu. Ve druhém podlaží byl hlavní obytný prostor vily, ve třetím podlaží pak menší pokoje s balkonem, komora a půda. Podlaží byla propojena centrálním točitým schodištěm, v interiéru se dochovaly původní vestavěné skříně. Ještě v roce 1947 byl v průčelí prvního patra před okny dřevěný balkon.\n\n\n"}
{"id": "1510689", "url": "https://cs.wikipedia.org/wiki?curid=1510689", "title": "DVB-T v Česku", "text": "DVB-T v Česku\n\nDVB-T v Česku je standard digitálního televizního vysílání přes pozemní vysílače na území státu. V současné době (prosinec 2019) probíhá v České republice přechod na novější standard DVB-T2.\n\nO zahájení diskuze nad přechodem analogového televizního a rozhlasového vysílání v České republice na digitální můžeme hovořit se zveřejněním \"Aktualizace Koncepce přechodu na zemské digitální rozhlasové a televizní vysílání v České republice, pro období zahájení řádného zemského digitálního vysílání 2004–2006\" dne 22. ledna 2004. Tento materiál vypracovalo tehdejší Ministerstvo informatiky České republiky (jeho funkci převzalo Ministerstvo vnitra) a jednalo se o aktualizaci koncepce, kterou přijala vláda již 9. července 2001. Podle tohoto materiálu se mělo začít digitálně vysílat již od roku 2004, přičemž držitelé stávajících analogových licencí neměli mít automatický nárok také na digitální licenci. Předpokládalo se, že vzniknou dva multiplexy s minimálně čtyřmi programy, přičemž samotný multiplex pro veřejnoprávní média nebyl plánován. Jako standard byl zvolen DVB-T. V daném období se nepočítalo s s digitalizací rozhlasového vysílání.\n\nDůvodů pro digitalizaci vysílání bylo několik. Jednak je tento způsob přenosu efektivnější, takže v rámci stejného frekvenčního pásma je možné přenášet více programů najednou. Dále je digitální signál kvalitnější než analogový, a to i na místech s horším příjmem signálu. Digitální vysílání nabízí také digitální služby, které analogové vysílání není schopno zajistit, jako je např. více jazykových verzí programu, elektronický programový průvodce, interaktivní aplikace včetně zpětného přenosu dat apod.\n\nNevýhodou digitalizace je nutnost nahradit stávající technické vybavení provozovatelů i příjemců televizního vysílání. Tyto náklady si nese každý sám, stát v tomto směru neposkytuje žádnou finanční či materiální pomoc. Dalším problémem (zejména pro starší diváky) je nutnost naučit se zacházet s novou technikou a správně naladit set-top box nebo televizi.\n\nOstrý start digitálního vysílání nastal 21. října 2005, kdy začal vysílat tzv. dočasný multiplex A obsahující programy České televize a Českého rozhlasu. K němu se v následujících letech připojily ještě dočasné multiplexy B a C. Testovací provoz byl ukončen v roce 2008.\n\n\nV současné době jsou v České republice uděleny licence na provozování 4 celostátních multiplexů a 5 lokálních multiplexů v DVB-T:\n\n\n\n\n\n\nSpojení Regionální sítě 1 a Regionální sítě 3 (obě vlastněné Ivo Brabcem), název Regionální síť 3 opuštěn. Vysílá v Českých Budějovicích, na Lipně, v Kamýku nad Vltavou, Příbrami, Strašicích, Holoubkově, Plzni, Karlových Varech, Praze (z komína Malešické spalovny), Roudnici nad Labem, Ústí nad Labem, Jablonci a Liberci. v Chomutově. Obsah se výrazně liší podle lokality.\n\nMultiplex pokrývá okolí Ostravy.\n\nPřehled vysílačů naleznete zde \n\n\nMultiplex pokrývá Prahu.\n\n\n"}
{"id": "1510692", "url": "https://cs.wikipedia.org/wiki?curid=1510692", "title": "Seznam stanic šířených z vysílače Ještěd", "text": "Seznam stanic šířených z vysílače Ještěd\n\nSeznam stanic šířených z vysílače Ještěd obsahuje přehled všech televizních a rozhlasových kanálů vysílaných z tohoto vysílače včetně historických změn.\n\nDne 1. července 1958 se začal z Ještědu šířit signál z vysílače, jenž patřil radioklubu, součásti libereckého Svazarmu. Antény vysílače byly připevněny k zábradlí kamenné věže. Na počátku roku 1959 převzala vysílač Správa dálkových spojů a k 1. květnu 1959 zahájila pravidelný provoz. Po třech letech provozu nahradilo dosud používaný amatérský vysílač zařízení TRSA 56 vyrobené v Sovětském svazu. Od 25. do 27. srpna 1968, tedy krátce po invazi vojsk Varšavské smlouvy do Československa, vysílalo z Ještědu Svobodné studio Sever. Poslední den jeho zdejšího vysílání v jeho programu promluvili také herec Jan Tříska a spisovatel Václav Havel, na což upomíná pamětní tabule umístěná v místech, kde provizorní vysílač stál.\n\nDne 1. května 1971 začal vysílač (vybavený zařízením Tesla III – Zona) šířit televizní signál. Během září 1973 začalo i vysílání druhého programu Československé televize z vysílače Tesla TV 5/1 s výkonem 5 kW.\n\nPo sametové revoluci šířil vysílač (pouze se zařízením značky Tesla) do okolí signál televizních stanic České televize (ČT1 a ČT2), dále Novy a Primy a též rozhlasových stanic Českého rozhlasu (Radiožurnál, Praha (dnes Dvojka) a Vltava) i soukromých provozovatelů (Radio Proglas, Radio Contact Liberec a Evropa 2).\n\nV souvislosti s digitalizací televizního vysílání v České republice došlo v červnu roku 2009 za pomoci vrtulníku k výměně anténních systémů (za výrobek značky Rohde & Schwarz) v laminátovém nástavci v horních partiích vysílače. Na vysílači muselo být nejprve ke konci července 2009 vypnuto analogové vysílání ČT2 (na kanálu 43) a na jeho místě začal téhož dne vysílat Multiplex 1.\n\nZbylé tři stanice analogového televizního vysílání, tedy ČT1 (na kanálu 31), Nova (na kanálu 8) a Prima (na kanálu 60), byly vypnuty 30. června 2011. Analogové stanice ČT1, ČT2 a TV Prima vysílaly s výkonem 100 kW, TV Nova s výkonem 15,4 kW a na rozdíl od ostatních s vertikální polarizací. \n\nDigitální vysílání Multiplexu 2 začalo počátkem dubna 2010 a Multiplexu 3 na konci července 2011. \n\nDne 27. června 2017 začalo vysílání Přechodové sítě 12 DVB-T2. Využívá kanál, na kterém dříve vysílala analogová ČT1, tedy 31. Ve čtvrtek 29. března 2018 bylo spuštěno vysílání DVB-T2 Přechodové sítě 11 České televize na kanálu 26.\n\nVysílač má horizontální polarizaci a pro Multiplexy 1, 2 a přechodovou síť 12 má instalovaný výkon 50 kW, pro Multiplex 3 výkon 20 kW. První a druhý multiplex tak svým vysíláním pokrývají v České republice oblast vymezenou Hradcem Králové na východě, severním okrajem Prahy na jihu a Veltrusy, Úštěkem a Šluknovem na západě. Vysílání třetího multiplexu zasahuje oblast ohraničenou Semily z východu, Nymburkem z jihu a Doksy na západě.\n\nOd srpna 2012 do listopadu 2015 vysílala z multiplexu 3 tohoto vysílače východočeská televize V1.\n\nJeštěd je vedle šíření rozhlasového a televizního vysílání také důležitým uzlovým bodem pro radioreléové a optické spoje. Jsou zde základnové stanice (BTS) mobilních operátorů T-Mobile, O2, Vodafone a Nordic Telecom.\n\nPřehled televizních multiplexů vysílaných z Ještědu:\nPřehled rozhlasových stanic vysílaných z Ještědu:\n"}
{"id": "1510696", "url": "https://cs.wikipedia.org/wiki?curid=1510696", "title": "Kaple svaté Veroniky (Babice)", "text": "Kaple svaté Veroniky (Babice)\n\nKaple svaté Veroniky je kaple v Babicích. Nachází se na západním okraji lesa Syček, nedaleko od obce.\n\nKaple byla postavena v roce 1805, s její stavbou je spojena pověst o tom, kterak pramen, který vyvěrá nedaleko kaple, navrátil zrak francouzskému vojákovi, který se s plukem ubytoval na území obce. Měl být akademickým malířem a tak slíbil za navrácení zraku namalovat obraz, který chtěl umístit na místo, kde se mu navrátil zrak. Napoleon, jako vrchní velitel, svolil vojákovi, aby zůstal delší dobu v Babicích a mohl domalovat obraz. Ihned po svolení se občané Babic dohodli, že postaví na místě dřevěnou kapličku, do které namalovaný obraz umístí. Obraz i kaple byly dokončeny do týdne a později byla kaple vysvěcena farářem P. Schnirkem. Později pak mělo dojít k dalším zázračným uzdravením zraku z vody blízkého pramene, mezi uzdravenými byl třeba Otto Albert Tichý nebo dívka z Lesonic či paní z Krasonic.\n\nV roce 1847 byla kaple přestavěna na zděnou. Pod obraz sv. Veroniky byl také umístěn podstavec. Autorem soch ve zděné kapli by měl být František Bílek.\n\nBěhem druhé světové války se v krytech nedaleko kapličky schovávaly ženy a děti z Babic, spojkou mezi schovanými a ostatními občany Babic byl Josef Hrůza. \n\nKaple byla spolu se studánkou v roce 2012 rekonstruována a v roce 2013 se studánka zúčastnila soutěže Studánka Vysočiny. Tuto soutěž studánka vyhrála. V roce 2018 poklesla hladina spodní vody a voda ze studánky přestala vyvěrat. V červenci a srpnu roku 2019 tak došlo k úpravám studánky tak, aby voda opět začala vyvěrat.\n\n"}
{"id": "1510698", "url": "https://cs.wikipedia.org/wiki?curid=1510698", "title": "Nenávist, kterou jsi probudil (film)", "text": "Nenávist, kterou jsi probudil (film)\n\nNenávist, kterou jsi probudil (v anglickém originále: The Hate U Give) je americký dramatický film z roku 2018, jehož režie se ujal George Tillman Jr. a scénáře Audrey Wells. Je inspirován stejnojmenným románem od Angie Thomas. Hlavní role hrají Amandla Stenberg, Regina Hall, Russell Hornsby, K. J. Apa, Common, a Anthony Mackie.\n\nFilm měl celosvětovou premiéru na Mezinárodním filmovém festivalu v Torontu dne 7. září 2018. Ve Spojených státech měl premiéru dne 5. října 2018. V České republice nebyl promítán v kinech. Film získal úspěch u kritiků, kteří chválili hlavně herecký výkon Stenberg. Film vydělal přes 34 milionů dolarů.\n\n\nDne 23. března 2017 bylo oznámeno, že Amandla Stenberg si ve filmu zahraje hlavní roli Starr Carter. Dne 1. srpna 2017 byli do filmu obsazeni Russell Hornsby a Lamar Johnson. Dne 3. srpna byla do role Lisy Carter obsazena Regina Hall a 15. srpna se Algee Smith připojil k filmu v roli Khalila, nejlepšího kamaráda Starr z dětství. Dne 22. srpna se k obsazení připojil Common v roli strýce Starr.\n\nDne 23. srpna 2017 byla k obsazení připojeny Issa Rae a Sabrina Carpenter. Dne 12. září se připojili Anthony Mackie a Kian Lawley.\n\nNatáčení bylo zahájeno dne 12. září 2017 v Atlantě v Georgii.\n\nDne 5. února 2018 bylo oznámeno vyhození Kiana Lawleyho kvůli uveřejněnému videu, ve kterém Lawley využívá nevhodný slovník a rasově urážlivé nadávky. Jeho scény byly přetočeny K. J. Apou, který se připojil 3. dubna 2018.\n\nFilm vydělal 29,7 milion dolarů ve Spojených státech a Kanadě a 2,5 milionů dolarů v ostatních oblastech, celkem tak po celém světě vydělal 32,2 milionů dolarů. Rozpočet filmu činil 23 milionů.\n\nFilm byl první víkend promítán pouze v 36 kinech a vydělal za něj 512 035 dolarů. V následujícím víkendu se promítal celkem ve 248 kinech a vydělal 1,8 milionu dolarů.\n\nNa recenzní stránce Rotten Tomatoes má film 97 procent vypočtených na základě 208 recenzí a průměrné hodnocení 8.12 / 10. Na stránce Metacritic má film skóre 81 ze 100, založené na 44 kritikách. Na Česko-slovenské filmové databázi si snímek drží 66 procent z 661 hodnocení.\n\n"}
{"id": "1510699", "url": "https://cs.wikipedia.org/wiki?curid=1510699", "title": "A je to naše!", "text": "A je to naše!\n\nA je to naše! je česká televizní soutěž, premiérově vysílaná na TV Prima v roce 2017.\n\nModerátory pořadu byli střídavě Filip Blažek a Ivan Vodochodský, dramaturgem pořadu byl Libor Bouček. Pravidelné premiéry vysílala TV Prima každý všední den v 16.40 od 15. května 2017 do června téhož roku.\n\nSoutěž měla čtyři základní kola a finále. Soutěžící mohli vyhrát hodnotné ceny nejen ve finále, ale i v základních kolech. Soutěžilo se hlavně o elektroniku (např. lednice, herní konzole, televize, domácí spotřebiče do kuchyně, notebooky). Ve finále byl hlavní výhrou zájezd pro celou rodinu.\n\nPrvním kolem byl znalostní test. Každý tým si zvolil jednoho zástupce, ti se proti sobě následně utkali. Správnou odpověď bylo možné vybrat ze dvou možností, a to v časovém limitu 5 vteřin. Za každou správnou odpověď získaly jeden bod.\n\nDruhé kolo bylo postřehové – soutěžící hledali rozdíly mezi obrázky či počítali hýbající se zvířata.\n\nV třetím kole se objevovala disciplína, jejímž úkolem bylo seřadit položky dle daných kritérii.\n\nVe čtvrtém kole bylo úkolem soutěžících uhodnout, co se skrývá na obrázku zakrytém 16 políčky, pod nimiž se skrývala otázka. Po každé správné odpovědi se políčko odkrylo.\n\nVítězný tým musel ve finále zodpovědět několik otázek z oblastí, které si zvolil. Po zodpovězení 4 otázek v různých úrovních pyramidy vyhrál tým rodinný zájezd.\n\n"}
{"id": "1510700", "url": "https://cs.wikipedia.org/wiki?curid=1510700", "title": "Beneath the Skin", "text": "Beneath the Skin\n\nBeneath the Skin je kanadsko-britský hraný film z roku 2015, který režírovali Aaron Ellis a Michael MacKinnley.\n\nJay pochází z Alabamy a rodiče ho vyhodí z domu, protože je gay. Odchází proto do Kanady. Joshua žije v Londýně, ale po smrti své matky se musí přestěhovat do Kanady ke svému otci. Na nové škole však má problémy se spolužáky, kteří ho šikanují. Seznamuje se s Jayem, který se snaží prosadit jako umělecký fotograf. Stane se z nich pár. Jsou však posléze odloučeni, protože je Joshua vyloučen ze školy a musí se vrátit zpět do Anglie.\n\n"}
{"id": "1510702", "url": "https://cs.wikipedia.org/wiki?curid=1510702", "title": "Varignonova věta", "text": "Varignonova věta\n\nVarignonova věta je v euklidovské geometrii věta, která se zabývá konstrukcí konkrétního rovnoběžníku, varignonského rovnoběžníku, z libovolného čtyřúhelníku (čtyřúhelníku). Věta je pojmenována po Pierru Varignonovi, který ji publikoval v roce 1731. \n\nStředy stran libovolného čtyřúhelníku tvoří rovnoběžník. Je-li čtyřúhelník konvexní nebo konkávní (ne komplexní), pak plocha rovnoběžníku je polovinou plochy čtyřúhelníku. \n\nRovinný Varignonův rovnoběžník má také následující vlastnosti: \n\n\nDélka střední příčky, která v konvexním čtyřúhelníku se stranami \"a\", \"b\", \"c\" a \"d\" spojuje středy stran \"a\" a \"c\", je \n\nkde \"p\" a \"q\" jsou délky úhlopříček. Délka střední příčky, která spojuje středy stran \"b\" a \"d\", je \n\nDélka bimediánů (středních příček) může být také vyjádřena dvěma protilehlými stranami a vzdáleností \"x\" mezi středy úhlopříček. To je možné při použití Eulerova čtyřúhelníkového teorému ve výše uvedených vzorcích; odkud \n\na \n\nV konvexním čtyřúhelníku je následující spojení mezi středními příčkami a úhlopříčkami: \n\n\nVarignonův rovnoběžník je kosočtverec jestliže dvě úhlopříčky čtyřúhelníku mají stejnou délku, tj. čtyřúhelník je equidiagonální. \n\nVarignonův rovnoběžník je obdélník jestliže uhlopříčky čtyřúhelníku jsou kolmé, tj. čtyřúhelník je orthodiagonální. \n\n"}
{"id": "1510731", "url": "https://cs.wikipedia.org/wiki?curid=1510731", "title": "Tři přání", "text": "Tři přání\n\nTři přání je název, který nese více uměleckých děl:\n"}
{"id": "1510746", "url": "https://cs.wikipedia.org/wiki?curid=1510746", "title": "CASA 3000", "text": "CASA 3000\n\nCASA 3000 byl projekt turbovrtulového regionálního dopravního letounu. Vznikl u španělského leteckého výrobce Construcciones Aeronáuticas SA (CASA) počátkem 90. let 20. století.\n\nCASA původně předpokládala, že navrhovaný letoun bude mít trup založený na ruském typu Iljušin Il-114, připojený ke křídlům odvozeným od křídel švédského letounu Saab 2000, která CASA pro firmu Saab \nvyráběla. Projekt zahrnoval také prodloužení trupu Il-114 tak aby kabina pojala sedadla pro 70 cestujících. Na konstrukci trupu Il-114 bylo potřeba provést také další úpravy, vynucené existencí odlišných bezpečnostních norem pro stavbu letadel platných mimo Sovětský svaz.\n\nPo neúspěchu jednání s firmou Iljušin CASA oznámila, že letoun bude používat trup její vlastní konstrukce. Ačkoliv výrobce původně předpokládal existenci trhu pro zhruba 1000 letounů této třídy, CASA později projekt opustila bez postavení jediného kusu.\n\nÚdaje podle\n\n\n"}
{"id": "1510762", "url": "https://cs.wikipedia.org/wiki?curid=1510762", "title": "Nové Dvory (zámek)", "text": "Nové Dvory (zámek)\n\nZámek Nové Dvory je památkový objekt v Nových Dvorech ve Středočeském kraji. Původní renesanční zámek Žerotínů zanikl za třicetileté války, současný zámek vznikl v 17. století za Věžníků. Nový barokní zámek se stal významným společenským centrem a během 18. století jej navštívili tři panovníci z rodu Habsburků. Za pozdějších majitelů Chotků byl na panství postaven zámek Kačina a Nové Dvory ztratily význam jako šlechtické sídlo, od 19. století zde byla umístěna správa velkostatku a byty zaměstnanců. V roce 1945 byl zámek zestátněn a od té doby zde sídlí základní škola. Na seznam kulturních památek byl zámek zapsán v roce 1958. \n\nPozemky na místě dnešních Nových Dvorů byly původně majetkem sedleckého kláštera, který je koupil v roce 1278. Klášter zde vybudoval hospodářský dvůr, zvaný Nový, jeho existence je doložena první písemnou zmínkou z roku 1370, za husitských válek byl však vypálen a majetek poté přešel na královskou komoru. Po obnovení sedleckého kláštera přešel dvůr opět do jeho majetku, v roce 1552 jej koupil Hynek Martinický z Chřenovic. Od jeho potomků získal Nové Dvory v roce 1558 Karel ze Žerotína (1509-1562), který již předtím držel jako zástavu panství Kolín. Z jeho synů převzal Nové Dvory Kašpar Melichar ze Žerotína (1559-1628), který zde nechal postavit renesanční zámek. Existence starší tvrze na místě zámku není doložena, v některých pramenech se ale uvádí. K Novým Dvorům tehdy patřilo devět vesnic, samotná ves Nové Dvory ale ještě neexistovala, v okolí zámku byl jen hospodářský dvůr a ovčín. Správní celek panství Nové Dvory se poprvé uvádí v roce 1593, i když až do konce 17. století se v pramenech střídá jednotné a množné číslo (Nový Dvůr nebo Nové Dvory). \n\nPo Kašparu Melicharovi ze Žerotína vlastnila Nové Dvory jeho dcera Eliška Polyxena se svým manželem Petrem Vokem Švihovským z Rýzmberka. Za nich byl v roce 1639 zámek vypálen švédskými vojáky generála Banéra a zůstaly z něj jen obvodové zdi. Jejich syn Bedřich Kašpar Švihovský z Rýzmberka (1626-1654) zdědil panství jako nezletilý v roce 1642, později provedl jen nejnutnější opravy zničeného zámku. Po jeho předčasné smrti byla majitelkou Nových Dvorů nezletilá dcera Anna Marie, která po sňatku a dosažení zletilosti panství prodala. V rychlém sledu se pak v držbě Nových Dvorů vystřídali Ferdinand Maxmilián z Kounic (1674-1677) a Jan Kašpar z Montani (1677-1679). \n\nVýznamným obdobím v dějinách Nových Dvorů byla éra Bernarda Františka Věžníka z Věžník (1651-1714), který panství koupil po častém střídání majitelů v roce 1679. Bernard František Věžník byl radou komorního soudu a hejtmanem čáslavského kraje, v roce 1694 byl povýšen do hraběcího stavu. Pro Nové Dvory vymohl statut městečka (1701), v té době byla postavena tzv. Kutnohorská brána a mariánský sloup na náměstí. Bernard František Věžník byl iniciátorem přestavby novodvorského zámku, která proběhla v letech 1677-1686. Zámek byl v podstatě nově vybudován v raně barokním slohu, pouze do západního křídla byla pojata část starší žerotínské stavby. Novostavba zámku se dvěma nádvořími byla později obohacena vybudováním kostela sv. Martina (1696) spojeného se zámkem arkádovou chodbou. Ta spolu s barokním schodištěm před východním křídlem zámku tvoří dodnes nejhodnotnější část celého komplexu. V roce 1702 navštívil Nové Dvory arcivévoda Josef, pozdější císař Josef I., který se zde zúčastnil honu na jeleny. Při této příležitosti byl Bernardu Františkovi Věžníkovi udělen říšský hraběcí titul (dosud byl držitelem hraběcího titulu jen pro České království). \n\nBernard František Věžník vlastnil řadu dalších statků, které rozdělil mezi své početné potomstvo. Dědicem Nových Dvorů se stal šestý syn Romedius Jan (1696-1720), který však zemřel předčasně a bez potomstva. Nové Dvory po něm převzala matka Barbora, rozená Švihovská z Rýzmberka, která panství v roce 1722 prodala Františku Antonínovi Pachtovi z Rájova (†1730). Kupní smlouva byla uzavřena v Karlových Varech, druhou část panství (Třebešice, Radvančice) koupil Pachta až v roce 1725 od Romediova bratra Josefa Jaroslava Věžníka. František Antonín Pachta zastával funkce u císařského dvora a v roce 1721 byl spolu s dalšími příbuznými povýšen do hraběcího stavu. V Nových Dvorech pokračoval v úpravách parku a v roce 1723 zde dvakrát hostil císaře Karla VI. na jeho korunovační cestě do Prahy. Nákladným stylem života se ale zadlužil a v roce 1727 byla na panství uvalena vnucená správa. \n\nV roce 1728 koupil Nové Dvory ve veřejné dražbě hrabě Karel Batthyány (1697-1772). Patřil k významné uherské šlechtě a kromě Nových Dvorů vlastnil čtyři panství v Uhrách. V armádě dosáhl hodnosti polního maršála, později byl státním a konferenčním ministrem a v roce 1764 byl povýšen do knížecího stavu. Vzhledem ke svým závazkům v armádě a u dvora pobýval na Nových Dvorech jen výjimečně a do podoby zámku nijak nezasáhl. V roce 1750 byla ale krajina mezi Kolínem a Novými Dvory vybrána pro velké cvičení rakouské armády, kterého se zúčastnila i Marie Terezie s manželem Františkem Štěpánem Lotrinským. Přijali nabídku Batthyányho na pobyt v novodvorském zámku, kde s doprovodem pobývali v srpnu 1750 celý týden. Sám Batthyány tehdy kvůli nedostatku prostoru bydlel v sousedním dominikánském klášteře. Podobné vojenské cvičení, opět za účasti císařského páru, se v Nových Dvorech konalo v srpnu 1754. V té době byl Batthyány již nejvyšším hofmistrem pozdějšího císaře Josefa II. a byl vázán k trvalému pobytu ve Vídni. Kromě toho všech jeho devět dětí zemřelo v dětství, a i proto se rozhodl zbavit svých českých statků. \n\nV červnu 1764 koupil Nové Dvory za 400 000 zlatých hrabě Jan Karel Chotek (1704-1787), který se s Batthyánym znal z armády a mimoto pobýval na novodvorském zámku v roce 1750 s Marií Terezií. K panství tehdy kromě Nových Dvorů patřilo 14 vesnic a 7 hospodářských dvorů, Jan Karel Chotek navíc po svém mladším bratru Rudolfovi (1706-1771) zdědil panství Veltrusy. V 80. letech 18. století podnikl Jan Karel Chotek další stavební úpravy zámku. Především bylo zbořeno jižní vstupní křídlo, čímž vznikl čestný dvůr otevřený do náměstí, k západnímu křídlu byly přistavěny nové hospodářské budovy. V parku byly vysázeny nové stromy a bylo postaveno divadlo. Úpravy pokračovaly i za Jana Rudolfa Chotka (1748-1824), kdy byly zazděny arkády v západním křídle. V souvislosti s celkovou změnou koncepce novodvorského okolí do podoby přírodně krajinářského parku začal Jan Rudolf Chotek uvažovat o výstavbě nového sídla. Necelé dva kilometry severovýchodně od Nových Dvorů byl v letech 1802-1822 postaven empírový zámek Kačina, který splňoval Chotkovy představy o moderním rodinném sídle i nároky na reprezentaci odpovídající tehdejšímu významu Chotků. Do Kačiny se Chotkové nastěhovali v roce 1823. Hned poté byl zámek v Nových Dvorech upraven pro byty zaměstnanců a kanceláře správy statku. I když se hlavním sídlem stala Kačina, správní celek nadále nesl název panství Nové Dvory. Koncem 19. století patřilo k velkostatku 3 512 hektarů půdy. Během 19. a 20. století zcela zpustl zámecký park, zanikly drobné stavby ještě z dob Věžníků a většina pozemků v bezprostředním okolí zámku byla přeměněna na pole. Posledním majitelem z rodu Chotků byl hrabě Emerich Chotek (1833-1911), po jehož úmrtí byl rodový majetek rozdělen. Velkostatek Veltrusy zdědil jeho mladší bratr Arnošt Chotek (1844-1927), zatímco Nové Dvory s Kačinou převzal synovec hrabě Quido Thun-Hohenstein (1873-1955). Ten sice v době první republiky trvale žil na Kačině a inicioval přestavbu zámku, nakonec ale natrvalo přesídlil do Itálie, kde zemřel. \n\nNa základě Benešových dekretů přešel zámek Nové Dvory v roce 1945 do státní správy. Zámek byl předán Místnímu národnímu výboru, který do jeho prostor umístil základní školu. Základní škola s družinou je v zámku umístěna dodnes, objekt je majetkem městyse Nové Dvory. \n\nZámek se nachází v západní části náměstí, jedná se o čtyřkřídlou jednopatrovou budovou s uzavřenou nádvorní dispozicí. Z jižního vstupního průčelí vystupuje na západní straně úzké boční křídlo, v němž jsou umístěny byty zaměstnanců školy. Na východní straně navazuje na zámek arkádová chodba, která jej spojuje s kostelem sv. Martina. Mezi arkádovou chodbou a východní části zámku je vystavěno hodnotné barokní schodiště, které dříve vedlo do parku. Severně od zámku se nachází rozsáhlý komplex hospodářských budov, které jsou částečně využívány různými soukromými firmami. \n\n\n"}
{"id": "1510767", "url": "https://cs.wikipedia.org/wiki?curid=1510767", "title": "Havraní čtvrť", "text": "Havraní čtvrť\n\nHavraní čtvrť (švédsky \"Kvarteret Korpen\", anglicky \"Raven's End\") je švédské filmové drama z roku 1963 (scénář a režie Bo Widerberg), o ctižádostivém dělnickém spisovateli z Malmö. Příběh nese některé podobnosti s Widerbergovým vlastním životem, ačkoli ten prohlašoval, že děj filmu je úplně smyšlený. Film získal filmovou cenu Zlatohlávek a další ocenění a nominace.\n\nV polovině 30. let 20. století Anders sní o tom, že se stane spisovatelem. Jeho přítel Sixten zase sní o tom, že se stane fotbalistou. Andersovy ambice podporuje jeho přítelkyně Elsie a jeho rodiče. Jeho matka živí rodinu tím, že pracuje v prádelně, zatímco jeho otec je nezaměstnaný a má problémy s alkoholem a hazardními hrami.\n\nAnders posílá rukopis knihy, kterou napsal o čtvrti, ve které žijí, vydavateli ve Stockholmu. Je vyzván, aby přijel do Stockholmu probrat podrobnosti o knize, což zaujme i jeho jeho otce. Ale Anders zjistí, že vydavatel nechce jehu knihu publikovat a když se vrátí domů, všichni jsou velmi zklamáni. Elsie otěhotní, Anders hledá radu u svého otce, ale ten je opilý a jejich rozhovor skončí rvačkou. Otec obviňuje svou ženu za všechna trápení, jimiž trpí a cítí se ponižen aférou, kterou kdysi měla. Matka naopak viní otce, že to bylo právě jeho násilné chování, které kdysi způsobilo její nevěru. Anders se se rozhodne opustit svou rodinu, svou těhotnou přítelkyni a veškerou bídu. Připojí se k svému příteli Sixtenovi a oba spolu cestují do Stockholmu.\n\nFilm byl natáčen především ve čtvrti starých domů v Malmö, který byly brzy po natáčení zbourány. Bo Wideberger využil pro natáčení také hodně místních obyvatel, aby tak posílil autencitu snímku. \n\nZa roli otce získal Keve Hjelm v roce 1964 filmovou cenu Zlatohlávek jako nejlepší herec v hlavní roli (šlo o vůbec první ročník této filmové ceny a vyhlašovaní cen se konalo 25. září 1964 v Grand Hôtel Royal ve Stockholmu). Kromě toho byl film v roce 1964 nominován na hlavní cenu (Velkou cenu, později Zlatá palma) na Filmovém festivalu v Cannes a v roce 1965 byl nominován na Oscara v kategorii Nejlepší zahraniční film. Bo Widerberg za film získal \"Chaplin Magazine Award\" a v roce 1964 film získal \"The Swedish Film Institute's Quality Grant\". V divácké anketě si Švédové tento film zvolili jako nejlepší domácí film. \n\n"}
{"id": "1510781", "url": "https://cs.wikipedia.org/wiki?curid=1510781", "title": "Systém jednotného tarifu", "text": "Systém jednotného tarifu\n\nSystém jednotného tarifu (SJT), propagovaný pod obchodní značkou One ticket / Jedna jízdenka a zmiňovaný též jako národní tarif, je v České republice státem připravovaný systém, který má s podporou zákona od prosince 2020 umožnit cestování veřejnou dopravou s více dopravci na jeden jízdní doklad. Systém inspirovaný švýcarským a britským vzorem byl prosazen ve vztahu k osobní železniční dopravě v souvislosti s její postupující liberalizací, jeho zavedení bylo v minulosti zmiňováno i jako nutná podmínka plného spuštění této liberalizace. Povinně má být do systému zahrnuta železniční doprava v závazku veřejné služby, nepovinně ostatní vnitrostátní osobní železniční doprava; od počátku bylo zmiňováno i možné budoucí rozšíření na autobusovou dopravu a na stávající systémy integrované dopravy. Principem tarifu je jednotné kilometrické jízdné, mírně nadsazené oproti tržnímu jízdnému, a následné rozdělení tržeb dopravcům na základě rekonstrukce každé jednotlivé cesty. \n\nSnahy o technologické sblížení odbavovacích systémů v Česku kulminovaly již v roce 2008. Sdružení pro dopravní telematiku tehdy zpracovalo projekt řešení a navrhlo, aby se Ministerstvo dopravy ČR stalo garantem tzv. národního dopravního standardu, který by zahrnul a respektoval již existující systémy a vytvořil centrální evidenci, v předchozích letech se hovořilo i o tzv. Národní dopravní kartě.\n\nAbsence jednotného jízdného byla často uváděna jako jeden z důvodů, proč v Česku dosud proběhlo jen málo soutěží na dopravce pro závazkové vlaky. Vytvoření systému jedné jízdenky patří mezi programové priority vlády Andreje Babiše v oblasti dopravy. V první fázi se týká pouze železniční dopravy, pro autobusovou není žádný termín stanoven.\n\nPlán zavést jednotný tarif ministerstvo dopravy schválilo a ministr Dan Ťok jej oznámil v květnu 2017 s tím, že v nejbližších týdnech mělo ministerstvo začít pracovat na přípravě jeho zavedení. Tehdejší ministrovo sdělení naznačovalo, že se nepočítalo s možností kombinovat užití flexibilní jízdenky podle jednotného tarifu s použitím místenky. Podle tehdejší tiskové zprávy měl být systém vytvořen a hardware pořízen prostřednictvím státního podniku Cendis a ministerstvo mělo vybrat provozovatele tohoto systému a provést další kroky tak, aby systém byl od prosince 2019 plně funkční.\n\nMinisterstvo dopravy České republiky začalo na přípravě systému „po letech slibů“ pracovat v roce 2018. Nejprve ministerstvo počítalo se zavedením od prosince 2020, kolem března 2018 uvažovalo o spuštění systému již k prosinci 2019, kvůli prodlevám z důvodu prověřování různých možností technického zajištění projektu a váhání ministerstva nad podpisem smlouvy byl nakonec v září 2018 jako plánovaný termín zavedení uváděn opět prosinec 2020. Plán spuštění byl koordinován s vládním harmonogramem soutěží o dotované vlakové linky, dle nějž v prvním balíku jsou rychlíky na tratích Pardubice – Liberec, Praha – Ústí nad Labem – Chomutov – Cheb a Ostrava – Opava – Krnov – Olomouc a vítězové soutěží by měli vyjet koncem roku 2020. V červnu 2019 se počítalo se spuštěním od prosince 2020, ale stále byla ještě ve hře i možnost spustit systém již od prosince 2019. V červenci 2019 ministerstvo dle svého prohlášení počítalo s plným spuštěním od prosince 2020 s tím, že v případě připravenosti dopravců může dojít k zahájení pilotního provozu na vybraných linkách již v první polovině roku 2020.\n\nV dubnu 2018 ministerstvo dopravy poslalo materiál o postupu přípravy do meziresortního připomínkového řízení. Po vládě požadovalo souhlas, aby na projektu mohly spolupracovat státní podnik Cendis patřící pod ministerstvo dopravy a státní podnik Státní pokladna spadající pod ministerstvo financí (viz Integrovaný informační systém Státní pokladny). Podle návrhu měl Cendis vytvořit kompletní systém pro národní tarif a následně ho pak i provozovat, systém měl běžet na hardwaru Státní pokladny. Ministerstvo náklady na tvorbu systému a jeho provoz do roku 2025 odhadovalo na 210 milionů korun, z toho cenu samostného systému na 90 milionů korun. V říjnu 2018 již Cendis vyčísloval náklady na vybudování systému a pouze čtyřletý provoz na 255 milionů korun.\n\nZa reálné zahájení příprav bylo označeno uzavření a zveřejnění smlouvy státu se státním podnikem Cendis v září 2018. Cendis má za 255 milionů korun celý systém navrhnout, vybudovat a následně čtyři roky provozovat. \n\nPřípravu projektu dostala v Cendisu na starost trojice manažerů: Jan Paroubek, který působil dříve v Českých drahách a stál u rozjezdu RegioJetu i Leo Expressu a v Cendisu zastává funkci ředitele divize dopravních aplikací a technologií, Petr Moravec, který vedl českou autobusovou divizi Veolie a Abellio a byl i náměstkem generálního ředitele Českých drah, a Václav Henzl, dřívější IT ředitel v holdingu Student Agency a Leo Expresu, který je zmiňován jako vedoucí projektu SJT. Podle zprávy z března 2019 pracovalo aktuálně v Cendis na vývoji systému 13 lidí. \n\nZáměr schválila vláda 24. října 2018 v rámci celého navrhovaného balíčku změn v drážních zákonech. Vládní návrh novely zákona o dráhách, předložený vládou sněmovně 7. listopadu 2018, obsahuje ve své čtvrté části novelizaci zákona č. 194/2010 Sb., o veřejných službách v přepravě cestujících. Do něj má být podle návrhu vložen nový § 7a, který zavádí jednotný jízdní doklad a informační systém jednotných jízdních dokladů jako informační systém veřejné správy ve správě ministerstva dopravy. Nový paragraf by dopravcům uložil povinnost uznávat jednotný tarif (umožnit využití přepravních služeb na základě jednotného jízdního dokladu), a to při provozování veřejné drážní osobní dopravy na dráze celostátní nebo regionální na základě smlouvy o veřejných službách v přepravě cestujících, nepovinně pak při provozování jiné veřejné drážní osobní dopravy na dráze celostátní nebo regionální nebo při poskytování integrovaných veřejných služeb. Návrh zákona rovněž stanoví, že prodej jednotných jízdních dokladů zajišťuje každý železniční dopravce zapojený do systému a zúčtování příjmů se provádí prostřednictvím informačního systému jednotných jízdních dokladů, který je informačním systémem veřejné správy spravovaným Ministerstvem dopravy. Návrh dále definuje rozsah tohoto informačního systému a zmocňuje ministerstvo, aby vyhláškou stanovilo náležitosti a způsob prodeje jednotného jízdního dokladu. 12. července 2019 poslanecká sněmovna pustila příslušnou novelu zákona o dráhách do třetího čtení.\n\nV listopadu 2018 Ministerstvo dopravy a státní podnik Cendis prezentovaly základy systému odborné veřejnosti na veletrhu CzechBus. Ministerstvo zároveň příklady cen dalo do dokumentace k soutěži o linku Ex2. \n\nV červnu 2019 Cendis prezentoval systém ve svém stánku na veletrhu Czech Raildays v Ostravě. Cendis zde představil nové logo a celou vizuální podobu nového systému a webovou prezentaci na adrese jednajizdenka.cz.\n\nV přímé návaznosti na postup novely zákona do třetí čtení rozeslalo ministerstvo dopravy 12. července 2019 dopravcům technickou a smluvní dokumentaci k systému, aby mohli začít připravovat úpravu svých odbavovacích systémů.\n\nProjekt má od počátku oficiální název Systém jednotného tarifu (SJT). Cendis však v září 2018 uváděl, že tento název nechce ve styku se zákazníky příliš používat, a že existuje návrh kratšího názvu, který však zatím nebyl ze strany ministerstva dopravy schválen. Ve své prezentaci užívá projekt kromě oficiálního názvu především obchodní značku One ticket – Jedna jízdenka, z níž jsou odvozeny i propagované webové adresy a vizuální styl projektu.\n\nVáclav Henzl z Cendisu v září 2018 uvedl, že v první fázi půjde o systém, který bude připraven plně na vlaky, postupně by se mohl rozšířit i na integrované dopravní systémy a linkové autobusy. \n\nInspirací byl mimo jiné švýcarský model jednotného tarifu. Systém má umožnit cestovat na jeden jízdní doklad s více dopravci. Má fungovat hlavně na kilometrické bázi. Součástí systému má být i celosíťová časová jízdenka bez omezení ujeté vzdálenosti, a to v ceně kolem 25 tisíc Kč, tedy mírně dražší než stávající nabídka IN100 Českých drah. Pozdější návrh upřesnil cenu roční síťové jízdenky pro druhou třídu na 22500 korun (proti dosavadní síťové jízdence ČD za 19990 korun), příplatek na 1. třídu by měl být 5590 Kč.\n\nPodle prezentace z listopadu 2018 byla základní kilometrická sazba nastavena na 1,3554 Kč/km, do výsledné ceny však má být zahrnuta ještě nástupní sazba 11,498 Kč a do budoucna inflace, přičemž valorizace dle inflace bude automatická. V systému má být možné koupit jízdenky pro jednotlivou cestu (zpáteční budou s pětiprocentní slevou), časové jízdenky (síťové, traťové i zónové), rezervace i doplatkové doklady (například změna třídy). Prodejce bude za prodej jízdenky dostávat provizi, a to v případě virtuální jízdenky (e-shop) 5 %, v reálných pokladnách 7 %.\n\nDopravci budou moci i nadále poskytovat své obchodní slevy. Dopravci budou jednotný tarif uznávat na základě takzvané přístupové smlouvy s ministerstvem dopravy, jejíž uzavření bude ze zákona povinné pro dopravu provozovanou na základě nově vysoutěžené objednávky státu nebo krajů. V ostatních případech se dopravci mohou připojit k systému dobrovolně.\n\nPředností tohoto tarifu má být především flexibilita v cestování, z čehož vyplývá, že nemusí být oproti jiným tarifům vždy cenově nejvýhodnější. Tvůrci systému předpokládají, že cestování v rámci integrovaného dopravního systému kraje nebo akční nabídek dopravců bude i nadále levnější, a že proto SJT po zavedení převezme jen zhruba deset procent trhu. Ministerstvo od počátku předpokládalo, že dopravci v honbě za cestujícími budou na uzavřených relacích nabízet spíše nižší ceny. S rostoucím počtem vysoutěžených dopravců i připojených integrovaných systémů by pak měl význam jednotného tarifu a jeho využití na trhu stoupat. Tvůrci se snažili těsně kopírovat tržní cenu takovým způsobem, aby nenarušovali trh a aby dopravce nevnímal státní tarif tak, že mu kanibalizuje tržby. V rámci systému jednotného tarifu lze uplatnit státem nařízené slevy, ale nelze uplatnit komerční slevy jednotlivých dopravců. \n\nJízdenka sama o sobě nemá být vázána na konkrétní vlak, má však být možné si k ní prostřednictvím systému doplnit místenky jednotlivých dopravců. Dále má být možné v rámci systému objednanou místenku změnit, rezervovat skupinovou přepravu nebo například přepravu vozíčkáře a údajně též přidat přesuny MHD a regionální dopravou. \n\nJízdenky mají existovat ve variantě jak papírové, tak v mobilním telefonu nebo na čipové kartě. Pro využití tarifu nebude nutná žádná speciální karta, do systému bude možné zapojit jakoukoliv bezkontaktní kartu typu NFC. Cendis bude mít mimo jiné na starost i rozdělení tržeb mezi zapojené dopravce.\n\nPro clearing tržeb Cendis vyvíjí nástroj zvaný Rekonstruktor. Ten se bude snažit co možná nejpřesněji rozdělit cenu za realizovanou přepravu mezi jednotlivé dopravce. Pokud jízdenka bude v průběhu cesty validována, systém ji přiřadí konkrétním spojům a dopravcům, v ostatních případech bude pracovat na základě statistického odhadu. Dopravci tak budou motivováni k tomu, aby zajišťovali co nejdůslednější validaci jízdenek, aby nebyli kráceni na podílu z tržeb.\n\n\n"}
{"id": "1510782", "url": "https://cs.wikipedia.org/wiki?curid=1510782", "title": "SJT", "text": "SJT\n\nSJT může mít některý z těchto významů: \n"}
{"id": "1510787", "url": "https://cs.wikipedia.org/wiki?curid=1510787", "title": "Plectranthus amboinicus", "text": "Plectranthus amboinicus\n\nPlectranthus amboinicus (česky rýmovník citronový) je rostlina z čeledi hluchavkovitých (\"Lamiaceae\"). Tato bylinka se využívá zejména pro své protizánětlivé a protiplísňové vlastnosti – a jak už název napovídá, také při rýmě. Běžně ji můžeme najít také pod názvy molice či moud, kubánské oregano, mexický či řecký eukalypt. \n\nPůvod rostliny je vysledován do oblasti východní Afriky. Rýmovník je známý především svými aromatickými listy. Vůně listů se ale uvolňuje až po jejich rozdrcení nebo mnutí mezi prsty. Na konci léta rostlina vykvétá – květy mohou být bíle až růžově zbarvené. Rýmovník je vysoký do jednoho metru a má oválné zoubkované listy, které působí masivně.\n\nRýmovník je možné pěstovat jako běžnou pokojovou rostlinu. Jedná se o velmi nenáročný druh, který vyžaduje jen velmi malou pozornost. Užívá si dobře kompostovaných půd a prospívá v polostínu nebo v chladném místě na jihu. Roste na řadě míst – od mírného až po tropické pásmo. Ideální jsou pro něj denní teploty v rozmezí od 22 do 28 °C, ale toleruje i teploty v rozmezí 10 až 36 °C.\n\nJe ideálně vhodný pro růst ve stínu stromů. Bylinka má poměrně mělké kořeny, nicméně rýmovník ukládá vodu ve svých stoncích, a proto dokáže zvládnout i delší období sucha. Pokud jsou rostliny zasaženy mrazem, mohou být zkráceny na konci zimy a rychle vyrostou.\n\nRýmovník je poměrně nenáročná bylinka, která má rozšířené použití – od repelentu až po koření v kuchyni.\n"}
{"id": "1510792", "url": "https://cs.wikipedia.org/wiki?curid=1510792", "title": "Seznam hrazených měst na Moravě", "text": "Seznam hrazených měst na Moravě\n\nSeznam hrazených měst na Moravě uvádí přehled měst a městeček na Moravě, která byla ve středověku a/nebo novověku ohrazena opevněním – hradbami s příkop a bránami, případně i baštami či věžemi. U některých menších sídel mohlo jít jen o opevnění lehčí konstrukce v podobě valů s dřevěnými palisádami. Seznam nemusí být kompletní.\n\n\n\n\n\n\n\n\nV roce 1655, po skončení třicetileté války, byla na příkaz císaře Ferdinanda III. prohlášena města Brno, Jihlava, Olomouc a Uherské Hradiště za zemské pevnosti, přičemž brněnská pevnost disponovala i samostatnou citadelou, kterou tvořil Špilberk. V následujících desetiletích byly středověké hradby těchto měst doplněny novověkým bastionovým opevněním a v případě Olomouce došlo v 19. století i k výstavbě polygonálního a fortového opevnění. Pevnostní status Jihlavy byl zrušen v roce 1755, Uherského Hradiště roku 1782, Brna v roce 1852 (špilberská citadela byla zrušena roku 1820, obnovena 1855 a definitivně zrušena v roce 1859). Pevnost Olomouc, coby nejmodernější v českých zemích, byla zrušena až jako poslední v roce 1888, kdy ztratila pevnostní status i poslední pevnost v Čechách, Josefov.\n\n"}
{"id": "1510800", "url": "https://cs.wikipedia.org/wiki?curid=1510800", "title": "Hněvkovský tunel II", "text": "Hněvkovský tunel II\n\nHněvkovský tunel II je dvojkolejný železniční tunel, který se nachází v katastru Hněvkova, součásti města Zábřeh, na železniční trati 270 Česká Třebová – Přerov – Bohumín v úseku km 34,755 – 35,217, mezi stanicí Hoštejn a zastávkou Lupěné. Byl postaven v letech 2005–2006 v rámci výstavby třetího železničního koridoru, kdy nahradil jeden z nevyhovujících úseků trati v údolí Moravské Sázavy. Dán do provozu byl 30. června 2006.\n\nTunel prochází pod vrchem Hejnice (403 m n. m.) v Drozdovské vrchovině, která je součástí Zábřežské vrchoviny. Kolem jeho západních, jižních a východních svahů protéká řeka Moravská Sázava. Horninový masív je tvořen krystalinikem převážně paruly, fylity a místně kvarcity a kvarcitické ruly. Kvartérní pokryv tvoří deluviální, fluviální a v menší míře antropogenní sedimenty, jejichž mocnost se pohybovala od cca šesti metrů u východního portálu do méně než metr na strmých svazích.\n\nTunel je dlouhý 461,85 m a je veden v přímé linii až do km 35,188, pak začíná oblouk o poloměru 1500 m. Výstavba tunelu byla prováděna dvěma způsoby. U portálů jsou úseky hloubené: u vjezdového v délce 4,6 m, u výjezdového 25,25 m. Střední část o délce 432 m je ražena novou rakouskou tunelovací metodou (NRTM), rozpojování horniny bylo provedeno použitím trhacích prací. Dvouplášťové ostění tunelu je tvořeno: primární vrstva je z stříkaného betonu C16/20 se sítí, příhradových nosníků a kotev. Druhá finální vrstva je z monolitického železobetonu C25/30 o minimální tloušťce 350 mm. Na oba portály bezprostředně navazují mosty přes Moravskou Sázavu.\n\nZápadní portál je tvořen opěrnými zdmi z prostého betonu a je rozčleněn na tři části. Boční zeď rovnoběžná s kolejí, čelní portálová zeď (kolmá na koleje) a zeď, která je souběžná s přístupovou cestou k portálu.\n\nVýchodní portál je šikmě seříznutý tubus s portálovým věncem. Svahy kolem portálu a nad portálem jsou zajištěny gabionovou zdí.\n\n"}
{"id": "1510806", "url": "https://cs.wikipedia.org/wiki?curid=1510806", "title": "L.A. Friday (Live 1975)", "text": "L.A. Friday (Live 1975)\n\nL. A. Friday (Live 1975) je koncertní album britské rockové skupiny The Rolling Stones, které vyšlo v roce 2012. Album vyšlo jako součást archivované edice \"From the Vault.\" Album bylo nahráváno v Los Angeles v Kalifornii během turné po Severní Americe v roce 1975.\n\nThe Rolling Stones\n\n\nDoprovodní hudebníci\n\n"}
{"id": "1510808", "url": "https://cs.wikipedia.org/wiki?curid=1510808", "title": "Evžen Veselý", "text": "Evžen Veselý\n\nEvžen Veselý (4. února 1907 – ) byl český fotbalový útočník a československý amatérský reprezentant.\n\nV roce 1927 se čtyřmi góly podílel na vítězství Sparty Praha v prvním ročníku Středoevropského poháru a o rok později se stal v dresu SK Prostějov amatérským mistrem Československa.\n\nVe Slavii i ve Spartě byl nejčastěji náhradníkem a v obou klubech nastupoval převážně za rezervu. Ve Spartě se v roce 1927 prosadil do prvoligového mužstva, odehrál i jedno derby se Slavií a upozornil na sebe především v úvodu prvního ročníku Středoevropského poháru (tzv. STEP). V roce 1928 se stal s mužstvem SK Prostějov amatérským mistrem Československa. Ve druholigové sezoně 1932/33 nastřílel 22 branky, byl nejlepším střelcem SK Židenice a výrazně přispěl k premiérovému postupu tohoto klubu do I. ligy. V dresu SK Židenice zaznamenal v ročníku 1933/34 svůj poslední prvoligový gól (24. září 1933) i poslední prvoligový start (8. října 1933).\nJednou nastoupil za amatérské reprezentační mužstvo Československa v zápase s polským reprezentačním A-mužstvem. Toto utkání se hrálo v neděli 28. října 1928 v Praze na Letné v rámci Slovanských her u příležitosti 10. výročí vzniku Československa a přihlíželo mu 15 000 diváků. Ve 25. minutě se srazil s polským brankářem Szumiecem a oba byli nuceni opustit hřiště.\n\nSe Spartou Praha startoval v prvním ročníku Středoevropského poháru (STEP) a čtyřmi góly ve čtyřech startech se podílel na jejím prvním vítězství v této soutěži (zopakovala je v ročníku 1935). Vstřelil první dvě branky Sparty v evropských pohárech (domácí výhra 5:1 nad Admirou Vídeň) a ve vídeňské odvetě dal dvě důležité branky, jimiž snižoval na průběžných 2:5 a konečných 3:5 z pohledu Sparty. Objevil se také v obou utkáních s Hungárií Budapešť.\nDo finále Amatérského mistrovství Československé republiky se probojovala mužstva SK Prostějov a SK Kročehlavy. Finálové utkání se hrálo v neděli 11. listopadu 1928 na stadionu SK Kladno a před 5 000 diváky je řídil sudí Schirmer.\n\nSK Prostějov – SK Kročehlavy 2:0 (1:0)\nBranky: 41. a 63. Nenál.\n\"Poznámka: Ve 40. minutě Huml neproměnil pokutový kop (Šrám kryl).\"\n\nSK Prostějov: Šrám („Šrámek“) – Kácal, Šmudla – Lánský, Kočíř, Cetkovský („Lolek“) – Müller, Nenál, Jirka/J. Stav, E. Veselý, Zatloukal.\nSK Kročehlavy: Šubrt – R. Dvořák, Žák/Jánský – Ponic, Brabec-Baron, Huml – Chlíbec, Košťálek, A. Horák, Hejma, Tauber.\n\n\n"}
{"id": "1510812", "url": "https://cs.wikipedia.org/wiki?curid=1510812", "title": "Arcidiecéze Adelaide", "text": "Arcidiecéze Adelaide\n\nArcidiecéze Adelaide je arcidiecéze římskokatolické církve, nacházející se v Austrálii.\n\nArcidiecéze zahrnuje část jihovýchodní Jižní Austrálie.\n\nArcibiskupským sídlem je město Adelaide, kde se také nachází hlavní chrám - katedrála svatého Františka Xaverského.\n\nRozděluje se do 58 farností, a to na 105 000 km². K roku 2015 měla 299 000 věřících, 73 diecézních kněží, 59 řeholních kněží, 12 trvalých jáhnů, 102 řeholníků a 246 řeholnic.\n\nCírkevní provincie Adelaide zahrnuje 2 sufragánny:\n\nDne 5. dubna 1842 byl brevem \"Ex debito\" papeže Řehoře XVI. vytvořen apoštolský vikariát Adelaide, a to z území apoštolského vikariátu New Holland and Van Diemen’s Land.\n\nDne 22. dubna 1842 byl vikariát povýšen na diecézi, a tím se stal sufragánnou arcidiecéze Sydney.\n\nRoku 1845 byl z části jejího území vytvořen apoštolský vikariát King George Sounde-The Sound.\n\nRoku 1847 získala zpátky území ze zrušeného vikariátu King George Sounde-The Sound.\n\nDne 10. května 1887 byla diecéze povýšena na metropolitní arcidiecézi a z části jejího území byla vytvořena diecéze Port Augusta, která se stala její sufragánnou.\n\n\n"}
{"id": "1510813", "url": "https://cs.wikipedia.org/wiki?curid=1510813", "title": "Radovan Vaculík", "text": "Radovan Vaculík\n\nRadovan Vaculík (* 1966) je český dabér. Je bratrem herce Lukáše.\n\nJeho hlasem v českém dabingu mluví např. Jackie Chan. Nadaboval také Kellana Lutze ve filmové sérii \"Stmívání\", Treye Parkera v \"Městečku South Park\" či Jasona Hughese ve \"Vraždách v Midsomeru\".\n\n"}
{"id": "1510814", "url": "https://cs.wikipedia.org/wiki?curid=1510814", "title": "Yoshi", "text": "Yoshi\n\nYoshi je fiktivní postava z herní série Super Mario společnosti Nintendo. Nejprve se objevil ve hře Super Mario World z roku 1990. Objevil se poté v mnoha dalších hrách, jako je Mario Party, Mario Kart nebo Mario Smash Bros, a také v několika vlastních hrách, jako je , Yoshi's Story, Yoshi's Woolly World nebo Yoshi's Crafted World.\n\nYoshi je zelený antropomorfní dinosaurus, který na rozdíl od většiny tvorů ve hře slouží jako pomocník Maria a Luigiho. S Mariem a Luigim se přátelí už od jejich dětství, což je prokázáno ve hře Super Mario World 2: Yoshi's Island, kdy hráč hraje jako Yoshi a jeho úkolem je ochránit malého Maria a Luigiho před nebezpečím. Ve hře Super Mario World je Yoshi Mariovým pomocníkem. Mario může na Yoshim jezdit a může pomocí svého dlouhého jazyka jíst některé menší nepřátele, které buďto spolkne, použije pro provedení útoku nebo s jejich pomocí snese velké, barevně tečkované vejce. \n\nZatímco může být Yoshi označením jedné určité postavy, označuje i celou jeho rasu. Kromě nejčastějších zelených Yoshiů mohou být i červení, žlutí a modří, ale ve hře Super Mario Sunshine se vyskytují i oranžoví, růžoví a fialoví Yoshiové.\n"}
{"id": "1510815", "url": "https://cs.wikipedia.org/wiki?curid=1510815", "title": "Riegerové", "text": "Riegerové\n\nRiegerové byli jedním z novodobých českých šlechtických rodů, vzniklých v 19. století. Jeho zakladatelem byl významný český politik František Ladislav Rieger (1818–1903), který byl v roce 1897 povýšen do šlechtického stavu a získal titul František Ladislav svobodný pán Rieger.\n\nRod má poměrně krátkou a již ukončenou historii, v mužské linii trval pouhé čtyři generace. Když byl F. L. Rieger v roce 1881 díky svým zásluhám – zejména při budování Národního divadla – oceněn císařem Františkem Josefem I. řádem Železné koruny II. třídy, z čehož plynul i nárok na baronát, příliš kvůli své politické kariéře i nesouhlasu rodiny o šlechtický titul neusiloval. Přijal ho až v roce 1897.\n\nPokračovatelem rodu byl jediný syn Bohuslav Bedřich Rieger (1857–1907), uznávaný právní historik, který působil jako profesor na právnické fakultě české Karlo-Ferdinadovy univerzity. Bohuslav Bedřich měl tři syny, z nichž druhý Václav Jiří (1892–1915) zemřel velmi mladý.\n\nNejstarší syn Ladislav Ratibor Rieger (1890–1958) byl profesorem filosofie na Karlově univerzitě a ředitelem Filosofického ústavu Československé akademie věd. Jeho podíl na rodinném statku v Malči odkoupil třetí z bratrů Bohuslav František Xaver (1895–1976), který se věnoval zahraniční politice a působil jako diplomat v Rumunsku. V září 1939 podepsal Národnostní prohlášení české a moravské šlechty. Zůstal bezdětný a zámek v Malči mu byl v roce 1950 vyvlastněn.\n\nJediným mužským představitelem čtvrté generace byl syn Ladislava Ratibora, Ladislav Svante Rieger (1916–1963), narozený ve Švédsku (odtud jeho druhé křestní jméno). Ten působil jako docent matematiky a logiky na Českém vysokém učení technickém v Praze. Jeho osobou rod po meči vymřel. Zámek Maleč byl navrácen rodině jeho sestry Věry Macháčkové-Riegerové.\n\n\n\nČervený štít, v něm stříbrný lev se zlatým jazykem. Lev drží v pravé tlapě zlatý řemdih, v levé nese před sebou zlatou liliovou korunu.\n\n\n"}
{"id": "1510817", "url": "https://cs.wikipedia.org/wiki?curid=1510817", "title": "Arcidiecéze Agaña", "text": "Arcidiecéze Agaña\n\nArcidiecéze Agaña je arcidiecéze římskokatolické církve, nacházející se na ostrově Guam.\n\nArcidiecéze zahrnuje celé území ostrova Guam.\n\nArcibiskupským sídlem je město Hagåtña, kde se také nachází hlavní chrám katedrála Dulce Nombre de Maria.\n\nRozděluje se do 24 farností, a to na 542 km². K roku 2015 měla 140 593 věřících, 41 diecézních kněží, 9 řeholních kněží, 18 trvalých jáhnů, 10 řeholníků a 86 řeholnic.\n\nCírkevní provincie Agaña zahrnuje 3 sufragánny:\n\nDne 1. března 1911 byl brevem \"Ex hac quam divinitus\" papeže Pia X. vytvořen apoštolský vikariát Guam, a to z území zrušené apoštolské prefektury Mariánské ostrovy.\n\nDne 14. října 1965 byl vikariát bulou \"Centenario anno\" papeže Pavla VI. povýšen na diecézi.\n\nDne 8. března 1984 byla diecéze bulou \"Compertum quidem\" papeže Jana Pavla II. povýšena na metropolitní arcidiecézi.\n\nDne 8. listopadu 1984 byla z části jejího území vytvořena diecéze Chalan Kanoa, která se stala její sufragánnou.\n\n\n"}
{"id": "1510821", "url": "https://cs.wikipedia.org/wiki?curid=1510821", "title": "Zion Williamson", "text": "Zion Williamson\n\nZion Williamson (* 6. července 2000, Salisbury, USA) je americký basketbalista. V červnu 2019 byl draftován týmem NBA New Orleans Pelicans. \n\nOd roku 2018 hrál za basketbalový tým Duke University, sídlící v Durhamu v Severní Karolíně. V únoru 2019 si Williamson v zápase proti týmu University of North Carolina podvrtl koleno poté, co se mu rozpadla bota zn. Nike. Akcie firmy se poté propadly o téměř dvě procenta, přibližně o miliardu a půl dolarů.\n"}
{"id": "1510826", "url": "https://cs.wikipedia.org/wiki?curid=1510826", "title": "Arcidiecéze Ágra", "text": "Arcidiecéze Ágra\n\nArcidiecéze Ágra je arcidiecéze římskokatolické církve, nacházející se v Indii.\n\nArcidiecéze zahrnuje regiony Ágra, Aligarh, Auraiya, Budaun, Bulandshahr, Etah, Etawah, Farrukhabad, Firozabad, Gautam Buddha Nagar, Hathras, Kannauj, Mainpuri a Mathura ve státu Uttarpradéš a regiony Bharatpur a Dholpur ve státu Rádžasthán.\n\nArcibiskupským sídlem je město Ágra, kde se také nachází hlavní chrám katedrála Neposkvrněného početí.\n\nRozděluje se do 43 farností, a to na 69 162 km². K roku 2018 měla 13 215 věřících, 87 diecézních kněží, 16 řeholních kněží, 22 řeholníků a 393 řeholnic.\n\nCírkevní provincie Adelaide zahrnuje 11 sufragán:\n\nSyrsko-malabarský ritus\n\nDne 17. května 1784 byla z části území apoštolského vikariátu Great Mogul vytvořena Misie sui iuris Hindustán.\n\nRoku 1820 byla povýšena na apoštolský vikariát a získala jméno Tibet-Hindustán.\n\nRoku 1834 byl z části jejího území vytvořen apoštolský vikariát Sardhana.\n\nDne 7. února 1845 byl vikariát přejmenován na apoštolský vikariát Agra, a z části jeho území byl vytvořen apoštolský vikariát Patna.\n\nDne 27. března 1846 byl z další části jejího území vytvořen apoštolský vikariát Lhasa.\n\nRoku 1870 získala zpět své území ze zrušeného vikariátu Sardhana.\n\nRoku 1880 byl z části jejího území vytvořen apoštolský vikariát Paňdžáb.\n\nDne 1. září 1886 byl vikariát bulou \"Humanae salutis\" papeže Lva XIII. povýšen na metropolitní arcidiecézi.\n\nV červenci roku 1890 byla z části území vytvořena misie sui iuris Rádžpútana.\n\nDne 13. září 1910 dala částí svého území vzniknout arcidiecézi Šimla a 13. dubna 1937 jí dala další část území (v té době byla arcidiecézí Dillí-Šimla).\n\nDne 12. ledna 1940 dala další část jejího území vzniknout diecézi Lakhnaú.\n\nDne 21. června 1951 předala další část území diecézi Adžmér.\n\nDne 20. února 1956 dala část území vzniknout diecézi Mérath.\n\n\n"}
{"id": "1510830", "url": "https://cs.wikipedia.org/wiki?curid=1510830", "title": "Chilkootský průsmyk", "text": "Chilkootský průsmyk\n\nChilkootský průsmyk ( \"Chilkoot Pass\") je horské sedlo v Boundary Ranges nedaleko pacifického pobřeží Severní Ameriky. Nachází se v nadmořské výšce 1146 m a prochází jím státní hranice mezi Spojenými státy americkými (stát Aljaška) a Kanadou (provincie Britská Kolumbie). Přes průsmyk vede \"Chilkootská stezka\", spojující přístav Dyea v zálivu Lynn Canal s Bennettovým jezerem v povodí Yukonu.\n\nPrůsmyk je pojmenován podle původních obyvatel Chilkootů z etnické skupiny Tlingitů, kteří zde překračovali hory při obchodních cestách do vnitrozemí. Jako první běloch tudy prošel okolo roku 1874 George Holt. Proslulost získal Chilkoot v době zlaté horečky na Klondiku, kdy spolu se sousedním průsmykem White Pass představoval nejpoužívanější cestu do Dawson City. Trasa od moře přes průsmyk na Bennettovo jezero měří 53 km a přeprava všech zásob nutných k přežití na dalekém severu v neschůdném terénu si vyžádala nejméně měsíc, zámožnější zlatokopové si proto najímali domorodé nosiče; byly také zřízeny lanovky poháněné koňmi a později elektřinou, jimiž si bylo možno za poplatek nechat vyvézt náklad do horského sedla. Na stezce vyrostla provizorní stanová městečka, z nichž největší byl \"Ovčí tábor\", na pořádek v okolí průsmyku dohlížela Královská severozápadní jízdní policie. Nejstrmější úsek výstupu byl upraven do stupňů nazývaných \"Zlaté schody\". K tragédii došlo 3. dubna 1898, kdy si pád laviny vyžádal nejméně šedesát obětí na životech.\n\nChilkoot Pass byl opuštěn po otevření železnice White Pass and Yukon Route v roce 1900. Lokalita je součástí americké státní historické památky Klondike Gold Rush National Historical Park a turisté si po zaplacení povolenky mohou projít stezku přes průsmyk, trek trvá tři až pět dní.\n\n"}
{"id": "1510832", "url": "https://cs.wikipedia.org/wiki?curid=1510832", "title": "Tři přání (Loewe)", "text": "Tři přání (Loewe)\n\nTři přání (\"\") Op.42, je opera Carla Loewa z roku 1834 na libreto Ernsta Raupacha. Komická zpěvohra na námět orientální pohádky.\n\n\n\n\n"}
{"id": "1510835", "url": "https://cs.wikipedia.org/wiki?curid=1510835", "title": "CENDIS", "text": "CENDIS\n\nCENDIS, s.p., Centrum dopravních informačních systémů Ministerstva dopravy ČR, je státní podnik v působnosti Ministerstva dopravy České republiky. Vznikl 15. července 2015 transformací státního podniku CIMTO s.p. Podnik je určen zejména k plnění zakázek pro zakladatele a jemu podřízené organizace. \n\nStátní podnik CIMTO (Centrum pro informace a mechanické testování obalů, IČ 00311391) vznikl v roce 1991 jako pokračovatel vědeckovýzkumné základny IMADOS (Institut manipulačních, dopravních, obalových a skladovatelných systémů) a byla do něj převedena i státní zkušebna, která prováděla hodnocení jakosti obalů a obalových materiálů. V roce 2015 byl transformován na CIMTO, s. r. o. (IČ 04050657), dceřinou společnost Centra dopravního výzkumu, v. v. i. \n\nCENDIS, s.p. byl de facto založen aktivací a přejmenováním CIMTO s.p., využitého takto jako ready-made společnost. Původně byl údajně založen kvůli přípravě soutěže na dálniční mýto a zajištění jeho vlastního provozu centrálního systému, avšak ukázalo se, že jeho zaměstnanci nemají pro tuto činnost dostatečné zkušenosti. Firma získala zakázku za 1,9 milionů korun od ministerstva dopravy na koordinaci řízení mýtného projektu, peníze ale rychle padly na mzdy a ministerstvo muselo svému podniku půjčit 2 miliony korun. Ministerstvo si nakonec tuto činnost bez soutěže objednalo u společnosti Deloitte Advisory. Ještě v říjnu 2015 média (Jan Sůra v iDnes.cz) psala, že „důvody vzniku a existence stále nejsou úplně jasné“. Ministr Dan Ťok založení vysvětloval i tím, že potřebuje odborníky, které může zaplatit více, než jen tabulkovými platy. Již první ředitel, Josef Havaš, v září 2015 uvedl, že smyslem fungování Cendisu je vytvoření servisní organizace ministerstva s dostatečnou kapacitou IT odborníků, kteří mohou plně nahradit služby, které si dnes ministerstvo nakupuje externě. \n\nKromě obecných služeb v oblasti ICT služeb a systémů v resortu dopravy a tvorby a realizace jednotné ICT strategie Ministerstva dopravy se veřejně prezentuje zejména jako tvůrce a provozovatel nového systému vydávání a evidence řidičských průkazů z roku 2018, systému digitálního tachografu, aplikací pro výkon státního odborného dozoru nebezpečných přeprav v silniční dopravě a jako vývojář a budoucí provozovatel Systému jednotného tarifu, který má být spuštěn v roce 2020. Podnik dostal zakázku například na budování Národního kontaktního místa pro mezinárodní výměnu dat o spáchaných přestupcích, řidičích, vozidlech a podnikatelích v silniční dopravě, měl dostat na starost kybernetickou bezpečnost registrů vozidel a řidičů či systém pro řízení přeprav nebezpečných nákladů.\n\nV roce 2016 měl CENDIS dostat zakázku na vypracování studie k chystané státní půjčovně vlaků.\n\nPůvodně byl ředitelem Josef Havaš, dosavadní ředitel IT na ministerstvu dopravy. Toho ministr dopravy Dan Ťok po čtyřech měsících nečekaně odvolal a jmenoval nového ředitele. Ředitelem byl od listopadu 2015 do října 2019 Ing. Jan Chovanec, Ph.D., který v podniku od počátku pracoval jako projektový manažer. \n\nV podniku působí řada významných a známých manažerů z oblasti veřejné dopravy, například funkci ředitele divize dopravních aplikací a technologií zastává Jan Paroubek, který působil dříve v Českých drahách a stál u rozjezdu RegioJetu i Leo Expressu a dále zde působí například Petr Moravec, který vedl českou autobusovou divizi Veolie a Abellio a byl i náměstkem generálního ředitele Českých drah, a Václav Henzl, dřívější IT ředitel v holdingu Student Agency a Leo Expresu, který je zmiňován jako vedoucí projektu SJT. Podle zprávy z března 2019 pracovalo aktuálně v Cendis na vývoji systému 13 lidí. \n\nNovinář Jan Sůra v září 2015 na iDnes.cz uváděl, že je veřejným tajemstvím, že řada vysoce postavených úředníků a náměstků na ministerstvu dopravy budoucího šéfa Cendisu Chovance nesnáší a odmítají s ním spolupracovat. Důvodem měly být i platy, tedy že v Cendisu mají někteří zaměstnanci více než ministerští úředníci na vyšších postech.\n\nV září 2019 dozorčí rada navrhla ředitele Chovance odvolat. S návrhem přišli dva členové, kteří byli do dozorčí rady zvoleni na konci července 2019, tj. její předseda Richard Ščerba a člen Miroslav Honzík. Ministerstvo dopravy jejich životopisy neposkytlo, oba dříve působili například ve Vězeňské službě. Není zřejmé, kdo konkrétně za ministerstvo dopravy navrhl tyto dva členy do dozorčí rady Cendisu, když s dopravou nemají nic společného. Honzík se o svém působení v dozorčí radě odmítl zcela bavit, Ščerba pouze uvedl, že nabídku dostal přímo od ministra Kremlíka. V e-mailové korespondenci o Cendisu se objevuje i jméno poradce premiéra Andreje Babiše Jaroslava Ungermana.\n\nPodle zprávy z 25. října 2019 ministr dopravy Vladimír Kremlík Jana Chovance z funkce ředitele bez udání důvodu odvolal. Podle mluvčí ministerstva dopravy byl odvolán na základě doporučení dozorčí rady, která upozornila na dlouhodobé závažné nedostatky, které měly negativní vliv na řádné fungování podniku. Mělo jít například o vědomé neodvedení zákonných odvodů z vyplaceného odstupného, absence mzdového řádu, nesoulad organizačního řádu s organizačním schématem, nejednoznačné vymezení možnosti čerpání příspěvku na stravování. Nálezy dozorčí rady podle mluvčí ministerstva přezkoumal i odbor interního auditu a potvrdil je. Řízením byl pověřen Chovancův zástupce Jan Paroubek.\n\nV listopadu 2015 zaměstnával CENDIS 10 odborníků na informační technologie s vysokoškolským vzděláním, do budoucna plánoval tento počet navyšovat.\n\n"}
{"id": "1510839", "url": "https://cs.wikipedia.org/wiki?curid=1510839", "title": "Území závislé na patriarchovi", "text": "Území závislé na patriarchovi\n\nÚzemí závislé na patriarchovi je nižší správní struktura diecézního typu tvořená pro východní katolické církve. Spadá pod správu patriarchy a Kongregace pro východní církve. Nepatří do žádné církevní provincie. \n\nSprávou je pověřen protosynkel.\n\nV současné době existuje 5 území:\n\nMelkitský ritus\n\nChaldejský ritus\n\nSyrský ritus\n\n"}
{"id": "1510840", "url": "https://cs.wikipedia.org/wiki?curid=1510840", "title": "Seznam dílů seriálu Binny a duchové", "text": "Seznam dílů seriálu Binny a duchové\n\nToto je \"'seznam dílů seriálu \"Binny a duchové\".\n\n<onlyinclude></onlyinclude>\n"}
{"id": "1510841", "url": "https://cs.wikipedia.org/wiki?curid=1510841", "title": "Misie sui iuris", "text": "Misie sui iuris\n\nMisie sui iuris také známá jako Nezávislá misie je v římskokatolické církvi nižší správní struktura. Na takovém území misie se nachází malý počet věřících. \n\nHlavou misie je církevní superior, kterým může být regulární klerik, titulární či diecézní biskup, arcibiskup či kardinál. Misie spadají pod Kongregaci pro evangelizaci národů.\n\nV současné době existuje 8 misií:\n\nAsie\n\nAtlantský oceán\n\nKaribik\n\nOceánie\n\n"}
{"id": "1510843", "url": "https://cs.wikipedia.org/wiki?curid=1510843", "title": "Osobní ordinariát", "text": "Osobní ordinariát\n\nOsobní ordinariát je nižší církevní struktura vytvořená pro bývalé anglikány, kteří přestoupili ke katolické církvi. Tato struktura byla vytvořena 4. listopadu 2009 apoštolskou konstitucí \"Anglicanorum coetibus\". Tato struktura spadá pod Kongregaci pro nauku víry. Hlava této struktury se nazývá ordinář.\n\n\n"}
{"id": "1510847", "url": "https://cs.wikipedia.org/wiki?curid=1510847", "title": "Live at Checkerboard Lounge, Chicago 1981", "text": "Live at Checkerboard Lounge, Chicago 1981\n\nLive at Checkerboard Lounge, Chicago 1981 je společné koncertní album britské rockové skupiny The Rolling Stones a bluesového zpěváka a kytaristy Muddyho Waterse, které vyšlo v roce 2012. Album bylo nahráváno v chicagském bluesovém klubu Checkerboard Lounge, ve kterém tehdy vystupoval Waters se svou doprovodnou kapelou a poté se k němu přidali jako hosté někteří členové Rolling Stones, kteří se v Chicagu zastavili během svého turné po Spojených státech v roce 1981.\n\nMuddy Waters and his Band\n\n\nHosté\n\n"}
{"id": "1510849", "url": "https://cs.wikipedia.org/wiki?curid=1510849", "title": "Lars Frölander", "text": "Lars Frölander\n\nLars Arne Frölander (* 26. května 1974 Boden) je bývalý švédský plavec. Vyrostl v Borlänge, absolvoval Southern Methodist University v Texasu a byl členem klubů Borlänge SS, Sundsvalls SS a Linköpings ASS.\n\nV letech 1992 až 2012 startoval jako první plavec v historii na šesti olympijských hrách v řadě. Na Letních olympijských hrách 2000 vyhrál závod na 100 metrů motýlek, v letech 1992 a 1996 získal stříbrnou medaili se švédskou kraulařskou štafetou. Na LOH 2004 nesl vlajku své země při slavnostním zahájení.\n\nZískal dvě zlaté medaile na mistrovství světa v plavání (1994 štafeta na 4×200 m volný způsob, 2001 100 m motýlek) a sedm zlatých medailí na mistrovství světa v plavání v krátkém bazénu (1993 4×200 m volný způsob, 1997 100 m motýlek, 1999 100 m motýlek a 100 m volný způsob, 2000 4×100 m volný způsob, 100 m motýlek a 100 m volný způsob). Je trojnásobným mistrem Evropy (1997, 1999 a 2000 100 m motýlek) a devítinásobným mistrem Evropy v plavání v krátkém bazénu (1998 100 m volný způsob a 4×50 m polohový závod, 1999 50 m motýlek, 100 m motýlek, 4×50 m polohový závod, 4×50 m volný způsob, 2001 4×50 m volný způsob, 2001 a 2005 50 m motýlek). Dvakrát překonal světový rekord na 100 m motýlek v krátkém bazénu. \n\nV roce 1999 získal stipendium princezny Viktorie a v roce 2000 mu byla udělena Zlatá medaile Svenska Dagbladet.\n\nTrpěl alergií na chlor, které se podle vlastních slov zbavil poté, co přešel na veganskou stravu.\n"}
{"id": "1510850", "url": "https://cs.wikipedia.org/wiki?curid=1510850", "title": "Dita Krausová", "text": "Dita Krausová\n\nDita Krausová (* 12. července 1929, Praha ; rozená Edith Polachová) je jedinou dcerou právníka JUDr. Hanuše Polacha a vnučkou Johanna Polacha – politika židovského původu a německé národnosti – meziválečného senátora Národního shromáždění. Přežila holocaust a v roce 1947 se v Praze provdala za českého spisovatele, učitele anglického jazyka a grafologa Otu B. Krause. Po legálním odchodu s manželem a synem do Izraele v roce 1949 pracovala v Netanji jako učitelka pedagogiky a angličtiny. Po smrti svého manžela (rok 2000) se stará o propagaci a vydávání jeho knih. Část jejího životního příběhu umělecky upravil a literárně zapracoval Antonio González Iturbe do knihy „Osvětimská knihovnice“. Dita Krausová je sama autorkou autobiografického románu „Odložený život“. \n\nDita Krausová (dívčím jménem Edita Polachová) se narodila 12. července 1929 v Praze do židovské asimilované rodiny právníka penzijního úřadu a ženy v domácnosti. Po nastolení Protektorátu Čechy a Morava byla Dita v roce 1940 kvůli rasovým zákonům vyloučena z 5. třídy a pak docházela do výukových skupin, tzv. kroužků, organizovaných židovskou obcí v Praze a na sportoviště Hagibor. Celá rodina byla v listopadu roku 1942 deportována do Terezína a následně pak do terezínského rodinného tábora v Osvětimi. Po likvidaci terezínského rodinného tábora v Osvětimi byla Dita Polachová transportována (spolu se svojí matkou) do Hamburku a odtud pak do německého koncentračního tábora Bergen-Belsen. Po skončení druhé světové války a návratu do Prahy se Dita Polachová provdala za českého spisovatele, učitele anglického jazyka a grafologa Otu B. Krause. V květnu 1949 Dita Krausová se vystěhovala (spolu se svým manželem a synem) do Izraele. V Izraeli pobývali manželé Krausovi nejprve několik měsíců ve sběrných stanových táborech v Haifě, pak se přesunuli do vesnice Ša'ar Chefer, potom do kibucu Giv'at Chajim, odtud pak do Hadassim aby se nakonec usadili v Netanji. Tady napsala Dita Krausová (v anglickém jazyce) svůj autobiografický román „Odložený život“ (s podtitulem: Skutečný příběh osvětimské knihovnice), který v českém překladu Dagmar Lieblové vydalo (v roce 2018) nakladatelství Ikar. Inspirován částí životního příběhu Dity Krausové napsal španělský novinář a spisovatel Antonio González Iturbe bestseller „Osvětimská knihovnice“ (do češtiny přeložil Štěpán Zajac, vydalo nakladatelství Akropolis v roce 2013). \n\nDita Krausová (dívčím jménem Edita Polachová) se narodila 12. července 1929 v Praze do židovské asimilované rodiny právníka penzijního úřadu JUDr. Hanuše Polacha a jeho manželky Elisabeth Polach (rozené Adler) – ženou v domácnosti. V tříčlenné rodině se mluvilo jak německy, tak i česky. Polachovi sice nebyli nijak zámožní, ale přesto bydleli v moderním nájemním bytě (dva a půl místnosti) v „elektrickém“ domě v holešovické ulici „U Smaltovny“. Po nastolení Protektorátu Čechy a Morava se Polachovi z tohoto bytu byli nuceni vystěhovat. Otec ztratil zaměstnání, rodinné vklady a úspory se tenčily nebo propadly, plány na emigraci do Palestiny se rozplynuly. Opatření proti židům se postupem doby víc a víc stupňovala. S přibývajícími protižidovskými zákony došlo logicky i na židovské děti. Dita byla v roce 1940 kvůli rasovým zákonům vyloučena z 5. třídy a následně docházela do výukových skupin, tzv. kroužků, organizovaných židovskou obcí v Praze a na sportoviště Hagibor. \nOtcův bratr patřil mezi první deportované z Prahy do Lodže na podzim roku 1941. O jeho smrti se Polachovi dozvěděli v Praze poměrně záhy. Povolání do transportu 20. listopadu 1942 obdrželi nakonec i Polachovi. Ditě Krausové bylo tehdy třináct let, když po dvoudenním čekání ve Veletržním paláci nastoupila spolu s rodiči a tisícem dalších na cestu do ghetta v Terezíně. V Terezíně bydlela v dívčím domově spolu se svými vrstevnicemi. Účastnila se zkoušek opery Brundibár i kurzů kreslení pod vedením malířky Friedel Dicker–Brandeisové, pracovala krátce v zemědělství. V Terezíně strávila Dita Krausová spolu s rodiči více naž rok. Dne 18. prosince 1943 byla čtrnáctiletá Dita deportována s rodiči do Osvětimi-Březinky s tzv. druhým transportem do tzv. terezínského rodinného tábora v Osvětimi. \n\nV rodinném táboře byli muži a ženy rozděleni do různých ubikací, pro děti byl ale díky péči Fredyho Hirsche zřízen dětský blok, kam byla Dita pracovně zařazena. Tady měla na starosti pár knih, které tam sloužily jak vychovatelům tak i dětem. Knihy se půjčovaly nebo se podle nich hrály nejrůznější hry. Nejmenší děti z nich hádaly hádanky, větší si je vypravovaly. (Knihy byly získávány od Poláků, kteří pracovali na rampě u vykládání a sortýrování zavazadel deportovaných. A vědělo se, že v rodinném táboře je dětský blok, tak je tam pak vždycky někdo zanesl.) \n\nDitin otec na následky nedostatečné výživy po několikaměsíčním pobytu v Osvětimi zemřel na začátku února roku 1944. Stálé ponížení, nelidské zacházení a ustavičná hrozba smrti vězně zbavily jakýchkoli ohledů a empatie. Jejich potřeby se redukovaly jen na ukojení hladu a vypěstovaly v nich pud sebezáchovy, který se projevoval i jistou obhroublostí a otrlostí. \n\nLikvidace části rodinného tábora v Osvětimi se uskutečnila v noci z 8. března 1944 na 9. března 1944. Při ní přišli o život terezínští vězni, kteří sem byli deportováni tzv. prvním transportem v září 1943. Obdobný osud čekal i tzv. druhý terezínský transport z prosince 1943, kterým do Osvětimi přijeli i Polachovi. Než však k jeho likvidaci došlo, předcházela mu tzv. „selekce“. Dita s matkou touto selekcí v červnu 1944 prošly (a byly vybrány na práci pro Říši), po několika dnech čekání v ženském táboře se nakonec v červenci 1944 dostaly do tábora v Hamburku. \nTady obě vystřídaly několik pracovních táborů v Hamburku samotném nebo v jeho blízkosti. Tady byla Dita Krausová zařazena na odklízení trosek po bombardování, odklízení sněhu, pracovala v továrně a kopala kanalizaci. \n\nNa jaře 1945 došlo k evakuaci tábora a vězeňkyně byly převezeny z Hamburku vlakem do koncentračního tábora Bergen-Belsen.\n\nDita s matkou se do Bergen-Belsenu dostaly začátkem dubna 1945. Tábor byl tou dobou ponechán sám sobě napospas: němečtí dozorci uprchli, o polomrtvé vězně se nikdo nestaral, nevydávalo se pití ani jídlo a táborem se šířil skvrnitý tyfus. Tady se obě koncem dubna 1945 (v apatickém a zuboženém stavu) dočkaly osvobození. Dita Krausová onemocněla tyfem, ale vyléčila se a postupně se zotavovala. Její matka ale na následky věznění zemřela (na náhlou břišní příhodu) po krátké hospitalizaci v nemocnici 29. června 1945. \n\nDo Prahy se téměř šestnáctiletá Dita Krausová vrátila (dva dny po matčině smrti) dne 1. července 1945. Z rodiny přežila druhou světovou válku v terezínském ghettu pouze její babička, zbytek rodiny zahynul. Křesťanská teta Máňa (manželka otcova bratrance) byla jedinou blízkou osobou, která Ditě do začátku zajistila ubytování, nejnutnější prostředky, ošaceni a finance. Krátce po svém návratu do Prahy se Dita Krausová setkala s bývalým terezínským i osvětimským vězněm Otou B. Krausem. Podobný osud a vzájemné porozumění následně přerostlo v přátelství, lásku a později (v roce 1947) v manželství (Za Otu B. Krause se Edita Polachová provdala 21. května 1947 v Praze). V restituci byla Oto B. Krausovi nakrátko vrácena továrna na dámské prádlo, kterou mu ale po Vítězném únoru 1948 komunisté zabavili a znárodnili. Tehdy se manželé Krausovi rozhodli (s půlročním synem, narozeným 28. prosince 1947 v Praze) pro vystěhování se do Izraele, kam dorazili v květnu 1949. \n\nDo Haify přicestovali (po třech dnech na cestě) manželé Krausovi hromadným transportem (organizovaným židovskou obcí) přes Rakousko a Itálii dne 16. května 1949. \n\nV Izraeli pobývali manželé Krausovi nejprve několik měsíců ve sběrných stanových táborech v Haifě. V Izraeli pak žili rok ve vesnici Ša'ar Chefer u Netanji. Sedm let pak žili v kibucu Giv'at Chajim, kde Dita pracovala v kuchyni a opravovala obuv v ševcovské dílně a její manžel vyučoval angličtinu. Odtud se přestěhovali do Hadassim aby se nakonec usadili v Netanji. Tady Ota B. Kraus dostal práci v internátní škole jako učitel angličtiny. Později i Dita začala učit angličtinu a tak spolu dožili do penze. \n\nOta B. Kraus pracoval v Izraeli nejen jako učitel angličtiny, ale je i autorem několika povídkových knih a novel (vyšly i v českém překladu) čerpajících z jeho válečných i izraelských zážitků. Manželé Krausovi vychovali dva syny a dceru. (Dcera byla prostřední a zemřela ve dvaceti letech na nevyléčitelnou nemoc.) V roce 2019 byla Dita Krausová ve věku 90 let babičkou čtyř vnoučat a prababičkou čtyř pravnoučat.\nDita Krausová žije v Izraeli a často navštěvuje Českou republiku. Svoji první návštěvu uskutečnila po čtyřiceti letech – v roce 1989. V roce 2000 (5. října 2000) zemřel v Izraeli její manžel – Ota B. Kraus. Část jejího životního příběhu inspiroval vznik knihy „Osvětimská knihovnice“ španělského autora Antonia Iturbeho (Praha, Akropolis 2013). \n\nV Izraeli napsala Dita Krausová (v anglickém jazyce) svůj autobiografický román „Odložený život“ (s podtitulem: Skutečný příběh osvětimské knihovnice), který v českém překladu Dagmar Lieblové vydalo (v roce 2018) nakladatelství Ikar.\n\n\nV románovém zpracování novináře a spisovatele Antonio G. Iturbeho vystupuje Dita Krausová coby románová postava Dita Adlerová, která se jako knihovnice stará o osm pečlivě skrývaných svazků, které pomáhají vytvořit iluzi normálního života stovkám dětí z osvětimského koncentračního tábora. Ve skutečnosti knihy nebylo nutno skrývat a jejich množství bylo jiné (asi 12, jedna z nich se jmenovala Dějiny světa od H. G. Wellse). V románu jsou jejich tituly součástí autorovy fikce. Stejně tak je v Iturbeho díle jejich význam pro přežití románové Dity Adlerové literárně silně nadsazen. Skutečná Dita Krausová půjčovala (ještě společně s nějakým chlapcem) knihy těm několika málo učitelům, kteří si je přišli vypůjčit a výpůjčky neměla kam psát a musela si co komu půjčila prostě jen zapamatovat.\nRovněž románoví rodiče Dity Adlerové jsou úplně jiní než skuteční rodiče Dity Krausové.\nV románu je popsáno i několik útěků z Osvětimi (a to jak úspěšných, tak naopak). Ve skutečnosti se Dita Krausová pamatovala jen na jeden z nich, po němž oholili (za trest) všem mužům a chlapcům hlavy dohola. \n\nReálným předobrazem románové postavy učitele tělocviku a vedoucího tajné školy na bloku 31 byl skutečný Fredy Hirsch. Okolnosti Hirschovy smrti ale nejsou stále úplně vyjasněny. Někteří přeživší holocaust, kteří Hirsche osobně znali, verzi o jeho sebevraždě (předávkováním pravděpodobně barbituráty) popírají a kloní se (obdobně jako Dita Krausová) spíše k verzi, že byl uspán a ve spánku byl odnesen na nosítkách na náklaďák a odtud přemístěn do plynové komory. V románu si hrdina bere život, protože nemohl rozhodnout dilema, zda má začít povstání vězňů (a odsoudit děti k smrti) nebo toto povstání neodstartovat. \n\nNa otázku, zda je vůbec umělecky sdělitelná a „přenositelná“ hrůza holocaustu (na čtenáře) dává Dita Krausová jednoznačnou odpověď: \n\n"}
{"id": "1510851", "url": "https://cs.wikipedia.org/wiki?curid=1510851", "title": "Palmovka Open Park", "text": "Palmovka Open Park\n\nPalmovka Open Park je komplex kancelářských budov na Palmovce ve čtvrti Libeň na Praze 8. Investorem výstavby byla společnosti Metrostav, k dokončení došlo na konci roku 2018. V roce 2019 byl areál odkoupen rakouskou společností Immofinanz za 2 miliardy korun. Mezi nájemce k roku 2019 patří herní studio Warhorse, technologická firma Cleverlance a nebo nadnárodní společnosti jako Unilever, Lagardere Travel Retail, Eueler Hermes, CCS nebo kantýna Perfect Canteen. Skládá se z nových budov Palmovka Open Park 3, Palmovka Open Park 4 a z revitalizované bývalé průmyslové haly z 30. let 20. století – Palmovka Open Park 0. Všechny objekty navazují na budovy Palmovka Park 1 a 2 nacházející se ve stejné lokalitě. Celková pronajímatelná plocha je přibližně metrů čtverečních.\n\n"}
{"id": "1510852", "url": "https://cs.wikipedia.org/wiki?curid=1510852", "title": "Christian Rätsch", "text": "Christian Rätsch\n\nChristian Rätsch (* 20. dubna 1957 Hamburk) je německý etnobotanik a etnofarmakolog. Jeho specializací je studium rituálního užívání rostlin a hub, zejména kulturního využití psychoaktivních rostlin a hub v šamanismu. Je autorem více než 40 knih, z nichž řada vyšla i v českém jazyce. \n\nRätsch studoval na univerzitě v Hamburku staré americké kultury, etnologii a folklór. Doktorát získal dizertací o kouzlech a zaklínadlech indiánů Lakandonů a mayského lidu v Chiapasu (Mexiko). Jako zúčastněný pozorovatel zde jeden rok vedl etnologický terénní výzkum. Po promoci prováděl po celém světě výzkumy léčivých rostlin a šamanismu.\n\n"}
{"id": "1510857", "url": "https://cs.wikipedia.org/wiki?curid=1510857", "title": "Petr Jan Vinš", "text": "Petr Jan Vinš\n\nPetr Jan Vinš (* 29. září 1982, Praha) je český teolog, starokatolický kněz, judaista a překladatel. \n\nVystudoval teologii a religionistiku na Husitské teologické fakultě Univerzity Karlovy a starozákonní biblistiku na Univerzitě ve švýcarském Bernu a krátce též v Tel-Avivu. Působí jako administrátor starokatolické farosti při katedrálním chrámu sv. Vavřince na Petříně, pedagog Kabinetu starokatolických studií na HTF UK a od r. 2016 je též generálním sekretářem Ekumenické rady církví v ČR. V říjnu 2019 byl na 50. synodě Starokatolické církve v ČR zvolen členem Synodní rady.\n\nDále se zabývá rovněž novější jidiš literaturou a vedle tohoto jazyka překládá také z němčiny a angličtiny. V roce 2013 byl spolu s Ivanou Kuglerovou oceněn 1. cenou v Soutěži Jiřího Levého za překlad jidiš básně Židovské tanečnici od Perece Markiše.\n"}
{"id": "1510859", "url": "https://cs.wikipedia.org/wiki?curid=1510859", "title": "Hydroperoxyl", "text": "Hydroperoxyl\n\nHydroperoxylový radikál, často označovaný jen jako hydroperoxyl, je vysoce reaktivní radikál složený z dvou atomů kyslíku a jednoho atomu vodíku se souhrnným chemickým vzorcem HO. V chemii se obvykle označuje jako HO – znak \"bullet\" zde jako u jiných radikálů označuje nepárový elektron.\n\nTento radikál má velký význam v atmosférické chemii (např. při destrukci ozonu) a v molekulární biologii, kde ovlivňuje např. reakce na lipidové dvouvrstvě.\n\nHydroperoxylový radikál neexistuje v čisté formě, ale pouze v plynném prostředí (v přírodě v atmosféře) a v roztocích (obecně v elektrolytech). \n\nVe vodném roztoku je hydroperoxylový radikál v rovnováze se svou konjugovanou zásadou, superoxidovým aniontem:\nDisociační konstanta pK hydroperoxylového radikálu má hodnotu 4,88, a proto je rovnováha této reakce posunuta výrazně vlevo: v roztoku se vyskytuje 99,7 % aniontů O a jen 0,3 % nedisociovaného HO .\n\nHydroperoxylový radikál je díky své vysoké reaktivitě jednou z významných látek v chemii atmosféry, kde se vyskytuje od troposféry až po vrchní část stratosféry a v omezené míře ještě výše.\nFunguje zde jako jeden z meziproduktů chemických reakcí a celých cyklů.\n\nHydroperoxylový radikál může v atmosféře vznikat několika způsoby. Prvním z nich je reakce hydroxylového radikálu s ozonem. \n\nHydroxylový radikál se vytváří reakcí vodní páry s atomárním kyslíkem (který v atmosféře vzniká např. fotolýzou kyslíku ultrafialovým zářením):\n\nV dalším korku hydroxylový radikál reaguje s ozonem\n\nDruhým, obvykle méně významným zdrojem je reakce s produkty fotolýzy aldehydů. Příkladem může být reakce formaldehydu, nejjednoduššího aldehydu (\"hν\" zde značí působení světla, v tomto případě ultrafialového záření s vlnovou délkou pod 350 nm).\n\nOba produkty reagují s kyslíkem za vzniku hydroperoxylového radikálu: \n\nTato reakce mají význam v troposféře, protože aldehydy do stratosféry prakticky nepronikají.\n\nDalší reakcí je oxidace oxidu uhelnatého CO hydroxylovým radikálem\n\nVzniká také jako meziprodukt při oxidaci alkanů. Příkladem jsou reakce methanu CH – nejjednoduššího alkanu: methan se postupně oxiduje až na methoxylový radikál CHO, který další oxidací kyslíkem reaguje na formaldehyd HCHO a hydroperoxylový radikál:\n\nV troposféře i ve stratosféře reaguje hydroperoxylový radikál s oxidem dusnatým NO (který se do ovzduší dostává především při spalování v elektrárnách, domácnostech i ve spalovacích motorech):\n\nTato reakce v troposféře vytváří oxid dusičitý NO, který je nebezpečný pro lidský organismus i pro životní prostředí. V stratosféře však tento proces odebírá z prostředí oxid dusnatý, který by jinak reagoval s ozonem O podle rovnice\na snižoval tak jeho množství v ozonové vrstvě.\n\nV nižší stratosféře a v troposféře reaguje hydroperoxylový radikál přímo s ozonem za vzniku kyslíku a hydroxylového radikálu HO: \nV troposféře je tato reakce jedním ze dvou nejdůležitějších procesů, který snižuje koncentraci škodlivého troposférického ozonu.\n\nZa určitých okolností – především v atmosféře s nízkou koncentrací oxidů dusíku – mohou hydroperoxylové radikály reagovat s hydroxylovým radikálem HO za vzniku vodní páry a kyslíku\nnebo se slučovat navzájem \nkdy vzniká plynný peroxid vodíku HO.\n\n"}
{"id": "1510868", "url": "https://cs.wikipedia.org/wiki?curid=1510868", "title": "Zalman Nechemia Goldberg", "text": "Zalman Nechemia Goldberg\n\nZalman Nechemia Goldberg ( , * 28. ledna 1931, Minsk) je izraelský rabín, posek a roš ješiva. \n\nGoldberg pochází z litevskožidovské rodiny a je zetěm Šlomo Zalmana Auerbacha.\n\nGoldberg je váženou autoritou v oblasti halachy a av bejt din Rabínského soudu v Jeruzalémě, kde vytvořil pravidla v záležitostech \"gitin\" (rozvod), \"ketubot\" (manželská smlouva), umělého oplodnění a přikázání pro život v Zemi izraelské. Společně s Mordechajem Willigem je spoluatorem židovské předmanželské smlouvy.\n\nGoldberg je roš ješivou dvou škol: sadigurské chasidské ješivy a Jeruzalémské technologické univerzity (Machon lev). Je také ředitelem jeruzalémského Institutu pro studium halachy (\"Machon ijun ha-halacha\"). Široce se také angažuje v chabadnické ješivě \"Torat emet\" v Jeruzalémě ve věcech židovského práva.\n\nGoldberg je také znám díky testům rabínských zkoušek \"semicha\", které se často vykonávají souběžně s testy izraelského vrchního rabinátu.\n\nV listopadu 2009 Goldberg napsal dodatek ke kontroverzní knize \"\" Jicchaka Šapiry. Svůj dodatek později odvolal se slovy, že kniha obsahuje tvrzení, která \"\"nemají v lidském myšlení místo\"\".\n"}
{"id": "1510870", "url": "https://cs.wikipedia.org/wiki?curid=1510870", "title": "Beethovenův altán", "text": "Beethovenův altán\n\nBeethovenův altán stojí při \"Okružní cestě\" v lázeňských lesích jihovýchodně od města Karlovy Vary. Patří mezi četné altány postavené lázeňským hostům a turistům k zastavení a odpočinku.\n\nAltán byl původně postaven v upomínku na jediný karlovarský koncert slavného německého hudebního skladatele Ludwiga van Beethovena. Skladatel se v Karlových Varech léčil a společně s italským houslistou G. B. Polledrem odehráli 6. srpna 1812 benefiční koncert na pomoc obyvatelům lázní Baden u Vídně, které tehdy vyhořely.\n\nSvoji současnou podobu získal altán v roce 1984. Byl postaven na místě staršího objektu dělníky organizace Lázeňské lesy podle vlastního návrhu dlouholetého zaměstnance organizace, truhláře a tesaře Jana Radosty.\n\nAltán z roku 1984 je na rozdíl od původní stavby zcela otevřen a působí lehce a vzdušně. Konstrukce je úhelníková z dřevěných hranolů, které nesou široce rozprostřenou šestibokou střechu. V roce 2007 byl altán včetně střechy nově natřen. Roku 2014 byla nutná celková rekonstrukce, kterou spolufinancoval syn zpracovatele návrhu altánu Jan Radosta mladší.\n\nObjekt je celoročně volně přístupný.\n\n"}
{"id": "1510874", "url": "https://cs.wikipedia.org/wiki?curid=1510874", "title": "Souvlastní", "text": "Souvlastní\n\nSouvlastní (německy \"Saufloß\") je vesnice, katastrální území a základní sídelní jednotka obce Zdobnice v okrese Rychnov nad Kněžnou v Orlických horách. V roce 2011 mělo 24 stálých obyvatel. Administrativní součástí Souvlastní bývala i osada Kolava (německy \"Kohlhau\"), která po roce 1950 zanikla.\n\nKatastrální území Souvlastní se rozkládá na 502 hektarech ve výšce 510 až 800 metrů nad mořem. Téměř celé spadá do chráněné krajinné oblasti Orlické hory. Sousedí na severu s Velkou Zdobnicí (další část obce Zdobnice), na severovýchodě s Říčkami v Orlických horách, na jihu a východě s Nebeskou Rybnou (část Rokytnice v Orlických horách) a na jihozápadě s Bělou u Liberka (část obce Liberk). Západní hranici tvoří převážně řeka Zdobnice, za níž se nachází Kunčina Ves u Zdobnice (další část obce Zdobnice). Většinu katastrálního území pokrývají lesy, louky a pastviny.\n\nIntravilán Souvlastní se nachází ve výšce 520 až 650 metrů nad mořem a má převážně charakter roztroušených horských chalup a roubených stavení. Osou vesnice je asi 2,5 kilometrů dlouhá slepá asfaltová silnice (31011), která se v dolní části napojuje na silnici II/310 vedoucí od hranic s Polskem v Olešnici v Orlických horách do Letohradu. U silniční odbočky bývala do konce 20. století celní škola, v jejíž budově dnes funguje penzion. Vedle penzionu se nachází autobusová zastávka, kterou obsluhuje linka spojující Zdobnici s Rychnovem nad Kněžnou. V místě autobusové zastávky je dále průsečík turisticky značených cest žluté, která vede od Žamberka a Rokytnice v Orlických horách do Kunčiny Vsi, Kačerova, Uhřínova a dále do Dobrošova, a zelené, která spojuje Černou Vodu, Mezivrší (hřeben Orlických hor) a Říčky v Orlických horách s Javornicí a Rychnovem nad Kněžnou. V horní části vesnice se nachází římskokatolická kaple Panny Marie Královny s pravidelnými nedělními bohoslužbami a rozsáhlé zemědělské stavení (někdejší kravín), které dnes slouží jako zázemí ekofarmy skotu sídlící v Nebeské Rybné. Rozšířen je v Souvlastní i chov ovcí.\n\nSouvlastní bývalo samostatnou obcí, která byla roku 1949 přičleněna ke Zdobnici. Do druhé světové války bylo obývané německým obyvatelstvem, které se věnovalo zejména dřevorubectví a pálení uhlí. Po jeho vysídlení byla oblast v menší míře dosídlena rodinami etnických Čechů z rumunského Banátu. Část domů začala být využívána jen k rekreačním účelům chalupářů, mnoho předválečných staveb zůstalo opuštěných a chátralo. Ve druhé polovině 20. století v Souvlastní vzniklo JZD, což vedlo k intenzifikaci zemědělství a vytvoření rozsáhlých polí. Ta byla po roce 1989 přeměněna na louky a pastviny a místní zemědělství zčásti ztratilo svůj význam, zčásti přešlo na ekologické formy. V posledních letech se rozvíjí turismus, ve vesnici funguje několik penzionů a ubytovacích zařízení. Z památek se na území Souvlastní nachází spolu s kaplemi i několik božích muk a kamenných křížů pocházejících většinou z 18. až 19. století. Významnou krajinnou dominantou je téměř dvě stě let starý památný strom jasan ztepilý v horní části Souvlastní.\n"}
{"id": "1510894", "url": "https://cs.wikipedia.org/wiki?curid=1510894", "title": "Fluorid chlorylu", "text": "Fluorid chlorylu\n\nFluorid chlorylu je chemická sloučenina se vzorcem ClOF. Běžně se získává jako vedlejší produkt reakce fluoridů chloru s kyslíkem. Jde o fluorid kyseliny chlorečné.\n\nFluorid chlorylu byl poprvé připraven roku 1942 fluorací oxidu chloričitého. Sloučenina je běžně připravována reakcí chlorečnanu sodného s fluoridem chloritým.\n\nV souhlasu s teorií VSEPR je tvarem molekuly trigonální pyramida, stejný tvar má i fluorid bromylu (BrOF). Na rozdíl od nich je fluorid jodylu (IOF) polymerní.\n"}
{"id": "1510896", "url": "https://cs.wikipedia.org/wiki?curid=1510896", "title": "Stříbro (nádraží)", "text": "Stříbro (nádraží)\n\nStříbro je železniční stanice v okrese Tachov, v jižní části města Stříbro v Plzeňském kraji oddělené od centra řekou Mží. Leží na trati 178. Stanice je elektrifikovaná (25 kV, 50 Hz AC). Nedaleko stanice se nachází městské autobusové nádraží.\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Cheb, podle typizovaného stavebního návrhu. 28. ledna 1872 byl s místním nádražím uveden do provozu celý nový úsek trasy z Plzně do Chebu, kudy bylo možno pokračovat po železnici do Německa. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrická trakční soustava zde byla zprovozněna 8. listopadu 1967.\n\nStanicí prochází Třetí železniční koridor, vede tudy jednokolejná trať. V roce 2011 byla dokončena úprava nádraží na koridorové parametry: nachází se zde jedno kryté ostrovní nástupiště s podchodem a jedno nástupiště hranové.\n\n"}
{"id": "1510899", "url": "https://cs.wikipedia.org/wiki?curid=1510899", "title": "Březová nad Svitavou (nádraží)", "text": "Březová nad Svitavou (nádraží)\n\nBřezová nad Svitavou je železniční stanice v jižní části města Březová nad Svitavou v okrese Svitavy v Pardubickém kraji při řece Svitavě. Leží na trati 260. Stanice je elektrifikovaná (25 kV 50 Hz AC). V Březové se dále nachází železniční zastávka \"Březová nad Svitavou-Dlouhá\".\n\nStanice byla vybudována jakožto součást Severní státní dráhy spojující primárně tratě v majetku společnosti procházející Brnem a Českou Třebovou. Práce započaly roku 1843 ve směru od Brna v Obřanech, hlavním projektantem trati se stal inženýr Hermenegild von Francesconi. Práce zajišťovala brněnská stavební firma bratří Kleinů, která po určitou dobu měla svou kancelář v domě rodiny Blodigů ve Svitavách. První vlak dorazil na místní nádraží 1. ledna 1849, roku 1869 byla zdvoukolejněna. V prostoru nádraží je dochována původní budova nádraží, jejímž autorem je pravděpodobně vrchní architekt inženýr Anton Jüngling.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. K dokončení elektrifikace úseku Česká Třebová – Brno došlo až v 90. letech 20. století, pravidelný provoz elektrických souprav zde byl zahájen v roce 1999.\n\nStanicí prochází První železniční koridor, leží na trase 4. Panevropského železničního koridoru. V letech 1992–1998 prošel celý traťový úsek rekonstrukcí, nachází se zde tři nekrytá nástupiště, ke kterým se přichází přechody přes kolejiště (2019).\n\n"}
{"id": "1510902", "url": "https://cs.wikipedia.org/wiki?curid=1510902", "title": "Rychnov u Jablonce nad Nisou (nádraží)", "text": "Rychnov u Jablonce nad Nisou (nádraží)\n\nRychnov u Jablonce nad Nisou je železniční stanice v západní části města Rychnov u Jablonce nad Nisou v okrese Jablonec nad Nisou v Libereckém kraji nedaleko řeky Mohelky. Leží na neelektrifikované trati 030.\n\nStanice byla vybudována jakožto součást Jihoseveroněmecké spojovací dráhy (\"SNDVB\"), autorem univerzalizované podoby stanice je pravděpodobně architekt Franz Reisemann, který navrhoval většinu výpravních budov této dráhy. Práce zajišťovala brněnská stavební firmy bratří Kleinů a Vojtěcha Lanny. 1. května 1859 byl zahájen pravidelný provoz v úseku mezi Libercem a Turnovem jakožto prodloužení železničního spojení s Pardubicemi. Z důvodu překonávání stoupání vyrostl nad údolím Mohelky kamenný viadukt procházející jen nedaleko centra města.\n\nNachází se zde tři nekrytá ostrovní nástupiště, ke kterým se přichází přechody přes kolejiště. I přes předchozí rekonstrukce staniční budova svůj půdorys v zásadě nezměnila (2019). V roce 2019 byla oznámena rekonstrukce a modernizace rychnovského nádraží, měl by zde vzniknout nový dopravní terminál zahrnující obslužnost autobusovou dopravou.\n\n"}
{"id": "1510908", "url": "https://cs.wikipedia.org/wiki?curid=1510908", "title": "Nová Paka (nádraží)", "text": "Nová Paka (nádraží)\n\nNová Paka je železniční stanice v severní části stejnojmenného města v okrese Jičín v Královéhradeckém kraji poblíž Pivovarského rybníka. Leží na neelektrifikované trati 040.\n\nV roce 1871 dostavěla společnost Rakouská severozápadní dráha (\"ÖNWB\") svou odbočnou trať pokračující ve směru z Chlumce nad Cidlinou a Ostroměře na Starou Paku, Martinice v Krkonoších a Trutnov, pravidelný provoz na trati byl zahájen 1. června. Autorem univerzalizované podoby stanic pro celou dráhu byl architekt Carl Schlimp. Trasa byla výsledkem snahy o propojení železniční sítě \"ÖNWB\" severovýchodním směrem k hranicím s Pruskem.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde jedno hranové a jedno ostrovní nekryté nástupiště, k příchodu na ostrovní nástupiště slouží přechody přes kolejiště.\n\n"}
{"id": "1510910", "url": "https://cs.wikipedia.org/wiki?curid=1510910", "title": "L'Homme de sa vie", "text": "L'Homme de sa vie\n\nL'Homme de sa vie je francouzsko-italský hraný film z roku 2006, který režírovala Zabou Breitman podle vlastního scénáře. Snímek měl světovou premiéru na Mezinárodním filmovém festivalu v Torontu 8. září 2006.\n\nFrédéric a jeho manželka Frédérique tráví každé léto dovolenou ve svém venkovském domě v Drôme. Spolu s nimi je zde i Frédéricova sestra Anne-Sophie a její manžel Benoît a jejich děti. Když zjistí, že se do sousedního domu nedávno nastěhoval nový muž, pozvou ho na večeři. Nový soused Hugo s Frédéricem zůstanou po večeři spolu na terase a až rána diskutují o životě, vztazích a lásce. Frédéric si v následujících dnech začne uvědomovat, že jeho dosavadní život nebyl tak dokonalý, jak si myslel. Frédérique si všimne, že mezi ní a manželem narůstá odtažitost.\n"}
{"id": "1510911", "url": "https://cs.wikipedia.org/wiki?curid=1510911", "title": "Seznam hrazených měst v Českém Slezsku", "text": "Seznam hrazených měst v Českém Slezsku\n\nSeznam hrazených měst v Českém Slezsku uvádí přehled měst a městeček v Českém Slezsku, která byla ve středověku a/nebo novověku ohrazena opevněním – hradbami s příkop a bránami, případně i baštami či věžemi. U některých menších sídel mohlo jít jen o opevnění lehčí konstrukce v podobě valů s dřevěnými palisádami. Seznam nemusí být kompletní.\n\n\n\n"}
{"id": "1510914", "url": "https://cs.wikipedia.org/wiki?curid=1510914", "title": "Orahovica", "text": "Orahovica\n\nOrahovica (, ) je město v Chorvatsku ve Viroviticko-podrávské župě. V roce 2011 žilo v Orahovici 4 262 obyvatel, v celé občině pak 5 792 obyvatel.\n\nV připadající občině se nacházejí vesnice Bijeljevina Orahovička, Crkvari, Dolci, Donja Pištana, Duzluk, Gornja Pištana, Karlovac Feričanački, Kokočak, Magadinovac, Nova Jošava, Stara Jošava a Šumeđe.\n"}
{"id": "1510924", "url": "https://cs.wikipedia.org/wiki?curid=1510924", "title": "Ženy v běhu", "text": "Ženy v běhu\n\nŽeny v běhu je česká filmová komedie z roku 2019 režiséra Martina Horského. Horský k filmu napsal i scénář a film je pro něj zároveň jeho režijním debutem. V hlavních rolích se objevili Zlata Adamovská, Tereza Kostková, Veronika Kubařová, Jenovéfa Boková, Ondřej Vetchý, Vladimír Polívka a Martin Hofmann. Film měl premiéru v kinech 31. ledna 2019.\n\nFilm získal průměrné až nadprůměrné recenze od filmových kritiků. Ihned po uvedení do kin se těšil velkému diváckému zájmu. Snímek dosáhl z českých filmů nejrychleji návštěvnosti milionu diváků za celou novodobou historii.\n\nVěře (Zlata Adamovská) nečekaně zemře manžel (Bolek Polívka) a ona se rozhodne splnit jeho poslední přání, uběhnout maraton. Protože je to ale téměř nemožné, rozhodne se, že poběží rodinnou štafetu spolu se svými dcerami Marcelou (Tereza Kostková), Bárou (Veronika Kubařová) a Kačkou (Jenovéfa Boková). Každá z žen ale také řeší své osobní problémy.\n\n\n"}
{"id": "1510932", "url": "https://cs.wikipedia.org/wiki?curid=1510932", "title": "James Cowan Smith", "text": "James Cowan Smith\n\nJames Cowan Smith (1843 – duben 1919) byl britský stavební inženýr, ředitel železniční společnosti a filantrop. Žil v hrabstvích Yorkshire a Nottinghamshire. Ve své poslední vůli zanechal Národní galerii Skotska částku přesahující 55 000 liber, aby mohla rozšiřovat své sbírky. Fond od té doby zakoupil více než čtyři desítky uměleckých děl, jejichž autoři se řadí k nejslavnějším světovým umělcům.\n\nNeobvyklou podmínkou jeho odkazu však bylo, že portrét jeho psa Calluma, dandie dinmont teriéra, bude v galerii permanentně vystaven. Galerie tento požadavek stále věrně plní.\n\nJames Cowan Smith se narodil v roce 1843 jako syn majitele lodi, který pocházel ze skotského hrabství Banffshire. Stal se stavebním inženýrem a později se přestěhoval do hrabství Yorkshire v Anglii. V roce 1871 žil ve městě Rotherhamu a v roce 1887 se stal ředitelem společnosti pro leasing železničních vozů British Wagon; v Rotherhamu bydlel v módní ulici Moorgate Grove. V roce 1891 se přestěhoval do vesnice Thrybergh, kde žil s manželkou a dvěma sluhy. Jeho žena zemřela před rokem 1901.\n\nCowan Smith se později přestěhoval do hrabství Nottinghamshire. V září 1906 od Henryho Pelhama-Clintona, 7. vévody z Newcastlu, koupil pozemky u vesnice Bothamsall a postavil tam dům Bothamsall Hall. Zemřel v dubnu 1919.\n\nPoslední vůle tohoto filantropa nese datum 26. května 1915. Po jeho smrti byl jeho majetek byl oceněn na více než 55 000 liber (což se rovná více než 2 a půl milionu liber v roce 2018). V poslední vůli bylo uvedeno, že Společnost starožitníků Skotska si smí vybrat kteroukoli z jeho věcí pro svou sbírku. Zvolili si některé z jeho porcelánových a stříbrných talířů vyrobených v Anglii; nic z jeho knihovny, kteerá byla později. Porcelán potom Společnost starožitníků zapůjčila Královskému skotskému muzeu.\n\nZbývající část majetku byla ponechána Národní galerii ve Skotsku s tím, že úroky z této částky má používat na nákup uměleckých děl. Tento odkaz pro ni znamenal významné obohacení, umožnil pořídit více než 40 děl, včetně děl takových umělců jako Turner, Goya, Constable, Rubens, Charles Rennie Mackintosh, John Singer Sargent a Diego Velázquez.\nOdkázání majetku však bylo spojeno se dvěma podmínkami.Prvním požadavkem bylo, že galerie zajistí, aby bylo dobře pečováno o jeho psa jménem Fury, dandie dinmont teriéra, a to do konce jeho života.\n\nDruhá podmínka vyžadovala, aby byl v galerii neustále vystaven portrét jeho předchozího psa Calluma. Obraz namaloval John Emms. \n\nObě podmínky byly splněny, a ačkoli i Fury je dávno po smrti, Callumův obraz, olejomalba z roku 1895, od roku 1919 na paměť svého majitele stále v galerii visí. Reprodukce obrazu se prodávají na pohlednicích a blahopřáních. Neobvyklé podmínky s darem spojené pomohly upozornit na existenci plemene dandie dinmont teriéra, který ve Velké Británii patří k nejvzácnějším. \n\nBylo vyšlechtěno ve Skotsku a jméno dostalo po postavě farmáře D. Davidsona z historického románu sira Waltera Scotta Guy Mannering, který vyšel roku 1815; je to důkaz, že tyto teriéry v té době už ve Skotsku chovali.\n\n"}
{"id": "1510934", "url": "https://cs.wikipedia.org/wiki?curid=1510934", "title": "Seznam náměstí v Lounech", "text": "Seznam náměstí v Lounech\n\nToto je seznam náměstí v Lounech.\n"}
{"id": "1510935", "url": "https://cs.wikipedia.org/wiki?curid=1510935", "title": "Valpovo", "text": "Valpovo\n\nValpovo (, ) je město ve východním Chorvatsku v Osijecko-baranjské župě. Nachází se asi 24 km severozápadně od Osijeku. V roce 2011 žilo ve Valpovu 7 406 obyvatel, v celé občině pak 11 563 obyvatel.\n\nV připadající občině se nacházejí též vesnice Harkanovci, Ivanovci, Ladimirevci, Marjančaci, Nard, Šag a Zelčin.\n\nV oblasti Valpova se setkávají tři řeky; řeka Vučica se zde vlévá do řeky Karašica, a blízko též prochází řeka Dráva. Na druhé straně řeky Karašica se nachází téměř bezprostředně sousedící menší město Belišće.\n"}
{"id": "1510941", "url": "https://cs.wikipedia.org/wiki?curid=1510941", "title": "Artur Mikvabija", "text": "Artur Mikvabija\n\nArtur Mikvabija nebo Artur Amkvab ( Артур Артиом-иҧа Амқәаб, Артур Артёмович Миквабия, რტურ მიქვაბია; * 2. května 1949 Suchumi) je abchazský ekonom, politik a bývalý fotbalista. Ve vládě Raula Chadžimby působil v letech 2015 až 2016 rok a čtvrt jako premiér Abcházie.\n\nMikvabija studoval na suchumské základní škole № 10 Nestora Lakoby od roku 1956 do 1966. Při studiu střední školy hrál mezi léty 1966 až 1969 fotbal za celek FC Dinamo Suchumi.\n\nV roce 1969 ukončil své působení u fotbalového klubu a nastoupil jako brigádník do suchumského potravinářského podniku na výrobu mouky, Suchumský melzavod. S tímto podnikem byl spjat až do roku 1981 a z dělníka se během let vypracoval až na vedoucího směny. V letech 1974 až 1976 Mikvabija absolvoval povinnou vojenskou službu a poté se do Suchumského melzavodu vrátil na pozici inženýra na vědecko-technologické oddělení, později působil jako ředitel obilného skladu.\n\nRoku 1977 Mikvabija vstoupil do aktivní politiky a začal pracovat pro Komunistickou stranu Sovětského svazu (KSSS), jejímž členem se stal již během vojny, jako instruktor suchumského okresního stranického výboru a v komsomolu. V roce 1978 dokončil dálkové studium na Moskevské státní univerzitě potravinářské výroby, kde studoval obor se zaměřením na skladování a zpracování obilí. \n\nV roce 1979 nadále pokračoval jako stranický instruktor a až do roku 1988 působil jako zástupce vedoucího ekonomického oddělení oblastního stranického výboru Abcházie, přičemž v roce 1981 opustil Suchumský melzavod a usadil se v politice. V roce 1986 dokončil dálkové studium politických věd na Vyšší stranické škole a o dva roky později se přesunul na pozici druhého tajemníka suchumského městského výboru KSSS, kde setrval až do roku 1992.\n\nV roce 1991 během rozpadu Sovětského svazu začal Mikvabija podnikat a stal se prezidentem holdingu, do jehož portfolia patřily banka, pojišťovna, obchodní dům a podnik zabývající se investicemi. V roce 1992 se odstěhoval do Moskvy, kde přečkal válku v Abcházii a svou domovinu podporoval alespoň finančně. V Moskvě působil až do roku 2001 jako regionální manažer ropné společnosti Jukos.\n\nArtur Mikvabija se na počátku nového tisíciletí vrátil do Abcházie, kde znovu vstoupil do aktivní politiky. Byl u založení politického hnutí Jednotná Abcházie a 25. března 2004 byl na jejím ustavujícím sjezdu jmenován předsedou. Po zvolení Sergeje Bagapše za prezidenta působil jako jeho ekonomický poradce a navrhl v roce 2005 socioekonomický plán rozvoje dle vzoru zemí jihovýchodní Asie, které se zaměřily na export nerostného bohatství. Navrhoval tedy, aby jako zdroj pro investice posloužily příjmy z prodeje dřeva, mramoru, žuly, vápence, štěrku, písku a zemědělské produkce do Ruska. Z toho nakonec sešlo, neboť Rusko v roce 2008 uznalo nezávislost Abcházie a začalo namísto obchodu podporovat Abcházii finančními injekcemi. 25. července 2007 oznámil svou rezignaci na post předsedy hnutí s tím, že hodlá ukončit své působení v politice, avšak ostatní členové hnutí mu toto rozhodnutí rozmluvili, a tak nakonec setrval. 27. ledna 2009 byla Jednotná Abcházie proměněna v plnohodnotnou politickou stranu a Mikvabiju na místě předsedy vystřídal Daur Tarba.\n\nV roce 2012 byl Mikvabija zvolen poslancem do Abchazského lidového shromáždění a patřil mezi kritiky ekonomické politiky prezidenta Aleksandra Ankvaba, jejíž priority na vznik a rozvoj velkých zemědělských konglomerátů označoval za kontraproduktivní a za chybu. Po Ankvabově rezignaci v červnu 2014 byl manažerem kampaně budoucího prezidenta Raula Chadžimby. \n\nV roce 2014 také ve spolupráci s Mussou Ekzekovem přepracoval svůj devět let starý zamítnutý návrh ekonomického rozvoje země do deseti až patnáctileté dlouhodobé strategie. Cílem bylo vytvořit obraz Abcházie jako kulturního, turistického a zdravotnického centra makroregionu Černého moře. Jeho strategie se tentokrát zaměřuje hlavně na cestovní ruch, který by měl být motorem růstu různých sektorů ekonomiky. Do strategie tentokrát mohl zapracovat i ruskou finanční pomoc, s níž nebylo možné v roce 2005 počítat. Naplnění takovéto strategie však bylo v praktických podmínkách nereálné, neboť by se Abcházie proměnila v příliš silného konkurenta ruských letovisek Soči a Krym a Moskva by proto takovýto rozvoj nepodpořila. \n\nDne 20. března 2015 byl Mikvabija jmenován premiérem Abcházie poté, kdy byl z této pozice odvolán Beslan Butba. Za svého působení například podporoval vstup Abchazské fotbalová federace do mezinárodní organizace FIFA a obnovu přímého námořního spojení Suchumu s poloostrovem Krym, který se po událostech v roce 2014 připojil k Ruské federaci. Podobně jako svůj předchůdce kritizoval poměry v mocenském rozložení vlády a prezidentské kanceláře, která víceméně duplikovala práci některých ministerstev, a proto navrhoval zrušení některých pozic. V pozici premiéra vydržel rok a čtvrt a musel se potýkat s těžkostmi jako s nevyslovením důvěry od Abchazského lidového shromáždění, s protesty opozice, jejíž aktivisté vtrhli do budovy abchazského ministerstva vnitra, a s ostudným průběhem a výsledkem referenda ohledně předčasných prezidentských voleb. Mikvabija se tedy ke dni 26. července 2016 rozhodl rezignovat a ještě téhož dne byla rezignace přijata prezidentem Chadžimbou. V rozhovoru s novináři posléze vysvětlil svůj krok tak, že nedávné nepokoje byly vyvolány snahou vlády o strukturální reformu financí v Abcházii, které zahrnovaly opatření k zvýšení abchazského státního rozpočtu jako například zavedení daně z přidané hodnoty. Proto nadále nehodlal pracovat v podmínkách, kdy se celá společnost staví svým odporem proti progresivnímu rozvoji země, a doufal, že jeho rezignace pomůže uklidnit napjatou situaci.\n\nPo odchodu z politiky se stal předsedou sdružení \"Přátel Krymu v Abcházii\".\n\n"}
{"id": "1510943", "url": "https://cs.wikipedia.org/wiki?curid=1510943", "title": "František Otta", "text": "František Otta\n\nFrantišek Otta (16. dubna 1848 Kostelec nad Labem – 25. května 1939 Rakovník) byl český podnikatel, který v Rakovníku vybudoval úspěšnou továrnu na mýdla, jedlé tuky a kosmetiku, později známou jako Rakona. Byl také veřejně činný a měl výrazný podíl na rozvoji města.\n\nUž jako dítě František Otta vždy odpovídal na otázku, čím chce být, jednoznačně, mydlářem. Po obecné škole šel proto do učení, stal se tovaryšem v pražské mydlářské firmě Pitteroff. Když se po čtyřech letech v roce 1865 vyučil, nastoupil k mydláři Vlčkovi a pak pracoval v dílně „U Velkých Šálků“ na Karlově náměstí. V Praze ale nepobyl dlouho, jako ostatní musel jít na vandr. Přes Linec se dostal do Salcburku, potom zkoušel štěstí v severních Čechách, odkud putoval do Drážďan a Ochranova. Nakonec se ale vrátil do Prahy, kde čtyři roky pracoval v mydlářské továrně Feigl a Winternitz, aby poté díky svým zkušenostem získal pozici dílovedoucího v malostranské firmě Demartini. Jeho životní úroveň se výrazně zlepšila, toužil ale po vlastní firmě, takže když mu starší bratr Antonín, který mezitím stal váženým kožešníkem v Rakovníku, napsal, že se na náměstí uvolnila mydlářská dílna, neváhal.\n\nDo Rakovníka se přestěhoval roku 1875 a začal provozovat mydlárnu v domě čp. 117 na Husově náměstí. Přes počáteční těžkosti se uchytil, svou dílnu rozšířil, přibral tovaryše a sám se spíše věnoval cestám za zákazníky. Dosavadní dílna mu ale postupně přestávala stačit, také výroba mýdla vadila okolí a proto se rozhodl postavit si novou výrobnu za městem, současně se spolu s rodinou přestěhoval do domu čp. 124 na náměstí, kde si v přízemí zařídil obchod s mýdly a toaletními potřebami. Provoz v nové továrničce za železniční tratí zahájil v roce 1901. Skupoval také pozemky v okolí, což mu dále umožnilo její rozvoj.\n\nExpanzi Ottova podnikání nicméně konkurovala Schichtova německá továrna na levná mýdla z Ústí nad Labem (pozdější Setuza), na trhu šlo o soupeření „mýdla s rakem“ proti „mýdlu s jelenem“. František Otta využil zkušeností svého nejstaršího syna Aloise, které získal v zahraničí, kam jej otec mezitím podle vlastního vzoru poslal, a uvedl na český trh jako zatím neznámou novinku bílé mýdlo. Tento tah byl velmi úspěšný, mýdlo s nezaměnitelným symbolem raka (používaným už od roku 1896) šlo velmi dobře na odbyt a rakovnická továrna se dále rozšiřovala. Byla také zavedena strojová výroba a k roku 1914 už v Ottově firmě pracovalo 40 zaměstnanců.\n\nKrizi během první světové války, kdy všichni jeho synové i většina zaměstnanců musela narukovat, se podařilo brzy překonat a další léta znamenala nový růst. V roce 1921 František Otta firmu předal svým třem synům a odešel na odpočinek. Nejstarší Alois vedl hlavní technické oddělení, František Otta ml. měl jako inženýr chemie na starosti chemické a nákupní oddělení a Julius, který kvůli tomu opustil studia architektury, administrativu a účetnictví. Díky pokračujícímu úspěchu byla mj. do továrny zavedena železniční vlečka a v roce 1927 byla zahájena její kompletní přestavba včetně výstavby nových provozoven (hlavní administrativní budovu vyprojektoval architekt Jaroslav Rössler). I během velké krize ve 30. letech se firma snažila udržet všechny své zaměstnance, uzavřen byl jen provoz margarínky kvůli vládnímu omezení exportu jedlých tuků a olejů. V roce 1937 byl naopak přikoupen bývalý cukrovar v Židovicích u Roudnice nad Labem.\n\nV průběhu doby se také rozšiřoval vyráběný sortiment, kromě základního Ottova mýdla rakovnického firma nabízela např. zahuštěné mýdlo Mydlík, mýdlo na těžko vypratelné skvrny Mogul, dále barevná toaletní mýdla typu Jasmin, Chypre, Oracon, Rose nebo holicí mýdlo Rakon, mýdlový prášek Omýr, prací prášek Otamýr a různé kosmetické výrobky i parfumerii jako byly pleťové krémy Otima či zubní pasta a ústní voda Otana. Kromě toho třeba jedlý tuk Jedlík nebo margarín Otava. Firma proslula také svým marketingem, pro hospodyňky vycházely různé letáky s návody, populární byly knížky s pohádkami pro děti nebo série \"Dobrodružství Ottáčka a Ráčka\". Typickou byla snaha prosadit se u zákazníků i vtipnými slogany, např. „Vybírej si bystrým zrakem, z mýdel vždycky jen to s rakem!“ nebo „Ať jsi černý jako bota, umyje tě mýdlo Otta!“\n\nS koncem první republiky však přišel i postupný konec Ottovy továrny. Za protektorátu šla kvalita výroby dolů vzhledem k nedostatku surovin a Němci také tlačili na převzetí firmy, k čemuž ale nakonec nedošlo. Po válce nicméně byla na základě dekretu č. 101/1945 Sb. vyhláškami ministra výživy znárodněna a začleněna jako národní podnik do československých tukových závodů, ačkoli majitelé protestovali, že nesplňovala podmínku alespoň 150 zaměstnanců. Znárodnění ovšem ještě potvrdil zákon č. 115/1948 Sb., vydaný po komunistickém převratu. Dosavadní firma „František Otta, továrna na mýdla a jedlé tuky“ byla také změněna nejdříve na „Rakovnický tukový závod“ a po roce 1949 „Rakona“. Ta vyráběla asi 70 % všech československých čisticích prostředků a v roce 1991 byla vládou v rámci privatizace prodána americké společnosti Procter & Gamble. Potomci Františka Otty zůstali bez kompenzace, až Evropský soud pro lidská práva ve Štrasburku jim přiznal náhradu kvůli nedostatkům v soudním procesu.\n\nV Rakovníku se František Otta nevěnoval pouze úspěšnému podnikání, působil také veřejně a podílel se tak na jeho moderním rozvoji na přelomu 19. a 20. století. Už v roce 1892 a poté pravidelně i v dalších letech byl zvolen do městského zastupitelstva. Roku 1910 se stal také starostou (před tím byli za doby jeho působení v Rakovníku starosty postupně v letech 1874–1883 Jan Heinz, 1883–1893 Otomar Zákon a 1893–1910 Josef Čermák), kvůli továrně se však úřadu nemohl plně věnovat, proto již roku 1912 na svou funkci rezignoval a nahradil jej inženýr Karel Schleyder.\n\nPřesto se jako starosta zasloužil např. o zřízení dvouleté obchodní školy při rakovnické reálce, výstavbu sokolovny nebo o založení Musejního spolku, podporujícího provozování městského muzea, v němž se poté také angažoval. Ve 30. letech se stal i jeho místopředsedou a později předsedou, ovšem činným byl tehdy převážně Jan Renner, místní učitel a dlouholetý jednatel spolku. Podobně byl již od roku 1911 předsedou Okrašlovacího spolku, který se staral o zvelebení Rakovníka a který stál za založením městských sadů, opravou mariánského sloupu a hradebních zdí, vysazením aleje na náměstí apod. Otta byl jejich předsedou až do své smrti, byť mu zdravotní stav již nedovoloval se činnosti obou spolků aktivně věnovat.\n\nFrantišek Otta pocházel z Kostelce nad Labem, rodina bydlela v domku čp. 74. Byl nejmladším ze sedmi dětí, jeho otcem byl místní kožešnický mistr Antonín Otta a matkou Kateřina, roz. Kulajová. Za sourozence měl Julii, Antonína, Josefa, Václava, Marii a Annu, přičemž bratr Antonín ho přivedl do Rakovníka a sestra Marie se mu zde nejdříve starala o domácnost a poté prodávala v obchodě na náměstí.\n\nDne 8. listopadu 1876 se oženil s jednadvacetiletou Žofií Junovou z Kněževsi. Postupně se jim narodil syn Alois (* 23. 8. 1877), dcera Marie (* 1. 2. 1879), která však již 12. dubna 1880 zemřela na tuberkulózu, a synové Rudolf (* 10. 3. 1881) a František (* 18. 12. 1882). Na tuberkulózu 12. ledna 1883 zemřela také Ottova mladá žena a poté 16. února 1883 i syn František, přičemž jako důvod smrti se uvádí psotník. Znovu se František Otta oženil dne 23. dubna 1884 s devětadvacetiletou Františkou Kateřinou Linhartovou z Rakovníka. Spolu měli sedm dětí: dcery Františku Kateřinu (* 26. 2. 1885), Marii Gabrielu (* 20. 3. 1886), tak však zemřela už 7. června téhož roku na katar střev, a Zdenku Marii (* 9. 8. 1887), která 19. července 1889 zemřela na záškrt, a syny Karla Františka Julia (* 17. 9. 1888), jenž zemřel 8. srpna 1889 také na záškrt, Františka Jana (* 25. 2. 1890), Jana Augustina (* 23. 7. 1891) a Julia Václava (* 2. 9. 1892). Dospělosti se tedy dožili Alois a Rudolf z prvního manželství a Františka, František, Jan a Julius z druhého manželství. Rudolf však roku 1905 zemřel na zánět ledvin a Jan padl v roce 1915 ve válce.\n\nOttovi synové Alois, František a Julius převzali po otci firmu, kterou vedli společně a kterou dále úspěšně rozvíjeli. Po znárodnění však o ni přišli, stejně jako o všechen hodnotnější majetek, a museli se dál živit v dělnických profesích. Ke konci života jim byly vyměřeny minimální penze. Františkův syn, také František, byl navíc v roce 1951 odsouzen státním soudem ke 13 letům vězení, které si odpykával v uranových dolech. Po devíti letech byl propuštěn a v roce 1966 při pokusu o útěk z Československa byl zadržen a znovu odsouzen. Uprchnout se podařilo jen manželce a dceři, nicméně o rok později byl amnestován a spolu se synem se dostal za nimi do Kanady. Žili pak v Torontu, František byl činný v Klubu 231 a podílel se zde na vybudování památníku obětem komunismu.\n\nPo odchodu na odpočinek v roce 1921 žil František Otta se svou ženou domě čp. 124 na Husově náměstí, kde byla stále prodejna mýdel a toaletních potřeb. Na fasádě tohoto domu je ostatně dodnes umístěno jeho jméno vytvořené asi půlmetrovými tmavomodrými písmeny. Do řízení firmy příliš nezasahoval, věnoval se pak již jen spolkové činnosti a když jeho firma v roce 1935 slavila 60. výročí fungování, obdržel od zastupitelstva jeho rodného Kostelce nad Labem čestné občanství. Ve svém domě také František Otta 25. května 1939 zemřel a pohřbu konaného o dva dny později se kromě rodiny, zaměstnanců továrny a mnoha rakovnických občanů zúčastnili i významní českoslovenští továrníci a politici. Ottova památka je stále v Rakovníku a jeho okolí živá, kromě jiného po něm byla pojmenována ulice vedoucí k jeho dřívější továrně, jakkoli ta již nese jiný název. Pro pamětníky byl vzorem píle, pracovitosti a poctivosti, chápali jej jako člověka, který se dokázal sám vypracovat na významného podnikatele a který se také zasloužil o město, ve kterém žil.\n\n"}
