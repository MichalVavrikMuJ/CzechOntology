{"id": "1526140", "url": "https://cs.wikipedia.org/wiki?curid=1526140", "title": "Charles Lennox, 4. vévoda z Richmondu", "text": "Charles Lennox, 4. vévoda z Richmondu\n\nCharles Lennox, 4. vévoda z Richmondu (\"Charles Lennox, 4th Duke of Richmond and of Lennox, 4th Earl Darnley and of March, 4th Baron Setrington, 4th Baron Lennox of Torboltoun, duc d'Aubigny\") (9. prosince 1764, Gordon Castle, Skotsko – 28. srpna 1819, Richmond, Kanada) byl britský generál a státník. Od mládí sloužil v armádě, během napoloenských válek dosáhl hodnosti generála. V mládí byl poslancem Dolní sněmovny za stranu toryů, v roce 1806 po strýci 3. vévodovi z Richmondu zdědil titul vévody a přešel do Sněmovny lordů. Zastával funkce místokrále v Irsku (1807–1813) a generálního guvernéra v Kanadě (1818–1819). Zemřel v Kanadě na následky pokousání liškou nakaženou vzteklinou. V následující generaci přijali potomci alianční jméno \"Gordon-Lennox\". \n\nPocházel z nemanželského potomstva Karla II. Byl synem generála lorda George Lennoxe (1737–1805), po matce Louise Kerr (1739–1803) byl vnukem skotského šlechtice a generála, 4. markýze z Lothianu. Od mládí sloužil v armádě a díky svému původu rychle postupoval v hodnostech, již v roce 1793 byl plukovníkem a zúčastnil se válek proti revoluční Francii. V letech 1784–1795 byl tajemníkem generálního polního zbrojmistra (tuto funkci tehdy zastával jeho strýc 3. vévoda z Richmondu), v letech 1790–1806 byl také poslancem Dolní sněmovny za stranu toryů (v parlamentu zastupoval hrabství Sussex, kde měl statky). Kvůli špatné disciplíně, účasti v několika soubojích (mimo jiné podstoupil duel s královým mladším synem, vévodou z Yorku) a konflikty s nadřízenými byl z armády v roce 1795 propuštěn. V roce 1798 nicméně získal hodnost generálmajora s funkcí královského pobočníka. V letech 1802–1803 byl starostou v Chichesteru (poblíž města se nacházelo hlavní rodové sídlo \"Goodwood House\"). \n\nV roce 1805 byl povýšen na generálporučíka, o rok později zdědil po strýci titul vévody a vstoupil do Sněmovny lordů. V letech 1807–1813 zastával funkci místokrále v Irsku (jeho podřízeným na postu irského státního sekretáře byl pozdější slavný vojevůdce, Arthur, vévoda z Wellingtonu). V roce 1812 obdržel Podvazkový řád, dále byl guvernérem v Hullu (1813–1814) a v Plymouthu (1814–1819), mezitím byl v roce 1814 povýšen na generála. Zúčastnil se poslední fáze napoleonských válek, v roce 1815 byl velitelem záložních vojsk v Bruselu určených k obraně města pro případ, že by Napoleon vyhrál bitvu u Waterloo. Od roku 1816 byl lordem-místodržitelem v Sussexu. Po skončení napoleonských válek obdržel od Ludvíka XVIII. opětovné potvrzení nároku na titul francouzského vévody d'Aubigny (tento titul získala předtím od Ludvíka XIV. Louise de Keroual, milenka Karla II. a matka 1. vévody z Richmondu. V letech 1818–1819 byl generálním guvernérem v Kanadě. V létě 1819 byl v Kanadě pokousán liškou, krátce nato zemřel na následky vztekliny. Pohřben byl v Québecu. \n\nJeho manželkou byla od roku 1789 Charlotta Gordon (1766–1842) ze starobylé skotské šlechty, sestra a dědička posledního vévody z Gordonu (jméno Gordon později Lennoxové přijali spolu s titulem vévodů z Gordonu). Z jejich manželství pocházelo čtrnáct dětí, všichni synové sloužili v armádě, za vysoké důstojníky v armádě a námořnictvu se také provdaly všechny dcery. \n\n\nŠvagry 4. vévody z Richmondu byli admirál George Cranfield Berkeley (1753–1818) a dlouholetý ministr války a kolonií Henry Bathurst, 3. hrabě Bathurst (1762–1834). \n\n"}
{"id": "1526141", "url": "https://cs.wikipedia.org/wiki?curid=1526141", "title": "Charles Lennox, 3. vévoda z Richmondu", "text": "Charles Lennox, 3. vévoda z Richmondu\n\nCharles Lennox, 3. vévoda z Richmondu (\"Charles Lennox, 3rd Duke of Richmond, 3rd Earl Darnley and March, 3rd Baron Setrington, 3rd Baron Lennox of Torboltoun, duc d'Aubigny\") (22. února 1735, Londýn, Anglie – 29. prosince 1806, Goodwood House, Anglie) byl britský maršál, státník, diplomat a dvořan. Patřil k nemanželskému potomstvu Karla II., od roku 1750 byl vévodou z Richmondu. Proslul jako vzdělaný politik a voják se širokým rozhledem, v několika vládách zastával různé úřady, v armádě dosáhl hodnosti polního maršála, uplatnil se i jako diplomat. Jeho bratrancem byl významný whigistický politik a trojnásobný ministr zahraničí Charles James Fox. \n\nPocházel z nemanželského potomstva Karla II. a jeho milenky, vévodkyně z Portsmouthu. Byl třetím synem generála a dvořana Charlese Lennoxe, 2. vévody z Richmondu (měl dva starší bratry, kteří ale zemřeli v dětství), po matce Sarah Cadogan (1706–1751) byl vnukem vojevůdce a diplomata Williama, 1. hraběte Cadogana. V dětství jako otcův dědic užíval titul \"hrabě Darnley\", titul vévody z Richmondu zdědil v roce 1750. Studoval ve Westminsteru, od roku 1751 sloužil v armádě a souběžně pokračoval ve vzdělávání na univerzitě v Leidenu. V roce 1755 byl jmenován členem Královské společnosti a téhož roku vstoupil jako vévoda do Sněmovny lordů. \n\nJako voják se aktivně zúčastnil sedmileté války, v roce 1758 byl povýšen na plukovníka a byl pobočníkem pruského maršála, prince Ferdinanda Brunšvického. V roce 1761 dosáhl hodnosti generálmajora. Zároveň byl od roku 1760 lordem komořím Jiřího III. a od roku 1763 až do smrti lordem místodržitelem v hrabství Sussex. V letech 1765–1766 byl vyslancem v Paříži, kde od Ludvíka XV. dostal darem unikátní kolekci porcelánu z manufaktury v Sèvres. Ludvík XV. mu později v roce 1776 potvrdil nárok na titul vévody d'Aubigny, který užívala jeho prababička Louise de Keroual, milenka Karla II. Od roku 1765 byl zároveň členem Tajné rady a po návratu z Paříže se stal státním sekretářem vnitra (1766) v Rockinghamově vládě. \nV letech 1770–1782 byl v dlouholeté opozici proti vládě lorda Fredericka Northa a jako přední řečník whigů ve Sněmovně lordů byl odpůrcem války proti americkým koloniím, v roce 1778 požadoval stažení britské armády z USA. Předložil také návrh reformy volebního systému, prosazoval umírněnou politiku vůči Irsku a i svými dalšími názory získal přezdívku \"radikální vévoda\". V druhé Rockinghamově vládě zastával funkci generálního polního zbrojmistra (\"Master General of the Ordnance\") (1782–1783), v roce 1782 obdržel Podvazkový řád a dosáhl hodnosti generála. Mezitím zmírnil své politické postoje a přešel k toryům, takže ve funkci generálního polního zbrojmistra zasedal ještě řadu let v Pittově vládě (1784–1795). V roce 1782 i 1784 střídal v této funkci maršála George Townshenda. Zasloužil se o reformy v armádě, především v dělostřelectvu, po odchodu z vlády byl povýšen na polního maršála (1796). \n\nJeho manželkou byla Mary Bruce (1740–1796), dcera 4. hraběte z Elginu ze starobylé skotské šlechty, po matce vnučka 4. vévody z Argyllu. Jejich manželství zůstalo bez potomstva, vévoda z Richmondu měl jen nelegitimní dceru Henriettu. Titul vévody z Richmondu zdědil synovec Charles Lennox, 4. vévoda z Richmondu (1764–1819), pozdější místokrál v Irsku a generální guvernér Kanady. \n\nMladší bratr 3. vévody z Richmondu, lord George Henry Lennox (1737–1805) byl dlouholetým členem Dolní sněmovny, souběžně sloužil v armádě, v hodnosti brigádního generála doprovázel staršího bratra v roce 1765 do Paříže, později dosáhl hodnosti generála a byl dlouholetým guvernérem Toweru. \n\n"}
{"id": "1526142", "url": "https://cs.wikipedia.org/wiki?curid=1526142", "title": "Charles Lennox, 2. vévoda z Richmondu", "text": "Charles Lennox, 2. vévoda z Richmondu\n\nCharles Lennox, 2. vévoda z Richmondu (\"Charles Lennox, 2nd Duke of Richmond and of Lennox, 2nd Earl Darnley and March, 2nd baron Setrington, 2nd Baron Lennox of Torboultoun, duc d'Aubigny\") (18. května 1701, Goodwood House, Anglie – 8. srpna 1750, Godalming, Anglie) byl britský generál, dvořan a diplomat, vnuk krále Karla II. Od mládí patřil k prominentům u dvora, kde zastával post nejvyššího štolby (1735–1750). V armádě dosáhl hodnosti generála, uplatnil se také v diplomacii. Proslul jako mecenáš umění, podporoval italského malíře Canaletta, \n\nPocházel z nemanželského potomstva Karla II. a jeho milenky Louisy de Keroual, vévodkyně z Portsmouthu, byl jediným synem 1. vévody z Richmondu. V letech 1719–1720 absolvoval kavalírskou cestu po Evropě, pobýval ve Francii, Nizozemí, Itálii a v Rakousku. Po návratu do Anglie sloužil v armádě a již v roce 1722 byl kapitánem. V letech 1722–1723 byl krátce poslancem Dolní sněmovny, po otci pak zdědil titul vévody a vstoupil do Sněmovny lordů (1723), od roku 1724 byl plukovníkem a královským pobočníkem. V roce 1726 obdržel Podvazkový řád, zároveň byl lordem komořím Jiřího I. a Jiřího II. a při korunovaci Jiřího II. v roce 1727 zastával čestnou funkci \"Lord High Constable.\" V letech 1735–1750 byl nejvyšším štolbou království, od roku 1735 zároveň členem Tajné rady. V letech 1735–1736 byl starostou v Chichesteru. Po babičce Louise de Keroual zdědil v roce 1734 francouzský titul vévody d'Aubigny (nárok na tento titul byl formálně potvrzen Ludvíkem XV. až v roce 1776 jeho synovi). Souběžně postupoval v armádní hierarchii, byl povýšen na brigádního generála (1739), na počátku války o rakouské dědictví získal hodnost generálmajora (1742) a po boku Jiřího II. se zúčastnil bitvy u Dettingenu. V roce 1745 jako velitel azsahoval proti jakobitskému povstání ve Skotsku a téhož roku dosáhl v rychlém sledu hodností generálporučíka a generála. Po skončení válek o rakouské dědictví byl vyslancem ve Francii (1748–1749), na tomto postu jej následoval jeho švagr William Keppel, 2. hrabě z Albemarle. \n\nByl členem Královské společnosti a v letech 1749–1750 prezidentem Královské společnosti starožitností, obdržel čestný doktorát v Cambridge. Mimo jiné proslul jako hráč kriketu a mecenáš umění. Zemřel v Godalmingu v jižní Anglii v srpnu 1750 ve věku 49 let, na postu nejvyššího štolby jej nahradil William Cavendish, 4. vévoda z Devonshire, pozdější premiér. \n\nBěhem kavalírské cesty se v Haagu oženil se Sarah Cadogan (1706–1751), dcerou významného vojevůdce a diplomata, hraběte Williama Cadogana. Měli spolu dvanáct dětí, z nichž pět zemřelo v dětství. Dědicem titulů byl starší syn, polní maršál Charles Lennox, 3. vévoda z Richmondu (1735–1806). Mladší syn lord George Lennox (1737–1805) byl generálem a dlouholetým poslancem Dolní sněmovny. Čtyři dcery byly jako významné osobnosti britské aristokratické společnosti 18. století známy pod souhrnným označením \"Lennox sisters\". Nejstarší z nich, Georgiana (1723–1774), byla manželkou ministra války Henryho Foxe, barona Hollanda. Další dcera Emilia (1731–1814) se provdala do Irska a její manžel James Fitzgerald, 20. hrabě z Kildare (1722–1773), byl povýšen na vévodu z Leinsteru. Do Irska svým sňatkem zamířila také Louisa (1743–1821), provdaná za Thomase Conollyho (1738–1803), který byl potomkem předsedy irského parlamentu Williama Conollyho a jedním z největších, i když zadlužených irských velkostatkářů. Jejich sídlem byl zámek \"Castletown House\" (hrabství Kildare). Nejmladší dcera Sarah (1745–1826) vyrůstala nejprve u své starší sestry v Irsku, poté byla vyslána ke dvoru, kde se jí rodina snažila zajistit pozici milenky pozdějšího krále Jiřího III. Po nevydařeném manželství s Charlesem Bunburym a poměru s lordem Williamem Gordonem se nakonec podruhé provdala v roce 1781 za skotského šlechtice a důstojníka George Napiera (1751–1804). S ním měla osm dětí, čtyři synové dosáhli v armádě hodnosti generála a za napoleonských válek byli známí pod společným označením Wellington's Colonels. \n\nJeho švagry byli dlouholetý první lord admirality James Berkeley, 3. hrabě Berkeley (1681–1736), a generál a diplomat William Keppel, 2. hrabě z Albemarle (1702–1754). \n\n"}
{"id": "1526146", "url": "https://cs.wikipedia.org/wiki?curid=1526146", "title": "Tomáš Sýkora (skladatel)", "text": "Tomáš Sýkora (skladatel)\n\nTomáš Sýkora (* 15. března 1979 Nymburk) je český jazzový skladatel, aranžér, klavírista a pedagog.\n\nTomáš Sýkora je přední osobnost současné české jazzové scény. Jeho tvůrčí záběr zahrnuje jak hudbu jazzovou, klasickou, tak častou aranžérskou činnost pro symfonické orchestry, big bandy i menší komorní ansámbly. Jako klavírista pravidelně koncertuje v České republice i v zahraničí. Vystudoval kompozici u Karla Růžičky a klavír u Hanky Kaštovské na Konzervatoři a VOŠ Jaroslava Ježka v Praze, dále kompozici na Akademii múzických umění v kompoziční třídě Juraje Filase.\n\nJako skladatel, pianista a kapelník založil a vedl autorské projekty, mj. jazz quintet Nedaba (cd \"Songs About...\", 2009), wrgha POWU orchestra (cd \"Kapiloongo\", 2010, cd \"opoPOP\", 2012, cd \"Ať rosa z nebes sestoupí\", 2013), s nimiž pravidelně koncertoval v ČR.\n\nV roce 2013 natočil spolu se skladatelkou a klavíristkou Zdeňkou M. Košnarovou autorské cd soudobých klavírních skladeb \"Do větru a do tmy\", které bylo kromě domácí scény úspěšně prezentováno na koncertních pódiích a rozhlasových stanicích v Německu, Francii, Portugalsku a Chorvatsku.\n\nV roce 2013 založil spolu s Lenkou Jankovskou autorský projekt Lena Yellow, na kterém se podílí jako kapelník, pianista, skladatel, aranžér a producent. Z této spolupráce vzniklo na podzim 2014 cd \"Positivity\", které kapela představila na turné v ČR. V říjnu 2015 zahrála kapela v rámci pražského koncertu legendární britské formace Incognito.\n\nJako skladatel se Tomáš zaměřuje hlavně na kompozici z oblasti soudobé vážné hudby a jazzu. Jeho skladby uvedly např. orchestry Olomoucká filharmonie a Plzeňská filharmonie, Symfonický orchestr Českého rozhlasu, Smyčcové kvarteto Pavla Bořkovce, nebo sólisté Karel Dohnal, Jan Keller, Ilya Blackwedge a Zdeňka M. Košnarová. Zkomponoval také hudbu k několika divadelním inscenacím a dokumentárním filmům.\n\nTomáš je aktivním členem skladatelské skupiny Prague 6, která se vytvořila kolem souboru Concept Art Orchestra, jenž vede skladatelka a trumpetistka Štěpánka Balcarová. V roce 2015 tato skupina natočila cd \"Concept Art Orchestra and Prague 6\", které obsahuje autorské skladby pro big band od každého člena skupiny. Tato deska získala českou žánrovou cenu Anděl v kategorii Jazz and Blues. V prosinci 2018 vydala formace CD originálních vánočních skladeb \"Vánoce dospělých\", které bylo nominováno na cenu Anděl 2018 v kategorii Jazz.\n\nV roce 2017 Tomáš zpracoval kompletní orchestraci nejzásadnějšího díla předního českého jazzového skladatele Karla Růžičky \"Celebration Jazz Mass\", které bylo uvedeno v červnu 2017 ve Smetanově síni Obecního domu v Praze. Na podzim potom vydal své autorské solo klavírní cd \"Songs and Old Forms\", ve kterém se vrátil k českým kořenům a kde propojil vážnou hudbu a jazz. Tento projekt úspěšně představuje při koncertech v ČR a také v zahraničí.\n\nNa podzim 2018 založil komorní Tomáš Sýkora Trio s jasným posláním – hrát svou autorskou hudbu a předávat radost z hudby všem posluchačům. Stejně jako u svého sólového projektu se i tady vrací ke kořenům a svým jazzovým idolům (např. Bill Evans, Horace Silver, Chick Corea, John Taylor). Nechybí ale ani inspirace současnými jmény (např. Edward Simon, Aaron Parks, Nitai Herskovits, Tigran Hamasyan). Důraz klade na výraznou melodii, propracovaný zvuk, promyšlenou výstavbu hudební formy a barvu jednotlivých kompozic.\n\n"}
{"id": "1526147", "url": "https://cs.wikipedia.org/wiki?curid=1526147", "title": "Kirchdorf", "text": "Kirchdorf\n\nKirchdorf může označovat:\n\n\n\n\n"}
{"id": "1526164", "url": "https://cs.wikipedia.org/wiki?curid=1526164", "title": "Eugenio Remón Salvador", "text": "Eugenio Remón Salvador\n\nEugenio Remón Salvador řeholním jménem Miguel (7. září 1907, Caudé – 3. srpna 1936, Cànoves i Samalús), byl španělský římskokatolický řeholník Řádu menších bratří konventuálů a mučedník.\n\nNarodil se 7. září 1907 v Caudé. \n\nRoku 1925 vstoupil do františkanského konventu v Granollers a roku 1928 složil své časné sliby a přijal jméno Miguel. Zde působil jako kuchař a vrátný. \n\nRoku 1933 byl poslán do italského Loreta, kde ve Svaté chýši složil své věčné sliby. O rok později se vrátil do Granollers, kde ho považovali za \"svatého muže\" naplněného neobyčejnou vírou.\n\nKdyž v červenci roku 1936 vypukla Španělská občanská válka a revolucionáři začali pronásledovat katolickou církev, bratr Miguel se ukrýval u přátel. Poté odešel z úkrytu a řekl že je schopen zemřít pro Krista. \n\nDne 3. srpna 1936 byl zajat a odvezen s otcem Federicem Lópezem y Lópezem do Cànoves i Samalús. Otec Federico mu podal před smrtí rozhřešení a poté byli oba zastřeleni. Jeho poslední slova zněly takto; \"Pane, odpusť jim\".\n\nProces blahořečení byl zahájen 15. října 1953 v arcidiecézi Barcelona a to spolu s dalšími pěti spolubratry františkány konventuály.\n\nDne 26. března 1999 uznal papež Jan Pavel II. jejich mučednictví. Blahořečeni byli 11. března 2001 ve skupině José Aparicio Sanz a 232 společníků.\n\n"}
{"id": "1526167", "url": "https://cs.wikipedia.org/wiki?curid=1526167", "title": "Andrij Nesmačnyj", "text": "Andrij Nesmačnyj\n\nAndrij Mykolajovyč Nesmačnyj (; * 28. února 1979, Brjansk, Rusko) je bývalý ukrajinský fotbalista. \n\nNesmačnyj je odchovancem klubu Tavria Simferopol. V roce 1997 přestoupil do Dynama Kyjev, kde nejprve nastupoval střídavě v prvním i druhém týmu, a od roku 2001 byl stálým hráčem prvního týmu. V první ukrajinské lize odehrál levý obránce více než 200 zápasů. \n\nNesmačnyj nebyl v přestupovém okně v zimě 2006 daleko od angažmá v Blackburnu Rovers, hrajícího tehdy Premier League. Trenér Mark Hughes potvrdil zájem o Nesmačného, když o něm řekl, že má \"dobrou herní intelligenci\" a \"velké zkušenosti z mezinárodních zápasů\". Také řekl, že trénoval s jeho týmem na konci prosince 2006. Nicméně neslíbil, že k přestupu dojde. Nakonec z přestupu sešlo.\n\nZa ukrajinský národní tým odehrál celkem 67 zápasů. Debutoval v dubnu 2000 v zápase proti Bulharsku. V březnu 2009 se rozhodl ukončit reprezentační kariéru, aby se mohl více soustředit na svůj klub. Po vypršení smlouvy v roce 2011 ukončil svou kariéru, aby se mohl více věnovat kazatelské činnosti jako svědek Jehovův. \n\nBěhem Mistrovství světa v Německu Nesmačnyj nezpíval hymnu a nedržel ruku na srdci. Když se ho novináři ptali na důvod, řekl, že \"mí rodiče i já jsme již dlouho svědky Jehovovými. Naše přesvědčení nám nedovoluje uctívat žádného člověka ani věc, včetně vlajky a dávat ruku na srdce. Všechna sláva a čest patří Bohu Jehovovi.\"\n\nUkrajinský trenér Oleh Blochin ho nominoval do třiadvacetičlenného týmu na mistrovství světa v roce 2006, kde odehrál všech pět zápasů. \n\n\nJeho příjmení znamená „nechutný“ ve smyslu jídla, které nechutná. \n"}
{"id": "1526168", "url": "https://cs.wikipedia.org/wiki?curid=1526168", "title": "Rečchu", "text": "Rečchu\n\nRečchu ( Речхәы, a megrelsky რეჩხი – Rečchi) je vesnice v Abcházii v okrese Tkvarčeli. Leží přibližně 37 km jihovýchodně od okresního města Tkvarčeli. Obec sousedí na západě a severu s Galchučem, na severu a východě s Gumryšem a na jihu přes Vodní nádrž Gali a řeku Chob s Machundžiou v okrese Gali.\n\nOficiálním názvem obce je Vesnický okrsek Rečchu \"(rusky Речхинская сельская администрация, abchazsky Речхәы ақыҭа ахадара)\". Za časů Sovětského svazu se okrsek jmenoval Rečchinšský selsovět \"(Речхинский сельсовет)\".\n\nSoučástí Rečchy jsou následující části:\n\n\nNa počátku 20. století se část obyvatel Rečchy považovala za Abchazy, ačkoliv se v obci již dávno mluvilo pouze megrelsky. Po vzniku Sovětského svazu byl Ručchu začleněn do okresu Gali a byla zde postavena gruzínská základní a střední škola. Do poloviny 20. století bylo zdejší obyvatelstvo již úplně gruzifikované. \n\nV průběhu 19. a 20. století byly hranice obce několikrát překresleny a zrovna tak se měnil i statut obce. V 19. století bylo Rečchu ještě součástí obce Gali, ale po nastolení sovětské moci vznikl Rečchinský selsovět, jenž Rečchu rozdělil na dvě části a druhá půlka vesnice se stala součástí Rečcho-Cchirského selsovětu. V polovině 20. století byl Rečchinský selsovět zrušen a jeho území přešlo pod Rečcho-Cchirský selsovět. S blížícím se rozpadem Sovětského svazu byl Rečcho-Cchirský selsovět také zrušen a celá obec Rečchu byla přetransformována v nově vzniklý Rečchinský selsovět.\n\nV druhé polovině 20. století byla vybudována Vodní nádrž Gali a na území obce Rečchu se nachází hráz.\n\nBěhem války v Abcházii v letech 1992–1993 byla obec ovládána gruzínskými vládními jednotkami. Na konci této války naprostá většina obyvatel Rečchy uprchla z Abcházie, ale část uprchlíků se v roce 1994 vrátila domů. V porovnání se stavem před válkou počet obyvatel značně poklesl.\n\nV roce 1994 bylo Rečchu, jenž se dříve oficiálně nazýval Rečchi, přejmenován současný název a převeden po správní reformě do nově vzniklého okresu Tkvarčeli. Dle Moskevských dohod z roku 1994 o klidu zbraní а o rozdělení bojujících stran byl Rečchu začleněn do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla Ruskem uznána nezávislost Abcházie.\n\nDle nejnovějšího sčítání lidu z roku 2011 je počet obyvatel této obce 730 a jejich složení následovné:\n\n\nPřed válkou v Abcházii žilo v obci 675 obyvatel a v celém Rečchinském selsovětu 1202 obyvatel.\n\n"}
{"id": "1526171", "url": "https://cs.wikipedia.org/wiki?curid=1526171", "title": "Cándido Rivera y Rivera", "text": "Cándido Rivera y Rivera\n\nCándido Rivera y Rivera, řeholním jménem Pedro (3. září 1912, Villareces – 6. září 1936, dálnice L'Arrabassada), byl španělský římskokatolický kněz, řeholník Řádu menších bratří konventuálů a mučedník.\n\nNarodil se 3. září 1912 ve Villareces. \n\nRoku 1925 vstoupil do františkanského konventu v Barceloně a při časných slibech přijal jméno Pedro. V Barceloně začal studovat filosofii, kterou dokončil v italském Ósimu. Teologická studia získal v Římě, kde také roku 1933 složil své věčné sliby a o dva roky později byl vysvěcen na kněze. Poté se vrátil do Španělska, kde byl v Granollers jmenován kvardiánem po otci Dionisiovi Vicentovi Ramosovi, který oslepl.\n\nKdyž v červenci roku 1936 vypukla španělská občanská válka a katolická církev byla pronásledována, otec Pedro se 19. července uchýlil k přátelům nedaleko kláštera. Přes den se měl skrývat ve vinicích.\n\nDne 25. července byl zajat a uvězněn. Jeden z vězňů byl přítelem vedoucího výboru a díky tomu se několik vězňů včetně otce Pedra za dva dny dostalo na svobodu. V den, kdy jej zatkli, byl rozhodnut před svou smrtí zvolat \"Ať žije Kristus král\". Poté se otec připojil k dělníkovi, který pracoval v jejich klášteře. Dne 15. srpna odešel do Barcelony.\n\nDne 22. srpna byl znovu zatčen. Odešel do vězení dobrovolně.\n\nDne 6. září 1936 byl zastřelen na dálnici L'Arrabassada.\n\nJeden z určitých zdrojů uvádí že byl odvezen do Montcady, kde byl vhozen do studny či zastřelen a pohřben na hřbitově. Další zdroj uvádí že jeho tělo bylo zaživa vhozeno ke stovkám prasat a ta jej sežrala.\n\nProces blahořečení byl zahájen 15. října 1953 v arcidiecézi Barcelona a to spolu s dalšími pěti spolubratry františkány konventuály.\n\nDne 26. března 1999 uznal papež Jan Pavel II. jejich mučednictví. Blahořečeni byli 11. března 2001 ve skupině José Aparicio Sanz a 232 společníků.\n\n"}
{"id": "1526173", "url": "https://cs.wikipedia.org/wiki?curid=1526173", "title": "Josef Česák", "text": "Josef Česák\n\nJosef Česák (3. června 1921 Hradec Králové – 19. března 2008 Vazovec, Turnov) byl český vexilolog. Je označován jako \"\"otec české vexilologie\"\".\n\nJosef Česák patřil mezi filatelistické publicisty a filatelie vzbudila jeho zájem o symboliku vlajek. Jako jeden z prvních zájemců o studium vlajek v Československu navázal korespondenci se zahraničními vexilology (např. i s Whitney Smithem) a seznámil ostatní s prvními vexilologickými časopisy ve světě i se svými poznatky o nauce o vlajkách. V roce 1966 otiskl v časopisu ČSAV Lidé a země článek \"Symbolika státních vlajek“. V roce 1969 jako první Čech použil termín \"vexilologie\" (který vymyslel právě Dr. Smith) v publikaci Josefa Pavla Kroumana \"Sbíráme odznaky“. V roce 1972 byl Josef Česák mezi zakladateli Vexilologického klubu (dnes Česká vexilologická společnost), až do roku 1978 byl členem výboru, podílel se na přípravě zpravodaje Vexilologie a pomáhal při překladu článků do angličtiny. V jednom z prvních čísel byl uveřejněn jeho článek \"Co je vexilologie\".\n\nPo odchodu z výboru se Ing. Česák věnoval publikační činnosti, např.:\n\n\n"}
{"id": "1526175", "url": "https://cs.wikipedia.org/wiki?curid=1526175", "title": "Židovská čtvrť v Bzenci", "text": "Židovská čtvrť v Bzenci\n\nŽidovská čtvrť v Bzenci (německy dříve \"Bisenz\"), okres Hodonín, Jihomoravský kraj, je doložena až v 16. století, její začátky však spadají zřejmě již do 14. století. Ghetto se nacházelo v centru města. Bzenec měl v dějinách významnou židovskou obec, což je patrno i z toho, že historik Tomáš Pešina z Čechorodu označil Bzenec ve své kronice jako \"nidus judaeorum\" (tj. židovské hnízdo).\n\nAčkoliv bývalé ghetto je písemně doloženo až od 16. století, kdy se v pozemkových knihách objevují první zmínky o Židech, vychází se z toho, že o jeho počátcích lze hovořit již ve 14. století, stejně jako i vznik židovské komunity a synagogy ve Bzenci.\n\nDle urbáře z roku 1604 židovskou čtvrť tvořilo toho roku 32 židovských domů, v polovině 17. století pak pravděpodobně jen 21 domů v severozápadní části města, od centra směrem k zámku. Později židovské rodiny osídlily i západní stranu tehdejšího Dolního náměstí (dnes náměstí Svobody) a ulici vedoucí západním směrem k Vracovu. Ve 2. polovině 18. století tu bylo již 63 židovských domů (podle jiného pramene: v roce 1777 93 židovských domů) a počátkem 19. století 88 domů. Židé přitom směli vlastnit domy i mimo ghetto, mj. přímo na náměstí, spolu s vlastními krámky a jatkami, za které ovšem odváděli poplatky.\n\nK židovské čtvrti patřila také bzenecká synagoga, ve které se nacházela náboženská škola, a nemocnice na tehdejším Dolním náměstí; koncem 19. století byla v domě v Židovské ulici, který obci věnoval jeden vídeňský bankéř a rodák z Bzence, zřízena navíc i čtyřtřídní veřejná elementární židovská škola, která koncem století měla 140 dětí a v níž se vyučovalo německy. Mimo samotné ghetto se pak nacházely vinice, které díky některým výsadám směli bzenečtí Židé v souladu s bzeneckým horenským právem kupovat a vlastnit. V druhé polovině 17. století již vlastnili 97 čtvrtí vinohradů, což bylo okolo 20 % z celkové rozlohy bzeneckých vinic. \n\nSubstance rozsáhlé židovské čtvrti byla několikrát poškozena až zdecimována v důsledku válečných událostí a více požárů (což by mohlo částečně vysvětlit i rozdílné údaje o počtu domů). Během válek mezi Jiřím z Poděbrad a Matyášem Uherským (po roce 1468) byl Bzenec i s židovskou čtvrtí zcela zpustošen, a škody, vzniklé během třicetileté války (1618–1648), po léta utvářely obraz města: ještě v roce 1655 je zde uváděno 25 zpustlých židovských usedlostí. Zejména při velkém požáru dne 17. května 1777 byly zničeny téměř všechny židovské domy. Nejstarší část tohoto areálu (mezi náměstím a zámkem) je zčásti dochována.\n\nŽidovská čtvrť se nacházela v centru Bzence mezi tržním náměstím (tehdy Dolním náměstím, dnes náměstí Svobody) a zámkem na severozápadě obce. Tvořily ji následující (dnešní) ulice: Krále Vladislava, Žerotínova, Krátká a Zámecká.\n\nŽidovský hřbitov se nachází mimo židovské ghetto.\n\n"}
{"id": "1526180", "url": "https://cs.wikipedia.org/wiki?curid=1526180", "title": "Ruslan Šejchov", "text": "Ruslan Šejchov\n\nRuslan Šamiljevič Šejchov (* 4. června 1977) je bývalý ruský zápasník–volnostylař lakecké národnosti, který od roku 2006 reprezentoval Bělorusko.\n\nJe rodákem z dagestánské horské obce Uri v Lakském okrese. Zápasení se věnoval od útlého dětství. Připravoval se v Machačkale pod vedením Magomeda Dibirova. V ruské volnostylařské reprezentaci se neprosazoval a tak v roce 2003 přijal s tréninkovým partnerem Jusupem Abdusalamovem nabídku reprezentovat Tádžikistán. Na rozdíl od Abdusalamova však v olympijské kvalifikaci na olympijské hry v Athénách neuspěl a vrátil se zpátky do Dagestánu. Záhy se mu však ozvaly představitelé běloruského sportu a od roku 2006 reprezentoval Bělorusko. \n\nV roce 2008 se třetím místem na dubnové první světové olympijské kvalifikaci v Martigny kvalifikoval na olympijské hry v Pekingu, ale záhy byl diskvalifikován za nesportovní chování a dostal roční zákaz startu. Důvodem diskvalifikace byl údajně domluvený zápas o třetí místo s dalším Dagestáncem Šamilem Gitinovem v barvách Arménie. \n\nV roce 2011 se třetím místem na mistrovství světa v Istanbulu kvalifikoval na olympijské hry v Londýně v roce 2012, kde prohrál v úvodním kole ve dvou setech 0:2 s reprezentantem Ázerbájdžánu Chetagem Gozjumovem. Po skončení sportovní kariéry v roce 2013 se věnuje Bělorusku trenérské práci.\n\n"}
{"id": "1526183", "url": "https://cs.wikipedia.org/wiki?curid=1526183", "title": "Tajay Gayle", "text": "Tajay Gayle\n\nTajay Gayle (* 2. srpna 1996) je jamajský sportovec, atlet, který se specializuje na skok daleký, mistr světa z roku 2019.\nOsmimetrovou hranici překonal poprvé v roce 2017. V následující sezóně si vylepšil osobní rekord na 824 cm. Jeho největším úspěchem se stal titul mistra světa v této disciplíně v roce 2019 v Dauhá. Při vítězství dosáhl zlepšení na 869 cm.\n\n"}
{"id": "1526185", "url": "https://cs.wikipedia.org/wiki?curid=1526185", "title": "Miguel Francisco González-Díez González-Núñez", "text": "Miguel Francisco González-Díez González-Núñez\n\nMiguel Francisco González-Díez González-Núñez, řeholním jménem Andrés (Ondřej) z Palazuela (8. května 1883, Palazuelo de Torío – 31. července 1936, Madrid), byl španělský římskokatolický kněz, řeholník Řádu menších bratří kapucínů a mučedník.\n\nNarodil se 8. května 1883 v Palazuelo de Torío.\n\nDne 31. července 1899 vstoupil v Kastilské provincii do řádu kapucínů a přijal jméno Ondřej z Palazuela. Své sliby složil roku 1900. Dne 19. září 1908 přijal kněžské svěcení.\n\nPůsobil jako profesor filosofie, definitor a provinciální archivář. Pobýval v klášteře \"Jesús Medinaceli\".\n\nKdyž vypukla v červenci roku 1936 španělská občanská válka a katolická církev byla pronásledována, otec Ondřej byl nucen 20. července opustit klášter. Dne 30. července byl zatčen. Před lidovou milicí vyslovil slova \"Pane, odpusť jim, neboť nevědí, co činí\".\n\nDne 31. července byl v Pradera San Isidro v Madridu zastřelen.\n\nJeho proces blahořečení byl zahájen roku 1954 v arcidiecézi Madrid, a to spolu s dalšími jedenatřiceti spolubratry kapucíny.\n\nDne 27. března 2013 uznal papež František jejich mučednictví. Blahořečeni byli 13. října 2013 ve skupině 522 španělských mučedníků.\n\n"}
{"id": "1526194", "url": "https://cs.wikipedia.org/wiki?curid=1526194", "title": "Edward Belcher", "text": "Edward Belcher\n\nEdward Belcher (27. ledna 1799 – 18. března 1877) byl britský námořní důstojník, hydrograf a objevitel.\n\nNarodil se v Halifaxu v Novém Skotsku. Jeho otec byl obchodník a politik Andrew Belcher a jeho děd byl Jonathan Belcher, soudce Nejvyššího soudu Nového Skotska a guvernér Nového Skotska.\n\nBelcher vstoupil jako dobrovolník do Britského královského námořnictva v roce 1812, v roce 1812 byl povýšen do hodnosti poručíka poté co sloužil ve Středozemním moři. V letech 1826–1828 sloužil jako pomocný zeměměřič pod velením Fredericka Williama Beecheyho na lodi HMS Blossom na expedici do Beringova průlivu.\n\nV roce 1829 byl jmenován velitelem lodí, které měly zmapovat pobřeží Afriky. V letech 1836–1842 podnikl výpravu k západnímu pobřeží Severní a Jižní Ameriky (provedl průzkum tichomořského pobřeží, během něho např. zpřesnil informaci o poloze Mount Saint Elias) a Číny. Další výprava v letech 1843–1846 měla za cíl prozkoumat Borneo, Filipíny nebo Tchaj-wanu.\n\nSvé výzkumy i publikoval, např. v roce 1835 vydal \"Treatise on Nautical Surveying.\"\n\nZa svou službu získal v roce 1841 řád lázně (anglicky \"Order of the Bath\") a v roce 1843 byl pasován na rytíře.\n\nV roce 1852 byl jmenován velitelem výpravy, která měla za cíl najít Johna Franklina a jeho expedici. Jednalo se o největší výpravu, kterou britská vláda vyslala; sestávala z pěti lodí: HMS Assistance, HMS Resolute, HMS Pioneer, HMS Intrepid a HMS North Star. Výprava nenašla Franklinovu expedici a vzhledem k tomu, že většina lodí zamrzla v ledu, vydal v roce 1854 Belcher rozkaz čtyři lodě opustit a vrátit se zpět na poslední zbývající. Kvůli tomuto rozhodnutí byl vyšetřován britskou admiralitou, později byl z obvinění zproštěn. Již se však nikdy do aktivní služby nevrátil. Na základě této výpravy vydal v roce 1855 knihu \"The Last of the Arctic Voyages.\"\n\nV roce 1867 byl jmenován rytířem-komandérem řádu lázně a v roce 1877 byl povýšen do hodnosti admirála.\n\nZemřel v Londýně v roce 1877.\n\nPo Edwardu Belcherovi jsou pojmenovaná některá zeměpisná místa, např.:\n\n\n\n"}
{"id": "1526217", "url": "https://cs.wikipedia.org/wiki?curid=1526217", "title": "Biggles v džungli", "text": "Biggles v džungli\n\nBiggles v džungli (v originále: \"Biggles in the Jungle\") je dobrodružná kniha od autora W. E. Johnse z roku 1942. V Česku byla vydána nakladatelstvím Toužimský & Moravec v Praze v roce 1997.\n\nJames Bigglesworth (známý pod přezdívkou Biggles) byl požádán svým přítelem Gingerem, aby si udělaili výlet do Střední Ameriky, kde navštívili v Belize Bigglesova známého vicekonzula Carrutherse. Ten jim pověděl, že v oblasti kousek od Belize jménem Neznámá řeka se dějí zlé věci. V oblasti se neustále bouří indiánské kmeny proti sobě a jedny z nich podle dohadů místních domorodců vede člověk, jenž si nechá říkat „Král pralesa“. To prý údajně zavinilo, že se v oblasti ztrácejí lidé, naposledy to byli tří Američané, kteří zde údajně byli na archeologickém průzkumu místních zřícenin. Místní domorodci, kteří se živý sběrem suroviny jménem chicle, si proto netroufají do této oblasti vstoupit, což se stává velkým ekonomickým problémem, avšak podle Carrutherových informací s tím sousední stát Honduras problémy nemá, ba naopak. Carruthers měl podezření, že za tím vším stojí „Král pralesa“ a proto požádal Bigglese a jeho přátele, aby oblast prozkoumal, neboť vlastnili obojživelný stroj jménem „Tulák“. Po přistání na jednom jezeře nalezli na břehu zraněného muže a zachránili ho před jeho nepřáteli, kteří ke břehu dorazili krátce po nich. Zraněný muž (začali mu říkat Černouš) jim pověděl o tom, jak jako otrok společně s ostatními musel tvrdě pracovat pro „Krále pralesa“ (místní mu tam přezdívali Tygr) a při pokusu o útěk byl zraněn jeho kumpány, kterým velel krutý chlap jménem Bogat. Po této krušné události si do oblasti dovezli Carrutherse i se svým sluhou Marcelem Chorrou, aby ho seznámili se současnou situací a požádali ho, aby jim po řece poslal nějaký benzín. Carruthers jim vyhověl a Biggles ho odvezl zpátky do Belize, avšak při návratu zpět si všimnul, že mu někdo poškodil letadlo. Bigglesovi se ale podařilo včas přistát a závadu odstranil. Poté požádal lehce zraněného Černouše, aby ho navedl do míst, kde má Tygr základnu. Po přistání poblíže místa Tygrovi vesnice se vydal Biggles s Gingerem na průzkum, mezitím co Algy s Černoušem hlídali letadlo. Po nepříjemném vzestupu po kamenných schodech dorazili do vesnice, kde se jim podařilo nepozorovaně proniknout do Tygrova domu, kde objevili naléhavou zprávu od tajného informátora, který Tygra varoval, že se Biggles a jeho přátelé nachází v jeho oblasti. Podle jeho podpisu se jednalo o Marcela Chorru a bylo tudíž jasné, kdo letadlo poškodil. Tygr je ale při jejich odchodu odhalil a nechal je zavřít do klece s černou pumou, kterou na ně chtěl později pustit. Na poslední chvíli jim, ale přispěchal na pomoc Algy s Černoušem a vysvobodili je. Při útěku z místa jim indiáni poškodili nádrž, ze které vytekl všechen benzín, a byli nuceni přistát na rozvodněné řece. Po zakotvení u břehu, nalezli na okraji džungle dva smrtelně zraněné muže, kteří převáželi benzín v kánoi. Jeden z nich jim v poslední chvíli před smrtí sdělil, že byli napadeni Bogatovou bandou a všechen benzín se i s kánoí potopil do řeky. Bigglesovi se ale s Černoušem podařilo několik barelů vylovit a poté sám odlétl do Belize o všem informovat Carrutherse, mezitím co ostatní vysadil u břehu jednoho jezera. Po svém návratu našel ale jenom Černouše, který mu sdělil, že Algyho a Gingera unesli indiáni. Ti je odvedli do své vesnice, kde se setkali s dalším jejich zajetcem, kterým byl jeden ze ztracených Američanů jménem Eddie Rockwell. Ten jim pověděl svůj příběh o tom, jak naletěl dvěma americkým „dobrodruhům“, kteří údajně chtěli v této oblasti hledat poklad. Místo toho ho ale okradli a nechali bez zásob na pospas džungli, kde ho později zajali indiáni. Krátce potom indiány přepadla Bogatova banda a zajatce si vzala do svých rukou. Rozkázali jim, aby kopali díru u jednoho starého a zbořeného města poblíž schodiště, kde Ginger objevil tajnou skrýš podzemí a podle iniciálů vytesaných na kameni zjistil, že se Tygr pokouší najít Carmichaelův poklad. Biggles se mezitím díky Černoušovi převlékl za indiána a nenápadně se vetřel mezi ně. Využili momentu překvapení a snažili se uniknout po schodech, to jim ale nevyšlo a proto se raději schovali v zřícené budově a později se nenápadně přemístili do oné skrýše v podzemí. Biggles se později vydal sám na průzkum a krátce po jeho odchodu Tygr za pomoci dynamitu odpálil zřícenou budovu, čímž zavalil vchod do skrýše a uvěznil tak zbytek Bigglesovy party. Biggles mezitím vpadl do Tygrova domu a zajal Bogata s Chorrou. Než je ale stačil naložit do letadla, přepadli je indiáni a zavraždili Bogata i Chorru. Bigglesovi s Černoušem se podařilo uniknout a s letadlem společně odlétli za Carruthersem, kde s ním naplánovali přepadovou akci. Mezitím ve skrýši Ginger, Algy a Eddie objevili poklad a později narazili na jeskyni, ve které na ně zaútočili tarantule, ale díky šťastné náhodě se jim podařilo prorazit otvor v jeskyni a náhle se ocitli u oněch kamenných schodů. Všechno se seběhlo zrovna ve chvíli, kdy po schodech utíkal Tygr před indiány. Ten po jejich zahlédnutí rychle změnil směr a snažil se dostat k otvoru do jeskyně. Místo záchrany se ale setkal s pavouky, což způsobilo Tygrův pád hlavou na schodiště. Všichni poté společně s Carruthersem vynesli na povrch poklad ze skrýše, mezitím co Tygr čekal na trest u soudu. Poklad po ohodnocení putoval do různých muzeí a Bigglesova parta se po vyzvednutí odměny z nálezného vrátila zpět do Anglie. Černouš byl oceněn odpovědnou funkcí v řadách místní policie a Eddie se vrátil zpět do USA.\n\n\n\n"}
{"id": "1526227", "url": "https://cs.wikipedia.org/wiki?curid=1526227", "title": "Šamil Gitinov", "text": "Šamil Gitinov\n\nŠamil Idrisovič Gitinov (* 4. července 1979) je bývalý ruský zápasník–volnostylař avarské národnosti, který od roku 2006 reprezentoval Arménii.\n\nJe rodákem z dagestánské horské obce Tlondoda v Cumadinském okrese. Připravoval se pod vedením svého otce Idrise. Jeho starší bratr Arsen je olympijským medailistou z olympijských her v Sydney v roce 2000. \n\nV ruské volnostylařské reprezentaci se neprosazoval a v roce 2006 přijal nabídku reprezentovat Arménii. Rusové mu k odchodu nebránili a tak v témže roce poprvé nastoupil v nových barvách ve váze do 96 kg. Arménský reprezentační trenér Ara Bagdadjan však od roku 2007 dával v reprezentaci přednost rodilému Arménu Edgaru Jenokjanovi. Na první světovou olympijskou kvalifikaci v Martigny odjížděl v dubnu 2008 s vědomím, že v případě zisku olympijské kvóty pojede na olympijské hry v Pekingu jeho hlavní rival. Proto souboj o postupové třetí místo vypustil a doslova ho věnoval svému krajanu Dagestánci Ruslanu Šejchovi, který reprezentoval Bělorusko. Tento jeho počin vedl představenstvo Mezinárodní zápasnické federace k názoru, že byl zápas předem domluvený a diskvalifikovala jeho i Ruslana Šejchova. Navíc oba zápasníky potrestala ročním zákazem startu za nesportovní chování. Po vypršení trestu se k vrcholovému zápasení nevrátil.\n\n"}
{"id": "1526228", "url": "https://cs.wikipedia.org/wiki?curid=1526228", "title": "Regionální knihovna Karviná", "text": "Regionální knihovna Karviná\n\nRegionální knihovna Karviná (celým názvem Regionální knihovna Karviná, příspěvková organizace) je příspěvková organizace statutárního města Karviná. Jedná se o městskou knihovnu, která nabízí uživatelům přístup ke knihovnímu fondu, přístup k PC a internetu, pořádá kulturní a vzdělávací akce komorního i celoměstského charakteru.\n\nKnihovna vznikla v roce 1923 na základě 1. knihovnického zákona (Zákon o veřejných knihovnách obecních č. 430/1919 Sb. za dne 22. července 1919). Povinnost obce zřídit obecní knihovnu stanovil již zmiňovaný zákon a na základě této skutečnosti se 28. května roku 1923 konala ve Fryštátě schůze knihovních výborů tří národností (Čechů, Poláků a Němců), kde byly projednány otázky finanční, právní a personální pro další fungování knihovny v obci.\n\nS největší pravděpodobností byla zahájena činnost všech tří knihoven v jedné budově v Panském hotelu (později Hotelu Baník). Po roce 1928 rozvíjely sekce svou činnost samostatně a často měnily místa umístění svých knihoven.\n\nV roce 1934 byla česká knihovna ve všech ukazatelích své činnosti považována za třetí největší knihovnu ve fryštátském okrese (za Orlovou a Petřvaldem).\n\nO rozvoj obecních knihoven se zasloužili tito členové knihovních rad:\n\nza českou knihovnu: p. Kratochvíl, Tesař, Krůta\n\nza polskou knihovnu: p. Rakus, Olszak, Guziur, Galuszka\n\nza německou knihovnu: p. Dalpas, Gwuzd, Thunser\n\nVývoj knihovny byl přerušen událostmi 2. světové války.\n\nZnovuotevření knihovny se uskutečnilo 4. června 1945 pod vedením učitele Jana Rohla a Jana Jelínka, kdy zveřejněním vyhlášky s prosbou o vrácení před válkou zapůjčených knih byl položen základní kámen k novodobé historii veřejné knihovny v Karviné.\n\nV letech 1950–1992 nesla knihovna název Okresní knihovna Karviná, od 1. května 1992 byla přejmenována na Regionální knihovnu Karviná.\n\nZřizovatelem knihovny byl od roku 1950 Okresní úřad v Karviné a od 1. dubna 1996 Město Karviná, nyní statutární město Karviná. Od května 2018 je oficiální název knihovny Regionální knihovna Karviná, příspěvková organizace.\n\nAdresa: Masarykovo náměstí 9/7, 733 01  Karviná-Fryštát\n\nPobočka zpřístupňuje audiovizuální dokumenty (CD, DVD, videokazety), knihy a časopisy z oblasti hudby a výtvarného umění, organizuje kulturně vzdělávací a osvětovou činnost zaměřenou zejména na hudbu, výtvarnou výchovu, pamětihodnosti města, vlastivědné poznávání regionu. Pro veřejnost poskytuje také reprografické služby (tiskový výstup), přístup k PC (Word, Excel) a internetu, laminování.\n\nAdresa: Masarykovo nám. 9/7, 733 01  Karviná-Fryštát\n\nPobočka zabezpečuje práci s polskou literaturou pro zájemce z celého města. Disponuje největší sbírkou informačních zdrojů v polštině v regionu, a proto poskytuje především naučnou literaturu studentům a pedagogickým pracovníkům, kteří se zajímají o politický, kulturní a společenský život v Polsku. K dispozici je knihovní fond, periodika a časopisy v polštině. V rámci kulturně výchovné činnosti připravuje pro žáky a studenty škol s polským jazykem vyučovacím celého regionu, ale také pro širokou veřejnost besedy a setkání se současnými polskými spisovateli, výtvarnými umělci a významnými osobnostmi kulturního a společenského života. Na společných projektech spolupracuje s vybranými knihovnami, s kulturními a společenskými institucemi z Polska. Prostory knihovny jsou přizpůsobeny výstavní činnosti, která je realizována prostřednictvím prezentovaných výstav a to jak regionálních, tak i zahraničních výtvarných umělců. Středisko provozuje prodej polské regionální literatury a tisku, zajišťuje příjem inzerce do Głosu. Pro veřejnost poskytuje také reprografické služby (tiskový výstup), přístup k PC (Word, Excel) a internetu, laminování.\n\nAdresa: Masarykovo nám. 71/26, 733 01  Karviná-Fryštát\n\nMěstské informační centrum poskytuje informace místního, regionálního a celostátního významu z oblastí: podnikání, státní a obecní správy, cestovního ruchu, placených služeb – internetu, kopírování, tisku, antikvariátu, zabezpečuje provoz Galerie Pod Věží – výstavy a vernisáže regionálních umělců a výtvarníků. Pro veřejnost poskytuje také reprografické služby (tiskový výstup), přístup k PC (Word, Excel) a internetu.\n\nAdresa: Kosmonautů 618, 734 01  Karviná – Ráj\n\nKnihařská dílna nabízí vazbu diplomových prací, časopisů, ročenek a jiných tiskopisů, opravu a vazbu starších knih, paspartování a lemování obrazů, výrobu dárkových krabiček, šperkovnic, úložných krabic.\n\nAdresa: Nám. O. Foltýna 267, 733 01  Karviná – Staré Město\n\nPobočka nabízí univerzální knižní fond beletrie a naučné literatury pro děti i dospělé, který je obměňován výměnnými soubory zajímavé literatury. Poskytuje také přístup k PC a internetu.\n\nAdresa: Tř. Osvobození 1639/43, 735 06  Karviná – Nové Město\n\nPobočka plní funkci univerzální půjčovny. Organizuje besedy, realizuje kulturně výchovnou činnost jak pro veřejnost, tak pro mateřské školy, základní a střední školy. Pro veřejnost poskytuje také reprografické služby (kopírování, tiskový výstup), přístup k PC (Word, Excel) a internetu, laminování.\n\nNa pobočce se nacházejí Oddělení pro děti a mládež a Oddělení pro dospělé čtenáře.\n\nAdresa: Centrum 2299/16, 734 11  Karviná-Mizerov\n\nPobočka zajišťuje knihovnické a informační služby uživatelům v oblasti odborných informací a naučné literatury, práce s dospělými čtenáři, s dětmi a mládeží a filmovým klubem. Zajišťuje meziknihovní výpůjční služby, rešerše, organizuje besedy, realizuje kulturně výchovnou činnost jak pro veřejnost, tak pro mateřské školy, základní a střední školy. Pro veřejnost poskytuje také reprografické služby (kopírování, tiskový výstup), přístup k PC (Word, Excel) a internetu, laminování. Na pobočce je umístěna také Lupa pro slabozraké.\n\nNa pobočce se nacházejí Oddělení pro děti a mládež, Oddělení pro dospělé – Beletrie a Informační oddělení – naučná literatura\n\nAdresa: Centrum 2299/16, 734 11  Karviná-Mizerov\n\nStředisko zajišťuje doplňování, evidenci a zpracování knihovního fondu pro Regionální knihovnu Karviná a kooperující knihovny regionu, budování souborného katalogu Regionální knihovny Karviná a kooperujících knihoven regionu, školící a poradenské služby v oblasti doplňování, evidence a zpracování knihovního fondu a automatizace zpracování knihovních fondů.\n\nAdresa: Čsl. armády 2954/2, 733 01 Karviná-Hranice\n\nPobočka nabízí univerzální knižní fond beletrie a naučné literatury pro potřeby relaxace a biblioterapie lázeňských hostů, zaměstnanců lázní a dalších návštěvníků knihovny. Poskytuje také přístup k PC a internetu.\n\nAdresa: Těšínská 599, 733 01  Karviná-Louky\n\nPobočka nabízí univerzální knižní fond beletrie a naučné literatury pro děti a dospělé doplňován 4x ročně knižními výměnnými soubory v češtině a polštině. Poskytuje také přístup k PC a internetu.\n\nRegionální knihovna Karviná pořádá celoměstské akce.\n\nKaždý rok v září probíhá na Masarykově nám. v Karviné-Fryštátě již celoměstská akce Knižní jarmark, kterou pořádá Regionální knihovna Karviná, příspěvková organizace za podpory statutárního města Karviné. Návštěvníci mají možnost zakoupit nové i starší knihy v českém a polském jazyce. Seznámí se s nabídkou služeb Městského informačního centra, Knihařské dílny nebo se účastní vědomostního kvízu o knižní ceny. Součástí tradičního Knižního jarmarku je doprovodný kulturní program – hudební koncerty, divadelní představení. V rámci Knižního jarmarku se mají návštěvníci možnost seznámit s historickou pražírnou kávy. Pro děti jsou připraveny soutěže, případně výroba placek a nafukovací balónky s nápisem Knižní jarmark. Knižní jarmark se koná od roku 1994.\n\nV květnu se před ústřední budovou Regionální knihovny Karviná (Karviná-Mizerov) koná akce pro děti „Pohádková zahrádka skřítka Knihomilníčka“. Celoměstská akce pro děti mateřských a základních škol – pohádkové soutěžní dopoledne s občerstvením. Celá akce je pojata v duchu soutěžení s pohádkovými bytostmi. Pro děti jsou připravena pohádková stanoviště, kde děti plní úkoly a prověřuje se tak nejen dětská zručnost a kreativita, ale také logické myšlení. \n\n\n"}
{"id": "1526238", "url": "https://cs.wikipedia.org/wiki?curid=1526238", "title": "Skotská vlajka", "text": "Skotská vlajka\n\nSkotská vlajka ( \"bratach na h-Alba\", \"Banner o Scotland\"), známá též jako Ondřejský či Svatoondřejský kříž, sestává z bílého Ondřejského kříže (ve tvaru ležatého písmene X) na modrém poli.\n\nSprávnou vlajkou, již mají při různých příležitostech vyvěšovat všechny soukromé osoby a společnosti, je právě Ondřejský kříž, nikoli Královská skotská standarta, která je historicky standartou skotských králů a Skotského království. Tato vlajka se také, je-li to možné, vyvěšuje na skotských vládních budovách, a sice s určitými výjimkami každý den od 8.00 do západu slunce.\n\nPrvním záznamem o použití vlajky je ilustrace heraldického praporu v \"Registru skotských erbů\" sira Davida Lyndsayho z doby kolem roku 1542. Je možné, že tato ilustrace je založena na předcházejícím použití bílého kříže v kantonu modré vlajky, kterou podle obecného mínění zhotovila koncem 15. století královna Markéta Dánská, žena skotského krále Jakuba III. (1451–1488).\n\nSvatroondřejská tradice coby patrona Skotska se rozvíjela mezi 13.a 14. stoletím. Arbroathská deklarace o skotské nezávislosti z roku 1320 ( \"Declaration of Arbroath\", \"Declaration o Aiberbrothock\", \"Declaratio Arbroathis\") se zmiňuje o přechodu Skotska ke křesťanství vedeném „prvním apoštolem“ sv. Ondřejem. Zobrazení svatého ukřižovaného na kříži – ikonografická tradice, jež se stala běžnou koncem 12. století – je použito na pečeti „Strážců Skotska“ neboli regentů, kteří vládli Skotsku v období let 1286–1292 a 1296–1306, jež pochází z roku 1286. \nDiagonální (ležatý) kříž se v období středověku používal jako polní korouhev bez jakéhokoli spojení se sv. Ondřejem. Spojení mezi polním praporem a legendárním způsobem ukřižování svatého Ondřeje mohlo vzniknout ve Skotsku koncem 14. století. Skotský parlament vydal v době anglické invaze do Skotska v roce 1385 nařízení, že každý skotský a francouzský voják, který bojuje proti Angličanům vedeným králem Richardem II., „má být vepředu a vzadu označen bílým křížem svatého Ondřeje“.\n\nJames Douglas, 2. Earl Douglas, (asi 1358 – 1388) údajně v roce 1388 v bitvě u Otterburnu použil korouhev s ondřejským křížem v žerďové části. Bílý ležatý kříž se rovněž nacházel v kantonu modré vlajky řemeslných společenství Edinburgu zhotovené královnou Margaretou (viz výše). \nPoužití bílého svatoondřejského kříže na modrém poli jako námořní vlajky je zaznamenáno z roku 1507, kdy zavlála na karace Královského skotského námořnictva \"Great Michael\". Jako korouhev se ležatý kříž na modrém poli poprvé objevuje v roce 1542 v \"Registru skotských erbů\" skotského heraldika sira Davida Lyndsayho, kde královský znak Skotska podpírají dva jednorožci, z nichž každý drží svatoondřejskou standartu.\n\nPodle legendy, kterou uvádí hlavní vexilolog londýnského Flag Institutu Graham Bartram se prý v bitvě s přesilou Anglů v roce 832 zjevilo piktskému králi Óengovi (Angusovi) II. na obloze znamení, kdy mraky vytvořily kříž, na němž byl ukřižován svatý Ondřej. Óengus slíbil, že když sv. Ondřej pomůže jeho vojsku porazit nepřítele, učiní jej patronem svého království. Spojené síly Piktů a Skotů skutečně nad vojskem Anglů zvítězily a svatý Ondřej se stal svatým patronem království Piktů. Když pak piktský král Kenneth I. sjednotil Pikty a Skoty a stal se prvním skotským králem, stal se svatý Ondřej svatým patronem celého Skotska. \n\n"}
{"id": "1526242", "url": "https://cs.wikipedia.org/wiki?curid=1526242", "title": "Tomáš Koutník", "text": "Tomáš Koutník\n\nTomáš Koutník (* 4. října 1950 Olomouc) je český dirigent a pedagog.\n\nNarodil se v Olomouci. Vystudoval Pražskou konzervatoř, obor hra na violoncello. Dále HAMU Praha, kde absolvoval roku 1977 obory hra na violoncello a dirigování a v témže roce získal 1. cenu na Mezinárodní dirigentské soutěži v Besançonu. V dalších dvou letech byl stipendistou Hudebního studia Českého hudebního fondu, absolvoval roční stáž v Paříži a roku 1979 byl finalistou v Mezinárodní dirigentské soutěži v Katovicích. Byl dirigentem Symfonického orchestru Československého rozhlasu v Bratislavě (1979–1981), Sukova komorního orchestru (1981–1983), šéfdirigentem Janáčkovy filharmonie Ostrava (1983–1990), dirigentem Symfonického orchestru Československého rozhlasu Praha (1988–1992), stálým hostem Hofer Symphoniker v Bavorsku (1988–1996), šéfdirigentem a ředitelem Severočeské filharmonie Teplice (1990–1996) a šéfdirigentem Filharmonie Bohuslava Martinů Zlín (2000–2004). \n\nHostoval u zahraničních orchestrů v Bruselu, Drážďanech, Berlíně, Výmaru, Jeně, St. Gallenu, Lucernu, Tokiu, New Jersey atd.\n\nNa kompaktní disky nahrál se Severočeskou filharmonií komplet symfonií Franze Schuberta, s Komorní filharmonií Pardubice skladby Jana Václava Hugo Voříška, Wolfganga Amadea Mozarta a Franze Schuberta, se Státním komorním orchestrem Žilina skladby Antonína Dvořáka, Jána Cikkera, Wolfganga Amadea Mozarta a Ludwiga van Beethovena, přičemž spolupracoval také s významnými českými sólisty.\n\nOd roku 1994 vyučuje na HAMU obor dirigování symfonického orchestru. V roce 2004 se stal docentem a v současnosti vede katedru dirigování. V rámci působení na HAMU v Praze pořádá a vede mistrovské dirigentské kurzy pro studenty, které se konají se Severočeskou filharmonií Teplice a se Západočeským symfonickým orchestrem Mariánské Lázně. \n\nVyučoval také na mistrovských dirigentských kurzech v České republice (1997, 2000 a 2001) a v Kanadě (1999).\n\n\n"}
{"id": "1526254", "url": "https://cs.wikipedia.org/wiki?curid=1526254", "title": "Machur", "text": "Machur\n\nMachur nebo Muchuri ( Махәыр, a megrelsky მუხური – Muchuri) je vesnice v Abcházii v okrese Tkvarčeli. Leží přibližně 30 km jižně od okresního města Tkvarčeli. Obec sousedí na západě s Ačgvarou v okrese Očamčyra, na severu s Carčou, které od sebe dělí řeka Okum, na východě a na jihu s Galchučem a na jihozápadě s Šašalatem v okrese Očamčyra.\n\nOficiálním názvem obce je Vesnický okrsek Machur \"(rusky Махурская сельская администрация, abchazsky Махәыр ақыҭа ахадара)\". Za časů Sovětského svazu se okrsek jmenoval Muchurský selsovět \"(Мухурский сельсовет)\".\n\nSoučástí Machuru jsou následující části:\n\n\nNa počátku 20. století se část obyvatel Muchuru považovala za Abchazy, ačkoliv se v obci již dávno mluvilo pouze megrelsky. Po vzniku Sovětského svazu byl Muchuri začleněn do okresu Gali a byla zde postavena gruzínská základní a střední škola. Do poloviny 20. století bylo zdejší obyvatelstvo již úplně gruzifikované. Vznikl zde Muchurský selsovět, pod nějž spadala i část sousední obce Šašalat.\n\nBěhem války v Abcházii v letech 1992–1993 byla obec ovládána gruzínskými vládními jednotkami. Na konci této války naprostá většina obyvatel Muchuru uprchla z Abcházie, ale menší část uprchlíků se v roce 1994 vrátila domů. V porovnání se stavem před válkou počet obyvatel poklesl o dvě třetiny.\n\nV roce 1994 bylo Muchuri přejmenováno na současný název Machur a převedeno po správní reformě do nově vzniklého okresu Tkvarčeli.\n\nDle nejnovějšího sčítání lidu z roku 2011 je počet obyvatel této obce 522 a jejich složení následovné:\n\n\nPřed válkou v Abcházii žilo v obci 926 obyvatel a v celém Muchurském selsovětu 1540 obyvatel.\n\n"}
{"id": "1526262", "url": "https://cs.wikipedia.org/wiki?curid=1526262", "title": "Igor Novotný", "text": "Igor Novotný\n\nIgor Novotný (* 26. dubna 1962) je bývalý český hokejový útočník. \n\nV československé lize hrál za TJ Zetor Brno. Odehrál 1 ligovou sezónu, nastoupil v 15 ligových utkáních a dal 1 ligový gól. V nižších soutěžích hrál za TJ Lokomotiva Ingstav Brno, TJ Žďas Žďár nad Sázavou a VTJ Vyškov.\n"}
{"id": "1526265", "url": "https://cs.wikipedia.org/wiki?curid=1526265", "title": "Seznam olympijských medailistů v ledním hokeji", "text": "Seznam olympijských medailistů v ledním hokeji\n\nLední hokej je sport, který je součástí všech zimních olympijských her, počínaje rokem 1924. První olympijský turnaj v ledním hokeji se ale konal již na Letních olympijských hrách 1920. Od počátku šlo výhradně o mužskou soutěž. Od roku 1920 až do roku 1968 byl turnaj na olympijských hrách současně mistrovstvím světa. Od roku 1920 do roku 1984 mohli na turnaji soutěžit pouze amatérští sportovci a nemohli se ho tedy účastnit hráči z NHL a jiných profesionálních soutěží. Největší výhodu to poskytovalo zemím sovětského bloku, kde byli špičkoví sportovci sponzorováni státem, ale zachovávali si status amatérů. V roce 1970, po neshodě ohledně definice o amatérských hráčích, odstoupila z olympijských hokejových turnajů Kanada, která neposlala svůj tým na Zimní olympijské hry 1972 a 1976. V roce 1986 se Mezinárodní olympijský výbor (MOV) rozhodl povolit na olympijských hrách účast profesionálním sportovcům. V letech 1998–2014 se olympijského turnaje mohli účastnit i hráči NHL. Ženský lední hokej byl na olympijský program přidán v roce 1998. Od ZOH 1998 se tedy hraje mužský i ženský turnaj.\n"}
{"id": "1526266", "url": "https://cs.wikipedia.org/wiki?curid=1526266", "title": "Ivan Jankovskij", "text": "Ivan Jankovskij\n\nIvan Michajlovič Jankovskij (* 25. srpna 1987 Minsk) je běloruský zápasník–volnostylař.\n\nZápasení se věnuje od 7 let v rodném Minsku. Vrcholově se připravuje v armádním tréninkovém středisku SKA pod vedením Anatolije Jermaka. Specializoval se na volný styl. V běloruské mužské reprezentaci se pohyboval od roku 2006 ve váze do 84 kg, kde byl reprezentační dvojkou za Osetem Soslanem Gatcijevem. Od roku 2011 startoval ve váze do 96 (97) kg, ve které bojoval o pozici reprezentační jedničky s Dagestáncem Ruslanem Šejchovem. V roce 2012 prohrál se Šejchovem nominaci na olympijské hry v Londýně. V roce 2016 neuspěl v olympijské kvalifikaci na olympijské hry v Riu a Bělorusko tak němelo ve váze do 97 kg zastoupení. Začátkem roku 2017 podstoupil operaci kolene. Na žíněnku se vrátil v roce 2018 v neolympijské váze do 92 kg.\n\n"}
{"id": "1526272", "url": "https://cs.wikipedia.org/wiki?curid=1526272", "title": "Narrow", "text": "Narrow\n\nNarrow je studiové album rakouské hudebnice Soap&Skin. Vydáno bylo 10. února 2012 společností PIAS Recordings na CD a gramofonové desce. Album bylo do značné míry inspirováno smrtí zpěvaččina otce.\n\nAutorkou všech skladeb je Soap&Skin. Výjimkou je pouze píseň „Voyage, voyage“, která je coververzí od francouzské zpěvačky Desireless a jejími autory jsou Dominique Albert Dubois a Jean-Michel Rivat. S výjimkou písní „Vater“ (němčina) a „Voyage, voyage“ (francouzština) mají všechny písně anglické texty.\n"}
{"id": "1526276", "url": "https://cs.wikipedia.org/wiki?curid=1526276", "title": "No Exit (album, Blondie)", "text": "No Exit (album, Blondie)\n\nNo Exit je sedmé studiové album americké skupiny Blondie. Vydáno bylo v únoru 1999 společností Beyond Records a produkoval jej Craig Leon. Je prvním albem kapely po sedmnácti letech – to předchozí vyšlo v roce 1982 pod názvem \"The Hunter\". Album se umístilo na osmnácté příčce americké hitparády Billboard 200, přičemž v britské dosáhlo až třetí pozice. Úspěchu se dostalo i velkému hitu „Maria“.\n\n\n\n"}
{"id": "1526277", "url": "https://cs.wikipedia.org/wiki?curid=1526277", "title": "Sergio Parisse", "text": "Sergio Parisse\n\nSergio Matteo Parisse (* 12. září 1983 La Plata) je italský ragbista argentinského původu. Hraje na pozici vazače nebo rváčka.\n\nZačínal s ragby v týmu Club Universitario de La Plata, od roku 2003 hrál v Trevisu za místní Benetton Rugby, s nímž získal dva tituly mistra Itálie. V letech 2005 až 2019 hrál za pařížský Stade Français, vyhrál Top 14 v letech 2007 a 2015 a European Rugby Challenge Cup 2017. V roce 2019 přestoupil do RC Toulonnais.\n\nV italské ragbyové reprezentaci debutoval v roce 2002. Odehrál za ni 141 mezistátních utkání a zaznamenal v nich 83 bodů. Od roku 2008 je kapitánem národního týmu. Startoval na pěti světových šampionátech. Jako první Ital byl nominován v letech 2008 a 2013 na cenu pro nejlepšího světového ragbistu roku.\n\nPózoval pro kalendář \"Dieux du Stade\" a účinkoval v italském dabingu kresleného filmu \"Raubíř Ralf\". V letech 2010 až 2013 byl ženatý s Alexandrou Rosenfeldovou, držitelkou titulu Miss Europe. Mají dceru Avu.\n"}
{"id": "1526278", "url": "https://cs.wikipedia.org/wiki?curid=1526278", "title": "No Exit", "text": "No Exit\n\nNo Exit může být:\n\n"}
{"id": "1526283", "url": "https://cs.wikipedia.org/wiki?curid=1526283", "title": "The Curse of Blondie", "text": "The Curse of Blondie\n\nThe Curse of Blondie je osmé studiové album americké skupiny Blondie. Vydáno bylo v říjnu 2003 společností Sanctuary Records Group a jeho producentem byl Steve Thompson (výjimkou je jedna píseň, kterou produkoval Jeff Bova). V Britské albové hitparádě se umístilo na 36. příčce. Jediným singlem z alba byla píseň „Good Boys“.\n\n\n\n"}
{"id": "1526292", "url": "https://cs.wikipedia.org/wiki?curid=1526292", "title": "Pollinator", "text": "Pollinator\n\nPollinator je jedenácté studiové album americké skupiny Blondie. Vydáno bylo v květnu roku 2017 společností BMG Rights Management a jeho producentem byl John Congleton. Většinu písní pro skupinu napsali jiní hudebníci, například Dev Hynes, Sia Furler a Johnny Marr. Jako hosté se na albu podíleli například Joan Jett a John Roberts. V americké hitparádě Billboard 200 se umístilo na 63. příčce, zatímco v britské dosáhlo čtvrté (mezi nezávislými alby se vyšplhalo až na první).\n\n\n\n"}
{"id": "1526294", "url": "https://cs.wikipedia.org/wiki?curid=1526294", "title": "Seznam biatlonistů na mistrovství světa v biatlonu 2013", "text": "Seznam biatlonistů na mistrovství světa v biatlonu 2013\n\nBiatlonisti na mistrovství světa v biatlonu 2013\n\nbiathlonresults.com/\n"}
{"id": "1526298", "url": "https://cs.wikipedia.org/wiki?curid=1526298", "title": "Alexandr Guštyn", "text": "Alexandr Guštyn\n\nAlexandr Sergejevič Guštyn (* 16. srpna 1993 Svislač) je běloruský zápasník–volnostylař.\n\nZápasení se věnoval od 7 let v rodném Svislači pod vedením Romana Jaskulda. Specializoval se na volný styl. Vrcholově se připravuje v Grodně pod vedením Alexandra Jaskulda. V běloruské reprezentaci se prosazoval od roku 2015 ve váze do 86 kg po odchodu dlouhodobé jedničky Murada Gajdarova. V roce 2016 však prohrál nominaci na olympijské hry v Riu s Dagestáncem Omargadžim Magomedovem. Od roku 2017 startuje ve vyšší váze do 97 kg.\n\n"}
{"id": "1526299", "url": "https://cs.wikipedia.org/wiki?curid=1526299", "title": "The Hunter (album, Blondie)", "text": "The Hunter (album, Blondie)\n\nThe Hunter je šesté studiové album americké skupiny Blondie. Vydáno bylo v květnu 1982 společností Chrysalis Records a jeho producentem byl Mike Chapman, který s kapelou spolupracoval již na předchozích třech albech. V americké hitparádě Billboard 200 se album umístilo na 33. příčce, zatímco v britské dosáhlo deváté. Nedlouho po vydání alba se kapela rozpadla a další album vydala až v roce 1999 pod názvem \"No Exit\".\n\n\n"}
{"id": "1526300", "url": "https://cs.wikipedia.org/wiki?curid=1526300", "title": "The Hunter", "text": "The Hunter\n\nThe Hunter může být:\n\n"}
{"id": "1526304", "url": "https://cs.wikipedia.org/wiki?curid=1526304", "title": "Pod nadvládou zla", "text": "Pod nadvládou zla\n\nPod nadvládou zla (v anglickém originále \"Dominion: Prequel to the Exorcist\") je americký film z roku 2005, který natočil režisér Paul Schrader podle scénáře Williama Wishera Jr. a Caleba Carra. Jde o pátý film z franšízy \"The Exorcist\" a prequel k původnímu filmu \"Vymítač ďábla\" (1973). Hlavní roli Lankestera Merrina v něm ztvárnil Stellan Skarsgård a v dalších rolích se představili například Gabriel Mann, Billy Crawford, Antonie Kamerling a Julian Wadham. Film měl původně režírovat John Frankenheimer s Liamem Neesonem v hlavní roli.\n\n"}
{"id": "1526311", "url": "https://cs.wikipedia.org/wiki?curid=1526311", "title": "Tom Ballard", "text": "Tom Ballard\n\nTom Ballard (16. října 1988 – mezi 24. únorem a 9. březnem 2019) byl anglický horolezec. Oba jeho rodiče, otec Jim Ballard i matka Alison Hargreaves, se věnovali horolezectví. Matka zemřela v horách, když mu bylo šest let. Významným Ballardovým počinem je sólové vylezení šesti velkých alpských severních stěn v jediné zimní sezóně bez doprovodného týmu – od prosince 2014 do března 2015 vystoupil na Cima Grande di Lavaredo, Piz Badile, Matterhorn, Grandes Jorasses, Aiguille du Dru a Eiger. V roce 2019 byl spolu s Italem Danielem Nardim na expedici na osmitisícovku Nanga Parbat. S okolním světem naposledy komunikovali 24. února. Zanedlouho byla zahájena pátrací akce. Jejich těla byla nalezena 9. března 2019.\n"}
{"id": "1526312", "url": "https://cs.wikipedia.org/wiki?curid=1526312", "title": "Sbor Sixtinské kaple", "text": "Sbor Sixtinské kaple\n\nPapežský pěvecký sbor Sixtinské kaple, někdy nepřesně jako \"Sixtinská kapela\" ( , ) je vícehlasý sbor se sídlem ve Vatikáně. Jeho úkolem je hudebně doprovázet papežské liturgie. \n\nPřed přenesením papežského sídla do Avignonu (1309) existovalo ve vatikánské bazilice svatého Petra několik hudebních těles, Ta sice dosáhla vysoké prestiže, avšak rychle upadala až téměř zanikla. \n\nPo návratu papežů do Říma v roce 1378 záhy vznikla potřeba obnovy duchovního hudebního tělesa. Papež Sixtus IV. dal krátce po svém zvolení 9. srpna 1471 zadání ke znovuzrození římského hudebního tělesa a výnosem „Collegio dei Cappellani cantori“, položil základ budoucí „Sixtinské kapely“ (slova „Sixtinská kapela“, italsky „Cappella Sistina“ v té době byla synonymem jednoho z nejprestižnějších sborových těles na světě, ačkoli oficiální název sboru zní: \"Cappella Musicale Pontificia Sistina\" / \"Sixtinské papežské hudební těleso\").\n\nVýraz „cappella“ v italštině označuje kapli, tedy historicky místo, kde se provozovala duchovní hudba (Sixtinská kaple): toto označení se později stalo synonymem pro „zpěv a cappella“, tzn. vícehlasý zpěv bez doprovodu provozovaný v tomto místě. Název \"Sixtinská\" () odkazuje na papeže Sixta IV., jenž zavedl liturgické zpěvy v oratoři (kterou nechal postavit a propojit s papežským palácem).\n\nMezi chlapci „cantori del Coro“ Sixtinské kaple byli svého času také např. pozdější tenorista Beniamino Gigli, či Alberto Sordi, který zpíval soprán v době pontifikátu papežů Pia XI. a Jana XXIII., dále bratři Michettiové, kteří následně založili hudební skupinu \"i Cugini di Campagna\", nebo Giorgio Brandi, člen téže skupiny. Podle slov Francesca Cossigy byl mezi \"pueri cantores\" ve 30. letech 20. století také mladý Giulio Andreotti. Ve sboru zpíval také Alessandro Moreschi, pozdější sopranista a poslední kastrát v hudební historii.\n\n\n"}
{"id": "1526314", "url": "https://cs.wikipedia.org/wiki?curid=1526314", "title": "Piz Badile", "text": "Piz Badile\n\nPiz Badile je 3308 metrů vysoká hora na hranici Švýcarska a Itálie, nejvyšší v oblasti Bergell–Bregaglia. Známá je hlavně díky 900 metrů vysoké severovýchodní stěně, žulovém hladkém a kolném monolitu.\n\n"}
{"id": "1526316", "url": "https://cs.wikipedia.org/wiki?curid=1526316", "title": "Reinhard Libuda", "text": "Reinhard Libuda\n\nReinhard Libuda často zvaný Stan Libuda (10. října 1943 Wendlinghausen – 25. srpna 1996 Gelsenkirchen) byl německý fotbalista, záložník.\n\nV německé bundeslize hrál za FC Schalke 04 a Borussii Dortmund. Dále hrál ve francouzské lize za RC Strasbourg Alsace. V bundeslize nastoupil ve 289 ligových utkáních a dal 36 gólů, ve francouzské lize nastoupil v 15 utkáních a dal 3 góly. V roce 1972 získal s týmem FC Schalke 04 německý pohár. V Poháru vítězů pohárů nastoupil v 17 utkáních a dal 4 góly. Za reprezentaci Německa nastoupil v letech 1963–1971 ve 26 utkáních a dal 3 góly. Byl členem bronzové reprezentace Německa na Mistrovství světa ve fotbale 1970, nastoupil v 5 utkáních.\n\n"}
{"id": "1526317", "url": "https://cs.wikipedia.org/wiki?curid=1526317", "title": "Nové fórum", "text": "Nové fórum\n\nNové fórum ( \"Neues Forum\") byla nezávislá občanská iniciativa v Německé demokratické republice, která patřila k iniciátorům změny režimu nazývané Die Wende. Vznikla v noci z 9. na 10. září 1989 v Berlíně, kde skupina opozičních intelektuálů vydala výzvu \"Čas nazrál – Odchod 89\" (\"Die Zeit ist reif – Aufbruch 89\"), v níž reagovala na rostoucí emigraci z NDR, upozornila na atmosféru strachu ve společnosti, na sociální a ekologickou krizi a vyzvala k dialogu mezi stranickým vedením a širokou veřejností o potřebných reformách. Žádost Nového fóra o registraci byla východoněmeckými úřady zamítnuta, ale ustavující prohlášení hnutí získalo okolo 200 000 signatářů. Nové fórum zorganizovalo shromáždění v Lipsku 16. října 1989, na němž 120 000 lidí skandovalo protivládní hesla. Následovala vlna masových demonstrací, které vedly k odstoupení Ericha Honeckera, pádu Berlínské zdi 9. listopadu 1989 a zavedení svobodných voleb.\n\nCílem Nového fóra byla demokratizace východoněmeckého režimu, nikoli jeho likvidace. Vývoj směřující ke znovusjednocení Německa proto vedl k názorovému rozkolu (v lednu 1990 vznikla v Saské Kamenici odštěpenecká Německá strana fóra, která se později spojila se Svobodnou demokratickou stranou) a k politické marginalizaci hnutí. V únoru 1990 vytvořilo Nové fórum spolu s \"Iniciativou pro mír a lidská práva\" a se sdružením \"Demokracie teď\" koalici Svaz 90, která ve volbách v březnu 1990 získala pouze 12 ze 400 poslaneckých mandátů. V září 1991 se Svaz 90 transformoval na politickou stranu, i když část členů provozuje Nové fórum nadále jako občanské sdružení. V roce 1993 se Svaz 90 spojil se západoněmeckou Stranou zelených a vytvořili Svaz 90/Zelení. Odpůrci tohoto spojení, které vedl Matthias Platzeck, ze strany vstoupili a založili \"Občanskou alianci svobodných voličů\". \n\n\n"}
{"id": "1526320", "url": "https://cs.wikipedia.org/wiki?curid=1526320", "title": "Jaroslav Dobrovolský", "text": "Jaroslav Dobrovolský\n\nJaroslav Dobrovolský (5. října 1895 Lužice u Hodonína – 29. dubna 1942 Mauthausen, Rakousko) byl učitel, výtvarník a komunální politik. V letech 1935 až 1938 byl starostou města Hodonína.\n\nJaroslav Dobrovolský byl posledním potomkem ze 14 dětí důlního kováře Josefa Dobrovolského a jeho ženy Filomeny rozené Hoferové. Po ukončení obecné školy v Lužicích (1901/2 až 1905/6) začal studovat na české zemské reálce v Hodoníně ve školních letech 1906/7 až 1912/13 a kde také 10. července 1913 vykonal zkoušku dospělosti. Po jednoroční studijní přestávce pokračoval ve studiu na C. kr. ústavu ku vzdělávání učitelů v Kroměříži ve školním roce 1914/15 jako student 4. ročníku. Studium zakončil tzv. doplňující zkouškou dospělosti, díky které mohl začít učit jako „\"zatímní učitel na veřejných školách obecných s vyučovacím jazykem českým\"“. Ihned po ukončení tohoto pedagogického vzdělání byl dekretem okresní školní rady v Uherském Hradišti ustanoven na Pětitřídní obecnou školu chlapeckou ve Starém městě u Uherského Hradiště jako výpomocný učitel.\n\nDobrovolský však byl již 15. listopadu 1915 odveden na vojnu do 25. zeměbraneckého pěšího pluku Rakousko-uherské armády, se kterým prošel tříměsíčním základním výcvikem v Pöchlarnu. Odtud přechází do důstojnické školy v Mostu nad Litavou. Po krátkém pobytu ve Sv. Hipolitu v Dolním Rakousku je poslán 23. června 1916 na frontu se Střeleckým plukem č. 25 Woyrschovi divize na východní frontu. Dne 1. 2. 1917 je povýšen do hodnosti praporčíka. Z ruské fronty je převelen na italskou (Asiago), odkud nemocen putuje z bojiště do nemocnice, kde zůstává do 20. 11. 1917. Začátkem listopadu je povýšen do hodnosti poručíka. Do 15. ledna 1918 je u náhradního praporu a poté slouží v záložní nemocnici č. 2 v Bílsku jako velitel výpomocného družstva (strážní setniny). Třetí den po skončení války se Dobrovolský hlásí na posádkovém velitelství v Hodoníně u nadporučíka Dr. Úlehly a zůstává u staničního velitelství v Hodoníně při organizování Slovácké brigády. Od 2. listopadu je Dobrovolský veden u I. polního praporu plnícího úkoly v Hodoníně, Břeclavě a Lednici jako pobočník velitelů nadpor. Pavla Sečkáře, poté Františka Nosterského a Ludvíka Hally, kde působí do 31. ledna 1919. Poté na půl roku přerušuje své aktivní vojenské působení a odchází učit do Mikulčic, kde je nedostatek učitelů. Avšak ihned po skončení školního roku se hlásí zpět k aktivní službě u Slovácké brigády a slouží jako velitel 3. strážní setniny 4 etapního praporu v Kremnici na Slovensku. Dne 10. listopadu odchází z aktivní vojenské služby nadobro, ale zůstává vojenským gážistou mimo službu, účastní se vojenských cvičení, navštěvuje instruktážní kursy a je také postupně povyšován až do hodnosti kapitána.\n\nV listopadu 1919 se vrací zpátky do mikulčické školy a ve školním roce 1920/21 přichází na školu lužickou. Během svého učitelování v Lužicích se (19. 10. 1920) žení na Obecním úřadě v Hodoníně s Emilií Bdínkovou. Zanedlouho (22. 5. 1921) se mladým manželů narodilo pevní dítě, dcera Danuška. I když nadále bydlela rodina Jaroslava Dobrovolského v Lužicích, vyšší školní orgány jej překládaly na učitelská místa mimo obec. V září 1922 zahajuje školní rok ještě v Lužicích, ale již v říjnu putuje do odlehlé Jelšavy na Slovensku do Ústavu pro sluchově a zrakově postižené Andreja Cházára. Tady zůstane až do poloviny roku 1925 a od září nastoupuje na břeclavskou dívčí měšťanskou školu. V jednoročním působení v Břeclavi můžeme spatřovat kolébku důležitých podnětů, které Dobrovolského ovlivňovaly další léta. Jednalo se především o spolupráci s tiskárnou Františka Vavříka a Vladimíra Chlandy, která vydávala (mimo merkantilních tiskovin) i tiskoviny hledající náročnějšího čtenáře a bibliofilie vztahující se nejčastěji k slováckému prostředí či k vlastenecké tematice. V tomto období začíná vytvářet svá první exlibris, první grafické cykly a ilustrace. \n\nDne 5. srpna 1926 se manželům Dobrovolským narodilo druhé dítě, pojmenované po otci, Jaroslav. Po narození syna mění Dobrovolský opět své učitelské místo. Tentokrát působí na měšťanské škole chlapecké v Uherském Ostrohu a to až do roku 1929.\n\nUstanovením zemské školní rady dostal Jaroslav Dobrovolský od září 1929 učitelské místo v Hodoníně, jako definitivní učitel na měšťanské škole chlapecké, kde působil do roku 1939 a je tak konečně stabilnějším obdobím, ze kterého může vyrůst jeho rozmanitá činnost. Vyučuje především kreslení, v některých letech však i krasopis, tělocvik, počty, němčinu či občanskou nauku. Dobrovolský své názory a metodické zkušenosti sdílel v odborných časopisech, přednášel a vedl kreslířské kurzy. Napsal také příručku \"Kreslení v prvouce\" (1931), ve které zpracovává učební látku prvních dvou školních roků. V následujícím roce vydává \"Kreslení ve 3.–5. třídě\". O prázdninách se vydává na studijní cesty na malířské výstavy u nás i v zahraničí. Své cesty také výtvarně zpracovává do cyklů, jako například pobyt v Kupari v Jugoslávii, který vydává v roce 1933 pod názvem \"Na modrém Jadranu\" (8 barevných linorytů). Od roku 1929 obesílá výstavy exlibris v Los Angeles Museum of History, Science and Art. V květnu 1931 na sedmé výstavě této každoroční přehlídky Mezinárodní společnosti pro exlibris, která byla obeslána 764 díly z celého světa, získává Dobrovolský čestné uznání za \"knižní značku Jaroslava Hermana\". Na tuto výstavu mu bylo přijato 22 prací. V následujícím roce získává toto čestné uznání opětovně, tentokrát za \"knižní značku pro V. a J. Krátkých\". Jeho dílo je tak vybráno jako nejlepší ze skupiny deseti československých autorů, kteří zaslali dohromady na 80 děl.\n\nK příležitosti 80. narozenin prezidenta Masaryka vydává Dobrovolský svůj cyklus 20 barevných dřevorytů zaznamenávající různá pozoruhodná místa města Hodonína. Tento cyklus mohl Dobrovolský panu presidentu osobně předat, neboť se 3. března 1930 účastní delegace hodonínského okresu, která byla vypravena k oslavám jeho narozenin. Cesta byla zřejmě pro Dobrovolského neobyčejným zážitkem a impulsem do další práce pro nejrůznější zájmové kruhy ve svém okolí. Dobrovolský se stal nejen šiřitelem, ale hlavně praktickým uskutečňovatelem mnohých masarykovských myšlenek, především těch, kde je kladen důraz na vlastní morální odpovědnost ve vztahu k jeho osobnímu povolání a rozvíjení obecného dobra společnosti. Od začátku třicátých let Dobrovolského veřejná aktivita neobyčejně stoupá – je členem redakčního sboru a jednatelem Masarykova kraje, předsedou Volné myšlenky XIII. kraje, je členem Masarykova musea, Dělnické akademie, Uměleckého sdružení učitelů v Praze, Skupiny učitelů kreslířů v Hodoníně a dalších. \n\nNěkdy po roce 1933, kdy byl v Hodoníně obnoven skauting, se Dobrovolský připojuje také k této organizaci. V roce 1935 je členem výboru místní rady a v letech 1936 a 37 figuruje jako předseda čestné rady a v roce 1938 je 1. místostarostou místního sdružení. Okolo roku 1938 je velitelem celé Masarykovy župy (zahrnovala okrsky od Zlína po Břeclav).\n\nDobrovolský byl také členem T. J. Sokol, kde v 30. letech figuroval jako tzv. vzdělavatel.\n\nV roce 1933 vydává Alois Kučík, přední organizátor břeclavského kruhu moravských bibliofilů, v Chlandově tiskárně báseň Petra Bezruče \"Kalina\" a také výbor jeho básní \"Jižní Morava v písních Petra Bezruče\". Tento soubor jedenácti básní je doplněn o 13 dvoubarevných a 2 jednobarevné linoryty J. Dobrovolského a je jím také graficky upraven. Tato publikace Bezruče velmi potěšila, jak dokládá dopis A. Kučíkovi: „\"Vzácný pane, zatím jsem knížku jen zběžně viděl a myslím, že je to dílo nádherné, za které Vám a panu Dobrovolskému bude vděčná celá jižní Morava\".“ Kladný vztah Petra Bezruče k Chlandově tiskárně a k Jaroslavu Dobrovolskému ústí k jeho souhlas vydat v Břeclavi celý soubor jeho Slezským písní v bibliofilské edici k jeho sedmdesátým narozeninám. Dobrovolský vyřezal k souboru básní 50 linorytů a toto dílo tak figuruje v jehotvorbě jako nejrozsáhlejší projekt.\n\nDobrovolský byl také členem Československé sociálně demokratické strany dělnické (člen předsednictva jejího okresního výkonného výboru v Hodoníně), za kterou kandidoval v roce 1935 do zastupitelstva města a 12. 11. 1935 se ujímá funkce čtvrtého českého starosty města Hodonína. Na svůj post Dobrovolský rezignoval v listopadu 1938, jak bylo předem dohodnuto vítěznou kolalicí stran a funkci předal v lednu 1939.\n\nJeště v první polovině roku 1939 dokončuje Dobrovolský poslední školní rok v Hodoníně na chlapecké měšťanské škole a poté dostává po dlouhých letech čekání (v srpnu 1939) místo okresního školního inspektora. Bylo to však místo v obvodu Moravské Ostravy a rozhodne se tedy přestěhovat na severní Moravu s celou svou rodinou a zabydluje se ve Slezské Ostravě.\nPo obsazení českých zemí je pro Dobrovolského přirozené, jako kapitána československé armády v záloze, jako člena Sokola, skauta a vlastence, přidat se k odboji. Se samozřejmostí přijal úkoly v protinacistickém odporu, a to již v období pochmurných pomnichovských měsíců. Do odbojové organizace Obrana národa byl zapojen škpt. Karlem Jansou z Hodonína, který byl pověřen funkcí velitele ON pro okres Hodonín. Dobrovolský organizoval odbojové složky, získával spolehlivé spolupracovníky, zprostředkoval na Hodonínsku přechody přes moravsko-slovenské hranice a sbíral finanční prostředky pro účely organizace. Pozice bývalého starosty města a záložního důstojníka mu poskytovala i příležitost k zajišťování zbraní. Byl také v písemném spojení se zahraničními odbojářskými činiteli a zejména s presidentem Dr. Edvardem Benešem. Po odchodu z Hodonína do Ostravy se Dobrovolský jako školní inspektor zapojil např. do letákové akce na Ostravsku.\n\nDobrovolský byl zatčen gestapem v noci z 11. na 12. září 1940 přímo v jeho kanceláři na základě udání a následně vězněn postupně v Moravské Ostravě, Ratiboři, Olomouci a Brně. Dne 15. října 1941 byl odsouzen stanným nebo zvláštním soudem pro velezradu a umístěn ve vyhlazovacím koncentračním táboře Mauthausen u rakouského Lince s označením „návrat nežádoucí“. I když byl fyzicky i duševně pevný, nakonec mu jeho tělo vypovědělo službu. Omrzly mu nohy, nastala u něj otrava provázená vysokými horečkami a zemřel 29. dubna 1942.\n\nDobrovolskému byl udělen Československý válečný kříž 1939 In memoriam a Junácký kříž „Za vlast 1939–45“, zlatý stupeň.\n\n\nVytvořil přes 200 knižních značek. \n\n\nIlustroval svýmy grafikami přes 60 knih. Nejrozsáhlejším dílem je kniha \"Petr Bezruč 1937\" (Slezské písně), které vydal Alois Kučík v Břeclavi v roce 1937.\n"}
{"id": "1526323", "url": "https://cs.wikipedia.org/wiki?curid=1526323", "title": "Norman Lloyd", "text": "Norman Lloyd\n\nNorman Lloyd, rodným jménem Norman Perlmutter, (* 8. listopadu 1914) je americký herec a režisér.\n\nNarodil se do židovské rodiny v Jersey City, ale vyrůstal v Brooklynu. Po dokončení střední školy zahájil studium na Newyorské univerzitě, ale na konci druhého ročníku školu opustil. Herectví se věnoval již od dětství, zpočátku ve vaudevillu. Počátkem čtyřicátých let začal hrát také ve filmech, například v Hitchcockových snímcích \"Sabotér\" (1942) a \"Rozdvojená duše\" (1945). Dále hrál například ve filmech \"Světla ramp\" (1952), \"Společnost mrtvých básníků\" (1989), \"Věk nevinnosti\" (1993) a \"Vykolejená\" (2015). Rovněž režíroval několik televizních filmů a věnoval se také produkci. V roce 2007 o něm byl natočen dokumentární film \"Who Is Norman Lloyd?\"\n\n"}
{"id": "1526332", "url": "https://cs.wikipedia.org/wiki?curid=1526332", "title": "Vícov (Přeštice)", "text": "Vícov (Přeštice)\n\nVícov je zaniklá středověká vesnice v okrese Plzeň-jih. V současnosti je lokalita částí města Přeštic, ležící od nich jeden kilometr severovýchodně při řece Úhlavě. Posledními objekty, které dokládají její existenci, jsou kostel svatého Ambrože a bývalá myslivna, nyní soukromý letní dům.\n\nO Vícově se v pramenech vyskytují pouze kusé informace, často je ves uváděna jako ves pustá – poustka. Farní ves s kostelem svatého Ambrože existovala již ve středověku a úplně zanikla v průběhu třicetileté války. První dochovaná zpráva o ní je z roku 1239, kdy se uvádí, že Vícov (Wecowo) jako součást přeštického újezdu patří kladrubskému klášteru. V předcházejícím roce 1238 prodala tehdejší majitelka Přeštic Anežka Přemyslovna město Přeštice spolu s 15 vesnicemi, mezi kterými byl i Vícov, kladrubskému benediktinskému klášteru. Anežka Přemyslovna byla majitelkou přeštického panství od roku 1236, kdy jej dostala od krále Václava I. K roku 1323 je na Vícově připomínán kostel, který však stál již dříve.\n\nFarní ves zanikla během husitských válek, kdy byla vypálena v roce 1421 Janem Žižkou, v roce 1427 Prokopem Holým; zůstal jen osamocený kostel. Ves s kostelem byla obnovena koncem 15. století. Existovala ještě v roce 1558 a v klášterních spisech se uvádí jako ves Wiczowo. V průběhu třicetilet0 války ves až na kostel definitivně zanikla. Berní rula z roku 1654 ves již neuvádí vůbec, v roce 1675 se uvádí jako „ves pustá“.\n\nVes byla formálně majetkem kladrubského kláštera, ale od roku 1421 byla dána císařem Zikmundem do zástavy. V zástavě ji měl rod Švihovských, který výrazně ovlivňoval život na Přešticku. Rod byl majitelem až do roku 1705, kdy přeštický statek vykoupil opět kladrubský klášter. Přibližně v polovině 18. století byla při kostele fara a škola. Po zrušení kláštera v roce 1785 koupil mezi jinými i ves Vícov hrabě Hugo Damián Ervín ze Schönbornu, který ji připojil ke svému dolnolukavickému panství. V nejstarší Přeštické kronice jsou v letech 1679–1719 uvedeni obyvatelé, žijící v „poustce vícovské“. Na místě dřívější fary se nacházela od 18. století myslivna, v roce 1930 zde bydleli 4 lidé. První mapou, která dokládá existenci kostela a myslivny je I. vojenské (josefské) mapování v letech 1764–1768.\n\nMyslivnu s rozsáhlými pozemky zakoupil v roce 1935 plzeňský právník Karel Pexidr starší. Podle návrhu plzeňského architekta Hanuše Zápala byl objekt v roce 1936 přestavěn na letní sídlo, které je dosud v majetku pana Karla Pexidra mladšího. U budovy se rozkládá rozsáhlá bývalá bažantnice.\n\nNázev vsi vznikl pravděpodobně ze zkratky osobního jména Vicemil nebo Vieceslav – Vieca, které se v době vzniku obce na začátku 13. století vyskytovalo poměrně běžně. Varianty názvu byly během let Wecovo, Wiczowo, Wieczov, Vienczov, Witzow.\n"}
{"id": "1526333", "url": "https://cs.wikipedia.org/wiki?curid=1526333", "title": "Jazvenik", "text": "Jazvenik\n\nJazvenik je sídlo (vesnice), část města Sisak v Sisacko-moslavinské župě ve středním Chorvatsku, v Posáví. Ve vsi žije česká menšina, v roce 1991 tvořila necelou třetinu jazvenického obyvatelstva.\n\nPrvní zmínka o Jazveniku je z roku 1224. Do poloviny 19. století žili ve vsi pouze Chorvati, první Češi začali přicházet v 60. letech 19. století. Mezi roky 1869 a 1940 přišlo do Jazveniku podle matričních záznamů celkem 298 Čechů, někteří později také odcházeli – do Československa, ale i do Ameriky.\n\nJazveničtí Češi založili besedu v roce 1928, v roce 1935 byl otevřen Český dům, projektovaný architektem Lvem Kaldou. Česká beseda Jazvenik funguje dodnes, využívajíc Český dům, ve kterém je mimo jiné česká knihovna. V současné době (2019) má beseda 121 členů, dvě taneční skupiny, pěveckou skupinu a skupinu divadelní.\n"}
{"id": "1526340", "url": "https://cs.wikipedia.org/wiki?curid=1526340", "title": "Trichofytóza", "text": "Trichofytóza\n\nTrichofytóza (trichophytosis) je plísňové onemocnění lidí i zvířat (antropozoonóza) způsobené plísněmi rodu Trichophyton.\n\nKlinické příznaky jsou kruhové zarudnutí kůže nebo ohraničené lysiny, které se rozrůstají. Terapie je pro všechny typy tichofytózy stejná: vakcinace a lokální ošetřením antimykotiky. Zkřížená imunita je pro trichofytózu typická. Znamená to, že pokud si tělo vytvoří protilátky proti jednomu druhu plísně, jsou účinné i na ostatní druhy. Obdobně je to i s antimykotiky – zabírají na všechny druhy trichofytózy. \n\nNěkteří jedinci jsou na plísně velice náchylní. Ve vlasech či na kůži se vytvoří kruhová zarudnutí s lysinkou, které se rozrůstá, mokvá. Lokálními přípravky lze plíseň zlikvidovat během několika dní, ale tím nemoc často nekončí. Jako komplikace po dermatomykóze jsou časté dermatitidy, bakteriální komplikace, ekzémy či poruchy imunity. Komplikace se léčí dlouhé měsíce či dokonce roky. Znovu nakažení trichofytózou je časté. \n\nZdroje nakažení jsou v první řadě nemocní jedinci včetně zvířat, ale nákaza je možná i z předmětů, které se nemocných dotkly.\n\nU koní i domácích mazlíčků jako jsou psi a kočky může nemoc probíhat nepozorovaně a dlouhodobě. Opakované nakažení lidí a trvalé kožní problémy mohou mít za původce domácí zvíře, u kterého drobnou kožní lézi považuje chovatel za normální (nevšiml si jí).\n\nJe vysoce infekční onemocnění skotu přenosné na lidi i ostatní druhy zvířat. U skotu je způsobeno Trichophyton verrucosum nebo Trichophyton mentagrophytes.\n\nV minulém století byla klasifikována jako velmi nebezpečná nákaza povinná hlášením. Postižená stáda se izolovala, vakcinovala, léčila lokálními přípravky. V ČSSR se povinně vakcinoval veškerý skot.\n\nKlíčem k boji proti trichofytóze je kvalitní vakcína. Vakcína (např. Trichoben) je natolik účinná, že ji lze aplikovat i klinicky nemocným jedincům jako lék (dva až tři krát v intervalu 14 dní i kratším). Pro srovnání je třeba veškeré ostatní vakcíny aplikovat jen zdravým jedincům, po vypuknutí nemoci je vakcinace nemožná. Trichofytóza je v tomto výjimkou. \nZanechává solidní imunitu sice jen jeden rok, ale zvířata vakcinovaná si udrží jistou hladinu protilátek celoživotně. \n\nV současné době není trichofytóza skotu povinná hlášení, vakcinace je dobrovolná. Nemoc koluje v populaci skotu, mezi volně žijícími zvířaty (lesní zvěř), mezi domácími mazlíčky (psi, kočky).\n\nExistuje dvojí vhodná strategie prevence: vakcinovat veškerý mladý skot do 4 měsíců stáří nebo stádo nevakcinovat a čekat, až dostane první jedinec trichofytózu, poté navakcinovat celé stádo.\n\nU mléčných farem je častější vakcinace telat. U masných stád je častější vakcinace celého stáda až po propuknutí nemoci.\nChybná strategie je léčit jen nemocné jedince a zbytek stáda neřešit. Plíseň se postupně rozšíří na oslabené jedince, navíc se rezervoárem nemoci stávají stáje, nářadí, oblečení ošetřovatelů, plísně se chov nikdy nezbaví.\n\nPokud se trichofytóza rozroste na celý povrch těla, může dojít k oslabení imunity jedince, nemoc se pro něj stává fatální (skončí na jatkách). Zvláště ohrožená jsou telata, která ještě nemají dostatečně vyvinutou imunitu (do 5 měsíců stáří). \n\nLaboratorní nález je zcela běžný i ve zdravých stádech, protože se používá živá vakcína, která může na přechodnou dobu způsobit lokální ložisko velikosti mince v místě vpichu. Paradoxně potvrdit klinický nález bývá obtížné, postižená místa jsou často ošetřena antimykotiky, což znemožní laboratoři kultivaci. Živé zárodky plísní jsou na kraji lézí, ne v centru. Pro laboratorní potvrzení nemoci se odebírají chlupy i s kořínky, stěry a seškraby.\n\nAvirulentní vakcíny nezanechávají dostatečný titr protilátek (= hladina protilátek v krvi), lze je použít jen jako prevence ve zdravých chovech. Pokud se nemoc do chovu dostane, léčení se provádí živou (atenuovanou) vakcínou.\n\nZ klinického hlediska lze rozlišovat mokvavou formu, která je vysoce infekční. Miliární formu, která se projevuje malými tečkami, zpravidla je způsobena T. mentagrophytes. Suchou formu, která probíhá dlouho, zpravidla je způsobena T.verrucosum. Suchou formu je třeba léčit nejen vakcinací, ale lokálním potíráním antimykotiky (např. IMAVEROL).\n\n\n\n\n\n"}
{"id": "1526342", "url": "https://cs.wikipedia.org/wiki?curid=1526342", "title": "Father of the Bride (album)", "text": "Father of the Bride (album)\n\nFather of the Bride je čtvrté studiové album americké skupiny Vampire Weekend. Vydáno bylo v květnu 2019 společností Columbia Records, šest let po vydání předchozí desky kapely \"Modern Vampires of the City\". Jde o první album kapely po odchodu zakládajícího člena Rostama Batmanglije, který se sice na desce rovněž podílel, ale ne jako člen kapely. Na produkci alba se podíleli Batmanglij, Ariel Rechtshaid, BloodPop, DJ Dahi a Steve Lacy. Album se umístilo na první příčce hitparády Billboard 200.\n\n"}
{"id": "1526350", "url": "https://cs.wikipedia.org/wiki?curid=1526350", "title": "The White Stripes (album)", "text": "The White Stripes (album)\n\nThe White Stripes je první studiové album amerického dua The White Stripes. Vydáno bylo v červnu 1999 společností Sympathy for the Record Industry a spolu s Jackem Whitem, zpěvákem skupiny, jej produkoval Jim Diamond. Obsahuje jak autorské písně převážně z pera Jacka Whitea, tak i coververze například od Boba Dylana a Roberta Johnsona a tradicionál „St. James Infirmary Blues“.\n\n\n"}
{"id": "1526353", "url": "https://cs.wikipedia.org/wiki?curid=1526353", "title": "De Stijl (album)", "text": "De Stijl (album)\n\nDe Stijl je druhé studiové album amerického dua The White Stripes. Vydáno bylo v červnu 2000 společností Sympathy for the Record Industry a produkoval jej frontman skupiny Jack White. Obsahuje jak autorské písně převážně z pera Jacka Whitea, tak i coververze od Son House a Blind Willieho McTella. Umístilo se na 38. místě hitparády nezávislých alb časopisu \"Billboard\". Svůj název dostalo podle stejnojmenného uměleckého hnutí.\n\n\n"}
{"id": "1526355", "url": "https://cs.wikipedia.org/wiki?curid=1526355", "title": "Vladislav Bajcajev", "text": "Vladislav Bajcajev\n\nVladislav Bajcajev (Bajcaty) (* 17. srpna 1990 Digora) je ruský zápasník–volnostylař osetské (digorské) národnosti.\n\nJeho rodina pochází z horské osetské vesnice Fasnal. Zápasení se věnoval od 8 let v rodné Digoře pod vedením Alana Dzagkojeva. V 15 letech se přesunul do Vladikavkazu na střední sportovní školu, na které se připravoval pod vedením Cezara Tybylova. Vrcholově se připravuje v armádním tréninkovém centru CSKA v Moskvě pod vedením trenéru Berišviliho a Margijeva. V ruské mužské reprezentaci se pohybuje od roku 2011 ve váze do 96 (97) kg. O post reprezentační jedničky bojoval s Dagestáncem Abdusalamem Gadisovem. V roce 2012 s Gadisovem prohrál nominaci na olympijské hry v Londýně. V roce 2015 přestoupil do vyšší váhy do 125 kg, ve které prohrál v roce 2016 nominaci na olympijské hry v Riu s Bilalem Machovem.\n\n"}
{"id": "1526356", "url": "https://cs.wikipedia.org/wiki?curid=1526356", "title": "White Blood Cells", "text": "White Blood Cells\n\nWhite Blood Cells je třetí studiové album amerického dua The White Stripes. Vydáno bylo v červenci roku 2001 společnostmi Sympathy for the Record Industry, XL Recordings a Third Man Records a jeho producentem byl frontman skupiny Jack White. Umístilo se na 61. příčce hitparády Billboard 200 a v několika zemích se stalo zlatým či platinovým.\n\nAutorem všech skladeb je Jack White.\n\n"}
{"id": "1526357", "url": "https://cs.wikipedia.org/wiki?curid=1526357", "title": "Dodge and Burn", "text": "Dodge and Burn\n\nDodge and Burn je třetí studiové album americké rockové skupiny The Dead Weather. Vydáno bylo v září 2015 společností Third Man Records a jeho producentem byl Jack White. Vyšlo více než pět let od předchozí desky \"Sea of Cowards\". Umístilo se na desáté příčce hitparády Billboard 200. První singl z alba, obsahující písně „Open Up (That's Enough)“ a „Rough Detective“, vyšel již v lednu 2014. Další dvě písně, „Buzzkill(er)“ a „It's Just Too Bad“, byly zveřejněny v listopadu toho roku. Přibližně měsíc před vydáním desky pak vyšel ještě jeden singl s písněmi „I Feel Love (Every Million Miles)“ a „Cop and Go“.\n\n\n\n"}
{"id": "1526361", "url": "https://cs.wikipedia.org/wiki?curid=1526361", "title": "Sea of Cowards", "text": "Sea of Cowards\n\nSea of Cowards je druhé studiové album americké rockové skupiny The Dead Weather. Vydáno bylo v květnu 2010 společnostmi Warner Bros. Records a Third Man Records a jeho producentem byl Jack White. Umístilo se na páté příčce hitparády Billboard 200. Bodovalo také v žánrových žebříčcích časopisu \"Billboard\" – mezi rockovými alby se vyšplhalo na třetí místo, mezi alternativními na druhé a v Top Tastemaker Albums až na první.\n\n\n"}
{"id": "1526362", "url": "https://cs.wikipedia.org/wiki?curid=1526362", "title": "Horehound", "text": "Horehound\n\nHorehound je první studiové album americké rockové skupiny The Dead Weather. Vydáno bylo v červenci 2009 společnostmi Warner Bros. Records a Third Man Records a jeho producentem byl Jack White. Kromě deseti autorských písní obsahuje také coververzi písně „New Pony“ od Bob Dylana. Album se umístilo na šesté příčce hitparády Billboard 200.\n\n\n"}
{"id": "1526364", "url": "https://cs.wikipedia.org/wiki?curid=1526364", "title": "Tvrdohouby", "text": "Tvrdohouby\n\nTvrdohouby (\"Sordariomycetes\", syn. \"Pyrenomycetes\") jsou skupinou vřeckovýtrusných hub. Mají perithecia nebo pseudoperithecia často uložená ve stromatu. Rostou na různých substrátech, hlavně na dřevě a živých orgánech vyšších rostlin, některé druhy cizopasí na lišejnících, houbách nebo na hmyzích larvách (rod Cordyceps). Četné druhy jsou původci chorob rostlin, například z rodů Mycosphaerella, Venturia, Nectria, Claviceps.\n"}
{"id": "1526367", "url": "https://cs.wikipedia.org/wiki?curid=1526367", "title": "Oldřich Doleček", "text": "Oldřich Doleček\n\nOldřich Doleček (23. června 1927, hájovna Kletná poblíž Litic nad Orlicí – 24. srpna 1945, Göttingen) byl (spolu se svým otcem Čeňkem Dolečkam, matkou Marií Dolečkovou a sestrou Hanou Dolečkovou) za protektorátu činný v protiněmeckém odboji. Byl zatčen gestapem 11. března 1943, podroben zostřeným vyslechům, po třech měsících deportován do Malé pevnosti v Terezíně a odtud pak v září 1943 přesunut na „převýchovu“ prací do nacistického koncentračního tábora pro mladistvé v Dolním Sasku. Zemřel tři měsíce po skončení druhé světové války, ochrnutý a slepý v důsledku předchozích nacistických lékařských pokusů, které se na vězních v táboře prováděly. Po skončení druhé světové války byl (in memoriam) vyznamenán Československým válečným křížem 1939 jako jeho vůbec nejmladší nositel. \n\nOldřich Doleček se narodil 23. června 1927 v hájovně Kletná poblíž Litic nad Orlicí do rodiny Čeňka Dolečka (5. dubna 1898 – 18. října 1944) a Marie Dolečkové. Jeho otec sloužil jako hajný u barona Parishe. Po záboru Sudet (po podepsání Mnichovské dohody) baron Parish rodině umožnil, aby se přestěhovala do hájovny v Luhu (v okrese Ústí nad Orlicí). (Hájovna kdysi patřila baronu Parischovi, stejně jako okolní lesy.) Hájovna se nacházela na samotě u Tiché Orlice. Místo bylo ideální pro protiněmecké aktivity, do něž se (krátce po 15. březnu 1939) zapojila celá rodina Čeňka Dolečka. Dolečkova hájovna skýtala zázemí pro ilegální odbojovou skupinu Obrany národa (ON) vedenou poručíkem Josefem Kábelem (Josefem Kabelem) a podplukovníkem Josefem Svatoněm. (Tato odbojová skupina spolupracovala rovněž s partyzány ze skupiny Krylov.) Čeněk Doleček poskytoval (v různých lesních úkrytech a v zemljance, kterou vykopal v lese spolu se synem Oldřichem) spolehlivý úkryt partyzánům a osobám, které prchaly před gestapem; jeho manželka Marie Dolečková spolu s dcerou Hanou Dolečkovou sháněly pro uprchlíky potraviny, oblečení a praly jim ošacení; syn Oldřich Doleček fungoval jako nenápadná informační spojka (denně totiž absolvoval cestu z hájenky do pět kilometrů vzdálené školy a zpět). \n\nDne 29. dubna 1942 byla na území Protektorátu Čechy a Morava vysazena (v rámci první vlny výsadků) z Anglie (operace Intransitive) tříčlenná paradesantní skupina sestávající se z nadporučíka Václava Kindla, četaře Bohuslava Grabovského a desátníka Vojtěcha Lukaštíka. Úkolem tohoto výsadku bylo poškodit rafinérii minerálních olejů v Kolíně a pak realizace dalších sabotážních a destrukčních úkolů. Václav Kindl a Bohuslav Grabovský navázali kontakt s Obranou národa a její členové jim zajistili falešné doklady a úkryt ve východních Čechách. A byl to právě Čeněk Doleček, který těmto dvěma parašutistům poskytl spolehlivý úkryt. \n\nHromadné zatýkání členů odboje, které se uskutečnilo v předjaří roku 1943, doputovalo i na Orlicko, kde zatýkání gestapem probíhalo na různých místech (v Chocni, České Třebové, Vysokém Mýtě, Brandýse nad Orlicí, ...). Jeden bývalý poručík československé armády zostřené gestapácké výslechy spojené s mučením nevydržel a Dolečkovy prozradil. Do hájovny v Luhu vtrhlo gestapo večer 11. března 1943. Nejprve se zmocnili a následně zbili Čeňka Dolečka. Pak si počkali, až přijde domů jeho syn Oldřich Doleček, kterého rovněž zajali a taktéž surově zbili. Předpokládali, že chlapec po prvním šoku všechno vyzradí, ale nestalo se tak. Toho dne (11. března 1943) bylo na pardubické gestapo odvlečeno na čtyřicet zajištěných osob. \n\nVýslechy Oldřicha Dolečka spojené s mučením pokračovaly i dlouhé následující týdny. Byl bit býkovci s ocelovými kuličkami a rukavicemi vyztuženými plechovými pláty. Jindy ho zase donutili, aby se díval, jak týrají jeho otce a matku. Nikdo ze členů rodiny Dolečkových ale nepromluvil a tak se vlna zatýkání u nich zastavila. Po třech měsících marných pokusů o „vytěžení“ byli Dolečkovi deportováni do Malé pevnosti v Terezíně. Tady čekali na soud, který se uskutečnil na podzim roku 1943 v Drážďanech. Čeněk Doleček byl odsouzen (za odbojovou činnost a pomoc partyzánům) k trestu smrti a následně popraven stětím gilotinou dne 18. října 1944 v Drážďanech. Jeho manželka Marie Dolečková byla odsouzena k šesti letům odnětí svobody v káznici. Její dceři Haně Dolečkové byl vyměřen trest čtyři roky káznice. \n\nOldřich Doleček byl v době soudu nezletilý a souzen v Drážďanech tudíž nebyl. Byl potrestán jako první z rodiny ještě v Terezíně. Potom byl odeslán (s označením R.U., tj. Rückkehr unerwünscht – Návrat nežádoucí) na „převýchovu“ do „Policejního tábora pro ochranu mládeže“ v Moringenu (některé prameny uvádějí název Moringen Soling nebo KT Solingen-Mohring), což byl jen jiný název pro nacistický koncentrační tábor (v Dolním Sasku) určený pro nezletilé. V Moringenu byli vězněni mladiství (kluci a mladí muži) ve věku od třinácti do dvaceti dvou let. Zde úmorně a těžce pracovali v podzemí bez denního světla, ve třech směnách, bez oddechu, při nedostatku jídla a o hladu, bez možnosti se umýt. Za sebemenší prohřešky následovaly brutální tresty. \n\nV Moringenu (resp. v Moringen Soling či KT Solingen-Mohring) a v nedalekém Göttingenu se mnozí z vězňů stali „pokusnými morčaty“, na nichž psychiatr Dr. Robert Ritter prováděl pokusy. Těmi se snažil dokázat, že dědičné vlastnosti jsou geneticky podmíněné. Při evakuaci tábora Moringen na konci druhé světové války byla většina dokumentace zničena, ale svědectví přeživších bývalých vězňů popisovala odebírání mozkomíšního moku z páteře a zřejmě také zkoumání mozku pomocí elektrod či pokusy o transplantaci očí. („Beznadějní“ jedinci byli po příchodu do koncentračnho tábora rovnou sterilizováni.)\n\nOldřich Doleček byl deportován do koncentračního tábora v Moringenu v září roku 1943, byl přijat Dr. Robertem Ritterem a poslán na práci do podzemní šachty v původním solném dole, kde se nacházela muniční továrna a skladiště. V Moringenu pracoval Oldřich Doleček necelé dva roky. Když vyčerpal své fyzické a psychické síly a nemohl dále pracovat, posloužil nejspíše k pokusům, neboť konce druhé světové války se dočkal ochrnutý a slepý. Dne 11. srpna 1945 byl přijat do nemocnice v Göttingenu. Zemřel osamělý po 13 dní trvající hospitalizaci v göttingenské nemocnici dne 24. srpna 1945 (dle úmrtního listu na karcinom plic, v jiném dokumentu bylo rukou připsáno, že příčinou smrti byl silně poškozený mozek). Pochován byl o pět dní později v bezejmenném hrobě (číslo 316) na hřbitově v Göttingenu.\n\nDruhá světová válka skončila v Evropě 8. května 1945, do nemocnice v Göttingenu byl Oldřich Doleček přijat až 11. srpna 1945. Tři poslední měsíce jeho života nejsou objasněny. Marie Dolečková a její dcera Hana Dolečková byly propuštěny z koncentračního tábora Terezín v dubnu 1945. Z rozhlasového vysílání se dozvěděly, že vězeň, který se vrátil z koncentračního tábora v Moringenu, hledá příbuzné svého kamaráda a spoluvězně Oldřicha Dolečka. Od tohoto spoluvězně pak získaly informaci, že Oldřich Doleček je hospitalizován (neschopen převozu) v nemocnici v Göttingenu. Obě ženy hledaly dlouhé měsíce způsob, jak se dopravit do Göttingenu, když cesta tam vedla přes dvě okupační pásma a k jejímu vykonání byla potřeba celá řada úředních povolení. Zprávu o smrti Oldřicha Dolečka dostaly obě ženy až v prosinci roku 1946, tedy více než rok po jeho úmrtí. \n\nNěmecká historička a politoložka Susanne Heimová a její badatelský tým tvrdí, že zrůdné pokusy na lidech dělaly desítky nacistických lékařů, a to nejen osvětimský doktor Josef Mengele, ale například i psychiatr Dr. Robert Ritter. (Patronem těchto lékařů byl profesor Otmar von Verschuer, vedoucí Institutu císaře Viléma, předchůdce dnešního Institutu Maxe Plancka. Otmar von Verschuer byl v roce 1949 plně rehabilitován. Působil na katedře genetiky v Münsteru. V roce 1952 byl zvolen předsedou Německé antropologické asociace.) Dr. Robert Ritter nebyl za své válečné experimenty souzen a po druhé světové válce působil na psychiatrii pro mladistvé ve Frankfurtu.\n\n\n\n"}
{"id": "1526368", "url": "https://cs.wikipedia.org/wiki?curid=1526368", "title": "Boarding House Reach", "text": "Boarding House Reach\n\nBoarding House Reach je třetí sólové studiové album amerického hudebníka Jacka Whitea. Vydáno bylo v březnu 2018 společnostmi Third Man Records, Columbia Records a XL Recordings. Umístilo se na první příčce hitparády Billboard 200 a vrcholu dosáhlo i v rockové a alternativní hitparádě časopisu \"Billboard\". Album obsahuje celkem třináct písní, přičemž dvanáct jich napsal sám White a jedna je dílem Antonína Dvořáka (autorem textu je Howard Johnson, přičemž píseň zaranžoval sám White).\n\n\n"}
{"id": "1526375", "url": "https://cs.wikipedia.org/wiki?curid=1526375", "title": "Aniontová adiční polymerizace", "text": "Aniontová adiční polymerizace\n\nAniontová adiční polymerizace je druh polymerizační reakce, patřící mezi iontové polymerizace, při které jsou aktivními centry anionty. Má mnoho různých využití, jako monomery se však při ní nejčastěji používají vinylové sloučeniny. U některých takových reakcí je možné ovlivňovat strukturu a složení produktů.\n\nRoku 1936 Karl Ziegler navrhl aniontovou polymerizaci styrenu a butadienu postupnou adicí monomeru na alkyllithný iniciátor probíhající bez přenosu řetězce či terminace. O dvacet let později Szwarc pozoroval „živou“ polymerizaci. V jedné z průlomových prací v oblasti studia polymerů Szwarc ukázal, že při radikálové adici naftalenu na styren probíhá přesun elektronů, což vede k tvorbě dianionu, který rychle reaguje se styrenem za vzniku „živého“ polymeru. Důležité je, že při reakci použil aprotické rozpouštědlo, konkrétně tetrahydrofuran. Szwarc zdůraznil, že kinetika a termodynamika mají velký význam v tomto ději. Ve stejné době zkoumal vzájemná působení několika iontových párů a radikálových iontů. Tato práce vedla k objevu použitelné syntézy polymerů s možností ovlivňovat jejich molekulové hmotnosti, rozdělení molekulových hmotností a strukturu.\n\nPoužití alkalických kovů k iniciaci polymerizace 1,3-dienů vedlo k objevu cis-1,4-polyizoprenu. Tento objev nastartoval vývoj průmyslových aniontových polymerizací s využitím alkyllithných iniciátorů.\n\nMonomery použitelné při aniontové polymerizaci lze rozdělit do dvou větších skupin.\n\nVinylové monomery mají obecný vzorec CH=CHR, nejvýznamnější z nich jsou styren (CH-CH=CH), buta-1,3-dien (CHCH-CH=CH) a isopren (CH=C(CH)CH=CH). Patří sem také vinylpyridin, vinylsulfony, vinylsulfoxidy a vinylsilany.\n\nDruhou skupinou jsou akrylátové estery, jako akrylonitril, methakryláty, kyanoakryláty a akrolein.\n\nAby mohlo dojít k polymeraci u vinylových sloučenin, tak musí substituenty na dvojné vazbě být schopné stabilizovat záporný náboj. Stabilizace probíhá prostřednictvím delokalizace tohoto náboje. Vzhledem k vlastnostem karboaniontového propagačního centra nesmí být přítomny substituenty reagující se zásadou nebo s nukleofilem, případně musí být chráněny.\n\nIniciátory aniontové polymerizace se vybírají podle reaktivity monomerů. S velmi elektrofilními monomery, jako jsou kyanoakryláty, se používají pouze slabé nukleofily, například aminy, fosfiny, nebo dokonce alkylhalogenidy. U méně reaktivních monomerů, například styrenu, je třeba použít silné nukleofily, jako je \"N\"-butyllithium. U reaktantů střední reaktivity se používají i středně reaktivní nukleofily, což je například vinylpyridin.\n\nPoužité rozpouštědlo se určuje podle reaktivity iniciátoru a vlastností vznikajícího řetězce. U aniontových sloučenin s nízkou reaktivitou, například heterocyklických monomerů, lze použít mnoho různých rozpouštědel.\n\nIniciace polymerizace styrenu naftalenidem sodným probíhá skrz přesun elektronů z naftalenového radikálového aniontu na monomer. Vzniklý radikál se dimerizuje na dilithiosloučeninu, která následně funguje jako iniciátor. Při tomto postupu je nutné použít polární rozpouštědlo, potřebná je i stabilita radikálového aniontu a solvatace vznikajících kationtů. Poté se může přesunout elektron z radikálového aniontu na monomer.\nPři iniciaci může rovněž dojít k přesunu elektronů z alkalického kovu na monomer, čímž také vzniká radikálový anion. Iniciátor se objevuje na poverchu kovu, přičemž dochází k vratnému přesunu elektronu na adsorbovaný monomer.\n\nK nukleofilním iniciátorům patří kovalentní i iontové amidy kovů, alkoxidy, hydroxidy, kyanidy, fosfiny, aminy a organokovové sloučeniny (alkyllithné sloučeniny a Grignardova činidla). POři iniciaci dochází k adici neutrálního (B:) nebo záporného (B:-) nukleofilu na monomer.\nNejčastěji se používají alkyllithné sloučeniny, a to obvykle při polymerizaci styrenů a dienů.\n\nMonomery aktivované silně elektronegativními skupinami mohou být iniciovány slabými anionty i neutrálními nukleofily (například aminy a fosfiny). Příkladem je polymerace kyanoakrylátů, která se využívá na výrobu sloučenin, které jsou základními složkami sekundových lepidel. V tomto případě stačí stopová množství nečistot k iniciaci aniontové nebo zwitteriontové polymerace.\n\nBěhem propagace aniontové adiční polymerizace dojde k úplnému spotřebování monomeru. Tato fáze je často velmi rychlá i za nízkých teplot.\n"}
{"id": "1526380", "url": "https://cs.wikipedia.org/wiki?curid=1526380", "title": "Help Us Stranger", "text": "Help Us Stranger\n\nHelp Us Stranger je třetí studiové album americké rockové skupiny The Raconteurs. Vydáno bylo společností Third Man Records v červnu 2019, tedy jedenáct let po předchozí desce \"Consolers of the Lonely\". Obsahuje celkem dvanáct písní, přičemž jedenáct z nich pochází z pera Brendana Bensona a Jacka Whitea a píseň „Hey Gyp (Dig the Slowness)“ je coververzí od Donovana. Album se umístilo na první příčce hitparády Billboard 200.\n\n\n\n"}
{"id": "1526383", "url": "https://cs.wikipedia.org/wiki?curid=1526383", "title": "Národní vlastenecká strana", "text": "Národní vlastenecká strana\n\nNárodní vlastenecká strana Chorvatska ( \"Domovinska građanska stranka\", zkr. DGS) je někdejší chorvatská mimoparlamentní pravicová politická strana, jejíž cílem bylo obnovení monarchie v Chorvatsku.\n\nStranu založil Drago Mintas 21. června 1992 s odkazem na program a ideje chorvatské Strany práva dr. Ante Starčeviće. \n\nStrana byla nuceně zrušena 14. března 2007 úřední cestou z rozhodnutí chorvatského Ministerstva veřejné správy. \n\nStrana prosazovala následující základní principy:\n\n"}
{"id": "1526386", "url": "https://cs.wikipedia.org/wiki?curid=1526386", "title": "Broken Boy Soldiers", "text": "Broken Boy Soldiers\n\nBroken Boy Soldiers je první studiové album americké rockové skupiny The Raconteurs. Vydáno bylo v květnu roku 2006 společnostmi Third Man Records a XL Recordings a produkovali jej Brendan Benson a Jack White. Album bylo nominováno na cenu Grammy coby nejlepší rockové album. Prvním singlem z alba byla píseň „Steady, As She Goes“, ke které byly natočeny dva videoklipy – jeden režíroval Jim Jarmusch, zatímco druhý natočil Paul Reubens.\n\nAutory všech skladeb jsou Brendan Benson a Jack White.\n\n"}
{"id": "1526389", "url": "https://cs.wikipedia.org/wiki?curid=1526389", "title": "Howie Dorough", "text": "Howie Dorough\n\nHoward Dwaine Dorough (* 22. srpna 1973 Orlando) je americký zpěvák, skladatel a herec, člen americké hudební skupiny Backstreet Boys. Kolem roku 2006 začal Howie pracovat na svém prvním sólovém albu. Dorough také založil společnost s názvem Sweet D, Inc. se svým starším bratrem Johnem, specializovaná na vývoj nemovitostí a budování řadu bytů, hotelu a nábřeží. V roce 2013 debutoval Dorough v komedii \"This Is the End\" spolu se zbytkem členů kapely Backstreet Boys. \n"}
{"id": "1526392", "url": "https://cs.wikipedia.org/wiki?curid=1526392", "title": "Consolers of the Lonely", "text": "Consolers of the Lonely\n\nConsolers of the Lonely je druhé studiové album americké rockové skupiny The Raconteurs. Vydáno bylo v březnu roku 2008 společnostmi Third Man Records a Warner Bros. Records a produkovali jej Brendan Benson a Jack White. Obsahuje celkem čtrnáct písní, přičemž třináct z nich napsali Benson a White a píseň „Rich Kid Blues“ je coververzí od Terryho Reida. V hitparádě Billboard 200 se deska umístila na sedmé příčce.\n\n\n\n"}
{"id": "1526393", "url": "https://cs.wikipedia.org/wiki?curid=1526393", "title": "Nicolae Ciobanu", "text": "Nicolae Ciobanu\n\nNicolae Ciobanu nebo z cyrilice Nikolaj Čeban (* 30. března 1986) je moldavský zápasník–volnostylař.\n\nPřipravuje se v policejním tréninkovém centru Dinamo v Kišiněvě pod vedením Nicolae Oriola. Specializuje se na volný styl. V moldavské mužské reprezentaci se pohybuje od roku 2006 ve váze do 96 (97) kg. V roce 2008 se druhým místem na první světové kvalifikaci v Martigny kvalifikoval na olympijské hry v Pekingu, kde prohrál v úvodním kole s Maďarem Gergely Kissem 0:2 na sety. \n\nV roce 2012 se vítězstvím na závěrečné světové olympijské kvalifikaci v Helsinkách kvalifikoval na olympijské hry v Londýně, kde prohrál ve druhém kole s Gruzínem Giorgi Gogšelidzem 0:2 na sety. To že se umí připravit na turnaje olympijské kvalifikace potvrdil napotřetí v roce 2016 v Ulánbátar. Na olympijské hry v Riu však opět formu nevyladil, když prohrál v úvodním kole s reprezentantem Rumunska Albertem Saritovem 2:5 na technické body.\n\n"}
{"id": "1526396", "url": "https://cs.wikipedia.org/wiki?curid=1526396", "title": "Stay Around", "text": "Stay Around\n\nStay Around je patnácté studiové album amerického hudebníka JJ Calea. Vydáno bylo 26. dubna 2019 společností Because Music. Album vyšlo necelých šest let po Caleově smrti a deset let po jeho předchozím albu \"Roll On\". Vydáno bylo na CD a na dvojité gramofonové desce. Album masteroval Greg Calbi.\n\nAutorem všech písní je JJ Cale. Výjimkou je píseň „My Baby Blues“, jejíž autorkou je Christine Lakeland.\n\n"}
{"id": "1526400", "url": "https://cs.wikipedia.org/wiki?curid=1526400", "title": "Svobodná místa", "text": "Svobodná místa\n\nSvobodná místa je koncertní album českého básníka a hudebníka Pavla Zajíčka. Obsahuje záznam z vystoupení, které odehrál za doprovodu Ivana Achera a Michala Nejtka dne 16. února 2011 v Divadle 29 v Pardubicích. Jako host se koncertu účastnil americký kytarista Gary Lucas. Acher později nahrávku ve studiu do značné míry přepracoval, mj. některé pasáže odebrál a jiné přidal. Nové party tak nahrál kytarista Ivan Manolov a v jedné skladbě zazpívala Jana Vébrová. Autory hudby k zajíčkovým textům jsou Acher a Nejtek. Album bylo pokřtěno samotným Zajíčkem na koncertu k jeho poctě, který se konal 15. dubna 2019 v pražském Paláci Akropolis.\n\n\n"}
{"id": "1526402", "url": "https://cs.wikipedia.org/wiki?curid=1526402", "title": "Polonia Bytom (fotbal)", "text": "Polonia Bytom (fotbal)\n\nKlub Sportowy Polonia Bytom, zkráceně Polonia Bytom, je polský fotbalový klub sídlící ve městě Bytom. Klub existoval v letech 1920 až 1922 a potom od roku 1945. 2× byl mistrem Polska.\n\nKlub byl založen roku 1920 během polského povstání v horním Slezsku. V roce 1922 bylo ale rozhodnuto, že Bytom zůstane v Německu, a klub zanikl.\n\nV roce 1945 klub znovuzaložili bývalí hráči, funkcionáři a příznivci Pogoně Lvov, podobně jako založili i Odru Opole, Piast Gliwice a Pogoň Štětín. Ti z Lvova museli odejít na západ, když bylo jasné, že Lvov získá Sovětský svaz. Barvy všech těchto klubů jsou červená a modrá.\n\nV letech 1954 a 1962 vyhrála Polonia Bytom polskou ligu. PMEZ hrála v letech 1958/59 (i když nebyla mistrem) a 1962/63.\n\nV roce 1965 vyhrála Pohár Intertoto. Ve stejném roce vyhrála i International Soccer League. Jako vítěz této soutěže byla vyzyvatelem Dukly Praha v American Challenge Cup. Nad Duklou, která vyhrála předtím 4× za sebou, vyhrála a stala se tak posledním vítězem této soutěže.\n\nV letech 1987–2007 hrál tým 20 let jen v nižších ligách. 1. ligu hrál znovu v letech 2007–2011, ale od roku 2011 je zase jen v nižších ligách.\n\n\n\n"}
{"id": "1526408", "url": "https://cs.wikipedia.org/wiki?curid=1526408", "title": "Formule 1 v roce 2020", "text": "Formule 1 v roce 2020\n\nSezóna Formule 1 2020 bude 71. sezónou Mistrovství světa Formule 1, závodní série pořádané pod hlavičkou Mezinárodní automobilové federace (FIA). Účastnit se jí bude dvacet jezdců a deset týmů. V kalendáři sezóny je vypsáno 22 závodů.\n\nSezóny 2020 se budou účastnit stejné týmy jako v předchozím roce. \n\n\n\nZa umístění v závodě získává body prvních 10 jezdců v cíli. Body jsou rozděleny takto:\nV případě rovnosti bodů rozhoduje vyšší počet umístění na 1., 2., 3. a dalších místech až do chvíle, kdy lze o pořadí rozhodnout. Konečné rozhodnutí náleží FIA.\nTučně – Pole position\n\"Kurzívou\" – nejrychlejší kolo závodu\n\nV případě rovnosti bodů rozhoduje pravidlo \"nejlepších umístění\", tj. výše v celkovém pořadí se umístí jezdec, který má více prvních míst. Pokud je počet shodný, porovnává se počet druhých míst, třetích míst atd. Konečné rozhodnutí vydává FIA.\n\nPoznámky:\n\nTučně – Pole position\n\"Kurzívou\" – nejrychlejší kolo závodu\n\nPoznámky:\n"}
{"id": "1526409", "url": "https://cs.wikipedia.org/wiki?curid=1526409", "title": "DeeThane", "text": "DeeThane\n\nDeeThane (Damien Dante, * 12. října 1993 Třebíč) je český streamer, komentátor elektronického sportu a hudebník.\n\nDamien Dante se narodil v roce 1993 v Třebíči. Od dětství se věnoval tanci a sportům, ze kterých ho nejvíce oslovil basketbal. V šestnácti letech se přestěhoval do Kladna, kde vystudoval střední školu a odmaturoval. Během toho nějakou dobu doučoval angličtinu a žákům lhal, že už je na vysoké, ač byl teprve středoškolák. Později začal dělat překladatele pro největší firmu s řezanými květinami v Čechách a začal se věnovat streamování. Tam začala tato jeho cesta.\n\nSportovec a učitel se pustil do role streamera a internetového baviče. Velmi rychle si získal pozornost publika, z Kladna se odstěhoval do Prahy a v lednu 2015 se začal živit čistě streamem. Šťastnou náhodou se dostal i ke komentování e-Sportových akcí ve hře Hearthstone, kde se mu ale hra nezdála dost akční a proto se vrhl na komentování hry Counter Strike. Později se s Ivanem Lazarovem jako první komentátoři u nás dostali i do televize. Damien nadále komentuje největší e-Sport akce v Čechách i na Slovensku.\n\nJen málo lidí ale ví, že již jako dvanáctiletý se věnoval hudbě. Celá jeho rodina byla hudebně založená, odmalička proto hudbu miloval. Jeho písničky nahrané v roce 2006 se stále dají dohledat na internetu, např. píseň Loutka. Když se díky streamu objevila příležitost věnovat se tomu, k čemu vždy tak tíhnul, začal na sobě dřít a propracoval se až k prvnímu sólovému albu ZG.\n\nJak už bylo zmíněno, jeho prvním vydaným albem bylo ZG, přesněji 18. listopadu 2017. Jako další následovalo EP s názvem Uroboros, vydané 26. 3. 2017 a obsahující tři skladby. Posledním jeho nejnovějším albem je Real One, které je dostupné na všech hudebních platformách (Spotify, Deezer, Apple Music, Hudba Play) od 14. 10. 2019. \n\nUspořádal koncert v paláci Akropolis, který úspěšně vyprodal. Poté se konalo turné po několika městech v České republice, například v Praze, Plzni, Brně, nebo Ostravě. Poslední akcí bylo představení jeho nejnovějšího alba v pražské Kabelovně.\n\nZa dobu svého online působení pracoval na mnoha charitativních projektech a vždy se snažil nacházet způsoby jak pomáhat svým fanouškům. Pomáhal rodině s dítětem postiženým leukémií, vybíral příspěvky na Kliniku dětské onkologie v Motole a také na hračky do dětských domovů, osobně navštívil několik těžce nemocných fanoušků. Podařilo se mu vybrat 250 000 korun pro Denisku, holčičku trpící od narození dětskou mozkovou obrnou, která potřebovala asistenčního psa. V roce 2019 dokázal vybrat 416 050 korun pro Natálku, na speciální ortézu, díky které by mohla samostatně chodit. A proč tohle vše dělá? Protože, jak sám říká, z jeho pozice je snadné udělat dobrou věc, na kterou daný člověk nezapomene. Zároveň doufá, že tím bude inspirovat k podobnému jednání ostatní influencery i obyčejné lidi, kterým se v životě naskytne příležitost někomu podat pomocnou ruku.\n"}
{"id": "1526410", "url": "https://cs.wikipedia.org/wiki?curid=1526410", "title": "Typ 91 (obrněný automobil)", "text": "Typ 91 (obrněný automobil)\n\nTyp 91, též Sumida M.2593, byl japonský obrněný automobil ze 30. let 20. století, který mohl operovat jak na silnicích, tak i na železničních kolejích.\n\nProdukce začala v roce 1933 ve společnosti Automobilových závodech Išikawadžima. Všech šest jeho silničních kol mohlo být vyměněno za kola železniční. Nepoužívané silniční pryžové obruče pak byly uloženy na bocích trupu. Aby byla výměna kol usnadněna, byly do vozidla zabudovány čtyři zvedáky. Celá výměna tak trvala deset až dvacet minut. Rozchod kol mohl být upraven, aby vyhovoval různým typům železnic. Maximální rychlost činila 40 km/h na silnici a 60 km/h na železnici. Posádka činila 6 mužů vyzbrojených jedním 6,5mm nebo 7,7mm kulometem.\n"}
{"id": "1526412", "url": "https://cs.wikipedia.org/wiki?curid=1526412", "title": "All the Feels", "text": "All the Feels\n\nAll the Feels je čtvrté studiové album americké hudební skupiny Fitz and the Tantrums. Vydalo jej v září roku 2019 vydavatelství Elektra Records. První singl „123456“ vyšel již v březnu 2019. Další píseň nazvaná „Don't Ever Let 'Em“ byla zveřejněna o měsíc později. Počátkem května vyšla třetí píseň „I Need Help!“ Čtvrtá píseň z desky „All the Feels“ byla uvedena koncem června, kdy byly zároveň zveřejněny detaily o připravovaném albu.\n\n\na další\n"}
{"id": "1526416", "url": "https://cs.wikipedia.org/wiki?curid=1526416", "title": "Claire Ross-Brown", "text": "Claire Ross-Brown\n\nClaire Ross-Brown (* 11. listopadu 1972 Londýn) je anglická herečka. Od roku 1999 žije v Kodani. V letech 2005 až 2006 hrála roli Claire v úspěšném sitcomu \"Klovn\". Vystupovala v celkem 14 epizodách tohoto seriálu. Rovněž hrála v řadě filmů. Věnuje se také hudbě, v roce 2008 vydala své debutové album \"Complexity\". Se svým manželem Mortenem Bennem má dceru Scarlett.\n\n\n"}
{"id": "1526417", "url": "https://cs.wikipedia.org/wiki?curid=1526417", "title": "Silnice D76", "text": "Silnice D76\n\nSilnice D76 () je silnice v Chorvatsku. Je dlouhá 28,3 km. Je známá především díky tunelu Sveti Ilija, který je často používán turisty pro spojení mezi dálnicí A1 a Makarskou riviérou. Dále také slouží ke spojení Bašky Vody (resp. Makarské) s městem Imotski, případně s bosenským městem Posušje.\n"}
{"id": "1526427", "url": "https://cs.wikipedia.org/wiki?curid=1526427", "title": "Blueprint for a Sunrise", "text": "Blueprint for a Sunrise\n\nBlueprint for a Sunrise je hudební album umělkyně Yoko Ono. Vydala jej v listopadu 2001 společnost Capitol Records a na jeho produkci se spolu s Yoko Ono podílel Rob Stevens. Obsahuje mj. koncertní nahrávky, remixy i nové nahrávky. Na albu se podílel mimo jiné syn Yoko Ono Sean Lennon.\n\nNovinář Josef Vlček album ve své recenzi pro iDNES.cz hodnotil kladně.\n\n\n"}
{"id": "1526429", "url": "https://cs.wikipedia.org/wiki?curid=1526429", "title": "Pošli to tam!", "text": "Pošli to tam!\n\nPošli to tam! je studiové album českého hudebníka Michala Pavlíčka. Vyšlo nejprve 22. března 2019 na CD a pak 3. května 2019 na dvojité gramofonové desce. Na desce zpívali například Vlastimil Třešňák, Richard Müller a Monika Načeva. Autory textů jsou mimo jiné Jan Sahara Hedl, Jáchym Topol a Michal Horáček. Obsahuje ale i instrumentální skladby. Píseň „Odcházení“ je vzpomínkou na Václava Havla. Autorem obalu alba je Stefan Milkov. Album mělo původně vyjít v roce 2018, ale kvůli Pavlíčkovýn zdravotním potížím bylo jeho vydání odloženo. Jde o Pavlíčkovo první čistě sólové album po devíti letech – naposledy vydal v roce 2010 trojalbum \"Srdeční záležitosti\".\n\n"}
{"id": "1526431", "url": "https://cs.wikipedia.org/wiki?curid=1526431", "title": "Energetická aukce", "text": "Energetická aukce\n\nEnergetická aukce je způsob výběru dodavatele elektřiny nebo plynu, kdy více odběratelů hledá dodavatele společně, takže mohou získat lepší nabídku, než kdyby postupovali jako jednotlivci. Na českém trhu s energiemi se aukce energií rozšířily zejména v letech 2018 a 2019. \n\nAukce organizují zprostředkovatelé, proto při jejich sjednávání nelze využít ochrany spotřebitele, kterou poskytuje energetický zákon, zejména zrušení smlouvy na dodávku energií bez sankcí ve lhůtě do 15 dní od zahájení dodávek energií. Dozor nad nekalými praktikami u energetických aukcí provádí Česká obchodní inspekce (ČOI). \n\nV první polovině roku 2019 výrazně přibylo podnětů ze strany spotřebitelů na regulátora trhu (ERÚ), které souvisely právě se zprostředkovateli a energetickými aukcemi, což ukazuje na častější problémy odběratelů v této oblasti. Přihlášky do aukcí bývají většinou závazné, a pokud odběratel odmítne uzavřít smlouvu s vysoutěženým dodavatelem, hrozí mu od zprostředkovatele pokuta.\n"}
{"id": "1526432", "url": "https://cs.wikipedia.org/wiki?curid=1526432", "title": "Seznam nepovolených internetových her", "text": "Seznam nepovolených internetových her\n\nSeznam nepovolených internetových her je seznam domén, které jsou poskytovatelé internetu povinni blokovat. Existence seznamu je určena zákonem č. 186/2016 Sb.\n\nOd 17. července 2017 má na Slovensku pro obdobný seznam \"zoznam zakázaných webových sídiel\" pravomoc ho sestavovat Finančná správa Slovenskej republiky, ovšem až na příkaz soudu.<ref name=\"lupa.cz/aktuality/isp-maji-blokovat-dalsi-hazardni-web-od-cervence-ma-svuj-seznam-i-slovensko\"></ref>\n\nSeznam je vydáván ve formátu PDF s textovou vrstvou.<ref name=\"root.cz/clanky/blokovani-hazardu-jak-mel-spravne-vypadat-zakon\"></ref> V případě odstranění údajů ze seznamu jako opačné akce k jejich zveřejnění je příslušný řádek překryt (začerněn), aby jej nebylo možné přečíst. Seznam není zveřejňován v XML, CSV, JSON ani v jiném snadno strojově čitelném formátu.<ref name=\"zive.cz/clanky/cesky-statni-blacklist-uz-funguje-ministerstvo-financi-se-pochlubilo-s-detaily/sc-3-a-185649\"></ref> Oficiálně neexistuje žádná veřejná databáze nebo strukturovaná webová tabulka, ze které by bylo možné data načíst skriptem.<ref name=\"zive.cz/clanky/blokovani-hazardnich-webu-vazne-presto-si-ministerstvo-novy-zakon-pochvaluje/sc-3-a-190046\"></ref> Poskytovatelé internetu nejsou nijak upozorňováni na aktualizaci seznamu.\n\nPoskytovatel internetu musí zajistit blokování domén v seznamu do 15 dnů po jejím zveřejnění v seznamu. Zákon ale nedefinuje, do kdy je nutné přestat blokovat doménu a to i přesto, že pokud by byla doména blokována neoprávněně i jenom po krátký časový interval, poskytovatli internetu hrozí vznášení právních nároků ze strany provozovatele.\n\nProtože operátoři většinou k blokování používají blokování na úrovni DNS, nastavením alternatvního DNS nebo použitím proxy serveru tak lze blokování snadno obejít.<ref name=\"zive.cz/clanky/cesky-statni-blacklist-po-roce-v-lednu-pribyly-dalsi-weby-cele-je-to-ale-k-smichu/sc-3-a-191603\"></ref>\n\nPoskytovatelé platebních služeb, obdobně jako poskytovatelé internetu, musí zajistit blokování platebního styku vůči platebním účtům uvedených na seznamu. Jejich situace je obdobná jako u poskytovatelů internetu a je definována v § 83 zákona č. 186/2016 Sb., o hazardních hrách.\n\nK oficiálnímu seznamu existuje neoficiální seznam v textové podobě, který je spravovaný ručně, a open source aplikace, která prochází oficiální seznam nepovolených her a poskytuje různá API.<ref name=\"root.cz/zpravicky/tri-nove-domeny-na-seznamu-nepovolenych-internetovych-her\"></ref>\n\nDále existuje neoficiální seznam ve formátu JSON, který je udržován automaticky pomocí skriptů a zveřejňuje informace ve strojově čitelné podobě do 24 hodin od zveřejnění na stránkách Ministerstva financí.\n\n\n"}
{"id": "1526434", "url": "https://cs.wikipedia.org/wiki?curid=1526434", "title": "Infekční keratokonjuktivitis skotu", "text": "Infekční keratokonjuktivitis skotu\n\nInfekční keratokonjuktivitida skotu - IKKS (infekční keratoconjuctivitis skotu) se v anglicky mluvících zemích nazývá IBK (infectious bovine keratoconjunctivitis). Známá je též pod názvem pink-eye (růžové oko). \nJe způsobena bakterií Moraxella bovis a není přenosná na člověka. Bakterie je přenosná na ovce a kozy, ale u nich nezpůsobuje zrůžovění oka a klinické příznaky. Může se podílet společně s ostatními patogeny na infekčních onemocněních očí.\n\nMoraxella bovis se šíří pomocí létajícího hmyzu, jako jsou mouchy.\nJe to gramnegativní aerobní bakterie, která vytváří endotoxin způsobující zánět oka.\n\nDalším patogenem, který se vyskytuje u IKKS, je moraxella bovoculi. Podílí se na tvorbě vředu oka. \n\nDalšími rizikovými faktory při výskytu IKKS je nález herpes viru číslo 1 (způsobuje IBR) a mycoplasma spp.\n\nIKKS je sezónní onemocnění s vrcholem v jarních měsících. Skot na pastvě si běžně vytváří imunitu sám. Pokud je stádo bez imunity, může onemocnět až 80 % populace. Nemoc snižuje přírůstky masného skotu o více než 10 %, snižuje laktaci krav. Nejnáchylnější jsou telata, u kterých může způsobit trvalé postižení očí či slepotu.\n\nDůležitý je rychlý zásah a léčba antibiotiky. Čím později se začne stádo léčit, tím horší jsou následky.\n\nZpočátku infekce začíná postižené oko slzet. Následuje zrůžovění oka, jeho zakalení, slepota. Změny na oku provází hnisavý zánět spojivek. Nemoc probíhá rychle, během několika dnů až týdne. Postiženy mohou být obě oči, zvíře zcela oslepne.\n\nV další fázi se vytváří vřed na rohovce, který může prasknout. Pokud dojde k ruptuře bulvy, následuje sekundární infekce, která končí úhynem zvířete. \nSekundární infekce se rozvíjí týdny. Prognóza u ruptury oka je vždy infaustní (neboli nepříznivá).\n\nVakcinace celého stáda před začátkem pastevního období a to dvojí dávkou v rozmezí 14 dní (např. vakcínou Moraxebin nebo Moraxella Bovis Bacterin). Imunita je účinná jeden rok a to u 90% zvířat. Ojediněle se ve vakcinovaném stádě vyskytnou i klinické příznaky a několik málo postižených jedinců je nutno léčit antibiotiky. Vakcinace stáda se každoročně opakuje.\n\nDepotní antibiotikum (LA = long acting) nemocným jedincům v jediné injekční dávce (peniciliny, tetracyckliny). \nKaždodenní lokální ošetření oka je možné, ale bez celkové léčby se nedoporučuje.\n\nOko je zakaleno i po úspěšné léčbě ještě mnoho týdnů až měsíců. Jako poslední vymizí (a někdy také ne) bílá tečka, pozůstatek očního vředu. Uzdravené zvíře vidí dobře, po prodělané nemoci má dlouhodobou imunitu.\n= Návaznost na Wikipedii =\nDermatitis digitalis\n\nTrichofytóza\n\nPasterelóza\n\nInfekční bovinní rhinotracheitis\n\nRespirační syndrom skotu\n\nParatuberkulóza\n\nMacobacterium avium subspecies paratuberculosis\n\n"}
{"id": "1526435", "url": "https://cs.wikipedia.org/wiki?curid=1526435", "title": "The Voice", "text": "The Voice\n\nThe Voice může být:\n\n"}
{"id": "1526436", "url": "https://cs.wikipedia.org/wiki?curid=1526436", "title": "Jaroslav František Urban", "text": "Jaroslav František Urban\n\nJaroslav František Urban (2. dubna 1889, Vřeskovice – 21. července 1960, Nepomuk) byl český spisovatel a pedagog. Publikoval pod pseudonymem Jaroslav Vřeskovický.\n\nUrban se narodil do rodiny učitele, který udržoval styky s kulturně činnými osobnostmi. Byl tedy už od dětství formován v oblasti literatury. Po ukončení základní školy pokračoval ve studiu na měšťanské škole v Přešticích. V té době se již soukromě připravoval na studium na učitelském ústavu v Plzni, které začal v roce 1904 a ukončil roku 1908.\n\nPedagogickou kariéru zahájil na obecné chlapecké škole řádu piaristů v Nepomuku, později učil ve Kbelu, v rodných Vřeskovicích, na měšťance v Dobřanech, v Trnovanech u Teplic. V letech 1913–1914 absolvoval celoroční kurz pro učitele měšťanských škol v Jičíně. Po návratu byl uznán schopným vojenské služby a v roce 1915 se účastnil bojů 1. světové války. Oženil se 15. května 1918 s Annou Jiskrovou z Nepomuku.\n\nRoku 1919 získal místo na měšťanské škole v Teplicích a v roce 1928 byl jmenován ředitelem české měšťanské škole v Kadani. Po zabrání pohraničí v roce 1938 odešel do Plzně, kde působil ve stejné funkci. Jako učitel pracoval až do roku 1950. Pro účast na protestech proti měnové reformě v roce 1953 byl donucen z Plzně odejít. Odstěhoval se do Nepomuku, kde se věnoval pečlivému vedení městské kroniky. Zde také zemřel.\n\nUrbanova literární tvorba započala už během studií. Je tematicky i žánrově velmi rozmanitá. Psal povídky, vlastivědné i životopisné práce, črty, studie, knihy pro děti a mládež, výchovné prózy, spisy pro školní potřeby, sbíral a upravoval pověsti, psal i recenze dětské literatury. Věnoval se i dobovým problémům, pořádal sborníky, vydával populárně naučná díla a turistické průvodce.\n\nPřispíval do řady periodik – Český den, Český lid, Jihočeské ohlasy, Klas, Lidové noviny, almanach Kniha mladých, Malý čtenář, Naše zprávy, Nové ilustrované listy, Nový obzor, Samostatnost, Šumavské proudy, Tribuna, Vesna, Ženské listy. V letech 1927 až 1928 redigoval časopis Svět a vlast a v letech 1925 až 1928 knižnici Naše domovina.\n\nI přes rozsáhlé celoživotní aktivity upadl v zapomnění a jeho dílo je širší veřejností téměř zapomenuto.\n\n\n"}
{"id": "1526441", "url": "https://cs.wikipedia.org/wiki?curid=1526441", "title": "Stenotrophomonas maltophilia", "text": "Stenotrophomonas maltophilia\n\nStenotrophomonas maltophilia je aerobní, nefermentativní, gramnegativní bakterie. Je to nepříliš častý bakteriální patogen lidí způsobující obtížně léčitelné infekce. Původně byl pojmenován \"Bacterium bookeri\", následně přejmenován na \"Pseudomonas maltophilia\". \"S. maltophilia\" byl také zahrnut do rodu \"Xanthomonas,\" než se v roce 1993 stal typovým druhem rodu \"Stenotrophomonas\". \n\n\"S. maltophilia\" je o něco menší (0,7–1,8  × 0,4–0,7 μm) než ostatní zástupci rodu. Jde o pohyblivé bakterie vybavené polárním bičíkem umožňujícím pohyb. Dobře rostou na MacConkey agaru, a to ve formě pigmentovaných kolonií. \"S. maltophilia\" je kataláza pozitivní, oxidáza negativní (což ji odlišuje od většiny ostatních členů rodu) a má pozitivní reakci na extracelulární DNázu.   \n\n\"S. maltophilia\" je všudypřítomná ve vlhkém prostředí, v půdě a rostlinách; používá se také v biotechnologických aplikacích. U imunokompromitovaných pacientů může způsobovat nozokomiální infekce.\n\n\"S. maltophilia\" často kolonizuje vlhké povrchy, jako jsou trubice používané při mechanické ventilaci a zaváděné močové katetry, sací katetry či endoskopy. Infekce je obvykle usnadněna přítomností protetického materiálu (plastu nebo kovu) a nejúčinnější léčbou je tak odstranění protetického materiálu (obvykle centrální žilní katetr nebo obdobný lékařský materiál). \"S. maltophilia\" silně ulpívá a vytváří biofilm na plastových površích, i když se tyto schopnosti mezi kmeny mohou velmi lišit. Hydrofobicita souvisí s úspěšnou adhezí a tvorbou biofilmu na polystyrénových površích. \"S. maltophilia se\" často vyskytuje společně s \"Pseudomonas aeruginosa\" a vytváří vícedruhové biofilmy. \"S. maltophilia\" podstatně ovlivňuje architekturu sítě \"P. aeruginosa\", což způsobuje vývoj prodloužených vláken. Tyto změny vznikají v důsledku difúzního signalizačního faktoru kódovaného \"S. maltophilia\". \n\nRůst \"S. maltophilia\" v mikrobiologických kulturách z respiračních nebo močových vzorků je obtížné interpretovat kvůli nízké patogenitě a jejich nález proto nemusí přímo prokazovat probíhající infekci. Pokud se však vzorky odebírají z míst, která by byla normálně sterilní (např. krev), pak obvykle představuje skutečnou infekci. \n\nU imunokompetentních jedinců je \"S. maltophilia\" relativně neobvyklou příčinou pneumonie, infekce močových cest nebo infekce krevního řečiště; u imunokompromitovaných pacientů je však \"S. maltophilia\" rostoucím zdrojem latentních plicních infekcí. Zjištěný výskyt kolonizace \"S. maltofilia\" u jedinců s cystickou fibrózou stoupá. \n\nZánětlivá reakce proti bakteriím nebo bakteriálním produktům jsou hlavními patogenními mechanismy infekce \"S. maltophilia\". \"S. maltophilia\" uvolňuje vezikuly vnější membrány (OMV), které způsobují zánětlivou odpověď. Bylo prokázáno, že OMV ze \"S. maltophilia\" ATCC 13637 jsou cytotoxické pro lidské epiteliální buňky plic. Tam OMV stimulují uvolnění prozánětlivých cytokinů a chemokinových genů, včetně interleukinu IL-1β, IL-6, IL-8, tumor nekrotizujícího faktoru a monocytového chemoatraktantního proteinu-1. \n\n\"S. maltophilia\" je přirozeně rezistentní k mnoha širokospektrálním antibiotikům (včetně všech karbapenemů ) v důsledku produkce dvou indukovatelných chromozomálních metalo-β-laktamáz (označených L1 a L2). To velmi ztěžuje léčbu infikovaných pacientů. \"S. maltophilia\" je všudypřítomná v životním prostředí a nelze ji odstranit, což ztěžuje prevenci. \n\nTestování citlivosti vyžaduje nestandardní kultivační techniky (inkubace při 30°C). Výsledkem testování při nesprávné teplotě je, že izoláty jsou nesprávně označeny jako citlivé, pokud jsou ve skutečnosti rezistentní. Neměla by se používat disková difúzní metoda, protože je nespolehlivá, a místo toho by se měla použít metoda ředění agaru. \n\n\"S. maltophilia\" není virulentní organismus a odstranění infikovaného materiálu často stačí k vyléčení infekce; antibiotika jsou vyžadována pouze v případě, že lékařský materiál nelze odstranit. Mnoho kmenů \"S. maltophilia\" je citlivých na kotrimoxazol a ticarcilin, ačkoli rezistence roste. Obvykle je citlivý na piperacilin a ceftazidim. Tigecyklin je také účinným lékem. Polymyxin B může být účinnou léčbou, přinejmenším \"in vitro\", i když ne bez častých nežádoucích účinků. \n\n\"Stenotrofomonádové\" infekce jsou spojeny s vysokou morbiditou a mortalitou u těžce imunokompromitovaných a oslabených jedinců. Mezi rizikové faktory spojené s infekcí \"Stenotrophomonas\" patří infekce HIV, nádorová onemocnění, cystická fibróza, neutropenie, mechanická ventilace, centrální žilní katetry, nedávný chirurgický zákrok, trauma, dlouhodobá hospitalizace, pobyt na jednotkách intenzivní péče a užití širokospektrálních antibiotik. \n\n\"Stenotrophomonas maltophilia\" je ojediněle prokazována i u některých živočichů, např. papoušků vlnkovaných (\"Melopsittacus undulatus\"), u kterých způsobuje masivní kožní infekce manifestující se hnisavými abscesy. Zoonotický potenciál byl v takovém případě prokázán, ale není zřejmé, zda se lidský pacient nakazil od papouška, či papoušek od člověka. Popsané jsou infekce vývodných cest močových u psů. \n\n\"Stenotrophomonas maltophilia\" měla v minulosti několik různých jmen. Poprvé byla nalezena v pleurálním \"výpotku\" v roce 1943 a dostala jméno \"Bacterium bookeri\" . V roce 1961 pak byla přejmenován na \"Pseudomonas maltophilia.\" Následně byla v roce 1983 zahrnuta do rodu \"Xanthomonas\", a naposledy přeřazena k rodu \"Stenotrophomonas\" v roce 1993.\n\n"}
{"id": "1526443", "url": "https://cs.wikipedia.org/wiki?curid=1526443", "title": "Mavis Staples (album)", "text": "Mavis Staples (album)\n\nMavis Staples je první sólové studiové album americké zpěvačky Mavis Staples. Vydáno bylo v červnu 1969 společností Volt Records a na jeho produkci spolupracovali Steve Cropper a Al Bell. Obsahuje celkem jedenáct písní – coververzí například od Otise Reddinga, Sama Cooka a Willieho Hutche. Zpěvačka uvedla, že se cítila divně, když nahrála album bez své rodinné kapely, ale zároveň věděla, že svou rodinu neopuští.\n\n\n"}
{"id": "1526446", "url": "https://cs.wikipedia.org/wiki?curid=1526446", "title": "Mistrovství světa v bandy 2019", "text": "Mistrovství světa v bandy 2019\n\nMistrovství světa v bandy 2019 se konalo na přelomu ledna a února 2019 ve švédském městě Vänersborgu a šlo o 39. mistrovství světa v bandy. Turnaje se zúčastnilo celkem 20 národních reprezentací, které byly rozděleny do divizí A a B, včetně České republiky. Zlaté medaile získalo podvanácté v historii Rusko.\n\nNa zasedání FIB v roce 2016 v Černé Hoře bylo rozhodnuto, že šampionát uspořádá ruský Irkutsk. Protože tam však nebyly včas zahájeny práce na stavbě stadionu, byl turnaj přemístěn do Švédska. Irkutsk bude nakonec hostit MS 2020.\n\nDvacet účastníků bylo rozděleno do dvou divizí. Obě tyto divize se dále dělily na skupiny A a B. V rámci skupiny se utkal každý s každým. Za vítězství v základní hrací době se udělovaly 2 body, za remízu 1 bod a za porážku 0 bodů. Po každém nerozhodném zápase se střílely penalty, které určovaly pořadí týmů s případným shodným počtem bodů.\n\nPo odehrání všech skupinových zápasů následovala utkání o 7. místo, o 5. místo, čtvrtfinále, semifinále, o 3. místo a finále.\n\nPrvní a druhý tým skupiny A postoupily přímo do semifinále. Třetí tým skupiny A musel sehrát čtvrtfinále s druhým týmem skupiny B a obdobně čtvrtý tým skupiny A hrál čtvrtfinále s vítězem skupiny B. Třetí a čtvrtý tým skupiny B se utkaly v zápase o 7. místo. Tým, který prohraje tento zápas, sestoupil do divize B. Poražení čtvrtfinalisté spolu sehráli duel o 5. místo. Vítěz zápasu mezi třetím týmem skupiny A a druhým týmem skupiny B se utkal v semifinále s druhým týmem skupiny A, zatímco vítěz zápasu mezi čtvrtým týmem skupiny A a prvním týmem skupiny B se utkal v semifinále s vítězem skupiny A. Poražení semifinalisté se následně utkali v duelu o 3. místo a týmy, které v semifinále vyhrály, sehrály finálový souboj o titul mistra světa.\nPoslední týmy obou šestičlenných skupin se navzájem utkaly v zápase o 11. místo, týmy na 5. místech o 9. místo, týmy na 4. místech o 7. místo a týmy na 3. místech o 5. místo. Vítěz skupiny A se poté v semifinále utkal s druhým týmem skupiny B, zatímco vítěz skupiny B v semifinále narazil na druhý tým skupiny A. Poražení semifinalisté se následně utkali v duelu o 3. místo a týmy, které v semifinále vyhrály, sehrály finálový souboj o postup do divize A světového šampionátu.\n\nPoznámka: V divizi A byla skupina A nadřazená skupině B, ale v divizi B byly obě skupiny rovnocenné.\n\n\"Všechny časy jsou lokální (středoevropský čas).\"\n\n Švédsko - Rusko 6:4 (3:1)\n\n26. ledna, 16:15 - Arena Vänersborg, Vänersborg.\n\nBranky: 19. Pizzoni Elfving, 37. Jansson, 44. Edlund, 61. Esplund, 63. E. Pettersson, 90. Berlin - 36., 49. 81. Iškeldin, 90+1. Mirgazov.\n\nZápis o utkání\n\n26. ledna, 18:00 - Boda IP, Borås.\n\nBranky: 10., 24., 73. a 85. Fedorov, 53., 64. a 79. Tuomas Määttä, 69. Kumpuoja (pen.), 71. Teemu Määttä.\n\nZápis o utkání\n\n28. ledna, 16:30 - Arena Vänersborg, Vänersborg.\n\nBranky: 4., 8., 46., 52. a 78. Jegoryčev, 30., 43., 45+1., 58. a 84. Bondarenko, 17., 71., 80. a 82. Děrgajev, 36., 39., 62. a 81. Mirgazov, 10. Džusojev, 74. Kalančin, 87. Vasiljenko, 90. Prokopjev - 15. Všivkov.\n\nZápis o utkání\n\n28. ledna, 19:00 - Ale Arena, Surte.\n\nBranky: 24. a 74. Andersson, 55. a 66. E. Pettersson (pen.), 51. Esplund, 68. Löfstedt.\n\nZápis o utkání\n\n30. ledna, 16:00 - Arena Vänersborg, Vänersborg.\n\nBranky: 3. Liukkonen, 40. Heinonen - 18. Befus, 50. Děrgajev (pen.), 88. Iškeldin.\n\nZápis o utkání\n\n30. ledna, 19:30 - Arena Vänersborg, Vänersborg.\n\nBranky: 3., 6., 14. a 40. (pen.) E. Pettersson, 20., 82., 88. a 90. Edlund, 9., 11. a 37. Andersson, 60., 69. a 84. Fagerström, 35. a 51. Jansson, 62. a 80. Esplund, 27. Löfstedt, 30. Sjöström, 65. Gilljam, 67. Pizzoni Elfving - 58. Utebalijev.\n\nZápis o utkání\n\n Norsko - Spojené státy 6:3 (4:0)\n\n27. ledna, 12:00 - Arena Vänersborg, Vänersborg.\n\nBranky: 12., 39. a 83. Callander, 2. a 45. Kristoffersen, 51. Jerner - 69. Lickteig, 88. Carman, 90. Fabie.\n\nZápis o utkání\n\n27. ledna, 15:00 - Arena Vänersborg, Vänersborg.\n\nBranky: 5., 52., 61. (pen.) a 78. Cras, 48. a 86. Speijers, 21. Vriezen, 57. S. Tveitan, 83. Hinsbroek, 90. Geenen - 22., 36., 75. a 87. Koljagin, 2., 32. a 64. Dunaev, 8., 20. a 54. Koch, 27. a 66. J. Wang-Norderud, 11. Kuzněcov.\n\nZápis o utkání\n\n28. ledna, 9:30 - Arena Vänersborg, Vänersborg.\n\nBranky: 11., 39. a 47. Zitouni, 13., 43. a 49. Brown, 17. (pen.), 46. a 68. Richardson, 75. a 85. Lickteig, 24. Palmer, 79. Knutson - 45+3. Cras, 56. Den Brok.\n\nZápis o utkání\n\n28. ledna, 13:00 - Arena Vänersborg, Vänersborg.\n\nBranky: 8. Dunaev - 5., 19., 21. (pen.), 31., 64., 77. a 79. Kristoffersen, 2., 18., 26., 54. a 90+1. Callander, 53., 56., 63., 83. a 90+2. J. Löyning, 38., 61., 87. Jerner, 28. Randsborg, 66. Högevold, 68. Cras, 72. Hagen, 86. Sterkeby.\n\nZápis o utkání\n\n30. ledna, 8:00 - Arena Vänersborg, Vänersborg.\n\nBranky: 11., 36., 40. a 76. Callander, 6. a 31. Fremstad, 20. a 62. Jerner, 24. a 58. (pen.) Kristoffersen, 3. Svenn, 42. Remman, 64. Sterkeby, 87. Randsborg.\n\nZápis o utkání\n\n30. ledna, 11:30 - Arena Vänersborg, Vänersborg.\n\nBranky: 12. a 68. Fabie, 69. a 78. Richardson, 1. Lickteig, 65. Brown, 81. Zitouni - 22., 37. a 82. Dunaev, 40., 42. (obě z pen.) a 55. Koch, 47. Kuzněcov.\n\nZápis o utkání\n\n Kazachstán - Norsko 4:1 (1:1)\n\n31. ledna, 15:30 - Arena Vänersborg, Vänersborg.\n\nBranky: 44. a 64. (pen.) Isalijev, 84. Šadrin, 89. Nugmanov (pen.) - 27. Callander.\n\nZápis o utkání\n\n31. ledna, 19:00 - Arena Vänersborg, Vänersborg.\n\nBranky: 7., 41. a 55. Lukkarila, 45+1. a 70. Tuomas Määttä, 53. a 72. Heinonen, 3. Kumpuoja, 14. Liukkonen, 60. Tommi Määttä - 67. Sawatske.\n\nZápis o utkání\n\n Německo - Nizozemsko 12:6 (5:4)\n\n1. února, 9:00 - Slättbergshallen, Trollhättan.\n\nBranky: 10., 14., 31., 45+1. a 64. (pen.) Koch, 52. a 79. Kuzněcov, 69. a 71. Koljagin, 3. Dunaev, 48. J. Wang-Norderud, 87. V. Wang-Norderud - 9., 13. a 51. Cras, 45. a 90+1. Hengst, 12. S. Tveitan.\n\nZápis o utkání\n\n Norsko - Spojené státy 9:3 (3:0)\n\n1. února, 12:30 - Slättbergshallen, Trollhättan.\n\nBranky: 8. a 90+2. Guldbrandsen, 14. a 90. Callander, 68. a 90. P. Löyning, 21. Kristoffersen, 48. Jerner, 81. Randsborg - 49., 62. a 74. Brown.\n\nZápis o utkání\n\n Rusko - Finsko 6:2 (2:2)\n\n1. února, 16:30 - Arena Vänersborg, Vänersborg.\n\nBranky: 15. a 81. Děrgajev, 22. Vasiljenko, 51. Mirgazov, 52. Iškeldin, 67. Bondarenko - 8. Kumpuoja, 37. Heinonen.\n\nZápis o utkání\n\n1. února, 20:00 - Arena Vänersborg, Vänersborg.\n\nBranky: 5., 28., 33., 44. a 48. E. Pettersson, 17., 25., 42. a 61. Edlund, 24., 58., 77. a 82. Fagerström, 35. (pen.) a 65. Pehrsson, 4. Hellmyrs, 10. Gilljam, 56. Jansson, 79. Löfstedt, 80. Pizzoni Elfving - 41. Všivkov.\n\nZápis o utkání\n\n Finsko - Kazachstán 8:2 (3:0)\n\n2. února, 10:00 - Arena Vänersborg, Vänersborg.\n\nBranky: 14., 56. a 68. Tuomas Määttä, 12. Teemu Määttä, 43. Hauska, 48. Aaltonen, 61. Peuhkuri, 82. Fedorov - 50. (pen.) a 86. Isalijev.\n\nZápis o utkání\n\n Rusko - Švédsko 6:5 prodl. (1:3)\n\n2. února, 16:00 - Arena Vänersborg, Vänersborg.\n\nBranky: 63., 79. a 102. Mirgazov, 13. (pen.) a 71. Děrgajev, 89. Vikulin - 2. a 75. Edlund, 39. Esplund, 42. Pettersson, 67. Fagerström.\n\nZápis o utkání\n\nNejlepší hráči vybraní vedením turnaje:\n\n\n Estonsko - Japonsko 12:1\n\n Japonsko - Maďarsko 0:6\n Estonsko - Velká Británie 9:3\n\n"}
{"id": "1526447", "url": "https://cs.wikipedia.org/wiki?curid=1526447", "title": "Anémone", "text": "Anémone\n\nAnémone, vlastním jménem Anne Bourguignon, (9. srpna 1950 Paříž – 30. dubna 2019 Poitiers) byla francouzská herečka. Svou kariéru zahájila koncem šedesátých let ve filmu \"Anémone\" režiséra Philippa Garrela. V sedmdesátých letech byla členkou divadelní společnosti Le Splendid. Později hrála například ve filmech \"Nenapravitelný\" (1975), \"Prachy v prachu\" (1982), \"Les Baisers de secours\" (1989) a \"Mikulášovy patálie\" (2009). Za svou roli ve filmu \"Velká cesta\" získala Césara pro nejlepší herečku. Zemřela v roce 2019 ve věku 68 let.\n\n"}
{"id": "1526452", "url": "https://cs.wikipedia.org/wiki?curid=1526452", "title": "Johnny Melville", "text": "Johnny Melville\n\nJohnny Melville (* 27. ledna 1948 Leith) je skotský klaun a herec. Svou kariéru zahájil v roce 1972, působil v divadelních souborech Salakta Balloon Band a Kaboodle Theater. V roce 1978 se vydal na sólovou dráhu, kterou zahájil na Festival of Fools a později vystupoval na festivalech na různých místech Evropy. Později začal vystupovat také ve filmech a v televizi. Hrál například ve filmech \"Zaslepení\" (2008), ke kterému zároveň napsal scénář, \"Láska a zběsilost\" (2009) a \"V písku - Příslib svobody\" (2015). Řadu krátkometrážních filmů také režíroval.\n\n"}
{"id": "1526475", "url": "https://cs.wikipedia.org/wiki?curid=1526475", "title": "Anna Fixová", "text": "Anna Fixová\n\nAnna Fixová (* 17. března 1984 Praha) je česká herečka.\n\nAnna Fixová je absolventkou Konzervatoře v Praze, kterou dokončila v roce 2005.\n\nPochází z divadelní rodiny. Dědeček byl dramaturgem Národního divadla, poté ředitelem Divadelního ústavu v Praze. Babička působila v souboru pražského Divadla Jiřího Wolkera. Její teta vystupuje ve Studiu Ypsilon. Maminka byla dlouholetou dramaturgyní Městského divadla v Mostě, působila také v divadle ABC, v současné době v Divadle A. Dvořáka v Příbrami, kde mimo jiné vystupuje i Anna.\n\nS herectvím začala již v dětství, působila příležitostně v menších rolích v mosteckém divadle. V televizi ztvárnila roli Moniky v seriálu \"Ulice\".\n\n\n"}
{"id": "1526488", "url": "https://cs.wikipedia.org/wiki?curid=1526488", "title": "Radikálová polymerizace", "text": "Radikálová polymerizace\n\nRadikálová polymerizace je polymerizační reakce, při níž polymer vzniká adicí volných radikálů. Radikály se mohou tvořit mnoha různými mechanismy, kterých se často účastní molekuly iniciátorů. Po svém vzniku se radikály adují na (neradikálový) monomer, čímž dochází k prodlužování řetězce.\n\nRadikálovou polymerizací se vyrábí mnoho důležitých polymerů a kompozitních materiálů. Nepříliš specifické vlastnosti interakcí volných radikálů z ní činí nejuniverzálnější typ polymerizace a umožňuje výrobu velkého množství různých látek.\n\nRadikálová polymerizace je jedním z typů řetězcové polymerizace společně s aniontovou, kationtovou a koordinační polymerizací.\n\nIniciace je prvním krokem polymerizační reakce, během ní se vytvářejí aktivní centra, ze kterých se vytváří polymerový řetězec. K určitým monomerům se hodí jen některé iniciátory. Radikálová polymerizace nejlépe probíhá na dvojné vazbě uhlík-uhlík vinylových sloučenin a vazby uhlík-kyslík u aldehydů a ketonů.\n\nIniciace se skládá ze dvou částí: v první se z iniciujících molekul vytvoří jeden nebo dva radikály. Ve druhé se radikály přesunou z molekul iniciátoru na molekuly monomeru.\n\n\n\nK fotoiniciaci dochází také při bimolekulárním odštěpení vodíku, kdy je radikál v nejnižším excitovaném tripletovém stavu.\n\nSystém fotoiniciátorů by měl mít následující vlastnosti:\n\n\nRedukce peroxidu nebo hydrogenperoxidu se dosahuje použitím Fe, v řadě případů lze místo něj použít Cr, V, Ti, Co a Cu.\n\nDisociací peroxodisíranu ve vodném roztoku se využívá při emulzních polymerizacích, při nichž radikál difunduje do hydrofobní kapky obsahující monomer.\n\nZáření α, β, γ nebo rentgenové záření způsobí vytržení elektronu z iniciátoru, po němž následuje disociace a záchyt elektronu za vzniku radikálu.\n\nK iniciaci radikálové polymerizace lze využít elektrolýzu roztoku obsahujícího monomer a elektrolyt. Molekuly monomeru příjímají elektrony na katodě za vzniku radikálových aniontů a odevzdávají je na katodě za vzniku radikálových kationtů. Radikálové ionty následně iniciují radikálovou (a/nebo iontovou) polymerizaci. Tento druh iniciace je obzvláště vhodný při pokrývání kovových povrchů vrstvami polymerů.\n\nPlynný monomer se umístí do prostředí s elektrickým polem za nízkého tlaku a vytvoří se plazma. Někdy se soustava zahřívá nebo se umístí do oblasti s vysokofrekvenčním polem, čímž se tvorba plazmatu usnadní.\n\nPůsobením ultrazvuku o vysoké intenzitě na monomer dochází k tvorbě a zanikání dutin v kapoalině, což vede k iniciaci. Při zániku těchto dutin dochází k lokálnímu prudkému zvýšení teploty a tlaku, což vede k excitaci elektronů, zániku vazeb a vzniku radikálů.\n\nKvarterní iniciátory jsou kombinací několika druhů iniciátorů v jednom systému. Jako příklad lze uvést výrobu poly(methylmethakrylátu) pomocí systému benzoylperoxid-3,6-bis(\"o\"-karboxybenzoyl)-\"N\"-isopropylkarbazol-di-η-indenylzikroniumdichlorid.\n\nTento systém obsahuje metalocen, radikálový iniciátor a heteroaromatickou karboxylovou diketokyselinu. Metalocen v kombinaci s iniciátorem urychluje polymerizaci a vytváří polymery s užším rozdělením molekulových hmotností. Ve zde uvedeném případě se systém skládá z indenylzirkonia (jako metalocenu) a benzoylperoxidu (jako iniciátoru). Tyto iniciační systémy také obsahují heteroaromatické diketokyseliny, jako je 3,6-bis(\"o\"-karboxybenzoyl)-\"N\"-isopropylkarbazol, což umožňuje katalyzovat rozklad benzoylperoxidu, a také mají vliv na mikrostrukturu vzniklého polymeru. Společným použitím všech těchto složek, metalocenu, iniciátoru a heteroaromatické diketokyseliny, dochází k urychlení polymerizace a tvorbě polymeru s lepší odolností vůči vysokým teplotám a pravidelnější mikrostrukturou.\n\nK popisu účinnosti efektivní koncentrace radikálů se používá faktor účinnosti \"f\", jehož nejvyšší teoreticky možná hodnota je 1; v praxi se však obvykle dosahuje hodnot 0,3 až 0,8. K reakcím snižujícím účinnost iniciátoru patří:\n\n\n\n\nNejdéle trvající fází polymerizace je prodlužování řetězce, tedy propagace. Radikálový iniciátor po svém vzniku atakuje monomer. V molekule ethenu se jeden elektronový pár nachází v pevné poloze mezi dvěma uhlíky ve vazbě sigma. Druhý je v dostupnější vazbě pí. Volné radikály využívají elektron z vazby pí k vytvoření stabilnější vazby s uhlíkovým atomem.Zbylý elektron se vrátí na druhý atom uhlíku, čímž vznikne další radikál a tak je „založen“ polymerový řetězec.\n\nJakmile dojde k iniciaci, tak se řetězec prodlužuje, dokud je k dispozici monomer (při živé polymeraci) nebo dokud nedojde k terminaci\n\nPropagace může mít v závislosti na řadě vlivů, jako jsou reaktivita radikálů a řetězce, druh rozpouštědla a teplota, jednotky až tisíce kroků.\n\nNa následujícím obrázku je znázorněn mechanismus propagace:\n\nVzhledem k vysoké reaktivitě radikálů musí dříve či později dojít k terminaci, ta může proběhnout několika různými mechanismy. Pokud mají být vytvořeny delší řetězce, tak je třeba udržovat koncentraci iniciátoru na nízké úrovni, jinak budou vznikat kratší řetězce.\nMožné mechanismy terminace jsou:\n\n\n\n\n\nDalšími inhibitory jsou nitrobenzen, butylhydroxyltoluen a difenylpikrylhydrazyl (DPPH). DPPH je obzvláště účinným inhibitorem, jelikož způsobuje rezonanční stabilizaci radikálu.\n\nNa rozdíl od ostatních způsobů terminace při přesunu řetězce dochází k zániku pouze jednoho radikálu, ovšem také vzniká další radikál, který se ovšem v mnoha případech nemůže účastnit propagace. Podobně jako u disproporcionace zde dochází k odštěpení vodíkového či jiného atomu. Existuje několik různých mechanismů tohoto děje:\n\n\nÚčinnost takovéhoto přesunu záleží na množství rozpouštědla (při vyšší koncentraci rozpouštědla je pravděpodobnost přesunu větší), energii vazby zapojené do odtržení atomu (u slabší vazby je pravděpodobnost vyšší) a stability radikálu vytvořeného z rozpouštědla (stabilnější radikál znamená vyšší pravděpodobnost přesunu). Halogeny, s výjimkou fluoru, se přesunují snadno.\n\n\n\n\nPřesun řetězce má za následek hlavně zkrácení polymerového řetězce. Pokud je rychlost přesunu výrazně věřtší než rychlost propagace, tak vznikají velmi krátké polymery s dvěma až pěti opakujícími se jednotkami v molekule. Pomocí Mayovy rovnice lze odhadnout vliv přesunu řetězce na délku polymeru (\"x\"): formula_1, kde \"k\" je rychlostní konstanta přesunu řetězce a \"k\" je rychlostní konstanta propagace. Z rovnice vyplývá, že nejvýznamnějším mechanismem je přesun na rozpouštědlo.\n\nExistuje několik různých metod radikálové polymerizace:\n\n\n\n\n\n\n\n\nRychlosti iniciace, propagace a terminace běžné řetězcové polymerizační reakce lze popsat těmito rovnicemi:\n\nkde \"f\" je účinnost iniciátoru a k, k a k jsou postupně rychlostní konstanty disociace iniciátoru, poropagace a terminace. [I], [M], a [M•] jsou postupně koncentrace iniciátoru, monomeru a narůstajícího řetězce.\n\nPři určitém zjednodušení lze předpokládat, že koncentrace aktivních narůstajících řetězců jsou stálé. Koncentraci aktivních řetězců lze vyjádřit pomocí koncentrací ostatních látek v soustavě:\n\nV tomto případě lze rychlost propagace pomocí funkcí koncentrací monomeru a iniciátoru.\n\nDélka kinetického řetězce v vyjadřuje průměrný počet monomerových jednotek reagujících s aktivním centrem za dobu jeho existence a skrz mechanismus terminace je spojená s molekulovou hmotností produktu. Bez zahrnutí přenosu řetězce jde pouze o funkci rychlostí propagace a terminace.\n\nPři zanedbání vlivu přenosu řetězce průměrný stupeň polymerizace P závisí pouze na délce kinetického řetězce. Pokud dojde k disproporcionační terminaci, tak vzniká jedna molekula polymeru na každý kinetický řetězec:\n\nPři kombinační terminaci vzniká jedna molekula polymeru na dva kinetické řetězce:\n\nPokud probíhají oba tyto mechanismy, tak lze reakci popsat pomocí veličiny formula_10, která vyjadřuje celkový vliv disproporcionace na terminaci:\n\nformula_11\n\nPři započítání vlivu přenosu řetězce jím kinetický řetězec není ovlivněn, protože narůstající radikálové centrum vytvořené iniciací při přenosu řetězce nezaniká, i když vzniká několik polymerových řetězců. Průměrný stupeň polymerizace se ovšem při přenosu řetězce snižuje, protože dochází k terminaci narůstajících řetězců. Při započtení vlivu přenosu řetězce do reakce rozpouštědla \"S\", iniciátoru \"I\", polymeru \"P\", a činidla způsobujícího přenos řetězce \"T\" rovnice vyjadřující P vy\\padá takto:\n\nU řetězcové polymerizace lze vlastnosti rovnovážného stavu reakce určit podle její termodynamiky. K popisu termodynamiky reakce se často používá Gibbsova volná energie (ΔG). Polymerizace bude probíhat, pokud platí ΔG < 0; pokud ΔG > 0, tak u polymeru bude docházet k depolymerizaci. Z termodynamické rovnice ΔG = ΔH – TΔS vyplývá, že rovnováha bude nejvíce posunuta směrem k polymeru při záporné změně entalpie a nárustu entropie.\n\nPolymerizace je obecně exotermní reakce, změna entalpie je tedy záporná, protože adice monomeru na polymerový řetězec spočívá v přeměně vazeb π na vazby σ nebo otevírání cyklu, kterým se uvolňuje kruhové napětí cyklického monomeru. Během polymerizace se spojuje mnoho malých molekul, což vede k omezení možností rotace a posunu vazeb, což vede ke snížení entropie a tak téměř u všech polymerizací platí, že ΔS < 0. Jelikož je téměř vždy entropicky upřednostňována depolymerizace, tak ΔH musí mít dostatečně nízkou hodnotu, aby byla ΔG menší než 0.\n\nPolymerizace je obecně upřednostňována při nízkých teplotách, kdy má TΔS a depolymerizace převažuje při vysokých teplotách, kdy má TΔS vysokou hodnotu. S rostoucí teplotou je ΔG stále méně záporná a v určitém okamžiku je rovna nule, pak jsou rychlosti polymerizace a depolymerizace stejné.\n\nStereochemie polymerizace vysvětluje rozdílné vlastnosti polymerů, kzteré mají stejné složení. Stereoizomerie při řetězcových polymeracích byla studována již v&nbso;20. letech 20 století, myšlenka, že každá polymerizace může vést ke vzniku stereoizomerů, byla plně přijata asi o 20 let později. Velkým průlomem v této oblasti byl objev Zieglerových-Nattových katalyzátorů v 50. letech, který umožnil stereoselektivní syntézu polymerů.\n\nStereochemie polymerů je zkoumána, protože jejich fyzikální vlastnosti závisí nejen na chemickém složení, ale také na méně výrazných rozdílech v mikrostruktuře.\nAtaktické polymery se skládají mají náhodné uspořádání stereochemie a jsou amorfní (nemají tedy krystalovou strukturu) a jsou málo odolné. Odpovídající izotaktické (všechny substituenty jsou na stejné straně) a syndiotaktické (substituenty tvoří střídající se jednotky nacházející se na jedné straně) polymery jsou často krystalické. Polymery s pravidelnou stereochemií snadněji tvoří krystaly a jsou mimo jiné odolnější vůči chemickým i fyzikálním působením.\n\nJako příklad lze uvést polypropylen. Izotaktický polypropylen je krystalická látka s vysokou teplotou tání (165 °C) používaná na výrobu plastových předmětů i vláken. Ataktický polypropylen je olejovitá až voskovitá hmota používaná jako složka maziv, tmelů a lepidel, která se však vyrábí v mnohem menších množstvích než izotaktický polypropylen.\n\nPo připojení monomeru na radikálový konec řetězce je stereochemie výsledného produktu ovlivňována dvěma faktory:\n\n\nKoncový uhlík má hybridizovaný orbital \"sp\" a vytváří rovinnou stukturu. Při polymerizaci obecného monomeru CH=CXY jsou dvě možnosti, jak se monomer může přiblížit ke koncovému uhlíku: zrcadlové přiblížení (pokud jsou všechny substituenty na stejné straně) a nezrcadlové přiblížení (substituenty se nacházejí na různých stranách molekuly). Pokud před připojením dalšího monomeru nedojde k volné rotaci, tak zrcadlové přiblížení povede ke vzniku izotaktického a nezrcadlové přiblížení povede ke vzniku syndiotaktického polymeru.\n\nPokud jsou interakce mezi substituenty předposlední monomerové jednotky a koncovým atomem uhlíku dostatečně silné, tak se vlivem konformačních jevů vytvoří takový produkt, aby byly sterické a elektrostatické interakce v něm nejslabší.\n\nReaktivita monomerů a se udává pro kopolymerizace. K semikvantitativnímu určení se používá \"Q–e\" schéma, které poprvé použili Turner Alfrey a Charles C. Price roku 1947. Tento postup zohledňuje vnitřní termodynamickou stabilitu a vliv polarity na meziprodukt. Obecný radikál formula_17 a monomer formula_18 mají reaktivity P a Q. Vliv polarity, předpokládáný stálý elektrický náboj radikálu nebo molekuly, se vyjadřuje činitelem \"e\", který pro daný monomer konstantou a je stejný i u radikálu vytvořeného z tohoto monomeru. Přidání monomeru 2 k řetězci, jehož aktivním koncem je radikál monomeru 1, se vyjádří pomocí čtyř parametrů:\n\nReaktivita monomeru vzhledem k připojení monomerů 1 a 2 na řetězec je:\n\nPři kopolymerizaci dvojice monomerů se použijí dvě konstanty r a r, které umožňují určit (Q/Q) a (e – e). Každá z těchto hodnot se vztahuje k referenčnímu monomeru, kterým je obvykle styren s definovanými hodnotami Q = 1.0 a e = –0,8.\n\nRadikálová polymerizace se využívá například při výrobě polystyrenu, termoplastických elastomerů, tenzidů a maziv.\n\nRadikálová polymerizace má využití i ve výzkumu, například při funkcionalizaci uhlíkových nanotrubic. Připojením malých molekul na vnější stěny nanotrubic lze tuto jejich vlastnost omezit a ovládat jejich interakce s okolím. Použití polymerů místo malých molekul mění vlastnosti nanotrubic (které také mohou ovlivňovat vlastnosti polymerů). Byly připraveny uhlíkové nanotrubice pokryté polystyrenem získaným radikálovou polymerizací, následně při 130 °C smíchaným s uhlíkovými nanotrubicemi a připojeným na jejich vnější stěny.\n\nŘetězcovou polymerizací vznikají polymery s předem určenými vlastnostmi. K získání jednotnějšího rozdělení molekulových hmotností lze polymer přečistit.\n\nRadikálovou polymerizaci lze rovněž využít k přípravě nanokompozitních hydrogelů. Tyto gely se vyrábí z ve vodě bobtnajících jílů, jako jsou smektity, obalenými vrstvou polymeru. Často jde o biokompatibilní materiály, které mají možná využití například při výrobě umělých tkání. Použité polymery se získávají radikálovou polymerizací. Jíl je rozptýlen ve vodě, kde vytvoří drobné porézní vrstvy. Následně se přidají iniciátor a také katalyzátor, kterým je obvykle akrylamid nebo jeho derivát. Iniciátor se na jíl váže silněji než polymer, takže se na jeho povrch naváže přednostně. Tato směs se zahřívá ve vodě, čímž dojde k iniciaci polymerizace. Jelikož dochází k rekombinačním a disproporcionačním reakcím, tak se jednotlivé polymerové řetězce vážou na sebe, čímž vzniká silná vrstva síťovaného polymeru, jehož řetězce jsou pospojovány částečkami jílu. Radikálová polymerizace zde umožňuje připravit polymery z mnoha různých výchozích látek, což je důležité, jelikož se chemické vlastnosti jednotlivých jílů liší. Terminací řetězcové polymerizace se vyžtvářejí polymery, které jsou mechanicky odolné a biokompatibilní.\n\nRadikálovou polyerací získávaný polymer PTMA má asi desetkrát větší elektrickou vodivost než ostatní polovodivé polymery. Patří mezi elektricky aktiuvné polymery, které mohou být využity při výrobě průhledných fotovoltaických článků, protistatických vrstev na obrazovkách mobilních telefonů, protistatických vrstev u letadel, chránících letadla před blesky. K ětšímu využití by bylo třeba zvýšit jejich vodivost 100krát až 1000krát.\n\nPotřebný polymer se vyrábí postupem, který začíná nahrazením jednoho určitého vodíkového atomu v PTMA atomem kyslíku. Tento kyslíkový atom má ve valenční slupce nepárový elektron, a tak může přenášet elektrický náboj. Tímto postupem lze získat čtyři různé funkční skupiny, přičemž dvě z nich by mohly být schopné zvýšit elektrickou vodivost.\n"}
{"id": "1526511", "url": "https://cs.wikipedia.org/wiki?curid=1526511", "title": "Seznam sídel v Chorvatsku (M)", "text": "Seznam sídel v Chorvatsku (M)\n\nToto je seznam sídel v Chorvatsku začínajících na písmeno M.\n"}
{"id": "1526512", "url": "https://cs.wikipedia.org/wiki?curid=1526512", "title": "(Ne)matky", "text": "(Ne)matky\n\n(Ne)matky (v anglickém originále Otherhood) je americký hraný film z roku 2019, který režírovala Cindy Chupack podle vlastního scénáře. Snímek měl světovou premiéru 21. července 2019.\n\nCarol, Gillian a Helen jsou dlouholeté přítelkyně, které se pravidelně setkávají na Den matek. Jejich synové již dávno odrostli a žijí v New Yorku a na své matky si skoro ani nevzpomenou. Ženy se proto spontánně rozhodnou odjet a překvapit je návštěvou. Carol zjistí, že její syn Matt nepracuje ve sportovním časopise, ale spíše v eroticky laděném. Gillian chce svému synovi Danielovi dohodit novou přítelkyni, protože s původní se rozešel. Helen zjistí, že její syn Paul je gay, což už dávno tušila, a žije s přítelem. Matky a synové musejí vzájemně překonat předsudky vůči tomu, jak žijí své životy, a jaké jsou jejich představy o budoucnosti.\n"}
{"id": "1526515", "url": "https://cs.wikipedia.org/wiki?curid=1526515", "title": "Sveti Petar na Moru", "text": "Sveti Petar na Moru\n\nSveti Petar na Moru nebo též pouze Sveti Petar () je vesnice, přímořské letovisko a turisty často vyhledávaná lokalita v Chorvatsku v Zadarské župě, spadající pod opčinu Sveti Filip i Jakov. Nachází se přesně na 44. rovnoběžce, asi 8 km severovýchodně od Biogradu na Moru a asi 14 km jihovýchodně od Zadaru. V roce 2011 žilo ve vesnici trvale 403 obyvatel, během letní sezóny se tento počet ale výrazně zvyšuje. Název znamená \"Svatý Petr na moři\".\n\nSousedními vesnicemi jsou Debeljak, Donje Raštane, Sukošan a Turanj. Nejdůležitější dopravní komunikací je silnice D8.\n"}
{"id": "1526516", "url": "https://cs.wikipedia.org/wiki?curid=1526516", "title": "Velký památník Mansudae", "text": "Velký památník Mansudae\n\nVelký památník Mansudae (, ) je komplex soch v Pchjongjangu v Severní Koreji. Skládá se z 229 postav, které připomínají historii revolučního boje korejského lidu a zejména jejich vůdce. Střední část památníku tvoří dvě 20 metrů vysoké bronzové sochy zesnulých severokorejských vůdců Kim Ir-sena a Kim Čong-ila.\n\nPamátník byl odhalen v dubnu 1972 na počest 60. narozenin Kim Ir-sena. V té době byl na památníku jen Kim Ir-sen. Socha byla původně pokryta zlatem, ale později byla změněna na bronzovou.\n\nSochu Kim Čong-ila postavili poblíž sochy Kim Ir-sena po jeho smrti v roce 2011. Současně byla socha Kim Ir-sena pozměněna tak, aby na ní byl vykreslen v pozdějším věku a s úsměvem.\n\nJihokorejské zdroje odhadly cenu sochy na 10 miliónů dolarů, všichni Severokorejci pracující v zámoří museli věnovat 150 dolarů na stavbu pomníku.\n\nZa sousoším je zeď budovy muzea Korejské revoluce s mozaikovou nástěnnou malbou zobrazující scénu z hory Paektu, která je považovaná za posvátnou horu revoluce. Na obou stranách soch jsou dva pomníky sestávající ze soch různých vojáků, dělníků a farmářů v jejich protijaponském revolučním boji a socialistické revoluci. Dlouhá řada lidských postav na nich vyobrazených je průměrně vysoká 5 metrů.\n\nOficiální severokorejský web popisuje památník takto:\n\nOčekává se, že všichni návštěvníci památníku, místní i cizí, se ukloní a položí květiny, aby projevili úctu. Fotografování soch je povoleno, ale fotografie musí sochy zachycovat jako celek.\n"}
{"id": "1526526", "url": "https://cs.wikipedia.org/wiki?curid=1526526", "title": "Augustine Hotel Prague", "text": "Augustine Hotel Prague\n\nAugustine Hotel Prague (celým názvem \"Augustine, a Luxury Collection Hotel Prague\") je název luxusního hotelu společnosti Marriott International v části areálu augustiniánského kláštera v Letenské ulici 12/33 na Malé Straně v Praze 1.\n\nHotel se nachází přímo v prostorách části augustiniánského kláštera při kostele svatého Tomáše v historickém centru Prahy, nedaleko Karlova mostu. Z vyšších pater hotelu je vidět část Pražského hradu.\n\nInteriér je luxusní, pokoje jsou klimatizované i vytápěné s vlastní koupelnou se sprchovým koutem. Postele jsou dvojlůžkové či king size. Některé pokoje jsou bezbariérové, či určené pro rodiny s dětmi. Je možné objednat si prostory pro konání společenských událostí, jako jsou svatby, či firemní mítinky apod. \n\nstránky hotelu\n"}
{"id": "1526532", "url": "https://cs.wikipedia.org/wiki?curid=1526532", "title": "Saborsko", "text": "Saborsko\n\nSaborsko (dříve Zaborsko, ) je vesnice a sídlo stejnojmenné opčiny v Chorvatsku v Karlovacké župě. Nachází se asi 15 km jihozápadně od Slunje a asi 80 km jihozápadně od Karlovace. V roce 2011 žilo v Saborsku 462 obyvatel, v celé opčině pak 632 obyvatel. Počet obyvatel opčiny i sídla dlouhodobě výrazně klesá.\n\nV opčině se nachází celkem 4 vesnice, z nichž největší je stejnojmenné sídlo opčiny Saborsko.\n\nSaborsko je známé tím, že se zde 12. listopadu 1991 odehrál tzv. Saborský masakr, při kterém vojáci z Jugoslávské lidové armády a chorvatští Srbové ve vesnici povraždili 29 Chorvatů.\n"}
{"id": "1526534", "url": "https://cs.wikipedia.org/wiki?curid=1526534", "title": "Ekonomická fakulta Západopomořanské technologické univerzity ve Štětíně", "text": "Ekonomická fakulta Západopomořanské technologické univerzity ve Štětíně\n\nEkonomická fakulta Západopomořanské technologické univerzity ve Štětíně (polsky \"Wydział Ekonomiczny Zachodniopomorskiego Uniwersytetu Technologicznego w Szczecinie\") je jedna z jejích deseti fakult. Založena byla roku 1987 a od té doby sídlí v budově na adrese Monte Cassino 16. V roce 1997 byla po rekonstrukci otevřena druhá stavba fakulty, a to na adrese Żołnierska 47.\n\n\nVýuka i výzkum jsou na fakultě organizovány katedrami, tj. specializovanými pracovišti. K 30. září 2019 působilo na fakultě 6 kateder a jedno oddělení.\n\n\nVedení fakulty v kadenci 2016–2019:\n\n"}
{"id": "1526537", "url": "https://cs.wikipedia.org/wiki?curid=1526537", "title": "Smuteň lékařská", "text": "Smuteň lékařská\n\nSmuteň lékařská (\"Phyllanthus emblica\") je tropický, opadavý strom plodící drobné plody, které jsou sice poživatelné, ale velmi kyselé a trpké. Obsahují mnoho vitamínu C, až 600 mg/100 g (citron jen 50 mg/100 g). Mají zvláštně uspořádané větvičky a na nich vyrůstající drobné jednoduché listy, které dohromady připomínají listy zpeřené.\n\nDřevina pochází z jižní a jihovýchodní Asie, kde se vyskytuje od Indie a Pákistánu na západě po Malajsii a země Indočíny na východě. Na severu je její výskyt ohraničen Himálajemi a jižními oblastmi Číny, na jihu ostrovy Indonésie. Je rostlinou známou a v uvedené oblasti hojně pěstovanou již po několik tisíciletí, takže nelze přesněji určit její původní areál. Druhotně se dostala na Filipíny a v novověku do Střední Ameriky včetně ostrovů v Karibském moři.\n\nSmuteň lékařská je sice považována za tropický, opadavý strom, ale stejně dobře roste i v teplých subtropech na místech, kde teplota v chladných měsících určitě neklesá pod bod mrazu. Její listy neopadávají vždy všechny najednou, ale se obměňují se v závislosti na suchu nebo chladu po nepravidelných větších skupinách, takže bývá řazená i mezi rostliny neopadavé, stálezelené. Starší stromy se poměrně dobře zotavují s nárazového ochlazení a snesou i velké teplo ( až 45 °C), mladší jedinci tak velkou teplotu přežijí jen v částečném stínu.\n\nPěstuje se snadno, roste v půdě hlinité, písčité i jílovité, mírně kyselé až slabě alkalické. Je schopná růst v oblastech velmi suchých a s půdou příliš chudou pro většinu ostatních ovocných plodin. Žádá však dostatek slunečního svitu a jen minimální zastínění. Pro co nejvyšší produkci plodů však potřebují půdu kvalitnější, hlubokou, zásobenou živinami a s pH v rozmezí 6,0 až 8,0. Zásadní pro trvalý růst je dobré odvodnění a nízké zasolení půdy. Vysazuje se často jako užitková a okrasná dřevina v zahradách domů. Dobře přečká ne příliš intenzivní lesní požár a bývá jedním z prvních stromů, které se z něj zotavily, spolehlivě snáší silný vítr.\n\nV přírodě se vyskytuje v suchých, poloopadavých lesích nebo křovinách, v jižní Číně roste až do nadmořské výšky 2300 m. Nejlépe se jí daří při průměrných denních teplotách od 20 do 29 °C, ale snáší 14 až 35 °C. Upřednostňuje průměrné roční srážky v rozmezí od 1500 do 2500 mm, toleruje i 700 až 4200 mm. Stromy v závislosti na klimatických a světelných podmínkách kvetou jednou nebo dvakrát za rok. Prvé květy obvykle rozkvétají na nově vyrostlých větvičkách v době, kdy z nich teprve raší listy, květu je tehdy mnoho a plodů hojně. Při druhém kvetení jsou listy již zcela vyvinuté, květu je méně a plodů málo. Ploidie druhu je 2n = 26.\n\nStrom vysoký 5 až 10 m s kmenem o průměru do 30 cm, jeho hladká kůra je světle šedá až hnědá s řídkými lenticelami. Z hlavních klenutých, oblých větví vyrůstají krátké, slabě hranaté a hustě olistěné tenké větvičky 10 až 20 cm dlouhé, které opadávají i s listy; toto uspořádaní připomíná listy zpeřené. Drobné listy jsou podlouhlého tvaru s drobnými opadavými palisty, vyrůstají ve dvou řadách těsně proti sobě, bývá jich na větvičce 80 až 150, jsou kratičce řapíkaté a čepele mívají obvykle menší než 2 × 0,5 cm, na bázi jsou mělce srdčité až kulaté a vrcholu tupé či špičaté, po obvodě bývají celistvé nebo zubaté a někdy slabě podvinuté, na rubu jsou světlejší a jejich zpeřená žilnatina mívá okolo 5 párů žilek. Strom střídavě vyměňuje listy, obvykle však ne všechny najednou, proto bývá uváděn jako opadavý i stálezelený.\n\nKvěty jsou drobné, jednopohlavné, samčí i samičí rostoucí spolu ve stěsnaných květenstvích, ve svazečcích, na bází tenkých větviček ze kterých dále vyrůstají listy. V květenství převažují samčí květy, o málo větší samičí bývají ve svazečku jeden nebo dva, všechny květy mají jen kališní lístky, korunní chybí. Samčí květy rostou na delších, asi 2 mm dlouhých stopkách, mají šest žlutozelených lístků asi 2 mm velkých a tři tyčinky se srostlými nitkami nesoucí asi 1 mm dlouhé, podélně pukající prašníky. Samičí květy jsou téměř přisedlé, mají také šest podobných, žlutých lístků asi 2 mm velkých a vejčitý, 2 mm velký semeník se třemi oddíly po dvou vajíčkách a hluboce rozeklanou čnělku nesoucí tři nahnědlé blizny. Květy musí být opylený cizím pylem, převážná většina samičích květů se však neopylí a opadá (až 70 %). Květy produkují nektar jen od večera do rána, proto opylující včely přilétající pouze za svítání a v podvečer, kdežto můry rodu \"Epicephala\" v noci. Řídce se vyskytují také dvoudomí jedinci, u těch jsou všechny květy na stromě jen samčí nebo samičí.\n\nPlod je kulovitá, hladká peckovice o velikosti 1,5 až 2,5 cm, jež má ve zralosti žlutou nebo světle žlutou barvu se šesti až osmi světlejšími pruhy. Její dužnatý mezokarp je přirostlý k chrupavčitému endokarpu, ve kterém je šest tmavohnědých, nepravidelně hranatých semen až 4 mm velkých. Zralé plody vydrží i měsíc na stromech bez zjevné ztráty kvality. Plody pěstovaných rostlin vyšlechtěných odrůd váží 30 až 50 gramů.\n\nSmuteň lékařská se rozmnožuje vyséváním semen z přezralých, na slunci vysušených plodů, nebo jsou na záhon sázeny přímo poloviny rozříznutých plodů se semeny. Čerstvá semena s krátkou dobou životností rychle klíčí a mladé semenáče se obvykle ve věku čtyř měsíců roubují kvalitními odrůdami. Zdravé stromy po skácení vytvářejí z pařezů mnohé výmladky, které jsou po prořezání vhodnější pro produkci a sběr plodů než vysoké stromy. Tento nevysoký porost však vyžaduje odstraňování plevele, neboť výmladky svými malými korunami nevytvoří uzavřený vrchlík.\n\nStromy bývají pro komerční účely pěstované na plantážích ve sponu 9 až 12 m. Smuteň lékařská je pomalu rostoucí dřevina a prvé plody přináší ve věku šesti až osmi let, plodí asi padesát roků. Nejvýnosnější odrůda 'Chakaiya' pěstovaná v Indii dává z jednoho většího stromu až 25 kg ovoce za rok.\n\nPlody jsou pravděpodobně nejbohatším známým přírodním zdrojem vitamínu C, kyselina askorbová obsažená v nich je velice stabilní. Pro místní spotřebu se sbírají popadané plody, které jsou i v plné zralosti velmi kyselé, hořké a působí svíravě. Při požití stimulují v ústech vylučování slin a zahánějí tak pocit žízně, v Indií a Thajsku byly tyto stromy sázeny podél cest pro osvěžení poutníků. V domácnostech se plody používají s cukrem a šafránem jako kandované ovoce, zapékají se v místních sladkostech, šťáva slouží jako koření při vaření, vyrábějí se z nich džemy a v kombinaci s jinými druhy ovoce se z nich dělají kompoty, přílohová zelenina nebo čatní, jsou bohaté na pektin. Při přímé konzumaci se pro odstranění hořkosti zralé plody namáčejí v solném roztoku nebo se jedí s čili papričkami.\n\nPlody slouží v asijské medicíně k léčbě problémů souvisejících hlavně se zažívacím ústrojím, prášek ze sušených plodů je účinný expektorans a odvar ze semen léčí zánět očí i kůže. Semena se používají při léčbě astmatu, bronchitidy, diabetes a horečky. Likér ze zkvašeného ovoce je lékem na anémii, žloutenku, nemoci srdce a problémy s močením. Listy se používají v kombinaci se kvašeným mlékem pro zlepšení trávení, proti průjmu i úplavici. Mízou stromů se léčí vředy, kořen je účinné dávidlo. Ovocná dřeň se rozmazává po hlavě, aby rozptýlila bolesti hlavy a závratě způsobené slunečním úpalem. Ovoce je složkou mnoha léků domorodého ájurvédského léčebného systému.\n\nDřevo stromu je načervenalé, těžké, pružné a zrnité, bývá používáno pro drobné stavby a zhotovuje se z něj nábytek i nářadí. Ponořené do vody je velmi odolné, dělají se z něho vodovodní roury i výdřeva studní. Sloužívá přímo jako palivo nebo se z něj vyrábí dřevěné uhlí dobré kvality. Kůra mladých větví obsahuje množství tříslovin, kterým se barví hedvábí, vlna i bambusové proutí do hnědá. Listy i mladé větve se v suchých oblastech obřezávají a slouží jako krmivo pro domácí přežvýkavce. Větve s listy bývají také spásány i volně žijícími zvířaty, z nichž mnohé také žerou popadané plody a roznášením semen v trusu přispívají k šíření druhu.\n\nV Austrálii na území v Severního teritoria se počala smuteň lékařská šířit z domácích zahrad do volné přírody, kde vytlačuje původní rostlinstvo a je proto považována za potenciální plevelnou rostlinu.\n\n"}
{"id": "1526548", "url": "https://cs.wikipedia.org/wiki?curid=1526548", "title": "Mezinárodní den překladatelů", "text": "Mezinárodní den překladatelů\n\nMezinárodní den překladu (ve střední Evropě označován také jako \"Mezinárodní den překladatelů\") je mezinárodně uznávaný významný den slavený 30. září, ve svátek svatého Jeronýma, autora latinského překladu Bible zvaného Vulgata a patrona (mj.) překladatelů a tlumočníků. Mezinárodní federace překladatelů (FIT), založená roku 1953, vyhlásila Mezinárodní den překladu (\", \") v roce 1991 k propagaci významu překladatelské profese po celém světě. V roce 2017 přijala Mezinárodní den překladu Organizace spojených národů.\n\nRada Evropy rovněž od roku 2001 vyhlašuje Evropský den jazyků 26. září. Česká Jednota tlumočníků a překladatelů pořádá od roku 1994 volně přístupnou konferenci Jeronýmovy dny, ovšem kvůli zářijovému pracovnímu vytížení odloženou na začátek listopadu.\n\nValné shromáždění Organizace spojených národů 24. května 2017 jednomyslně (bez hlasování) přijalo rezoluci 71/288 „Role profesionálního překladu ve spojování národů a přinášení míru, porozumění a rozvoje“, která zejména vyhlašuje 30. září Mezinárodním dnem překladu (\", , , , \") a „potvrzuje, že profesionální překlad, jakožto profese i umění, hraje důležitou roli v udržování cílů a principů Charty Spojených národů, sbližuje národy, usnadňuje dialog, porozumění a spolupráci, přispívaje k rozvoji a posiluje světový mír a bezpečnost“. Rezoluci původně navrhlo Bělorusko, podpořil je Ázerbájdžán; definitivní text rezoluce 10. května spolupodepsalo 9 dalších zemí, vesměs nezápadních: Bangladéš, Kostarika, Kuba, Ekvádor, Paraguay, Katar, Turecko, Turkmenistán a Vietnam. Před hlasováním Bělorusko uvádělo, že má podporu mj. Íránu a Namibie. V dodatku k rezoluci, resp. projevu před jejím schválením, byly na seznam podporovatelů přidány tyto země a dále Argentina, Bahrain, Středoafrická republika, Čína, Irák, Izrael, Kazachstán, Kyrgyzstán, Libanon, Nikaragua, Peru, Rusko, Tádžikistán a Uzbekistán.\n\nVedle FIT podporovaly rezoluci také Mezinárodní asociace konferenčních tlumočníků, International Federation of Professional Translators and Interpreters (Mezinárodní asociace profesionálních překladatelů a tlumočníků; IAPTI), Critical Link International, Red T (organizace zabývající se ochranou překladatelů a tlumočníků pracujících v rizikovém prostředí jako jsou válečné konflikty nebo represivní totalitní režimy) a Světová asociace tlumočníků znakového jazyka (WASLI).\n\nKaždý ročník má své tematické heslo.\n\n\n"}
{"id": "1526549", "url": "https://cs.wikipedia.org/wiki?curid=1526549", "title": "Medan Merdeka", "text": "Medan Merdeka\n\nMedan Merdeka (\"Náměstí svobody\") je náměstí v centru indonéského hlavního města Jakarty. S rozlohou okolo jednoho čtverečního kilometru patří k největším veřejným prostranstvím na světě.\n\nNáměstí vzniklo počátkem 19. století za guvernéra Hermana Willema Daendelse, v období nizozemské nadvlády neslo název \"Koningsplein\" (\"Královo náměstí\"). Stávající podoba náměstí vznikla v letech 1961 až 1976, kdy byl v jeho středu vybudován \"Národní památník\" (\"Monas\"), zakončený 132 m vysokým obeliskem. V jeho okolí se nacházejí další sochy a hudební fontána. Náměstí je převážně porostlé trávníkem a je využíváno k rekreaci, konají se zde také různá shromáždění. V jihovýchodním rohu se nachází výběh jelenů. Na počátku 21. století bylo náměstí uzavřeno pro automobilovou dopravu a obehnáno plotem, u něhož mají vojenské kontroly zamezit vstupu nežádoucích osob.\n\nNachází se zde palác nezávislosti, který je oficiálním sídlem indonéské hlavy státu. Dalšími významnými budovami po obvodu náměstí jsou Indonéské národní muzeum, mešita Istiqlal, katedrála Nanebevzetí Panny Marie, generální ředitelství státní ropné společnosti Pertamina, sídlo indonéského rozhlasu, ústavní soud, generální štáb, velvyslanectví USA a různá ministerstva.\n"}
{"id": "1526560", "url": "https://cs.wikipedia.org/wiki?curid=1526560", "title": "Ščasťa", "text": "Ščasťa\n\nŠčasťa (, – \"Sčasťje\") je město v Luhanské oblasti na Ukrajině. K roku 2014 v ní žilo přes dvanáct tisíc obyvatel. Na území města leží Luhanská tepelná elektrárna.\n\nŠčasťa leží na levém břehu Severního Doňce, přítoku Donu. Od Luhansku, správního střediska oblasti, je vzdálena přibližně čtyřiadvacet kilometrů severně.\n\nPřes město prochází dálnice N 21 ze Starobilsku přes Luhansk do Doněcku.\n\nŠčasťa vznikla v 18. století a status města má od roku 1963.\n"}
{"id": "1526585", "url": "https://cs.wikipedia.org/wiki?curid=1526585", "title": "František Kaláb", "text": "František Kaláb\n\nFrantišek Kaláb (1. května 1913 Komárovice – 8. července 1989 Domamil) byl český voják. \n\nFrantišek Kaláb se narodil v roce 1913 v Komárovicích, absolvoval četnickou školu a nastoupil k četnické letecké hlídce do Vajnor. V roce 1938 se s jednotkou přesunul do Kadaně, odkud pak spolu s dalším personálem přešli do Vejprt, kde posílili Stráž obrany státu. Po třetím přepadu německými ordnery byl zajat a převezen do pracovního tábora v Oberfronu, pak do věznice v Drážďanech. Později byl přesunut na stavbu koncentračního tábora v Hoyerswerda, kde pracoval až do 15. ledna 1939, kdy byl vyměněn za německé rukojmí a vrátil se do Československa. Nastoupil na velitelství četnictva do Brna, a ačkoli požádal o propuštění, jeho žádosti nevyhověli. Poté byl přeložen do Ostravy, kde se stal velitelem motocyklového oddílu.\n\nDne 2. dubna 1939 s kamarády odešli do Krakova a přihlásili se do československé armády, které v Polsku velel Jiří Král. V květnu začala jednotka cvičit v Bronowicích a v červnu téhož roku ji převzal Ludvík Svoboda. František Kaláb pronikl zpět do protektorátu, kde získal cenné informace pro další činnost, později byl vyslán i na Slovensko, kde pod falešnou identitou jednal s odbojovými pracovníky. Později nastoupil do mechanizované jednotky polské armády, se kterou se dostal do Rumunska, kde byl internován v táboře v Pitešti. Po propuštění se dostal do Bejrútu a do Marseille, odkud se přesunul do výcvikového tábora v Agde. Dále působil Anglii, a to v Cholmondeley, pak přímo v kanceláři Edvarda Beneše jako osobní strážce. \n\nPo dvou letech požádal o přeložení k československému letectvu, ale nakonec se dostal k československé tankové jednotce, kde jako velitel dílen pracoval až do roku 1943. Posléze podstoupil tankový výcvik. Po přeškolení nastoupil k britské tankové jednotce, se kterou se dostal až k Rýnu. Následně se připojil k československé jednotce, která obléhala Dunkirk, a v dubnu 1945 pak postupoval s jednotkou směrem do Československa.\n\nPo skončení druhé světové války obdržel Polský válečný kříž, Československý válečný kříž 1939, medaili Za chrabrost, medaili Za zásluhy o obranu vlasti, pamětní medaili Francie, pamětní medaili Velké Británie, Invazní medaili British Star a britskou medaili Za ukončení války. Za jeho činnost byla během protektorátu jeho matka vězněna ve Svatobořicích, bratři pak v Kounicových kolejích v Brně.\n\nPo válce u armády zůstal a stal se technickým zástupcem na tankovém učilišti ve Vyškově, ale roku 1953 byl z armády propuštěn a nastoupil do ZKL Brno. Byl evidován jako zájmová osoba STB.\n"}
{"id": "1526591", "url": "https://cs.wikipedia.org/wiki?curid=1526591", "title": "Americký gigolo", "text": "Americký gigolo\n\nAmerický gigolo (v anglickém originále \"American Gigolo\") je americký film z roku 1980, který natočil režisér Paul Schrader podle vlastního scénáře. Vypráví o gigolovi Julianu Kayeovi (Richard Gere), který se zaplete s manželkou významného politika a poté se stane hlavním podezřelým z vraždy. Dále ve filmu hráli Lauren Hutton, Héctor Elizondo, Bill Duke a další. Autorem hudby k filmu je Giorgio Moroder a ústřední píseň nazpívala Debbie Harry (doprovázena její skupinou Blondie). Hudba byla nominována na Zlatý glóbus za nejlepší hudbu a píseň na Zlatý glóbus za nejlepší filmovou píseň.\n\n"}
{"id": "1526595", "url": "https://cs.wikipedia.org/wiki?curid=1526595", "title": "Michał Stefański", "text": "Michał Stefański\n\nMichał Stefański (* 1972 Varšava) je polský literární historik, bohemista a polonista, vědecký editor, překladatel a šéfredaktor Nakladatelství Oficyna 21. \n\nV roce 1997 studoval na Karlově univerzitě v Praze. Vystudoval slovanskou filologii na Varšavské univerzitě, kde v roce 2004 získal doktorát. V letech 1999-2014 pracoval v Polské akademii věd. Vydal mj. monografie \"Czeska krytyka katolicka lat 1918-1938\" (\"Česká katolická literární kritika let 1918-1938\", 2007) a \"Lekcja maszyny: przypadki poezji czeskiej awangardy\" (\"Lekce stroje: případy poezie české avantgardy\", 2012).\n"}
{"id": "1526598", "url": "https://cs.wikipedia.org/wiki?curid=1526598", "title": "Rædwald", "text": "Rædwald\n\nRædwald (staroanglicky), psán též jako Raedwald nebo Redwald, byl králem anglosaského království Východní Anglie, které se rozprostíralo v rozsahu dnešních anglických hrabství Norfolk a Suffolk (viz Heptarchie). Dobové prameny naznačují, že byl významným panovníkem a jeho vliv přesahoval hranice jeho nevelkého království. Je také historicky prvním pokřtěným králem Východní Anglie, avšak, snad z politických důvodů, k tehdy nové víře zcela plně nepřilnul a stal se křesťanem pouze částečným, neboť zároveň polovičatě praktikoval pohanský kult germánského náboženství Anglosasů. Zřejmě proto nebyl ani církví nikdy uctíván, i když nesl nemalou zásluhu ohledně udržení křesťanství ve východní Anglii. V době jeho panování probíhalo v podřízených sousedních královstvích k odklonu od křesťanské víry a návratu starých pořádků.\n\nRædwald byl synem východoanglického krále Tytily z dynastie Wuffingů (pojmenované po Rædwaldově dědovi Wuffovi), k níž náleželi první králové Východní Anglie. Podrobnosti o panování Rædwalda jsou kusé zejména proto, že nájezdy vikingů v 9. století stály za vypleněním klášterů ve východní Anglii a jejich klášterních knihoven, v nichž se o této době uchovávala řada písemností. Rædwald vládl asi od roku 599 n. l. do své smrti kolem roku 624, z počátku pod nadvládou Ethelberta, krále Kentu, což mělo zcela jistě vliv na jeho politiku. Díky porážce Elfthelfritha z Northumbrie v bitvě u řeky Idle roku 616 dokázal Rædwald na uvolněný trůn Northumbrie dosadit Elfthelfrithova syna Edwina jako svého loutkového krále. Elfthelfrith totiž v bitvě padl smrt v ní však nalezl i Rædwaldův syn Rægenhere.\n\nNěkdy po roce 616 Rædwald vynikl a stal se nejmocnějším anglickým králem v oblasti jih od řeky Humber. Podle Bedy byl v pořadí čtvrtým vládcem, který držel v podřízeném postavení jižní anglosaská království. V Anglosaské kronice, která byla sepsána po jeho smrti, je titulován jako \"bretwalda\" (což znamená „vládce Británie“ či „velký vládař“).\n\nRædwald byl prvním králem Východních Anglů, který přijal křest a stal se křesťanem. K přijetí víry mělo dojít na Elthelberhtově dvoře někdy před rokem 605, ale přesto, snad pod tlakem své manželky či svých příbuzných, udržoval současně i pohanský chrám. Podle britského historika Stevena Plunketta měli mít královna včetně dalších pohanských autorit značný vliv na Rædwaldově postoji nedržení se závazků k novému vyznání. V rozporu se všemi zvyky a tradicemi měl udržovat synkretický chrám s dvěma oltáři, jeden měl být zasvěcený křesťanskému Bohu, druhý pohanským božstvům. Podle Bedy měl chrám spatřit v dětském věku budoucí král Ealdwulf a podle Plunketta se měl nacházet v Rendleshamu, což bylo přirozeně odvěkým mocenským centrem dynastie Wuffingů. Mezi historiky kolují různé dohady, proč k takovým neobvyklým poměrům došlo. Křesťanství v té době ještě nebylo v Anglii plně zakořeněno a církev nenabyla tak zásadního politického významu a vlivu, jako ve stoletích následujících. Anglosaská šlechta se rozdělila na dva tábory, část už mohla následovat Rædwaldova příkladu a nechat se pokřtít, mnoho z nich ale zůstalo oddáno staré víře a ty si neměl král v úmyslu znepřátelit. Jeho syn a nástupce Eorpwald kromě toho, že se ujal vlády nad Východní Anglií po svém otci, pokračoval i v jeho zavedeném synkretismu. Skutečnost, že k pokojným poměrům to nemuselo stačit, může svědčit Eorpwaldovo zavraždění pohanem Ricberhtem mezi lety 627–632, ten jej měl vzápětí nahradit již jako opět plně pohanský panovník, nebo se o to alespoň pokusil, protože se na trůnu příliš dlouho neohřál. Restaurace pohanství a starých pořádků netrvaly o nic déle, než jeho vláda, jednalo se zhruba o tři roky. Po něm následovali další králové, kteří se střídavě hlásili k té či oné víře, dokud křesťanské náboženství zcela nepřevládlo a zcela nenahradilo starou víru. Podle historičky Barbary Yorkeové nebyl Rædwald svolný plně přijmout křesťanství z toho důvodu, že by to pro něj znamenalo uznání jeho podřadného postavení vůči Kentu, kterým byl původně vázán. Jisté je, že komplikované vztahy na poli politiky raně středověké Anglie, Rædwaldově dvoře, u anglosaské šlechty nebo v kruhu jeho nejbližších příslušníků rodiny, mohly sehrát svůj zásadní význam. Každopádně měl mít značný vliv na přežití křesťanství a jeho misie v rámci východní Anglie, a to v poměrně nelehké době trvajícího procesu apostaze v sousedních anglosaských království Essexu a Kentu.\n\nMnozí historikové jej obecně pokládají za nejoblíbenějšího kandidáta pro neznámého, přesto však očividně významného, majetného nebožtíka, který byl královským (a ještě postaru pohanským) způsobem pochován v pohřební lodi v oblasti Sutton Hoo a zde v pohřební mohyle nalezenou výbavu, bohatě zdobenou obřadní helmu a další předměty, přisuzují právě jemu, i když podle jiných teorií to není tak zcela jisté. Neméně pravděpodobná je i možnost, že zde byl pochován Rædwaldův syn Eorpwald, eventuálně se může jednat i o jiného východoanglického krále.\n\n"}
{"id": "1526607", "url": "https://cs.wikipedia.org/wiki?curid=1526607", "title": "No One Is Too Small to Make a Difference", "text": "No One Is Too Small to Make a Difference\n\nNo One Is Too Small to Make a Difference (česky \"Nikdo není příliš malý\" na to, \"aby něco změnil\") je kniha klimatické aktivistky Grety Thunbergové z roku 2019. Jde o sbírku jedenácti projevů, které napsala a přednesla a které se věnují globálnímu oteplování a klimatické změně. Thunbergová přednesla své projevy v Organizaci spojených národů, v Evropské unii,na Světovém ekonomickém fóru a během demonstrací a protestů. Jeden z jejích nejslavnějších projevů, který se objevuje v knize, je \"„Our House Is on Fire“\" (\"„Náš dům je v plamenech“\").\n\n"}
{"id": "1526609", "url": "https://cs.wikipedia.org/wiki?curid=1526609", "title": "Uhřice (zámek)", "text": "Uhřice (zámek)\n\nZámek Uhřice leží uprostřed stejnojmenné vesnice na severu Zlínského kraje v okrese Kroměříž. \n\nPo Sametové revoluci se o zámek nikdo nestaral a zhruba v roce 2001 byl zámek zapsán na seznam památek, které zaniknout. To platilo až do roku 2004, kdy byl odkoupen Josefem Paulem Jarkou, který zajistil základní statické úpravy a začal s odbornou rekonstrukcí zámku, čímž ho zachránil před samotným zřícením. Zámek je občas součástí společenských akcí, které se v Uhřicích provádí, jako například oslavy 130.let sboru dobrovolných hasičů, kdy zámek posloužil jako místo pro mši svatou a zámecký park jako místo pro vystavení hasičských exponátů.\n\n"}
{"id": "1526610", "url": "https://cs.wikipedia.org/wiki?curid=1526610", "title": "Katalogizace", "text": "Katalogizace\n\nKatalogizace je popis dokumentů tak, aby se v nich vyznal nějaký další informační pracovník nebo uživatel. Podle toho, jakým způsobem se katalogizuje, můžeme katalogizaci dělit na jmennou a věcnou.\n\nJmenná katalogizace se zabývá zejména formálními znaky daného dokumentu. Knihovníci využívají tzv. \"identifikační analýzu,\" která spočívá v tom, že se katalogizující knihovník snaží vyčíst informace přímo z dokumentu. Při jmenné katalogizaci se doporučuje využívat tzv. \"preferované prameny popisu\".\n\nPreferovanými prameny popisu jsou, v tomto pořadí:\n\n"}
{"id": "1526617", "url": "https://cs.wikipedia.org/wiki?curid=1526617", "title": "David W. Bebbington", "text": "David W. Bebbington\n\nDavid William Bebbington (* 25. července 1949 Nottingham, Anglie) je britský baptistický historik, profesor dějin na univerzitě ve Stirling (Skotsko) a hostující profesor dějin na univerzitě Baylor (Waco, Texas). Specializuje se na historii protestantismu, specificky na jeho evangelikální odnož a dále na dějiny baptistického hnutí. Ve světě je uznáván pro dnes široce používanou definici evangelikalismu, kterou poprvé formuloval v knize \"Evangelicalism in Modern Britain: A History from the 1730s to the 1980s\", vydané v roce 1989.\n\n\n"}
{"id": "1526623", "url": "https://cs.wikipedia.org/wiki?curid=1526623", "title": "Fleetwood", "text": "Fleetwood\n\nFleetwood je město ve Velké Británii, ležící asi 10 kilometrů severně od města Blackpool na poloostrově Fylde v nemetropolitním hrabství Lancashire. Žije zde necelých 26 tisíc obyvatel (2011). Fleetwood má rozlohu asi 10 kilometrů čtverečních. \n\nMěsto založil v roce 1836 poslanec a podnikatel s nemovitostmi Peter Hesketh-Fleetwood, po němž bylo pojmenováno. Fleetwood je přímořské letovisko s promenádou a marinou, provozuje se zde kitesurfing, město nabízí návštěvníkům také muzeum a koncertní síň Marine Hall. Ukázkou viktoriánské architektury je dvojice majáků Beach Lighthouse a Pharos Lighthouse z roku 1840, které projektoval Decimus Burton. Památkově chráněný je římskokatolický kostel sv. Marie podle projektu Edwarda Welbyho Pugina z roku 1867. Tradičním zaměstnáním místních obyvatel je rybolov: ještě v šedesátých letech zaměstnával okolo 11 000 osob, v důsledku tresčích válek se počet fleetwoodských rybářů snížil na 600.\n\nMístní firma Lofthouse Ltd. je výrobcem pastilek proti nachlazení Fisherman's Friend podle receptu z roku 1865.\n\nVe Fleetwoodu byla 15. července 1922 uvedena do provozu první plně automatizovaná telefonní ústředna v Anglii. \n\nChloubou tohoto města je fotbalový klub Fleetwood Town FC, založený v roce 1908, který hraje třetí nejvyšší anglickou ligu League One. \n"}
{"id": "1526625", "url": "https://cs.wikipedia.org/wiki?curid=1526625", "title": "Dochované exempláře tyranosaura", "text": "Dochované exempláře tyranosaura\n\nDravý teropodní dinosaurus druhu \"Tyrannosaurus rex\" patří k nejpopulárnějším pravěkým živočichům vůbec. V současnosti je známo již více než 50 exemplářů tohoto druhu, z nichž mnohé představují pouze několik izolovaných kosterních fragmentů. Naopak ty nejkompletněji zachované exempláře patří mezi proslulé zkameněliny a dostává se jim značné popularity. Obvykle jsou kompletní minimálně z 50 % (podle počtu kostí) a mají své vlastní přezdívky. Drtivá většina exemplářů tyranosaura byla objevena až od 80. let 20. století, ačkoliv první exempláře byly známé již na konci 19. století. Formálně byl druh \"T. rex\" popsán roku 1905 Henrym Fairfieldem Osbornem.\n\nExempláře druhu \"T. rex\" bývají vysoce ceněny a mnohé se staly předmětem obchodování na černých trzích nebo předmětem soudních sporů, přičemž nejznámějším příkladem je obří exemplář \"Sue\" z Jižní Dakoty.\n\nExemplář, označovaný jako \"AMNH 5027\" z Amerického přírodovědného muzea v New Yorku je nejčastěji zobrazovanou kostrou tyranosaura v dějinách. Byl objeven na území východní Montany Barnumen Brownem v roce 1908 a v roce 1915 byl vystaven v trvalé expozici muzea. V roce 1992 došlo k rekonstrukci exponátu do moderní anatomické pozice. V současnosti stále tvoří jakýsi zlatý hřeb výstavního sálu plazopánvých dinosaurů. Lebka zobrazená v logu Jurského parku a filmových pokračováních tohoto snímku je odvozena právě od tohoto exponátu.\n\nSue (\"Zuzka\") je obří a nejkompletněji zachovaný exemplář tyranosaura na světě. Byl objeven na území Jižní Dakoty v roce 1990. Je kompletní až z 85 %. Celková délka tohoto dinosaura činila asi 12,3 metru, výška ve hřbetu 3,7 metru a hmotnost kolem 8400 kg. Jen lebka je dlouhá až 152 cm a nejdelší zuby dosahují i s kořeny délky přes 30 cm. V roce 1997 byla fosilie Sue vydražena za 8,36 milionu dolarů, což z ní činí nejdražší fosili v historii.\n\nStan byl objeven v roce 1987 na území Jižní Dakoty amatérským hledačem zkamenělin Stevem Sacrisonem. Vykopán byl roku 1992 a od té doby jsou repliky jeho fosilií instalovány v mnoha muzeích po celém světě. V současnosti je jich již kolem šedesáti. Stan je kompletní asi ze 60 % (objeveno celkem 199 fosilních kostí) a jeho délka činila asi 10,9 až 11,8 metru. Lebka je dlouhá asi 140 centimetrů a síla jeho čelistního stisku byla odhadnuta asi na 60 000 newtonů.\n\nTrix (pojmenovaný podle královny Beatrix Nizozemské) byl objeven roku 2013 ve východní Montaně a později jej zakoupilo muzeum \"Naturalis\" v holandském Leidenu. V letech 2017 až 2019 byl tento exemplář na putovní výstavě po Evropě. Jednalo se o dospělého jedince, který zřejmě přesáhl věk 30 let a je tak nejstarším známým jedincem tyranosaura vůbec. Kompletní je asi ze 75 %, což z něj činí jednoho z nejkompletnějších známých fosilních jedinců tyranosaura vůbec.\n\nExemplář Jane byl objeven roku 2001 v sedimentech souvrství Hell Creek ve východní Montaně. Jedná se o mládě tyranosaura, které podle odhadů zahynulo ve věku asi 11 let. Délka tohoto jedince činí zhruba 6,5 metru a jeho hmotnost je odhadována přibližně na 600 až 1000 kilogramů. Podle některých badatelů by se ve skutečnosti mohlo jednat o dospělého zástupce pochybného druhu \"Nanotyrannus lancensis\", většinový názor však v \"Jane\" spatřuje pouze nádherný a výborně zachovaný exemplář odrostlého mláděte druhu \"T. rex\".\n\nExemplář, známý jako \"Scotty\", byl objeven v sedimentech geologického souvrství Frenchman na území kanadské provincie Saskatchewan v roce 1991, jeho kompletní preparace však byla dokončena až v roce 2019. Teprve tehdy se ukázalo, že se nejspíš jednalo o jednoho z největších a nejmohutnějších jedinců druhu \"T. rex\" v historii. Na základě obvodu stehenní kosti vědci odhadli, že hmotnost tohoto 13 metrů dlouhého jedince činila asi 8870 kg, což je zhruba o 400 kg více než u známější \"Sue\".\n\n\n"}
{"id": "1526626", "url": "https://cs.wikipedia.org/wiki?curid=1526626", "title": "Utrpení (film)", "text": "Utrpení (film)\n\nUtrpení (případně též Muž v nesnázích; v anglickém originále \"Affliction\") je americký film z roku 1997, který natočil režisér Paul Schrader podle vlastního scénáře. Předlohou mu byla stejnojmenná kniha (\"Affliction\") od Russella Bankse z roku 1989.\n\nFilm je příběhem maloměstského policisty Wadea Whitehousea (Nick Nolte) z New Hampshiru. Ten je posedlý vyřešením údajné nehody při lovu jelenů, při níž zahynul bohatý muž Evan Twombley (Sean McCann). Jeho vyšetřování vede k řadě tragických událostí. Roli Wadeova bratra ve filmu ztvárnil Willem Dafoe, který je zároveň vypravěčem filmu. Dále v něm hráli Sissy Spacek, James Coburn, režisérova manželka Mary Beth Hurt a další. Nolte a Coburn byli za své role nominováni na Oscara, přičemž Coburn cenu nakonec i získal. Originální hudbu k filmu složil Michael Brook.\n\nSchradera knižní předloha zaujalo ihned po přečtení první věty, přičemž po dočtení celé knihy ihned zakoupil od autora filmová práva. Uvedl, že se s postavami ve filmu do značné míry ztotožňoval, neboť sám měl velmi tvrdého otce a rovněž vyrůstal v zemi, kde byly velmi tvrdé zimy (jako v knize a filmu). Film byl natáčen v kanadském Québecu. Jeho premiéra proběhla 28. srpna 1997 na Benátském filmovém festivalu. Do amerických kin byl uveden až v lednu 1999. Snímku se dostalo pozitivního přijetí od kritiků.\n\n"}
{"id": "1526628", "url": "https://cs.wikipedia.org/wiki?curid=1526628", "title": "Utrpení", "text": "Utrpení\n\nUtrpení může být zážitkem něčeho nepříjemného a averze spojená s vnímáním újmy nebo hrozby újmy jednotlivce. Utrpení je základním prvkem tvořícím negativní valenci afektivních jevů, jeho opakem je potěšení nebo štěstí. Utrpení je často klasifikováno jako fyzické nebo duševní a může se projevovat ve všech stupních intenzity, od mírné po nesnesitelné. \n\n"}
{"id": "1526633", "url": "https://cs.wikipedia.org/wiki?curid=1526633", "title": "Father of All Motherfuckers", "text": "Father of All Motherfuckers\n\nFather of All Motherfuckers je třinácté studiové album americké skupiny Green Day. Vyšlo 7. února 2020. První píseň z alba, která dostala název „Father of All…“, byla zveřejněna v září 2019. V té době píseň rovněž zahráli v pořadu \"Jimmy Kimmel Live!\"\n\n"}
{"id": "1526636", "url": "https://cs.wikipedia.org/wiki?curid=1526636", "title": "Mezinárodní den seniorů", "text": "Mezinárodní den seniorů\n\nMezinárodní den seniorů se každoročně slaví 1. října. 14. prosince 1990 Valné shromáždění OSN hlasovalo o zřízení 1. října jako Mezinárodního dne seniorů, jak je uvedeno v Usnesení Organizace spojených národů 45/106. Svátek se poprvé konal 1. října 1991. Svátek se slaví zvyšováním povědomí o problémech, které mají vliv na seniory, jako je stárnutí a zneužívání seniorů. Je to také den, kdy si lidé váží přínosů, které senioři pro společnost dělají.\n"}
{"id": "1526640", "url": "https://cs.wikipedia.org/wiki?curid=1526640", "title": "Touch (film)", "text": "Touch (film)\n\nTouch je americký film z roku 1997, který natočil režisér Paul Schrader podle vlastního scénáře. Předlohou mu byl stejnojmenný román od Elmora Leonarda. Hráli v něm Christopher Walken, Gina Gershon, Paul Mazursky a další. Ve Spojených státech amerických byl uveden 14. února 1997 společností United Artists. Originální hudbu k filmu složil Dave Grohl; většina jeho hudby je instrumentální, výjimkou jsou tři zpívané písně. Soundtrack rovněž vyšel jako samostatné album na CD (vydala jej společností Roswell Records).\n\n"}
{"id": "1526648", "url": "https://cs.wikipedia.org/wiki?curid=1526648", "title": "Pobřeží moskytů", "text": "Pobřeží moskytů\n\nPobřeží moskytů (v anglickém originále \"The Mosquito Coast\") je americký film z roku 1986, který natočil režisér Peter Weir podle scénáře Paula Schradera. Ten vznikl na motivy stejnojmenné knihy od Paula Therouxe. Hlavní roli otce čtyř dětí, vynálezce, který nenávidí civilizaci, ve filmu ztvárnil Harrison Ford. Jeho manželku ztvárnila Helen Mirrenová a jedno z dětí River Phoenix. Rodina se vydává na cestu do střední Ameriky a začne žít v džungli (natáčelo se v Belize). Hlavní role byla původně nabídnuta Jacku Nicholsonovi, který ji odmítl. Harrison Ford byl za svůj výkon nominován na Zlatý glóbus, stejně jako skladatel Maurice Jarre.\n\n"}
{"id": "1526657", "url": "https://cs.wikipedia.org/wiki?curid=1526657", "title": "Dermatitis digitalis", "text": "Dermatitis digitalis\n\nDermatitis digitalis (DD) (anglicky Digital Dermatitis) je onemocnění paznehtů skotu s příznaky silného kulhání. \n\nČesky se této nemoci někdy říká „jahoda“ podle typického vzhledu léze (anglicky Strawberry Foot Rot). Poprvé byla nemoc popsána Italy Cheli a Mortellarem v roce 1974. V Československu byla zaznamenána koncem osmdesátých let 20. století, od té doby je trvale přítomna v chovech se špatnou zoohygienou. Nemoc se nejčastěji vyskytuje u mléčného skotu, kde snižuje množství nadojeného mléka. \n\n\"Rizikovými faktory\" jsou špatná hygienou chovu, znečistění trusem, vlhkost podlah ve stájích, hrubé chyby ve výživě.\n\nDD je polybakteriální onemocnění. Začíná jako kožní léze s typickými klinickými projevy. Postupně se rozšiřuje, je infikována mnoha patogeny. Na rozvoji DD se mohou podílet i viry. Nálezy se mění v závislosti na stádiu nemoci, době a místě původu. Nejčastěji jsou kultivovány tyto bakterie: \n\n\"Peptostreptococcus\", \"Peptococcus\", \"Porphyromonas\" (\"Bacteroides\") \"levii\", \"Fusobacterium\" necrophorum, \"Streptococcus disgalactiae, Arcanobacterium pyogenes, Clostridium\". \n\nU hlubších lézí také \"Treponema\" species (patří mezi spirochety), \"Mycoplasma hyopharyngis\"\n\nDD začíná malou lézí do průměru 2 cm. Zvíře kulhá, zvedá nohu, třepe jí. Při bližším ohledání paznehtů je vidět mezi paznehty, na patce nebo špičce rudá zduřenina, velice bolestivá na dotek, připomíná jahodu. Typický je putridní zápach. Jediné lokální ošetření dokáže lézi vyléčit v rané fázi nemoci.\n\nV další fázi dochází ke komplikacím. Léze se zvětšuje, šíří pod pazneht. Kráva dlouhodobě kulhá, což má za následek snížení dojivosti, nerovnoměrný růst paznehtů. Léčení v této fázi vyžaduje odstranění části podminovaného paznehtu, což je často technicky nemožné (je třeba opakované ošetření s odstupem několika týdnů).\n\nPokud není DD léčena, přechází v další onemocnění pohybového aparátu. Následuje panaritium, což je zánět kůže, svalu i šlachy nad paznehtem. Noha oteče. Léčení je zdlouhavé, trvalé následky možné.\n\nKonečnou fází je periostitis či dokonce sepse. Otok se šíří od paznehtu směrem vzhůru, zvíře dostane vysokou teplotu. Léčení je v pokročilé fázi nemožné.\n\n\nHromadné ošetření celého stáda pomocí desinfekčních van s obsahem skalice modré případně formaldehydu má spíše preventivní charakter. Rozvinutou DD tím nelze vyléčit.\n\n\n"}
{"id": "1526659", "url": "https://cs.wikipedia.org/wiki?curid=1526659", "title": "Důkazy v domácím násilí", "text": "Důkazy v domácím násilí\n\nDůkazy v domácím násilí jsou právním pojmem. Domácí násilí je jednou z nejrozšířenějších forem násilí, která postihuje až 10 % partnerských vztahů. Specifikem je násilí páchané doma za zavřenými dveřmi, bez svědků a s omezenými důkazními prostředky. Tento fakt činí z domácího násilí oblast s vysokou latencí.\n\nKlíčovým důkazem je vždy svědecká výpověď oběti domácího násilí. Oběť tak činí v rámci podaného trestního oznámení. To je následně prošetřeno orgány činnými v trestním řízení v rámci přípravného řízení. Komplikovanost správného vyhodnocení takového důkazu spočívá v samotném postavení oběti. Často se totiž jedná o tzv. syndrom oběti. Oběť pociťuje stud za prožité události, mnohdy vypovídá neúplně a nepřesně. Častým jevem je zpochybňování věrohodnosti oběti nebo výpovědi jí podané.\n\nOrgán činný v trestním řízení musí pro vznesení obvinění vůči pachateli domácího násilí shromáždit dostatek kumulovaných jednání pachatele, které musí spojovat zejména soustavnost a míra intenzity páchaného násilí. Trestní zákoník totiž nezná trestný čin „domácího násilí.“ O tomto skutku se jedná jako o trestném činu týrání osoby žijící ve společném obydlí. Samotná výpověď oběti domácího násilí není dostatečným důkazním prostředkem a tvrzení oběti je třeba podložit dalším důkazním materiálem.\n\nVe chvíli, kdy domácí násilí provází fyzické útoky, musí oběť po napadení vyhledat lékařské ošetření. Oběti je poskytnuta lékařská péče a zároveň je s ní sepsán protokol o příčině nálezů v lékařské zprávě označených. Lékař vytvoří záznam o stavu oběti písemnou formou, případně i fotodokumentací. Lékař je povinen oznámit orgánům činným v trestním řízení návštěvu oběti, která uvedla, že zdravotní nález byl spáchán v rámci probíhajícího domácího násilí. Lékař může být následně orgány činnými v trestním řízení vyzván k podání svědecké výpovědi.\n\nVývojem komunikačních technologií došlo i k vývoji využívání nástrojů komunikace mezi obětí a pachatelem domácího násilí. Častým jevem je tak kontrola a řízení oběti ze strany pachatele i v době jeho fyzické nepřítomnosti v místě bydliště. Jako komunikační kanál jsou využívány mobilní aplikace a sociální sítě. Je nutné komunikaci s pachatelem předat orgánům činným v trestním řízení v listinné podobě nebo ve formě zvukového záznamu či nahrávky.\n\nSpecifikem domácího násilí je přítomnost dětí žijících v rodině u jednání pachatele vůči oběti. Orgány činnými v trestním řízení jsou tyto děti zahrnovány do seznamu ohrožených osob. Empirické výzkumy prokázaly, že již dítě ve věku 2 let dokáže identifikovat, že se v rodině „něco děje“ a odnáší si do života trauma z prožitého násilí, byť v pasivní formě, nebo se v dospělosti stylizuje do role pachatele domácího násilí (tzv. okoukaná agresivita). \n\nDítě může, v rámci vyšetřování, být vyslyšeno v roli svědka. Výslech je veden vyškoleným vyšetřovatelem ve speciální výslechové místnosti. Způsob vedení a délka výslechu odpovídá věku a mentální vyspělosti dítěte. V rámci výslechu jsou používány pomůcky a loutky jejichž prostřednictvím může ukázat, co vidělo a zažilo. Výslech je prováděn za asistence pracovníka OSPOD, který zde vystupuje v opatrovníka nezletilého dítěte.\n\nSvědecké výpovědi ostatních osob se v podobných případech často nevyskytují. Násilí se většinou odehrává za zavřenými dveřmi, bez svědků. Mnohdy však oběti domácího násilí navrhují k důkazům přidat výslech svědků, kterým se svěřili se situací v domácnosti. Tyto svědecké výpovědi nejsou pro trestní řízení dostačujícím důkazem, ve smyslu samotné podstaty. Svědek může vypovídat pouze o tom, co sám viděl nebo slyšel a nemůže předávat zprostředkované informace.\n\nVstupem účinnosti zákona číslo 135/2006 Sb. bylo zakotveno v zákoně nově právo Policie České republiky k provedení vykázání násilné osoby z obydlí. Tento institut je četně využíván hlídkami Policie ČR, které jsou přivolány k incidentu domácího násilí. Vykázání samo o sobě není trestem. Je ale nástrojem pro okamžité řešení situace v rodině. V lhůtě běžící ve vykázání pak mnohdy nalézá oběť odvahu podat trestní oznámení na pachatele domácího násilí. O každém vykázání je na policii veden záznam. Skutečnost, že opakovaně došlo k vykázání pachatele domácího násilí z obydlí je proto důkazem o realizaci postupu z moci úřední.\n\n"}
{"id": "1526660", "url": "https://cs.wikipedia.org/wiki?curid=1526660", "title": "Bohumil Kandus", "text": "Bohumil Kandus\n\nBohumil Kandus (10. května 1903 Telč – 7. května 1945 Praha) byl český železničář a voják. \n\nBohumil Kandus se narodil v roce 1903 v Telč v rodině místního porybného. V roce 1920 se rodina Kandusova přestěhovala do Moravských Budějovic. Bohumil Kandus později odešel do Prahy, kde pracoval jako dělník u ČSD. Na počátku druhé světové války odešel jako železničář do zahraničí, sloužil ve Francii v cizinecké legii a následně nastoupil do československé armády, v jejíchž řadách pak bojoval na Středním východě a v Tobruku.\n\nZemřel při bombardování mostu na někdejším mostě Barikádníků v Troji jako strojvůdce vlaku zničeného granáty. Jeho jméno se nachází na památníku obráncům Trojského mostu v Praze 7 a na budově Ministerstva vnitra v ulici Milady Horákové v Praze 7.\n"}
{"id": "1526670", "url": "https://cs.wikipedia.org/wiki?curid=1526670", "title": "Diecéze Amadassa", "text": "Diecéze Amadassa\n\nDiecéze Amadassa je titulární diecéze římskokatolické církve.\n\nAmadassa, nacházející se v dnešním Turecku, je starobylé biskupské sídlo v někdejší římské provincii Frýgie Salutaris.\n\nZnáme dva biskupy této starobylé diecéze; Paulus, který se roku 451 zúčastnil Chalkedonského koncilu a Leontius, který se zúčastnil roku 553 Druhého konstantinopolského koncilu.\n\nDnes je diecéze využívána jako titulární biskupské sídlo; v současné době nemá svého titulárního biskupa.\n\n\n\n"}
{"id": "1526673", "url": "https://cs.wikipedia.org/wiki?curid=1526673", "title": "Diecéze Amaia", "text": "Diecéze Amaia\n\nDiecéze Amaia je titulární diecéze římskokatolické církve.\n\nAmaia, odpovídající vesnici patřící dnes pod město Sotresgudo v dnešním Španělsku, byla starobylá diecéze jejíž původ je nejistý. Je možné že byla založena v 5. století při dobytí Španělska králem Leovigildem. Neznáme žádné biskupy této diecéze.\n\nDnes je diecéze využívána jako titulární biskupské sídlo; současným titulárním biskupem je Damian Andrzej Muskus, pomocný biskup arcidiecéze Krakov.\n\n\n"}
{"id": "1526675", "url": "https://cs.wikipedia.org/wiki?curid=1526675", "title": "Chovanština", "text": "Chovanština\n\nChovanština (rusky \"Хованщина\", německy \"Die Fürsten Chowanski\") je opera Modesta Musorgského, o pěti dějstvích a šesti obrazech, založená na autentických událostech z historie Ruska, které se udály v letech 1682 až 1689. Libreto napsal sám skladatel podle námětu Vladimíra Stassova (Владимир Васильевич Стасов\").\"\n\nKdyž skladatel v roce 1881 zemřel, nebylo dílo ještě dokončeno. Jeho dokončení se ujal Nikolaj Rimskij-Korsakov. Premiéra se konala 21. února 1886 v Petrohradě na jevišti Hudebně–dramatického amatérského kruhu v sále I. A. Kononova ve verzi značně zkrácené cenzurou. První oficiální provedení se konalo 20. listopadu 1911 v Mariinském divadle v Petrohradě. Sergej Ďagilev pak vytvořil novou verzi finále a požádal (1912/13) Igora Stravinského, aby ji upravil pro orchestr. Verze Nikolaje Rimského Korsakova tak byla smíchána s verzí Stravinského. Část Stravinského verze byla zrušena a zkrácena. Závěrečný sbor, pro který Mussorgskij vytvořil pouze téma, ruskou lidovou píseň, Rimskij-Korsakov převzal. Později operu ještě upravil Dmitrij Šostakovič podle hlasové části Mussorgského partitury. Šostakovičovo přepracování mělo premiéru 25. listopadu 1960, také v Petrohradu (tehdy Leningrad). V této verzi se dílo obvykle hraje dodnes. Stejně jako Musorgského dřívější dílo, Boris Godunov, je i Chovanština o epizodě v ruských dějinách, na kterou skladatelovu pozornost upoutal Vladimír Stasov.\n\n\"Děj se koná v Moskvě v letech 1682 až 1689\"\n\nKe konci 17. století bylo Rusko v hluboké vládní a náboženské krizi. O desetiletí dříve provedla uznávaná oficiální církev reformu, při které opravovala církevní knihy a měnila rituály. Mnoho věřících tuto reformu nepřijalo. Posměšně se jim říkalo starověrci (раско́льники). Z oficiální církve byli vyloučeni a také pronásledováni. Když car Fjodor III. zemřel, byli na trůn dosazeni jeho dva nevlastní bratři Ivan a Petr, kteří patřili do dvou rozdělených rodin. Spřízněni byli pouze prostřednicvím otce, Alexeje I. 22. června 1682 byli Ivan V. a Petr I. v Uspenském chrámu Moskevského kremlu celebrováni na cary. Byl pro ně postaven speciální trůn se dvěma sedadly (nyní uložen v muzeu kremelské Zbrojnice). Do roku 1689 panování Ivana a Petra bylo pouze nominální, faktickou vládu vykonávala Sofie Alexejevna. V roce 1689 došlo k roztržce mezi Sofií a Petrem, jejímž důsledkem bylo odstavení Sofie od vlády.\n\nProtože byli ještě nezletilí, vládla jako regentka Ivanova sestra Sofie. Spoléhala se na střelce (стрельцы́), palácovou gardu, které velel princ Ivan Andrejevič Chovanskij. Sofia se chtěla stát jediným vládcem a vyprovokovala střelecké pluky k povstání, při kterém byla během jedné noci vyvražděna většina Petrovy rodiny i jejich přátel.\n\nPředstavení trvá přibližně tři hodiny.\n\nNa Rudém náměstí před Kremlem se v časném ránu shromažďuje lid i střelci, kteří střeží jeho bránu. K veřejnému písaři, který si naříká na špatné výdělky v těchto neklidných dobách, přichází bojar Šaklovitij a po slibu mlčenlivosti diktuje písaři psaní pro cara: udání, že kníže Chovanskij a jeho syn Andrej chystají vzpouru proti carovi, chtějí se zmocnit trůnu sami. Vstupuje kníže Chovanskij a přesvědčuje lid o své dobré vůli a o oddanosti carovi. Jeho syn Andrej při nočním přepadu zajal Emmu, mladou dívku z německého předměstí Moskvy a přivlekl ji před Kreml. Emma se brání, vyčítá mu, že dal zabít jejího otce a zničit ženicha. Z Andrejovy moci pomůže Emmě vdova Marfa, dřívější Andrejova milenka. která patří ke starověrcům. Vyčítá mu nevěru i hříchy proti pravému náboženství a mravnosti. Když se před Kreml vrátí starý kníže Chovanskij chce Emmu také mít a nařídí střelcům, aby ji zatkli. Syn Andrej se tomu však vzepře. Vznikne ostrý spor, který urovnává duchovní vůdce starověrců, Dosifei. Kárá Chovanské, že svými násilnostmi ničí Kristovu církev. Nařídí Marfě, aby se starala o Emmu. Všem také říká, že v každém okamžiku může vzniknout veřejný spor o víře mezi starými věřícími a stoupenci oficiální církve.\n\nPrinc Chovanskij, princ Golicyn a Dosifei plánují spiknutí. Jednání se koná v kanceláři prince Golicyna, který přečte milostný dopis od Sofie, jejímž je oblíbencem. Nevěří však ani její loajalitě ani svému osudu a také jej tíží strach z budoucnosti země. Na jeho žádost přichází věštkyně – Marfa – ta mu však předpovídá nepřízeň osudu. Golicyn proto nařídí, aby věštkyni zabili, ta ale dokáže uniknout. Objevuje se Ivan Chovanskij, skrytý soupeř Golicyna. Nenávidí se navzájem a jejich spor přeroste v hádku, kterou zastaví teprve objevivší se Dosifej. Obviní Chovanského ze shovívanosti k opilosti a hýření střelců, Golicyna ze závislosti na evropských zvycích a nutí oba přemýšlet o záchraně země. Objevuje se Šaklovitij, který sděluje, že car Petr na anonymní udání o vzpouře řekl jediné slovo „Chovanština\" a tím nad oběma knížaty vyřkl rozsudek.\n\nUdálosti se konají v osadě střelců \"Замоскворечье\" za Moskvou. Prochází dav mnichů se zpěvem. Osamělá Marfa se souží zradou Andreje Chovanského, kterého nepřestává milovat. Zpívá píseň «\"Исходила младешенька\"» o své lásce k Andreji Chovankému. Fanatická starověrkyně Zuzana slyší tuto píseň, odsuzuje její lásku k Andrejovi jako hříšnou a vyhrožuje Marfě soudem. Znovu se objeví Dosifej, Marfu brání, Zuzanu uklidňuje a odvádí ji pryč. Objeví se Šaklovitij, který je znepokojen osudem země. Když slyší písně střelců, skryje se. Manželky střelců trestají své manžely písní: „\"Ach, prokletí opilci!\" ..“ Zábava pokračuje písní střelce Kuzky, ale najednou se zastaví, když se dostaví úředník, který oznamuje, že se blíží Petrovi rejtaři. Nálada střelců se okamžitě změní a žádají Chovanského, aby odpověděl. Princ však všem říká, aby šli domů a čekali na „rozhodnutí osudu“\n\nKníže Chovanskij se uchýlil na své statky, baví se tu se služebnými dívkami a dává vymrskat posla, jenž jej na Golicvynův příkaz přichází varovat před carovým pozváním. Aby rozehnal tíseň, přikazuje perským otrokyním, aby jej bavily tancem. Vstupuje Šaklovitij a přináší knížeti skutečné pozvání do carské rady. Kníže je polichocen, rozhoduje se pozvání přijmout, ale při odchodu je zavražděn.\n\nV Moskvě před chrámen Vasiljeva Blaženého oznamuje Dosifej lidu, že kníže Golicyn byl vypovězen ze země a dovídá se od Marfy, že vláda nařídila vyhlazení starověrců. Je tedy čas připravit se na dobrovolnou smrt. Přichází Andrej, kerý hledá Emmu. Marfa mu říká, že jeho otec byl zabit a střelci mají být popraveni. On jí však nevěří a snaží se troubením svolat svůj pluk. Nikdo však neodpovídá. Andrej slyší zvony, které oznamují začátek popravy střelců a chápe, že je všechno ztraceno. Marfa jej odvádí do skryté svatyně starověrců. Těsně před popravou se objeví posel, který oznamuje carovu milost pro střelce\n\nV borovém lese hledají carští vojáci skrytou svatyni starověrců, kteří se v bezvýchodné situaci rozhodnou spáchat pod vedením Dosifeje hromadnou sebevraždu. V plamenech umírají mimo jiné Marfa, Andrej i sám Dosifej.\n\nVerze Rimského - Korsakova\n\n\nŠostakovičova orchestrace:\n\n\nPremiéra (verze Nikolaje Rimského-Korsakova) se konala 21. února 1886 v Petrohradě, ne v Mariinském divadle (jehož čtecí komise dílo odmítla), ale souborem ochotníků v Kanonově síni.\n\nV roce 1892 byla opera hrána v Kyjevě soukromou ruskou společností Josifa Setova. Také existovaly další inscenace hrané ochotnickými soubory.\n\nPrvní úspěch měla opera při představení, zahraném souborem Savvy Mamontova (Мамонтов, Савва Иванович), v Moskvě 12. listopadu 1897 s Fjodorem Šaljapinem (jako Dosifeï).\n\nV roce 1911 bylo dílo z iniciativy Šaljapina konečně hráno Mariinským divadlem v Petrohradu (s několika škrty). Bylo to první oficiální provedení a konalo se 20. listopadu 1911.\n\n1913: První uvedení v Paříži Ďagilevem v Théâtre des Champs-Élysées se sólistou Šaljapinem.\n\n1913: Premiéra v Londýně.\n\n1923: První představení (ve francouzštině) v Pařížské opeře.\n\nV roce 1923 byla opera uvedena i v Barceloně, v roce 1924 ve Frankfurtu. O dva roky později také v Miláně v divadle La Scala, v Drážďanech (1927), Záhřebu (1926), Filadelfii (1928), Buenos Aires (1929), Lyonu (1930), v New Yorku a v Turíně (1931), v Sofii (1933), Lublani (1934) a v Budapešti (1937).\n\n7.11.1947: Premiéra v Národním divadle Praha\n\n1950: První představení (v angličtině) v Metropolitní opeře v New Yorku. Obnovení v ruštině v roce 1985.\n\n25. listopadu 1960: Premiéra verze od Šostakoviče v Mariinském divadle v Petrohradě (tehdy Kirovské divadlo \"Кировский театр\" Leningrad).\n\nRimskij-Kórsakov Verze 1882\n\n\nShostakóvich Versión 1959\n\n\n\n"}
{"id": "1526676", "url": "https://cs.wikipedia.org/wiki?curid=1526676", "title": "Fernando Olmedo Reguera", "text": "Fernando Olmedo Reguera\n\nFernando Olmedo Reguera, řeholním jménem Fernando (Ferdinand) ze Santiaga (10. ledna 1873, Santiago de Compostela – 2. srpna 1936, Madrid), byl španělský římskokatolický kněz, řeholník Řádu menších bratří kapucínů a mučedník.\n\nNarodil se 10. ledna 1873 v Santiago de Compostela.\n\nDne 15. února 1901 vstoupil v Madridu do noviciátu kapucínů a přijal jméno Ferdinand ze Santiaga. O rok později složil věčné sliby. Dne 31. července 1904 přijal kněžské svěcení. Roku 1908 se stal sekretářem generální kurie kapucínů v Římě, kterým byl až do roku 1917. Poté se vrátil do Španělska, kde se roku 1922 stal provinčním sekretářem a definitorem.\n\nKdyž v červenci roku 1936 vypukla španělská občanská válka a katolická církev byla pronásledována, otec Ferdinand byl 20. července zatčen spolu se svými spolubratry a 2. srpna zastřelen v rozvalinách kasáren Montaña v Madridu.\n\nProces jeho blahořečení byl zahájen roku 1954 v arcidiecézi Madrid spolu s dalšími jedenatřiceti spolubratry kapucíny.\n\nDne 27. března 2013 uznal papež František jejich mučednictví. Blahořečeni byli 13. října 2013 ve skupině 522 španělských mučedníků.\n\n"}
{"id": "1526680", "url": "https://cs.wikipedia.org/wiki?curid=1526680", "title": "Bolestný Kristus z Novoměstské radnice", "text": "Bolestný Kristus z Novoměstské radnice\n\nBolestný Kristus z Novoměstské radnice (1413–1419?) je polychromovaná dřevořezba připisovaná Mistru Týnské Kalvárie. Sochy Bolestných Kristů ze Staroměstské i Novoměstské radnice jsou nejstaršími dochovanými díly tohoto typu v českých zemích. Socha v radní síni Novoměstské radnice přečkala i defenestraci radních radikálními husity roku 1419. Je vystavena v historické expozici Muzea hlavního města Prahy. \nPlně plastická socha z lipového dřeva v podživotní velikosti, na zadní straně opracovaná, se zachovanou původní polychromií, výška 136 cm, inv. č. 456. Restaurovali Bohuslav Slánský (1947), Jan Živný a Jitka Musilová (1995), Jitka Bílá (2006), Milan Kadavý (2015). Při posledním restaurování provedla Ivana Kopecká i materiálové analýzy. Při nich bylo zjištěno, že obě sochy Bolestných Kristů mají totožné složení pigmentů – organická barviva z kamejníku barvířského a košenily v inkarnátech, rumělku, mšici lakovou a mořenu barvířskou ve skvrnách krve a olovnatou bělobu, křídu a lněný olej na perizoniu. \n\nBolestný Kristus je prvním monumentálním aktem českého sochařství. Má obdobu i v české deskové malbě z počátku 15. století – na křídle Roudnického oltáře (1410–1420). Novoměstský Bolestný Kristus vychází z tradice dvorského umění, zejména sochařství krásného slohu a dobové deskové malby Mistra Třeboňského oltáře, ale svou expresivní silou idealismus vrcholné fáze krásného slohu překonává. Sochař byl obeznámen s lidskou anatomií natolik, že se socha vyrovná tehdejší italské plastice. Nesměřuje však k antickému řádu nebo líbeznosti a jednotlivé části sochy nejsou spojeny v jeden organický celek. Celková koncepce je podřízena pravdivosti výrazu, neboť socha byla určena pro radní síň jako symbol spravedlnosti. Novoměstský Bolestný Kristus nepřejímá doslovně svou formální předlohu – Bolestného Krista ze Staroměstské radnice, ale novým způsobem ji interpretuje. Odlišuje se zejména robustnější postavou a tvrdší modelací, výrazem tváře a i anatomickou stavbou hrudníku. Expresivním pojetím i duchovním a formálním účinkem na diváka řezbář předjímá některé pozdně gotické výtvarné principy.\n\nV porovnání se staroměstskou sochou je frontální postoj narušen lehkým rotačním pohybem a vychýlením těla oproti vykročené pravé noze. Figura zřejmě nebyla umístěna na soklu ve výšce, neboť kontrapost je méně akcentován, postava je vzpřímená a mírně zakloněná a dívá se před sebe. Prameny vlasů jsou rozprostřeny na ramena a působí dekorativněji. Řezbář virtuózně balancuje na hranici krásného slohu a nového uměleckého pojetí, které zdůrazňuje stavy citového napětí. Kristova pootevřená ústa korespondují s jeho gestem rukou, které vyjadřuje starokřesťanský způsob modlitby a přímluvy.\n\nPerizonium je oproti předloze méně členité a na pravém boku má vpředu drobný motiv přehybu, který se u jiných děl Mistra Týnské Kalvárie nevyskytuje. Na zadní straně jsou řezby roušky i vlasů provedeny více schematicky. Expresivní vyhrocení výrazu oproti staršímu dílu Mistra Týnské Kalvárie je obdobné také v \"Ukřižování ze sv. Jana pod Skalou\" (kolem 1410) v porovnání s prototypem Krucifixu (1390–1400) ze Svatovítské katedrály. nebo Ukřižovaným z Týnského chrámu.\n\nSocha byla v radní síni doprovázena nápisem \"Ecce homo. Christus confessum licet omni crimine Pressum, Ex omni hora suscipit absque mora.\" Zhotovení sochy souvisí s celkovou renovací novoměstcké radniční síně, kterou popisuje Tomek. V archivech Novoměstské radnice se dochoval záznam, že roku 1413 obdržel malíř Mikuláš půl kopy grošů za práci na obraze. Z toho vyvodil Albert Kutal, že malíř byl zároveň i sochařem a že se mohlo jednat právě o polychromování sochy Bolestného Krista. Tím by byla datace vzniku sochy posunuta před rok 1413. \n\nUmístění sochy Bolestného Krista v radní síni souvisí s tehdy platným Saským právem, které ukládalo, aby byla radniční síň a přilehlá kaple vyzdobena tématem Posledního soudu. Socha v tomto případě zastupuje Apokalyptického soudce při posledním soudu. Zároveň splňuje i požadavek utrakvistů na eucharistickou ikonografii (tělo a krev Páně) a proto byla ušetřena při pozdějších ikonoklastických bouřích. \nTéma Bolestného Krista se objevuje v Čechách od poloviny 14. století v nástěnné a knižní malbě. V Čechách má patrně původ i vyobrazení \"Eucharistického Bolestného Krista\" s kalichem a hostií, např. na vitrážích kostela ve Slivenci (kolem 1370), v nástěnné malbě (kostel sv. Markéty v Loukově, 1390) a knižních iluminacích (Opatovický brevíř, 80. léta 14. stol.). Blízkou analogii s pražskými Bolestnými Kristy mají stejnojmenné sochy ze zpěvácké brány ve Svatoštěpánském chrámu ve Vídni (poslední čtvrtina 14. stol.) a z pozdější doby kamenná socha ve vratislavském kostele sv. Doroty (1430) nebo známá socha Bolestného Krista (1429) Hanse Multschera z katedrály v Ulmu. \n\n"}
{"id": "1526681", "url": "https://cs.wikipedia.org/wiki?curid=1526681", "title": "Geronimo Limón Márquez", "text": "Geronimo Limón Márquez\n\nGeronimo Limón Márquez, řeholním jménem Luis (Ludvík) z Valenciny (27. března 1885, Valencina del Alcor – 3. srpna 1936, Antequera), byl španělský římskokatolický kněz, řeholník Řádu menších bratří kapucínů a mučedník.\n\nNarodil se 27. března 1885 ve Valencina del Alcor v rodině Luise a Maríe Dolores. Roku 1892 přijal svátost biřmování.\n\nRoku 1900 vstoupil ke kapucínům v Barramedě a přijal jméno Ludvík z Valenciny. Roku 1901 složil své časné sliby a o čtyři roky později sliby věčné. Roku 1908 byl vysvěcen na kněze.\n\nByl vynikajícím kazatelem. Působil jako kvardián v Barramedě, Seville a Antequeře. Poté se stal provinciálem.\n\nKdyž vypukla v červenci roku 1936 španělská občanská válka a katolická církev byla pronásledována, milice začala obléhat klášter v Antequeře. Otec Ludvík se pokusil útect z okna, ale zlomil si nohu. Poté jej Červený kříž odvezl do nemocnice, kde jej nechali ležet před dveřmi. Podle svědků se otec modlil a řekl: \"Otče, do tvých rukou odevzdávám svého ducha!\" Poté jej milice zatkla a 3. srpna byl zastřelen v nedaleké uličce u sochy Panny Marie Karmelské.\n\nProces jeho blahořečení byl zahájen roku 1954 v arcidiecézi Madrid spolu s dalšími jedenatřiceti spolubratry kapucíny.\n\nDne 27. března 2013 uznal papež František jejich mučednictví. Blahořečeni byli 13. října 2013 ve skupině 522 španělských mučedníků.\n\n"}
{"id": "1526690", "url": "https://cs.wikipedia.org/wiki?curid=1526690", "title": "Mary (slonice)", "text": "Mary (slonice)\n\nMary (asi 1894 – 13. září 1916 Erwin, Tennessee) byla samice slona indického, která byla popravena za zabití člověka.\n\nCvičená slonice Mary vystupovala v cirkuse americké rodiny Sparksových. Na vycházce k napajedlu v Kingsportu ve státě Tennessee dne 12. září 1916 ji nezkušený krotitel Rod Eldridge bodl hákem do citlivého místa za uchem a bolestí rozzuřená Mary ho na místě rozdupala. Shromážděný dav požadoval okamžité potrestání zvířete a místní kovář začal po Mary střílet z revolveru, ale kulky jí neublížily. Majitel cirkusu poté rozhodl v obavě, že by mu v okolních městech nebylo z bezpečnostních důvodů povoleno další vystoupení, aby byla Mary usmrcena. Následujícího dne bylo zvíře převezeno do železničního depa v nedalekém Erwinu a tam před očima davu asi 2500 osob pověšeno na velký jeřáb. Při prvním vyzvednutí se pod pětitunovou slonicí přetrhl řetěz a po pádu si zlomila pánev, teprve při opakovaném pokusu byla konečně usmrcena. \n\nDramatik George Brant napsal o osudu Mary hru \"Elephant's Graveyard\".\n\n"}
{"id": "1526691", "url": "https://cs.wikipedia.org/wiki?curid=1526691", "title": "Virová arteritida koní", "text": "Virová arteritida koní\n\nVirová arteritida koní (EVA, Equine viral arteritis) je infekční zánět cév. (Neplést si s artritidou, zánětem kloubů).\n\nPřenos je možný i na osly. Lidé ani další domácí zvířata se nakazit nemohou. Je způsobena virem EAV (Equine arteritis virus), což je RNA virus patřící do skupiny Arteriviry, Arterivirideae (dřív Nidovirideae). \n\nPo rozšíření aerosolem se virus množí v makrofázích, za 48 hodin ho lze nalézt v mízních uzlinách. Následuje viremie, která EAV roznese do celého těla. Virus se lokalizuje ve svalové vrstvě malých krevních cév (arteriolách), kde ztěžuje průtok krve (odtud otoky a později hemorrhagie tkání a orgánů). Inkubační doba je 3–14 dní. \n\nVir se vyskytuje celosvětově. Může značně poškodit či zcela devastovat proces zabřezávání a připouštění v nakažených chovech. \n\nZda se kůň nakazí, záleží na odolnosti koně (plemenné příslušnosti) a expozici (doba a výše infekční dávky). Zvířata se nakazí, uzdraví, virus v populaci koluje, ale žádné zvíře trvale neinfikuje.  Jedná se tedy o nákazu, které se lze zbavit chovatelskými opatřeními. \n\nUzdravení jedinci nemívají trvalé následky, nejsou nosiči viru, nemoc probíhá v akutní formě (1–3 měsíce). Častá je reinfekce či opakovaná infekce stejných jedinců.\n\n\nDiagnostikovat EAV na základě kliniky není možné, je nutné laboratorní vyšetření (sérologie či přímý průkaz viru).\n\nČasto se klinicky projeví až komplikace způsobené bakteriální infekcí (pneumonie, rhinitis, omphaloflebitis).\n\nU podezřelých chovů se před připuštěním plemeníkům odebere krev, nechá se vyšetřit na protilátky. V laboratoři se použije VNT (virus neutralizační test). \n\nEVA se šíří pěti cestami, z nichž nejčastější jsou první dvě.\n\nCesta respiračního přenosu je nejčastější ve stájích, na závodištích, přehlídkách koní či ve veterinárních klinikách. Cesta pohlavního přenosu je nejčastější na chovných farmách. \n\nZnačné procento plemenných hřebců je infikováno virem EAV a šíří ho během připouštění, ať už je úspěšné, či nikoli. \n\nNeexistuje efektivní léčení. Při výskytu klinických příznaků se provádí symptomatická léčba, podávají se antiflogistika a antipyretika (NSAIDs), provádí se prevence bakteriálního onemocnění (antibiotika), které často po virové infekci následuje.\n\nU České republice se neprovádí (zakázána). Ve světě se provádí vakcinace každoročně u zvířat nad 6 měsíců stáří. Vakcinace má za úkol zabránit šíření viru v nakažených chovech. Vakcinují se zvířata bez klinických příznaků nemoci. Vakcína pomáhá bránit vzniku onemocnění u nenakažených jedinců, respektive je činí odolnějšími. Březí zvířata se poslední dva měsíce březosti nevakcinují. \n\nEVA způsobuje ekonomické ztráty související s léčením nemoci, následných zápalů plic, s nižším procentem zabřezávání (ranná odúmrť embryí), občasnými aborty. Další ztráty souvisí s prevencí proti šíření viru, ta je ovšem společná pro mnoho dalších chorob, nevyžaduje tudíž speciální opatření, jen zkvalitňuje obecné podmínky chovu. \n\nNemoc se spontánně vyléčí u každého jedince, ovšem chovy mohou být trvale infikovány díky cirkulaci viru v prostředí. Jedná se o chovatelskou nemoc (zvládnutelnou chovatelskými opatřeními).\n\n\n\n"}
{"id": "1526692", "url": "https://cs.wikipedia.org/wiki?curid=1526692", "title": "Úplně nahá", "text": "Úplně nahá\n\nÚplně nahá je páté studiové album Lucie Bílé, nahrané roku 1999. Jedná se o české coververze zahraničních hitů.\n\n\n\n"}
{"id": "1526693", "url": "https://cs.wikipedia.org/wiki?curid=1526693", "title": "Silnice D424", "text": "Silnice D424\n\nSilnice D424 () je silnice v Chorvatsku. Je dlouhá 17,6 km. Celá silnice je vedená ve dvou jízdních profilech a v celé své délce kategorizována jako rychlostní silnice. Jejím hlavním účelem je rychlé spojení mezi dálnicí A1 a městem Zadar, popř. jinými blízkými vesnicemi (např. opčinou Zemunik Donji), nebo také s jinými letovisky v Zadarské riviéře, jako např. Bibinje nebo Sukošan.\n"}
{"id": "1526694", "url": "https://cs.wikipedia.org/wiki?curid=1526694", "title": "O₂ universum", "text": "O₂ universum\n\nO universum je multifunkční kongresové centrum v pražské Libni stojící u víceúčelové haly O arena podél ulice Českomoravská. Rozkládá se na čtyřech podlažích, disponuje 21 sály s celkovou kapacitou deset tisíc návštěvníků. Celková plocha je přibližně 50 000 m². Největší sál pro 5000 lidí slouží pro konání koncertů či sportovních událostí. \n\nCentrum bylo dostavěno v roce 2019, stálo 1,4 miliardy korun. Provozovatelem je stejně jako u O areny firma Bestsport ze skupiny PPF.\n\nOd roku 2000 byla na místě O2 universum zamýšlená při plánování O areny tréninková hala s ledovou plochou a prostory pro sportovce. Tento projekt nikdy nebyl dokončen a na jeho základech začala v roce 2016 výstavba O2 universum, k jejíž otevření došlo v září 2019. První zde konanou událostí byl 26. září 2019 koncert skupiny Kabát.\n"}
{"id": "1526695", "url": "https://cs.wikipedia.org/wiki?curid=1526695", "title": "RWD-8", "text": "RWD-8\n\nRWD-8 byl polský vzpěrový hornoplošník (parasol) užívaný jako cvičný a sportovní letoun. Typ byl vyprojektován začátkem 30. let 20. století konstrukční kanceláří RWD. Stal se nejpočetnějším typem letadla vyrobeným v meziválečném Polsku a mezi lety 1934 až 1939 zde byl široce užíván vojenským letectvem i civilními vlastníky, zejména aerokluby.\n\nLetoun byl navržen v odpověď na požadavek Polského letectva z roku 1931 na nový letoun pro základní vývik konstrukční skupinou RWD tvořenou Stanisławem Rogalskim, Stanisławem Wigurou a Jerzym Drzewieckim. První prototyp, imatrikulovaný \"SP-AKL\", byl zalétán koncem roku 1932. Typ, u kterého byla oceňována stabilita a snadná pilotáž, ve výběrovém řízení na nový standardní stroj pro základní pilotní výcvik zvítězil nad dvouplošníky PZL-5bis a Bartel BM-4h.\n\nJelikož letecké dílny Doświadczalne Warsztaty Lotnicze (DWL) – obvyklý výrobce strojů kanceláře RWD – měly jen omezenou výrobní kapacitu, rozhodly polské vojenské orgány o zadání zakázky na sériovou výrobu státní letecké továrně Podlaska Wytwórnia Samolotów (PWS), výměnou za úhradu nákladů DWL na vývoj a stavbu prototypů. V závodě DWL pak probíhala malosériová výroba RWD-8 pro civilní letectví, zatímco podnik PWS typ vyráběl pro potřeby vojenského letectva i zákazníky z civilního sektoru. První zde vyrobený letoun vzlétl v září 1934 a stroje z produkce PWS , označené RWD-8 pws, se od originálních RWD-8 dwl odlišovaly některými drobnými detaily konstrukce, například užšími tlumiči podvozkových noh a o něco vyšší hmotností a následně o něco nižší dosažitelnou maximální rychlostí. Kromě standardního provedení vzniklo i padesát exemplářů RWD-8a pws s dodatečnou palivovou nádrží o objemu 95 l v zesíleném centroplánu křídla a prodlouženým doletem. Menší série byla vybavena clonou přetahovatelnou přes zadní kokpit, umožňující výcvik v létání bez vidu. Stroj také mohl být vybaven rámem nesoucí hák pro vlekání sportovních kluzáků. Dalším vývojem typu vznikl RWD-17, specializovaný stroj pro akrobatický výcvik.\n\nDo ukončení výroby na konci roku 1938 bylo vyrobeno přes 550 kusů, okolo 80 u firmy DWL a 470 u PWS, čímž se RWD-8 stal nejpočetnějším polským letounem meziválečného období. Práva na licenční výrobu typu byla prodána také do zahraničí. Jeden kus byl postaven v Estonsku a jugoslávská továrna Rogožarski vyrobila tři stroje poháněné československým hvězdicovým motorem Walter NZ-120. Uskutečnil se i prodej licence do Československa, kde ale k zahájení výroby nedošlo.\n\nRWD-8 byl konvenčně řešený hornoplošník smíšené konstrukce ze dřeva a kovu, potažené částečně plátnem, částečně překližkou. Dvounosníkové křídlo dřevěné konstrukce, nesené vzpěrami nad trupem, se skládalo z centroplánu potaženého překližkou, k němuž byly připojeny vnější části potažené plátnem, které bylo možné sklopit směrem dozadu.\n\nKonstrukce trupu byla svařená z ocelových trubek doplněných dřevěnými tvarovými prvky, s ocasní částí dřevěné konstrukce. Hřbet trupu a kýlovka byly potaženy překližkou, zbytek trupu krylo plátno. \nDvoučlenná osádka seděla v otevřených kokpitech tandemového uspořádání, z nichž každý disponoval ovládacími prvky a vlastním větrným štítkem.\n\nPohonnou jednotku představoval vzduchem chlazený čtyřválcový řadový invertní motor PZ Inż. Junior (licenční verze československého typu Walter Junior), o jmenovitém výkonu 82 kW (110 hp), pohánějící pevnou dvoulistou dřevěnou vrtuli Szomański. Část produkce byla osazena jinými motory srovnatelné kategorie, například de Havilland Gipsy Major nebo PZ Inż. Major 4 a vzniklo i několik kusů s hvězdicovými motory různých typů. Trupová palivová nádž měla objem 75 (u verze RWD-8 pws) nebo 85 litrů (RWD-8 dwl).\n\nPevný podvozek byl záďového typu, s kluznou patkou na ostruze.\n\nPolské letectvo začalo RWD-8 zařazovat do služby u cvičných jednotek od roku 1934 a stroj brzy dosáhl postavení standardního typu pro základní výcvik. V listopadu 1938 mělo vojenské letectvo ve stavu celkem 349 kusů. Typ byl také široce rozšířen v polském civilním letectví, zejména v aeroklubech, pro které bylo více než 80 strojů zakoupeno z veřejných sbírek, kde kromě výcviku pilotů sloužily také k turistickému a sportovnímu létání.\n\nMenší počet byl exportován: tři kusy byly vyvezeny do Palestiny a po jednom do Brazílie, Maroka a Španělska. Jeden kus byl licenčně postaven v Estonsku, kde byl užíván s imatrikulací \"ES-RWD\", a jugoslávská továrna Rogožarski vyrobila tři stroje odlišující se pohonem hvězdicovými motory. \n\nBěhem španělské občanské války byl nejméně jeden RWD-8 dovezen do Španělska přes Portugalsko a nasazen na straně povstalců jako cvičný a průzkumný.\n\nV době nacistického vpádu do Polska v září 1939 byly RWD-8 užívány ve výzbroji dvanácti tříletounových spojovacích rojů () přidělených jednotkám pozemních sil. Došlo i k mobilizaci okolo 60 strojů civilních uživatelů, které byly zařazeny do improvizovaných spojovacích jednotek. Výhodou typu byla schopnost krátkého vzletu a přistání na neupravených plochách, ale nasazení v boji bylo pro osádky těchto neozbrojených strojů nebezpečné. RWD-8 přidělené operační skupině „Polesie“ byly posledními polskými letouny vzlétnuvšími v roce 1939 k bojové akci. Během bitvy o Kock prováděly průzkum a někdy svrhávaly ruční granáty. Poslední takový bojový let vykonala 4. října osádka složená z kapitána Edmunda Piorunkiewicze a poručíka Józefa Wodnickiho.\n\nMnoho cvičných RWD-8 bylo již začátkem války zničeno bombardováním \"Luftwaffe\" na leteckých základnách (na rozdíl od polských bojových letounů) nebo byly spáleny ustupujícími polskými vojsky aby nepadly do rukou Wehrmachtu. Celkem 57–60 letounům se podařilo uniknout do Rumunska, okolo 40 do Lotyšska a 2 do Maďarska. Wehrmachtu se podařilo ukořistit jen zhruba tucet RWD-8 v letuschopném stavu. V Maďarsku a Rumunsku byly stroje užívány až do sklonku 40. let. Do Polska nebyl vrácen ani jeden kus, a do současné doby se žádný exemplář nedochoval.\n\n\n\n\nÚdaje dle\n\n\n\n"}
{"id": "1526696", "url": "https://cs.wikipedia.org/wiki?curid=1526696", "title": "Pompeo Batoni", "text": "Pompeo Batoni\n\nPompeo Girolamo Batoni (25. ledna 1708 Lucca – 4. února 1787 Řím) byl italský malíř, který ve svých portrétních dílech a ve svých četných alegorických a mytologických obrazech vykazoval solidní technické znalosti.\n\nPompeo Batoni se narodil v italském městě Lucca jako syn zlatníka Paolino Batoni. V roce 1727 odešel do Říma a stal se žákem Agostina Masucciho, Sebastiana Concy a/nebo Francesca Ferdinandiho. Batoni vděčí za svou první samostatnou zakázku deštivému počasí, které zasáhlo Řím v dubnu roku 1732. Při hledání úkrytu před náhlou bouří se hrabě Forte Gabrielli di Gubbio ukryl pod portikem Palazzo dei Conservatori na Kapitolu. Zde se šlechtic setkal s mladým umělcem, který kreslil starověké reliéfy a obrazy palácového schodiště. Gabrielli ohromený jeho dovedností a čistotou designu požádal Batoniho, aby mu ukázal některá svá díla, a když byl uveden do malířova studia, byl tak nadšený jeho talentem, že mu nabídl zakázku na nový oltářní obraz v rodinné kapli v kostele sv. Řehoře Velikého na Celiu. Obraz \"Madona na trůnu s dítětem a čtyřmi světci a blahoslavenými z rodu Gabrielli\" pochází z let 1732–33, jeho druhá verze z roku 1736 je nyní v majetku Gallerie dell'Accademia v Benátkách. Obraz si získal všeobecný obdiv a počátkem roku 1740 začal Batoni dostávat další zakázky. Jeho slavný obraz \"Extáze svaté Kateřiny ze Sieny\" z roku 1743 ilustruje jeho umělecké zdokonalování pozdě barokního stylu. Dalším mistrovským dílem je \"Pád Šimona kouzelníka\"<ref> \n"}
{"id": "1526699", "url": "https://cs.wikipedia.org/wiki?curid=1526699", "title": "Jampadampa", "text": "Jampadampa\n\nJampadampa je šesté studiové album Lucie Bílé, nahrané roku 2003. Většinu hudby a textů napsalo autorské duo Ondřej Soukup a Gabriela Osvaldová.\n\n\n\n"}
{"id": "1526725", "url": "https://cs.wikipedia.org/wiki?curid=1526725", "title": "Francouzský expediční sbor na Dálném východě", "text": "Francouzský expediční sbor na Dálném východě\n\nFrancouzský expediční sbor na Dálném východě ( \"Corps Expéditionnaire Français en Extrême-Orient\", CEFEO) byl koloniální expediční sbor Ozbrojených sil Francie zformovaný původně v roce 1945 ve Francouzské Indočíně za války v Tichomoří. CEFEO později bojoval v Indočínské válce proti osvobozeneckému hnutí Viet Minh a tuto válku prohrál. \n\nSbor sestával převážně z dobrovolníků pocházejících z francouzských kolonií a ze zemí Francouzské unie, takzvaných \"tirailleurs\". Výjimku tvořily jednotky cizinecké legie, jejichž příslušníky byli převážně evropští dobrovolníci. Používání vojáků z evropského území Francie zakázala během války v Indočíně vláda, aby tak ve Francii snížila odpor proti ní.\n\nV červenci 1943 rozhodl Francouzský výbor národního osvobození v Alžíru o účasti jednotek Svobodné Francie ve válce v Tichomoří. V duchu generála de Gaulla si vytyčil dva cíle: účast ve válce proti Japonsku po boku Spojenců a obnovení svrchovanosti Francie nad jejími indočínskými koloniemi, které Japonci napadli při invazi v roce 1940 a poté během kampaně v roce 1945 zcela zničili francouzskou koloniální správu. \n\nCEFEO byl vytvořen počátkem roku 1945 s cílem nahradit starší Francouzské expediční síly na Dálném východě (\"Forces Expéditionnaires Françaises d'Extrême-Orient\", FEFEO). Jeho úkolem bylo podporovat velitele Koloniálních francouzských sil v Indočíně generála Gabriela Sabattiera se sídlem v Saigonu a malé skupiny \nodporu Sil svobodné Francie zvané Lehké intervenční síly (CLI), které bojovaly s Japonci během kampaně v březnu 1945. Po osvobození Francie a porážce nacistického Německa chtěly francouzské úřady osvobodit poslední území v jihovýchodní Asii okupovaná silami Osy, jako bylo nově utvořené Vietnamské císařství, jež bylo japonskou kolonií. Dne 7. června 1945 byl generál Leclerc, který dosud velel 2. obrněné divizi, jež osvobodila Paříž, navržen na místo velitele CEFEO a 15. srpna 1945 jím byl jmenován. Nicméně téhož dne Japonsko kapitulovalo sraženo na kolena svržením atomových bomb na Hirošimu a Nagasaki 6. a 9. srpna Američany a vyhlášením války Sovětským svazem 8. srpna. \n\nSbor i jeho velení v té době dlely ještě v Evropě. První expediční síly, jednotky Lehkého intervenčního sboru (\"Corps léger d'intervention\") dorazily do Indočíny až v polovině září a společně s britskými a čínskými vojáky se podílely na odzbrojování japonských jednotek. Většina kontingentu CEFEO se vylodila až počátkem října. Sám generál Leclerc přistál 5. října. Síly expedičního sboru se záhy zapojily do bojů proti Viet Minhu. Pomocníky jim byli příslušníci francouzských komand DGER a britští výsadkáři SOE, kteří tam působili už několik měsíců a při svých akcích využívali pomoci horských Hmongů z Laosu.\n\nPo skončení japonské okupace Indočíny v roce 1945 se k moci dostali komunisté pod vedením Ho Či Mina, kteří 2. září 1945 vyhlásili vietnamskou nezávislost. Nedokázali však zabránit francouzským snahám o obnovu předválečného koloniálního uspořádání. Francouzi propustili japonské válečné vězně a znovu je vyzbrojili, aby v prvních týdnech konfliktu bojovali na jejich straně. V říjnu 1945 obsadily francouzské oddíly Saigon a pokračovaly dál směrem do delty Mekongu. V listopadu se jim podařilo získat město Haiphong. K otevřenému střetu Francouzů s komunisty došlo 19. prosince 1945. Komunistická Vietnamská lidová armáda neboli Viet Minh, jíž velel generál Vo Nguyen Giap, byla velmi špatně vyzbrojená a neměla dostatek sil, aby se v čelném střetu postavila francouzským jednotkám. Liga za nezávislost Vietnamu proto zvolila strategii partyzánského boje, při níž se bojovníci Viet Minhu snažili využít členitého a neprostupného terénu. \n\nV roce 1946 vypukla nacionalistická vzpoura proti francouzské koloniální nadvládě vedená komunisty. Francouzskou indočínskou federaci tehdy tvořily Francouzský protektorát Laos, Francouzský protektorát Kambodža, Francouzský protektorát Tonkin (severní Vietnam), Francouzský protektorát Annam (střední Vietnam) a Francouzská Kočinčína (jižní Vietnam), která jediná nebyla protektorátem, ale kolonií s hlavním městem Saigonem. V roce 1946 se staly přidruženými státy v rámci Francouzské unie a do roku 1949 se Tonkin, Annam a Kočinčína sloučily do Vietnamského státu. \n\nKomunistická Vietnamská lidová armáda vedená Ho Či Minem si podrobila ostatní nacionalistická hnutí a přeměnila se v partyzánskou armádu používající partyzánský způsob boje, od 50. let vedla válku i konvenčním způsobem. Takzvaná první indočínská válka trvala oficiálně od 20. listopadu 1946 do 20. července 1954. Její boje ukončila Ženevská konference v červenci 1954.\n\nPrvním francouzským oddílem, který se vylodil v Saigonu 12. září 1945, byla rota 5. regimentu koloniální pěchoty Lehkého intervenčního sboru, jež dorazila společně s britskými jednotkami generálmajora Graceyho (20. indická divize).\n\nDne 21. září 1945 bylo osvobozeno 1400 mužů 11. regimentu koloniální pěchoty držených v zajetí od japonského přepadu Indočíny 9. března 1945. Tito muži byli okamžitě znovuvyzbrojeni. \n\n3. října 1945 se v Indočíně vylodilo francouzské komando Ponchardier společně se zbytkem 5. regimentu koloniální pěchoty.\n\nPoté následovala hlavní část sboru v tomto sledu: \n\n\nPo podepsání Ženevské konference, která ukončila boje v Indočíně a potvrdila nezávislost Kambodže a Laosu, nastalo oficiální příměří, jež posléze následovalo rozdělení Vietnamu na Ho Či Minovu komunistickou severní Vietnamskou demokratickou republiku a profrancouzskou jižní Vietnamskou republiku. Nicméně evakuace francouzských vojsk z Indočíny započala až 28. dubna 1956. Po odchodu posledních jednotek CEFEO z Vietnamu, Laosu a Kambodže byl sbor 26. dubna 1956 rozpuštěn rozkazem jeho velitele generála Pierra Jacquota.\n\n\n\n\nCEFEO tvořily jednotky z celé Francouzské unie, jimž pomáhaly jednotky z Francouzské Indočíny. V roce 1954 čítal sbor 177 000 mužů, z toho 59 000 Indočíňanů. Velmi důležitou složku sboru tvořili koloniální vojáci. V letech 1947 až 1954 přistálo v Indočíně 122 900 Severoafričanů z Maghrebu a 60 340 vojáků z ostatních částí Afriky, celkem tedy 183 240 Afričanů. K 1. únoru 1954 představovali 43,5 % z 127 785 mužů pozemních sil (bez Indočíňanů).\n\nOd září 1945 do příměří v červenci 1954 přistálo v Indočíně  488 560 mužů a žen, z toho:\n\nK tomu je třeba připočítat asi 8000 vojáků, kteří byli drženi v zajetí od japonského přepadu Indočíny 9. března 1945 a kteří byli po svém osvobození opětovně vyzbrojeni a vysláni do bojů.\n\nPo čtyřech letech americké vojenské pomoci měla CEFEO v roce 1954 k dispozici 452 tanků a stíhačů tanků a 1985 obrněných, polopásových a obojživelných vozidel.\n\nTato tabulka ukazuje vývoj výzbroje CEFEO:\n\nKniha \"Guerre d'Indochine\" (Indočínská válka) odhaduje počet zabitých a pohřešovaných, s výjimkou Indočíňanů, na 47 674 mužů. Jejich rozdělení je následující: \nHistorik Jacques Dalloz uvádí celkovou ztrátu CEFEO ve výši 37 800 mužů. s následujícím rozdělením: \n\nK 1. únoru 1954 tvořili afričtí vojáci sloužící v CEFEO 43,5 % ze 127 785 mužů pozemních sil sboru (bez Indočíňanů). \n\nHistorik Maurice Vaïsse uvedl v červnu 1954 následující čísla:\n\n"}
{"id": "1526732", "url": "https://cs.wikipedia.org/wiki?curid=1526732", "title": "Galchuč", "text": "Galchuč\n\nGalchuč nebo První Gal ( Галхәыч, a megrelsky პირველ გალი, პირველ გალ – Pirveli Gali, Pirveli Gal) je vesnice v Abcházii v okrese Tkvarčeli. Leží přibližně 30 km jižně od okresního města Tkvarčeli. Obec sousedí na západě s s Šašalatem v okrese Očamčyra, na severozápadě s Machurem, na severu s Uakumem, které odděluje řeka Okum, na východě s Gumryšem a s Rečchu a na jihu s Machvundžrou a s městem Gali v okrese Gali, které odděluje řeka Chob. Obcí prochází hlavní silnice spojující Suchumi s Gruzií.\n\nOficiálním názvem obce je Vesnický okrsek Galchuč \"(rusky Перво-Гальская сельская администрация, abchazsky Галхәыч ақыҭа ахадара)\". Za časů Sovětského svazu se okrsek jmenoval Pirveli-Galský selsovět \"(Пирвели-Гальский сельсовет)\".\n\nSoučástí Galchuče jsou následující části:\n\n\nV 19. století bylo celé území této obce i sousedního města Gali součástí jediné vesnice Gali a žili zde obyvatelé, kteří byli hromadně nazýváni Samurzakanci, neboť se obec nacházela v historickém regionu Samurzakan. S koncem 19. století byl celý Samurzakan rozdělen na dvě jazykové zóny, abchazskou a megrelskou, kdy abcházština přetrvala v kopcích nad nížinou, kterou obsadili Megrelové. První Gal patřil do úzké zóny, kde byly tyto dva jazyky smíseny. V roce 1926 ale uvedlo jako svůj rodný jazyk abcházštinu pouhých 1,1 % obyvatel obce, přestože téměř polovina obyvatel uvedla abchazskou národnost. Po nastolení sovětské moci byla v Prvním Galu postavena gruzínská základní a střední škola a zdejší zbývající abchazská populace byla rychle gruzifikována.\n\nV roce 1932 vzniklo Gali povýšením na město a První Gal (Pirveli-Galský selsovět) setrval jako jeho předměstí s vlastní správou. \n\nBěhem války v Abcházii v letech 1992–1993 byla obec ovládána gruzínskými vládními jednotkami. Na konci této války naprostá většina obyvatel Prvního Galu uprchla z Abcházie, ale menší část uprchlíků se v roce 1994 vrátila domů. V porovnání se stavem před válkou počet obyvatel poklesl o tři pětiny.\n\nV roce 1994 byl První Gal oficiálně přejmenován na současný název Galchuč a převeden po správní reformě do nově vzniklého okresu Tkvarčeli.\n\nDle nejnovějšího sčítání lidu z roku 2011 je počet obyvatel této obce 2256 a jejich složení následovné:\n\n\nPřed válkou v Abcházii žilo v celém Pirveli-Galském selsovětu 5552 obyvatel.\n\n"}
{"id": "1526738", "url": "https://cs.wikipedia.org/wiki?curid=1526738", "title": "Johan Ludvig Heiberg", "text": "Johan Ludvig Heiberg\n\nJohan Ludvig Heiberg (14. prosince 1791, Kodaň – 25. srpna 1860, usedlost Bonderup poblíž Ringsteadu) byl dánský romantický básník, dramatik a literární kritik.\n\nJohan Ludvig Heiberg byl synem básníka Petera Andrease Heiberga a po jeho vypovězení z Dánska pro jeho ostré vystupování proti vládě byl od roku 1800 vychováván u příbuzných a jejich přátel. Vystudoval přírodní vědy a filosofii na Kodaňské univerzitě a roku 1817 zde získal doktorát. V letech 1819 až 1822 žil u otce v Paříži. Zde studoval hudbu a dramatické umění a seznámil se veseloherním divadelním žánrem vaudevillem, který později uvedl do Dánska. Na formování jeho estetických názorů v té době měla velký vliv polemika básníků Jense Immanuela Baggesena a Adama Oehlenschlägera o smyslu básnictví a romantismu.\n\nV letech 1822-1825 pracoval jako lektor dánštiny na univerzitě v Kielu a pak se již živil jako spisovatel a vlivný literární kritik. Roku 1831 se oženil s významnou herečkou Johannou Luisou Pätgesovou. Od roku 1827 do roku 1830 redigoval týdeník \"Kjøbenhavns Flyvende Post\", později \"Interimsbladet\" (1834–1837) a \"Intelligensbladet\" (1842–1843) a v těchto periodikách prosazoval své estetické názory ovlivněné německým filosofem Hegelem, s jehož učením se seznámil v Kielu. Bojoval proti bezduchému materialismu a zdůrazňoval nutnost poezie a myšlenky v pozemském životě. \n\nHeiberg obnovil tradici dánské veselohry a je považován za zakladatele dánského vaudevillu. Jeho hry napsané v tomto žánru, ve kterých se vysmíval neduhům společenského života, se díky ironickému tónu a zajímavým zápletkám těší dodnes velké oblibě. Kromě toho je autorem libreta k národní zpěvohře \"Elverhøj\" (1828, \"Návrší elfů\"). Psal také lyrické a satirické básně. Působil rovněž jako dramaturg (1839-1849) a pak ředitel (1849- 1856) Královského divadla v Kodani a také vyučoval estetiku a literaturu na vojenské akademii. Zabýval se rovněž astronomií a vletech 1844-1846 uveřejňoval své studie v listu \"Uraniæ\". Protože ke konci života zaujímal čím dál výlučnější názory, že pouze \"\"duchovní aristokracie\"\" může jako jediná porozumět umění, náboženství a filosofii, začal jeho vliv na dánskou kulturu postupně upadat.\n\n\n"}
{"id": "1526758", "url": "https://cs.wikipedia.org/wiki?curid=1526758", "title": "Josipdol", "text": "Josipdol\n\nJosipdol (, , česky lze přeložit jako \"Josefův důl\") je vesnice a sídlo stejnojmenné opčiny v Chorvatsku v Karlovacké župě. Nachází se asi 6 km jihovýchodně od Ogulinu a asi 42 km jihozápadně od Karlovace. V roce 2011 žilo v Josipdolu 879 obyvatel, v celé opčině pak 3 773 obyvatel.\n\nV opčině se nachází celkem 14 vesnic. Ačkoliv je největší vesnicí v opčině Oštarije, jejím střediskem je Josipdol.\n\nNejdůležitějšími dopravními komunikacemi v opčině jsou silnice D23 a D42. Taktéž významnou komunikaci tvoří dálnice A1, která prochází blízko Josipdolu.\n"}
{"id": "1526759", "url": "https://cs.wikipedia.org/wiki?curid=1526759", "title": "Grand Prix Belgie 1975", "text": "Grand Prix Belgie 1975\n\nGrand Prix Belgie 1975 (oficiálně XXXIII GROTE PRIJS VAN BELGIE) se jela na okruhu Zolder v Limburk v Belgii dne 25. května 1975. Závod byl šestým v pořadí v sezóně 1975 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1526761", "url": "https://cs.wikipedia.org/wiki?curid=1526761", "title": "Ptenín (zámek)", "text": "Ptenín (zámek)\n\nZámek Ptenín ve stejnojmenné vesnici v okrese Plzeň-jih byl postaven na místě původní gotické tvrze v první třetině 18. století hrabětem Ferdinandem Morzinem. Zámek je ve vlastnictví obce a byl zapsán do Ústředního seznamu kulturních památek České republiky.\n\nV období kolem 16. století byla na návrší Ptenína postavena tvrz, o které je první písemná zmínka z roku 1535. Mezi lety 1548–1688 byla tvrz přestavěna na renesanční zámek. V období 1728–1738 byl zámeček opět přestavován a rozšířen hrabětem Ferdinandem Morzinem do dnešního barokního slohu. Zámek byl využíván jako obydlí pro uředníky nebo občasný lovecký zámeček. Po ukončení druhé světové války v roce 1945 byl vlastníkem místní národní výbor, v současné je v majetku obce a částečně slouží k bydlení. V roce 2015 byla otevřena nová expozice \"Otvíráme poklady venkova.\"\n\nZámek je patrová zděná omítaná stavba s třemi křídly, které vymezují lichoběžníkové nádvoří otevřené k západu. V severním jednopatrovém čtyřosém křídle je vstup, který má polokruhové zaklenutí. Na fasádě jsou ukázky renesančního sgrafita (psaníčka). K severnímu křídlu s valbovou střechou je přistavěna patrová přístavba. Kolmo na severní křídlo navazuje střední patrová osmiosá budova s mansardovou střechou a další jižní křídlo s trojúhelníkovým štítem ve střední části průčelí a věžičkou na mansardové střeše. V jižním křídle je opět průjezd s valenou klenbou a pětibokými lunetami. Fasáda křídel je horizontálně členěna kordonovou římsou. Prostor kolem budov je obehnán kamennou zdí.\n\nZ nádvoří vede vstup do budovy a na dřevěné dvouramenné schodiště do patra s valenou klenbou a nad podestou se dvěma poli křížové klenby. V patře jsou ploché stropy.\n\nK západní straně zámku přiléhá park, který je částečně obehnán kamennou zdí. Na park a jižní křídlo navazuje zahrada a sad.\n\n"}
{"id": "1526765", "url": "https://cs.wikipedia.org/wiki?curid=1526765", "title": "Vojenský oddíl Železo", "text": "Vojenský oddíl Železo\n\nVojenský oddíl Železo (nebo také Vojenská skupina Železo) byla odbojová organizace, která působila v období Protektorátu Čechy a Morava, a to zejména na území okresu Praha-západ. V závěru 2. světové války se podílela na Květnovém povstání, včetně bojů v Praze.\n\nVelitelem oddílu byl nadporučík František Noha, který již v roce 1939 kolem sebe a svých spolupracovníků vytvořil skupinu s krycím názvem Sázavský. Tato skupina se zaměřovala na získávání zpravodajských zpráv z okolí obcí Nučice a Dušníky; později se zaměřovala též na Prahu a na protektorátní úřady. Členové se podíleli i na rozšiřování ilegálních tiskovin V boj, Předvoj, Rudé právo a různé protinacistické letáky. František Noha měl rovněž spojení a kontakty na odbojovou organizaci Obrana národa. V březnu a v dubnu 1945 byla původně zpravodajská skupina přeměněna na vojenskou a začala se připravovat na ozbrojené povstání.\n\nV této souvislosti byl vytvořen Vojenský oddíl Železo pro nučicko-dušnickou oblast. V rámci jednotlivých obcí byly zřízeny samostatné roty s názvy: Železo 1 (Nučice), Železo 2 (Dušníky), Železo 3 (Hořelice, Drahelčice), Železo 4 (Tachlovice), Železo 5 (Mezouň), Železo 6 (Dobříč), Železo 7 (Jinočany, Třebonice), Železo 8 (Úhonice) a Železo 9 (Vysoký Újezd). Před vypuknutím květnového povstání měl oddíl 229 mužů a v jeho průběhu až 879 osob.\n\n5. května 1945 v 5:30 došlo k prvnímu odzbrojení malé posádky Wehrmachtu v Nučické škole. K prvnímu střetu došlo s nepřítelem při odzbrojování německého vozidla u Hořelic, kdy padl jeden německý důstojník. V obcích náležejících pod roty Železa se konaly strážní a hlídkové služby a odzbrojovaly se (pokud nekladly odpor) malé skupiny německých vojáků. Během květnového povstání se dobrovolníkům (více jak 280 mužů) podařilo dostat se do Prahy; účastnili se bojů u Motola, Smíchova nebo Starém městě. Další členové pomáhali hlídkovat v prostoru mezi Vyšehradem, Podolím a Pankrácem.\n\nBěhem povstání padlo 16 členů oddílu (byli vyznamenáni in memoriam Československým válečným křížem 1939) a dalších 16 bylo zraněno. Vojenský oddíl Železo se během května a června 1945 v počtu více než 300 osob podílel na zajišťování bezpečnosti železničních tratí v severozápadním pohraničí a na Broumovsku. Podařilo se mu zajistit stovky kilometrů železničních tratí a desítky nádražních zařízení.\n\nVojenský oddíl Železo má v Nučicích v ulici Karlovotýnská postaven pomník. Byl vybudován v roce 1975, autorem je český sochař Arnošt Paderlík.\n\n"}
{"id": "1526766", "url": "https://cs.wikipedia.org/wiki?curid=1526766", "title": "Kostel svatého Petra a Pavla (Dolní Lukavice)", "text": "Kostel svatého Petra a Pavla (Dolní Lukavice)\n\nKostel svatého Petra a Pavla v Dolní Lukavici je jednolodní raně gotický kostel, později barokně přestavěný. Je chráněn společně s božími mukami u kostela jako kulturní památka.\n\nKostel byl postaven kolem roku 1340 v obci Dolní Lukavice, jejíž vznik se uvádí v roce 1216. První písemná zmínka o kostele je z roku 1352. Od roku 1384 byl kostelem farním. V roce 1407 bylo Janem z Lukavice zřízeno kaplanství k oltáři deseti tisíc mučedníků. Ve druhé polovině 15. století proběhly pozdně gotické úpravy. Raně barokní přestavba proběhla v roce 1684. V roce 1714 byla u kostela postavena boží muka, která jsou dokladem pololidové barokní tvorby. V roce 1722 byl přistavěn nový presbytář a kolem tohoto roku (v průvodci Jižní Plzeňsko 1. je uveden rok 1734) proběhla také rozsáhlá barokní přestavba na podnět hraběte Ferdinanda Matyáše z Morzinu. Uvádí se, že architektem byl Jakub Auguston. K presbytáři byly přistavěny kaple a pravděpodobně bylo vyzděno druhé patro věže. Větší zásahy byly realizovány kolem poloviny 19. století, kdy bylo vyzděno třetí patro věže, vztyčena báň, zvýšena střecha nad západní části presbytáře a loď dostala nový strop a krov. Sanktusník byl nahrazen novou konstrukcí. Pravděpodobně byla přistavěna sakristie. Patrně až z 20. století pocházejí příčky oddělující oratoř od schodiště. V roce 2019 byla báň kostela sejmuta a začala její renovace.Duchovní správu vykonává Koinonia Jan Křtitel.\n\nJednolodní stavba, v jejímž průčelí stojí osově nečleněná věž. Exteriér je jednoduchý a kromě nároží, která jsou rámována lisenami, téměř nečleněný. Profil římsy je barokní. V západním průčelí věže je raně barokní portál s toskánskými sloupky, které nesou rozeklaný tympanon. Okna lodi a kněžiště mají jednoduše profilované stuhové šambrány se segmentovými záklenky, v severní stěně lodi je ponechané drobné gotické okénko. Boční portály jsou vrcholně barokní. Střecha kostela je valbová s oktogonálním sanktusníkem. Věž má cibulovitou báň s lucernou. Po stranách presbytáře jsou připojeny kaple a empory. Závěr presbytáře je vytvořen na půdorysu pěti stran osmiúhelníka, vlastní tři pole závěru vybíhají do ostrých hran. V interiéru má loď plochý strop, v její západní části je vložena na kamenných pilířích se zdobeným čelem kruchta. Loď je 11,40 metrů dlouhá a 8,00 metrů široká. Raně gotická klenba podvěží je křížová, s masivními žebry a kvádrovými konzolkami. Prostory empor mají plochý strop, s valeně klenutým závěrem. Severně od kněžiště je malá sakristie klenuta drobnou plackou.\n\nNejstarší částí kostela z poloviny 13. století je přízemí věže s žebrovou klenbou, okénko v jižní stěně a obvodové zdi lodi. Na severní straně v místě okna se zachovala část ostění původního vstupního portálu. Malý sedlový portálek z 1. patra věže na kruchtu je z poloviny 15. století, stejně tak jádro západního štítu a okénko v jižní zdi. V podkroví jsou zbytky barokního stropu lodi - výběh fabionu a pod ním profilovaný pásek, z první poloviny 18. století. Z tohoto období se zachoval krov nad presbytářem a oratořemi a kruchta se schodišťovým přístavkem.\n\nV Soupise památek z roku 1907 se uvádí vybavení kostela mobiliářem: Tři zvony z počátku 15. století. Barokní hlavní oltář s obrazem svatého Petra a Pavla pochází z roku 1734. Boční oltáře byly postaveny v roce 1745 a je na nich zobrazena svatá Valburga a Rod Kristův. Nad nimi jsou erby Morzinů a Kolovratů. Dřevěné sochy čtyř andělů pochází ze zrušené kaple sv. Kříže nad Chotěšovem. Tři páry mosazných svícnů ze 17. století, 2 metry vysoký žulový náhrobek z roku 1531 s málo zřetelným erbem Lukavských z Řeneč.\n\nVýraznou roli při barokní úpravě a rozšíření kostela v 18. století sehrál Ferdinand Matyáš Morzin, který působil jako tajný rada a hejtman plzeňského kraje. V roce 1725 se přestěhoval do Dolní Lukavice. Obec i její okolí si velmi oblíbil, proto si před svou smrtí přál, aby bylo jeho srdce uloženo v dolnolukavickém kostele. Stalo se tak hned následující den po jeho úmrtí dne 22. října 1763, kdy bylo jeho srdce uloženo do tzv. srdeční hrobky v kostele. Dalším uložené srdce pochází od Marie Františky Rajské z Dubnice.\n\n"}
{"id": "1526777", "url": "https://cs.wikipedia.org/wiki?curid=1526777", "title": "Filip Kuťák", "text": "Filip Kuťák\n\nFilip Kuťák (* 21. července 1996 Hradec Králové) je český lední hokejista hrající na pozici středního útočníka. Jeho bratři David a Martin hrají fotbal, přičemž David nastoupil k několika zápasům i ve druhé české lize.\n\nS ledním hokejem začal ve čtyřech letech ve svém rodném městě. Když mu bylo čtrnáct, přešel do Pardubic. Během sezóny 2013/2014 přestoupil, stále ještě v mládežnických kategoriích, do Vítkovic. V ročníku 2015/2016 se objevil v mužském výběru, ovšem nikoliv ve Vítkovicích, nýbrž na hostování v Prostějově a v Benátkách nad Jizerou. Sezónu 2016/2017 kompletně strávil v mužském výběru HC Poruby. Následující ročník (2016/2017) pendloval na hostováních v Benátkách nad Jizerou a ve Frýdku-Místku a další sezónu pak strávil vedle Frýdku-Místku ještě v HC Orlová a mezi šumperskými Draky, stále však na hostováních. Před ročníkem 2019/2020 přestoupil do pražské Slavie, za níž nastupuje v Chance lize, tedy ve druhé nejvyšší soutěži v České republice.\n\nPatřil mezi členy reprezentačních výběrů své země. Na mistrovství světa hráčů do 18 let hrané v roce 2014 patřil do národního týmu, který na turnaji po finálové porážce s výběrem Spojených států amerických v poměru 2:5 vybojoval stříbrné medaile.\n\nVedle ledního hokeje se věnuje také hokeji na kolečkových bruslích, v němž patří do reprezentačních výběrů. V roce 2018 se stal na šampionátu organizace FIRS mistrem světa.\n"}
{"id": "1526785", "url": "https://cs.wikipedia.org/wiki?curid=1526785", "title": "Milan Antoš (2000)", "text": "Milan Antoš (2000)\n\nMilan Antoš (* 6. ledna 2000 Praha) je český lední hokejista, jenž hraje na postu obránce. Jeho otcem je stejnojmenný český hokejista a pozdější spolukomentátor televizních přenosů z ledního hokeje na stanici ČT sport.\n\nV mládežnických letech hrál za pražský klub HC Letci Letňany, odkud před sezónou 2017/2018 přestoupil mezi mládež jiného celku z metropole, do Slavie. V jeho barvách během sezóny 2018/2019 prvně nastoupil i za mužský výběr. Během toho ročníku navíc nastoupil v rámci hostování za HC Kobru. Od sezóny 2019/2020 patří k základním stavebním kamenům mužského výběru Slavie.\n\n"}
{"id": "1526854", "url": "https://cs.wikipedia.org/wiki?curid=1526854", "title": "Suscévaz", "text": "Suscévaz\n\nSuscévaz je obec v západní (frankofonní) části Švýcarska, v kantonu Vaud, v okrese Jura-Nord Vaudois. V roce 2018 žilo v obci 212 obyvatel.\n\nObec je poprvé zmiňována v roce 1140 jako Subsilva. Do konce roku 1996 byla obec součástí distriktu Yverdon, od roku 1997 se stala částí nového distriktu Jura-Nord Vaudois.\n\nV roce 2000 hovořilo 93,3% obyvatel obce francouzsky. Ke švýcarské reformované církvi se ve stejném roce hlásilo 61,8% obyvatel, k církvi římskokatolické 19,1% obyvatel.\n\n"}
{"id": "1526859", "url": "https://cs.wikipedia.org/wiki?curid=1526859", "title": "Továrna Hydroxygen (Hlubočepy)", "text": "Továrna Hydroxygen (Hlubočepy)\n\nTovárna Hydroxygen je bývalý průmyslový areál v Praze 5-Hlubočepích v ulici Hlubočepská, u bývalého nádraží Praha-Hlubočepy ve východní části přírodní památky Prokopské údolí. Od roku 1989 je chráněn jako kulturní památka České republiky.\n\nRoku 1939 postavil architekt F. A. Libra východně od Technoplynu továrnu pro výrobu svářecího plynu.\n\nRizikový a složitý proces začínal ve střední, převýšené části továrny kryté šikmou skleněnou střechou, kde se nacházelo zařízení pro reakci karbidu s vodou. Poté se vzniklý plyn jímal do plynojemu a následovalo jeho sušení a čištění. V přízemní hale osvětlené světlíky pak byl plněn do chlazených tlakových lahví. Lahve se expedovaly z kryté rampy umístěné podél přední části budovy. Místnosti pro administrativu se nalézaly v zadním patrovém traktu se zaobleným nárožím.\n\nRoku 1942 rozšířil architekt Karel Pelíšek továrnu o sklad materiálu.\n\nRoku 1948 zde byla výroba ukončena. Objekty zbavené zařízení chátraly a přechodně je využíval jako sklady sousední Technoplyn. Roku 1982 byl vydán na areál demoliční výměr. Sekce ochrany průmyslového dědictví Národního technického muzea spolu s iniciativou občanů zboření zabránila a továrna Hydroxygen byla zapsána na seznam kulturních památek. Sousední továrna Technoplyn však zbořena byla a na uvolněném místě postaveny vila domy.\n\nV letech 1999–2000 byl areál adaptován na kanceláře podle návrhu architektů Františka Prajera a Karla Hrona.\n\n\n"}
{"id": "1526889", "url": "https://cs.wikipedia.org/wiki?curid=1526889", "title": "Nicu Vlad", "text": "Nicu Vlad\n\nNicu Vlad (* 1. listopadu 1963 Piscu) je bývalý rumunský vzpěrač. Vrcholovému sportu se věnoval od roku 1978, byl členem klubu Rapid Bukurešť.\n\nStartoval na čtyřech olympiádách. V roce 1984 vyhrál kategorii do 90 kg, v roce 1988 získal stříbrnou medaili do 100 kg, v roce 1992 skončil čtvrtý ve váze do 108 kg a v roce 1996 ve stejné váhové kategorii získal bronzovou medaili.\n\nJe také vítězem dvojboje na mistrovství světa ve vzpírání v letech 1986 a 1990 a na mistrovství Evropy ve vzpírání 1985 a 1986. V roce 1994 reprezentoval Austrálii na Hrách Commonwealthu a vyhrál kategorii do 108 kg. Dvakrát překonal světový rekord v trhu. Vymyslel posilovací cvik, který je podle jeho rodné země známý jako „rumunský mrtvý tah“.\n\nPo ukončení závodní kariéry se stal reprezentačním trenérem, byl zvolen místopředsedou Rumunského olympijského výboru i Mezinárodní vzpěračské federace. \n"}
{"id": "1526890", "url": "https://cs.wikipedia.org/wiki?curid=1526890", "title": "Rıza Yıldırım", "text": "Rıza Yıldırım\n\nRıza Yıldırım (* 6. května 1987) je turecký zápasník–volnostylař.\n\nPochází ze zápasnické rodiny z Turhalu. Od útlého dětství se věnoval národnímu zápasu (karakucak). S volným stylem začínal v 11 letech v Tokatu. Kvůli studiím se později přesunul do Bursy, kde zápasí za klub Bursa B.B. SK. Jaky talentovaný junior se v turecké mužské reprezentaci nemohl ve váze do 96 (97) kg prosadit. V roce 2013 nahradil končícího Serhata Balcıho na pozici reprezentační jedničky, ale v olympijském roce 2016 prohrál nominaci na olympijské hry v Riu s İbrahimem Bölükbaşım. Od roku 2018 se připravuje nedaleko Ankary v tréninkovém centru v Elmadağu pod vedením dagestánského trenéra Ischaka Irbajchanova.\n\n"}
{"id": "1526893", "url": "https://cs.wikipedia.org/wiki?curid=1526893", "title": "8 Eyed Spy", "text": "8 Eyed Spy\n\n8 Eyed Spy byla americká hudební skupina, která hrála styl no wave. Působila v New Yorku v letech 1979 až 1980 a jejími členy byla zpěvačka Lydia Lunch, kytaristé Michael Paumgardhen a Pat Irwin (rovněž saxofon), baskytarista George Scott III a bubeník Jim Sclavunos. Během své existence skupina nahrála jediné album \"8 Eyed Spy\", které vydala až následujícího roku britská společnost Fetish Records. Ještě v roce 1980 vyšel jediný singl, který obsahoval coververzi písně „Diddy Wah Diddy“ od Bo Diddleyho. Rovněž vyšel záznam z koncertu kapely pod názvem \"Live\". Svou činnost skupina ukončila po Scottově smrti.\n\n"}
{"id": "1526898", "url": "https://cs.wikipedia.org/wiki?curid=1526898", "title": "Šambron", "text": "Šambron\n\nŠambron je obec na Slovensku v okrese Stará Ľubovňa v Prešovském kraji ležící v pohoří Levočské vrchy. Žije zde  obyvatel. V obci vyvěrá sirouhlíkový pramen.\n\nPrvní písemná zmínka o obci pochází z roku 1411. V obci se nachází řeckokatolický původně pravoslavný Chrám Ochrany Přesvaté Bohorodičky.\n\n"}
{"id": "1526901", "url": "https://cs.wikipedia.org/wiki?curid=1526901", "title": "Eorpwald", "text": "Eorpwald\n\nEorpwald, psáno také Erpenwald nebo Earpwald, byl anglosaský král Východní Anglie o rozloze dnešních hrabství Norfolk a Suffolk. Na trůn nastoupil někdy kolem roku 624. Jeho panování nemělo dlouhého trvání, o pár let později byl zavražděn jedním z šlechticů, stalo se to někdy mezi lety 627–632. Eorpwald nastoupil na trůn po svém otci Rædwaldovi jako nezávislý vládce Východních Anglů a rodem náležel k anglosaské dynastii známé jako Wuffingové, pojmenované po pololegendárním králi Wuffovi.\n\nO jeho životě a krátké vládě je známo jen málo, dochovalo se jen málo písemných pramenů o království Východních Anglů. Hlavním zdrojem o Eorpwaldově životě je tak pouze historie anglického lidu z pera Bedy Ctihodného sepsané až v 8. století. Brzy na to, co se měl Eorpwald stát králem, získal křesťanské vzdělání a pokřtěn byl v roce 627 nebo 632. Nedlouho po jeho konverzi k nové víře byl zabit pohanským šlechticem Ricberhtem, který na trůnu patrně vystřídal, nevládl však déle než tři roky. Motiv Ricberhtovy vraždy byl pravděpodobně politický i náboženský. Podle některých historiků jako je Higham byl Eoprwald v očích své šlechty chápán jako vládce příliš poddajný vůči Northumbrii, čili mohl být i považován za panovníka slabého. Po Eorpwaldově smrti došlo k restauraci starých pořádků návratem k původnímu germánskému náboženství. Eorpwald byl prvním anglickým králem, který zemřel z důvodu přijetí křesťanského vyznání mučednickou smrtí. Církev ho po jeho smrti uctívala jako svatého a mučedníka. Eorpwald nicméně nebyl úplným křesťanem, vyznával obě náboženství současně jako jeho otec Rædwald, patrně aby nepůsobil rozkol ve svém království a vyšel vstříc jak církvi, tak i pohanům.\n\nV roce 1939 byla v Sutton Hoo v anglickém Suffolku pod jednou z dvou velkých mohyl nalezena pohřební loď. Zde pochovaný velmož, s největší pravděpodobností východoanglický panovník, je nejčastěji britskými historiky pokládán za Eorpwaldova otce Rædwalda, není však ani vyloučeno, že zde byl pohřben sám Rædwaldův zavražděný syn.\n\n"}
{"id": "1526906", "url": "https://cs.wikipedia.org/wiki?curid=1526906", "title": "Agnès Godard", "text": "Agnès Godard\n\nAgnès Godard (* 28. května 1951 Dun-sur-Auron) je francouzská kameramanka. Nejprve studovala žurnalistiku, později se však začala více zajímat o film a studovat jej. Studovala na Institut des hautes études cinématographiques. Jejím prvním projektem byl televizní snímek \"Chambre 666\" německého režiséra Wima Wenderse. Většinu osmdesátých let pracovala jako operátorka a asistenka kamery. Později dlouhodobě spolupracovala s režisérkou Claire Denis, například na filmech \"Nechce se mi spát\" (1994), \"Nénette et Boni\" (1996), \"Miluji tě k sežrání\" (2001) a \"L'Intrus\" (2004). Čtyřikrát byla nominována na Césara pro nejlepší kameru, přičemž jednou nominaci proměnila ve vítězství (za film \"Beau travail\").\n\n"}
{"id": "1526909", "url": "https://cs.wikipedia.org/wiki?curid=1526909", "title": "Godard", "text": "Godard\n\nGodard může být:\n\n"}
{"id": "1526910", "url": "https://cs.wikipedia.org/wiki?curid=1526910", "title": "Jemos", "text": "Jemos\n\n\nMotiv prvotní oběti, pokud k této postavě skutečně patří, spojuje Jema s motivem prvotní bytosti, z jejíhož těla vzniká svět jako je védský Puruša, zarathuštrický Gajómart, severský Ymi nebo čínský Pangu. Z takové bytosti v indoevropských mytologiích také někdy vznikají společenské třídy, což je motiv, na který je kladen důraz zastánci trojfunkční hypotézy.\n\nV Rgvédu se objevuje Jama „dvojče“, vládce mrtvých, první člověk, který obětoval bohům a který se měl se svojí sestrou Jamí stát prapředkem lidstva. Jama však odmítl spáchat prvotní incest, a tak tuto úlohu převzal jeho nevlastní bratr Manu, „člověk“, který obětoval svou manželku Manáví. V témže textu se objevuje motiv prvotního obra Puruši, který prostupuje Zemí i vším prostorem. Ten byl obětován bohy a z této oběti povstalo veškeré stvoření, včetně nebe, země a společenských tříd: z úst bráhmani, z paží kšatrijové, ze stehen vajšjové a z chodidel šúdrové.\n\nV 19. jaštu Avestu je král Jima „dvojče“ za své hříchy potrestán rozdělením své chvareny mezi Mithru, Keresáspu a Thraetónu a poté rozříznut ve dví Spitjurou. Podle Bundahišnu, středoperské kosmologické encyklopedie, se svět zrodil tak, že Ahriman, protivník dobrého boha Ahura Mazdy, zabil prvního člověka Gajómarta a prvního vola, zatímco skutečným předkem lidstva se stal pár Mašjé, „muž“, a Mašjané, „manželka muže“.\n\nV příběhu o založení Říma, který lze vykládat jako historizovaný mýtus o stvoření, je Remus zabit svým bratrem Romulem. Tuto vraždu lze interpretovat jako oběť zajišťující posvěcení založení města. Existuje také méně známý příběh o tom, jak byl Romulus zabit senátory, kteří jeho tělo rozřezali a vzniklé kusy si odnesli. Jméno Remus je opět vykládáno jako „dvojče“, zatímco jméno „Člověk“ se objevuje v jménu Quirina, božstva, s kterým byl Romulus často ztotožňován.\n\nV díle Germania římského historika Publia Cornelia Tacita je zmiňován mýtus kontinentálních Germánů o prapředkovi jménem Tuisto, „Dvojče“, jehož syn Mannus, „Člověk“, zplodil syny tři: zakladatele kmenů Ingaevonů, Herminonů a Istaevonů. V pozdější Poetické Eddě se zase objevuje prvotní obr Ymi, jehož jméno je často vykládáno jako „dvojče“, který je zabit bohy a z jehož těla je vytvořen svět. Severská tradice zná i mýtus o vzniku společenských stavů, ale nefiguruje v něm žádná ze zmíněných postav, ale bůh Heimdall.\n\nVelmi pozdní příklad koncepce prvotní bytosti, z které vznikají společenské vrstvy, se objevuje v ruském folklorní písni \"Golubinaja kniga\", doložené až z 19. století, v které je přisuzován různým společenským vrstvám původ z různých částí prvního člověka Adama, carům z hlavy, knížatům-bojarům z ostatků a rolníkům z kolene.\n\nPodle Jaana Puhvela v původním indoevropské mýtu Dvojče figurovalo jako starší a důležitější z dvojice, zatímco Člověk stál v pozadí, a až obětováním svého bratra vstoupil do děje a zahájil stvoření. Až pozdějším vývojem podle jeho názoru došlo k jejich pojetí jako otce a syna, jako v germánském mýtu, nebo ke vzniku ženských protějšků těchto prvotních bytostí jako ve védském mýtu. Puhvel tento příběh také vykládá jako mýtus o vzniku společenských stavů a mytické postavy a kmeny přiřazuje v rámci trojfunkční hypotézy k určitým funkcím:\n\n\nMartin L. West odmítá hypotézu Puhvela a dalších mytologů o tom, že Dvojče bylo zabito Člověkem. Podle jeho názoru došlo v těchto mýtech ke sloučení dvou odlišných konceptů, prvním je hermafroditní Dvojče plodící samo se sebou lidstvo, druhým prvotní obr, jež je zabit a z částí jeho těla utvořen svět. Kontaminaci obou těchto motivů spojuje s představou o tom, jak byly hermafroditní bytosti rozděleny ve dví, a tak došlo ke vzniku mužů a žen, která se objevuje například v Platónově Symposionu, kterou považuje za analogickou představě o oddělení nebes-otce a země-matky na počátku stvoření. Oddělení motivu prvotního člověka a prvotního obra také podporuje fakt, že indoevropeisté James Mallory a D. Q. Adams považují výklad severského Ymi jako „dvojče“ za nesprávný.\n"}
{"id": "1526911", "url": "https://cs.wikipedia.org/wiki?curid=1526911", "title": "Památný den sokolstva", "text": "Památný den sokolstva\n\nPamátný den sokolstva připadá na datum 8. října jako připomínka událostí roku 1941 – tohoto roku zastupující říšský protektor Reinharda Heydricha rozpustil Českou obec sokolskou a její majetek byl úředně zabaven. V noci ze 7.–8. října 1941 při „sokolské akci“ gestapo zatklo všechny sokolské představitelé z ústředí, žup i větších jednot. Byli mučeni, věznění a deportováni do koncentračních táborů. Téměř 93 % vedoucích sokolských pracovníků se již na svá místa po skončení války nevrátilo. Během okupace bylo v koncentračních táborech popraveno a umučeno 3 387 sokolů a 8 223 se vrátilo s podlomeným zdravím. \nV roce 2019 byl Vládou České republiky 8. říjen schválen Významným dnem České republiky jako Památný den sokolstva.\n"}
{"id": "1526913", "url": "https://cs.wikipedia.org/wiki?curid=1526913", "title": "Řenečtí z Řeneč", "text": "Řenečtí z Řeneč\n\nŘenečtí z Řeneč byli starobylý český vladycký rod. Sídlili v obci Řenče, poprvé zmíněné koncem 14. století. \n\nV prvním doloženém písemném záznamu v berním rejstříku Plzeňského kraje z roku 1379 jsou Řenče popsány jako obec s několika majiteli. Byli to Blahoslav, Litold a Havel.(1) Jeden z těchto tří vladyků mohl být otcem Zdeňka z Řeneč, jehož původ není nikde objasněn. Stejně tak není doložen jeho eventuální příbuzenský vztah ke knězi Ambrožovi z Řeneč, faráři v Újezdě u Přívětic, jenž byl dle některých domněnek Zdeňkův bratr. Zdeněk z Řeneč je zmíněn roku 1412, tj. počátkem 15. století. Zda sídlil na tvrzi v Řenčích, nebo na tvrzi v Lukavici není zcela jisté. V každém případě Řenče ve středověku patřily k významným centrům regionu. Zdeněk z Řeneč je považován za zakladatele rodu Řenečských z Řeneč. \n\nZdeněk z Řeneč měl čtyři syny - Petra, Zachaře, Sudu a Lvíka.\n\nSuda z Řeneč (zmínka 1474–1481?), syn Zdeňkův (viz výše) měl jediného syna, Petra. \n\nPetr Suda z Řeneč, byl poprvé zmíněný kolem roku 1505. Před rokem 1520 vlastnil Řenče s tvrzí, hospodářský dvůr, dále vsi Osek, Plevnov, Kníje, část Libákovic a pusté vsi Háje a Lhoty. Byl rytíř, v erbu měl \"znamení černého kůlu ve stříbrném štítu\".\n\nStal se vyhlášeným zemským škůdcem, s pověstí vychytralého a podlého zloděje. Celá léta ovládal společně s dalšími zemany důležitou pasovskou cestu. Přepadali obchodníky, požadovali výkupné, občas kupce o vše oloupili. Ze strany šlechty nepřicházela obchodníkům a formanům žádná ochrana či pomoc, ačkoli se jí neustále dožadovali. Provoz na cestách řídl, obchodování upadalo, městům klesal příjem z poplatků, z ungeltního práva. Měšťané, kteří se už začínali vnímat jako zvláštní stav, se cítili poškozováni. Proto se města dne 9. října 1520 na poradě v Praze dohodla na společné akci proti záškodníkům, přestože takový postup odporoval zemskému právu. \n\nPetr Suda se uchýlil na tvrz Janovice, kterou měl v držení. Hlavní válečná výprava měšťanů proto směřovala na Janovice. Klatovští, stříbrští a plzeňští měšťané, jimž přišly další posily z Prahy, janovickou tvrz obklíčili. Vzdor jejich naprosté přesile se dobývání prodloužilo, protože Petrovi Sudovi přispěchala na pomoc šlechta, jmenovitě nejvyšší kancléř Ladislav ze Šternberka a náměstek nejvyššího purkrabí Hynek Bořita z Martinic. \n\nNakonec byly Janovice dobyty. Petru Sudovi se ještě před jejich dobytím podařilo utéct, jeho manželka i s dětmi však byla zadržena a internována v Klatovech. Celkem bylo uvězněno šestnáct osob. Tvrz Janovice byla 23. listopadu 1520 vypálena a srovnána se zemí. \n\nZástupci měst se opět sešli v Praze (6. ledna 1521) a žádali krále o vykonání spravedlnosti na uvězněných, sedm vězňů ale bylo už 11. ledna odsouzeno a popraveno, ještě než se král vyjádřil.\n\nNásledovala žaloba Petra Sudy a zemanů z dalších rozbořených tvrzí v okolí, kteří byli podporováni většinou šlechtických stavů. Města byla obviněna z veřejného násilí. Král rozeslal městům dopis, vyjádřil v něm rozhořčení nad popravami vězňů, k nimž města neměla právo bez jeho vůle přistoupit.\n\nDne 16. března1523 král Ludvík Jagellonský Petra Sudu ospravedlnil a jako kompenzaci za Janovice mu dal Zdechovice a další statky pod Železnými Horami. Tvrz, dvůr a ves Řenče (a další vsi) poté Petr Suda prodal Janu Markvartovi z Hrádku, hejtmanu Plzeňského kraje, prvnímu předku rodu Markvartů z Hrádku.\n\nPetr Suda z Řeneč měl čtyři děti. Nejstarší dostal jméno Suda, další synové pak byli Sigmund a Ludvík. Nejmladší byla dcera Johanka.\n\nU Sigmunda, Ludvíka a Johanky nejsou uvedeni potomci. Jsou popsány, a to jen zčásti, majetkové a sociální poměry. V roce 1536 koupili Sigmund a Ludvík Podol i s vesnicemi.\n\nPři dělení majetku v roce 1546 (viz ještě text o Sudovi, v tomto odstavci níže) dostal Sigmund Podol, kterou poté prodal. (Podíly Ludvíka a Johanky nejsou v pramenech uvedeny.) Roku 1546 byl Sigmund na Starkoči a roku 1555 hejtmanem na Kunětické hoře.\n\nO Ludvíkovi je zmínka, že roku 1558 \"seděl\" (tj. sídlil) na Čijovicích.\n\nSuda. O Sudovi zůstalo nejvíc informací. V roce 1546 při dělení majetku dostal Zdechovice u Přelouče (v roce 1558 o ně přišel, vyplatil je od něj Karel ze Žerotína). Suda poté bydlel v Heřmanově Městci. Oženil se s Dorotou z Lipan, stal se krajským radou. V roce 1565 koupil tvrz Orlici u Ústí nad Orlicí i se zápisnými vesnicemi. Tvrz přestavěl a rozšířil. Po jeho smrti Orlici spravovala Dorota z Lipan, což jej doloženo ještě v roce 1615. \n\nSuda a Dorota měli dva syny, Jetřicha a Albrechta Šťastného. Oba byli členy Jednoty bratrské. Sudové z Řeneč se patrně zapojili v roce 1618 do povstání proti králi, v roce 1623 byli za to odsouzeni. Jejich účast není zcela objasněna, možná šlo jen o finanční podporu. V každém případě jim statky nebyly konfiskovány, takže jejich provinění nebylo posuzováno jako zásadní.\n\nAlbrecht. 17. května 1617 koupil Jesenici. Nejsou doloženi žádní potomci.\n\nJetřich. V letech 1592 - 1638 měl v držení Orlici. 17. 6. 1624 si vzal vdovu Annu z Kobylího, s ní vyženil Morašice. Zemřel kolem roku 1638.\nJetřich neměl mužského potomka, takže jím rod po meči (tzn. v mužské linii) vymřel. Zůstala větev po přeslici, tzn. potomci dcery, která provdáním získala nové jméno a začala patřit do nové rodiny.\n\nDorota Anna Sudová z Řeneč, Jetřichova dcera, se narodila v roce 1625. V roce 1642 se vdala za Adama Mikuláše Vitanovského z Vlčkovic, jenž se v roce 1646 stal hejtmanem Hradeckého kraje. Manželé většinu času pobývali na orlické tvrzi. Patřilo jim ještě Uhersko, kam zavítali jen občas. Dorota Anna zemřela 13. května 1652 a byla pohřbena v lukavském kostele. Její manžel Adam Mikuláš Vitanovský zemřel o rok později, 29. dubna 1653.\n\nZůstaly po nich tři děti, z nichž byl patrně nejslavnější Hynek Jetřich Vitanovský z Vlčkovic.\n\n\n"}
{"id": "1526918", "url": "https://cs.wikipedia.org/wiki?curid=1526918", "title": "Žít svůj život", "text": "Žít svůj život\n\nŽít svůj život (ve francouzském originále \"Vivre sa vie: film en douze tableaux\") je francouzský film z roku 1962, který napsal a natočil režisér Jean-Luc Godard. Hráli v něm Godardova manželka Anna Karina, Sady Rebbot, André S. Labarthe a další. Pojednává o mladé Pařížance Naně, která opustí svého manžela a malého syna s nadějí, že se stane herečkou. Jelikož není schopna s herectvím začít, začne se živit prostitucí. Hudbu k filmu složil Michel Legrand a jeho kameramanem byl Godardův dlouholetý spolupracovník Raoul Coutard.\n\n"}
{"id": "1526921", "url": "https://cs.wikipedia.org/wiki?curid=1526921", "title": "Jana Tesaříková", "text": "Jana Tesaříková\n\nJana Tesaříková (* 26. května 1982 Chomutov) je česká výtvarnice, kytaristka a fotografka.\n\nNarodila se v Chomutově. Vystudovala Obchodní akademii Chomutov. Výtvarné vzdělání získala v ateliéru „Relaxační tvorba“ Mgr. Petry Balnarové v Lidové konzervatoři v Ostravě. Po zakončení Absolutoriem, opravňující k vyučování v zájmových kulturních organizacích, navštěvovala ateliér Malba a kresba Jany Smékalové.\n\nTvorbu zaměřila na pocity, které mají vyvolat nekonečný chod myšlenek. Každý má vyvolat určitou emoci v pozorovateli. Nejčastější rys obrazů Jany Tesaříkové je zachycení lidské tváře a symbolů, které tvoří příběh. Často je v obrazech zachycen strach a zároveň naděje, poslední dobou se objevují v malbách i zvířata nebo zvířecí motivy.\n\nNyní využívá techniku akrylu. Několik let se však věnovala hlavně kresbě a malbě pastelem.\n\nNejen tvoření obrazů, ale i hudba doprovází výtvarnici životem. Byla kytaristkou v undergroundové kapele s názvem Autumn Cold. Nyní působí v kapele Katarze.\n\nV roce 2016 zakládá sdružení výtvarníku s názvem Řád chaosu.\n\n2010\n\n2011\n\n2013\n\n2014\n\n2016\n\n2017\n\n2018\n\n2019\n\n"}
{"id": "1526922", "url": "https://cs.wikipedia.org/wiki?curid=1526922", "title": "Noah Lyles", "text": "Noah Lyles\n\nNoah Lyles (* 18. července 1997) je americký atlet, sprinter. \n\nV roce 2016 se stal juniorským mistrem světa v běhu na 100 metrů a byl také členem vítězné štafety USA na 4x100 metrů na tomto šampionátu. Jeho specializací je běh na 200 metrů, v němž se stal roku 2019 mistrem světa (v katarském Dauhá), a to časem 19,83 s. Osobní rekord v hodnotě 19,50 sekundy z něj činí čtvrtého nejrychlejšího sprintera na této trati v historii.\n\n\n"}
{"id": "1526923", "url": "https://cs.wikipedia.org/wiki?curid=1526923", "title": "Marek Hłasko", "text": "Marek Hłasko\n\nMarek Jakub Hłasko (14. ledna 1934 Varšava – 14. června 1969 Wiesbaden) byl polský prozaik, esejista a filmový scenárista.\n\nZ kázeňských důvodů nedokončil studium a pracoval jako řidič, v roce 1952 se stal dopisovatelem deníku \"Trybuna Ludu\" a v roce 1954 publikoval svoji první povídku \"Baza Sokołowska\", v níž otevřeně vylíčil život dělnické mládeže. O rok později se stal redaktorem generačního názorového časopisu \"Po Prostu\". Získal pozici mluvčího nonkonformních mladých intelektuálů, symbolizoval odklon od doktríny socialistického realismu a byl pro svůj bohémský styl života označován za polského Jamese Deana. Jeho společenskokritický román \"Ósmy dzień tygodnia\" zfilmoval v roce 1957 Aleksander Ford, promítání snímku však bylo zakázáno až do roku 1983. V roce 1958 získal Hłasko Literární cenu polských nakladatelů.\n\nOd roku 1958 žil v exilu (Západní Německo, Izrael, USA). Stesk po vlasti u něj vedl k prohlubujícím se psychickým potížím, alkoholismu i destruktivním a sebedestruktivním náladám. V roce 1968 v New Yorku při jedné opilecké hádce udeřil svého přítele, hudebníka Krzysztofa Komedu, který spadl ze srázu a utrpěl smrtelné zranění hlavy. Zbytek života strávil Hłasko výčitkami a 14. června 1969 byl nalezen ve svém bytě mrtev. Nejpravděpodobnější příčinou smrti bylo požití barbiturátů a alkoholu; nenašel se dopis na rozloučenou, takže je sporné, zda šlo o smrt dobrovolnou. \n\nV letech 1961 až 1965 byla jeho manželkou německá herečka Sonja Ziemannová.\n\nPolská punkrocková skupina The Analogs mu věnovala album \"Hlaskover Rock\" (2000).\n\n\n"}
{"id": "1526927", "url": "https://cs.wikipedia.org/wiki?curid=1526927", "title": "Luděk Stehlík", "text": "Luděk Stehlík\n\nLuděk Stehlík (* 16. ledna 1965) je bývalý český hokejový útočník. \n\nV československé lize hrál za TJ Zetor Brno. Odehrál 5 ligových sezón, nastoupil v 61 ligových utkáních, dal 7 ligových gólů a měl 9 asistencí. V nižších soutěžích hrál za TJ Lokomotiva Ingstav Brno, TJ Slavia Praha, Dukla Jihlava „B“ a VTJ Litoměřice. V roce 1983 reprezentoval Československo na Mistrovství Evropy juniorů v ledním hokeji 1983, kde tým skončil na 3. místě.\n"}
{"id": "1526928", "url": "https://cs.wikipedia.org/wiki?curid=1526928", "title": "Raoul Coutard", "text": "Raoul Coutard\n\nRaoul Coutard (16. září 1924 – 8. listopadu 2016) byl francouzský kameraman, který spolupracoval s několika režiséry Nové vlny, hlavně s Jean-Lucem Godardem.\n\nNarodil se v Paříži. Původně chtěl studovat chemii, ale kvůli ceně školného se nakonec rozhodl pro fotografii. V roce 1945 byl povolán do Indočínské války a následně žil jedenáct let ve Vietnamu. V roce 1956 byl přizván, aby natočil film režiséra Pierra Schoendoerffera \"La Passe du Diable\". Kameramanem se tehdy stal z nedorozumění, neboť si myslel, že bude pouze fotografovat scénu při natáčení. Uvedl, že kdyby věděl, že bude hlavním kameramanem, nikdy by práci nepřijal.\n\nV roce 1960 začal spolupracovat s Godardem, jejich prvním společným snímkem byl \"U konce s dechem\". Mezi další Godardovy filmy, na kterých se podílel, patří \"Žena je žena\" (1961), \"Žít svůj život\" (1962), \"Pohrdání\" (1963) a \"Křestní jméno Carmen\" (1983). Pracoval také s dalším filmařem Nové vlny, Françoisem Truffautem, a to na filmech \"Střílejte na pianistu\" (1960), \"Jules a Jim\" (1962), \"Hebká kůže\" (1964) a dalších. Dále pracoval například na filmech Costy-Gavrase či Philippa Garrela. Jeho vůbec posledním snímkem byl právě Garrelův \"Sauvage innocence\" (2001). Během své více než padesátileté kariéry natočil více než 75 filmů. Sám také režíroval filmy \"Hoa-Binh\" (1970), \"Legie na Kolwezi\" (1980) a \"S.A.S. à San Salvador\" (1983). Za svou tvorbu získal několik ocenění, včetně Césara pro nejlepší kameru za film \"Le Crabe-Tambour\" (1978).\n\nZemřel v roce 2016 ve věku 92 let v Labenne na jihozápadě Francie.\n\n"}
{"id": "1526929", "url": "https://cs.wikipedia.org/wiki?curid=1526929", "title": "Kam tenkrát šel můj bratr Jan", "text": "Kam tenkrát šel můj bratr Jan\n\n„Kam tenkrát šel můj bratr Jan“ je píseň, kterou v roce 1977 nazpíval český zpěvák Karel Gott. Jednalo se o coververzi „západního“ hitu „All By Myself“ s hudbou amerického skladatele Erica Carmena na motivy 2. klavírního koncertu Sergeje Rachmaninova. Českým textem jej opatřil Zdeněk Borovec. V délce sedmi minut byla nahrána pro album \"Romantika\", jež vydal Supraphon v roce 1978, a to s klavírním partem, který odehrál pianista Rudolf Rokl. Album bylo tvořeno z větší části právě coververzemi zahraničních skladeb, doplněnými písněmi z pera Karla Svobody, Petra Hapky či Ladislava Štaidla.\n\nPíseň má v Gottově repertoáru zvláštní postavení. Zpěvák v roce 1977 podepsal Antichartu, jejíž text předčítal 4. února v Divadle hudby, čímž potvrdil svou pověst prorežimního umělce, téhož roku však vznikla také tato píseň. Bez ohledu na to, zda to bylo původním textařovým záměrem, vnímalo mnoho posluchačů text jako odkaz k úmrtí Jana Palacha v roce 1969 na protest proti okupaci Československa a společenské letargii. V roce 2005 vyšlo album v reedici a Karel Gott v bookletu potvrzoval věnování písně památce Jana Palacha: \"„Tak to taky textař Zdeněk Borovec vymyslel. Ale tenkrát jsem to nemohl nahlas říkat. […] Já jen věděl, že s touhle písní nesmím zlobit na jevišti. Proto jsem ji taky zazpíval jen jednou v televizní show Karel Gott v Lucerně.“\" Znovu ji pak Supraphon vydal na singlu věnovaném 40. výročí Palachova úmrtí v lednu 2009, spolu s méně známou písní Viktora Sodomy „Mistrům Janům“.\n\nNa koncertě v pražské O areně u příležitosti 70. narozenin Karla Gotta v červnu 2009 píseň zazpíval Tomáš Trapl, který v její interpretaci nahradil původně ohlášeného Daniela Hůlku. Na koncertě u příležitosti 50. výročí sovětské okupace v srpnu 2018 na Václavském náměstí v Praze zazpívala píseň Lucie Bílá, jež se však nesetkala s příznivou odezvou publika.\n\n"}
{"id": "1526934", "url": "https://cs.wikipedia.org/wiki?curid=1526934", "title": "Pražské orgie (rozcestník)", "text": "Pražské orgie (rozcestník)\n\nPražské orgie:\n\n"}
{"id": "1526935", "url": "https://cs.wikipedia.org/wiki?curid=1526935", "title": "Pierre Braunberger", "text": "Pierre Braunberger\n\nPierre Braunberger (29. července 1905 – 16. listopadu 1990) byl francouzský filmový producent. Pocházel z lékařské rodiny, ale od dětství věděl, že se této profesi věnovat nechce. V roce 1923 odešel do New Yorku, kde krátce pracoval pro filmovou společnost Fox Film Corporation. Zanedlouho odešel do Los Angeles, kde pracoval pro Metro-Goldwyn-Mayer. Po osmnácti měsících se rozhodl pro návrat do Francie. Produkoval například filmy Jeana Renoira (\"Fena\"), Jean-Luca Godarda (\"Žít svůj život\") či Françoise Truffauta (\"Střílejte na pianistu\"). V roce 1966 byl vedoucím poroty na Berlínském mezinárodním filmovém festivalu. V roce 1980 získal Čestného Césara. Zemřel ve věku 85 let.\n\n"}
{"id": "1526936", "url": "https://cs.wikipedia.org/wiki?curid=1526936", "title": "Kateřina Lehnická", "text": "Kateřina Lehnická\n\nKateřina Lehnická (7. únor 1542, Vratislav, Dolnoslezské vojvodství – 3. září 1569, Fryštát, Těšínské knížectví). Byla dcerou Fridricha III. Lehnického a Kateřiny von Mecklenburg-Schwerin.\n\nDne 28. prosinec 1563 se provdala za knížete Fridricha Kazimíra Fryštatského. V manželství se narodila jediná dcera Kateřina (6. srpen 1565 – prosinec 1571). Kněžna zemřela v roce 1569.\n\n"}
{"id": "1526938", "url": "https://cs.wikipedia.org/wiki?curid=1526938", "title": "Manyara", "text": "Manyara\n\nManyara je bezodtoké jezero ve Východoafrickém riftu na severu Tanzanie. Nachází se nedaleko města Arusha v nadmořské výšce 1045 m. Má rozlohu v závislosti na přísunu vody mezi 230 km² a 470 km² a maximální hloubku 3,7 m. Nejdůležitějším přítokem je řeka Makayuni. Název jezera je odvozen z masajského slova „emanyara“ (pryšec). \n\nVoda je alkalická s pH okolo 9,5. V jezeře žije množství vrubozubcovitých ryb včetně vzácného endemitu \"Oreochromis amphimelas\". Jezero je známé bohatstvím vodního ptactva: nesyt africký, pelikán bílý, marabu africký, lžičák pestrý, pisila čáponohá, jespák malý a především plameňák malý (v roce 1991 zde byly napočítány téměř dva miliony jedinců). Na březích rostou akácie, trichilie a nohoplody.\n\nPodle jezera je nazván administrativní region Manyara a národní park Manyara (biosférická rezervace UNESCO).\n\nErnest Hemingway označil okolí jezera za nejkrásnější krajinu v Africe.\n\n"}
{"id": "1526939", "url": "https://cs.wikipedia.org/wiki?curid=1526939", "title": "Thomas McEvilley", "text": "Thomas McEvilley\n\nThomas McEvilley (13. července 1939 – 2. března 2013) byl americký kritik umění. Studoval na Cincinnatské (B. A.) a později na Washingtonské univerzitě (M. A.). Od roku 1969 působil na Riceově univerzitě a jako hostující profesor přednášel mimo jiné i na Yale. Přispíval například do uměleckých magazínů \"Artforum\" a \"Contemporanea\". Vydal také několik sbírek esejů a dalších knih, mimo jiné i románů a sbírek poezie. Zemřel na rakovinu ve věku 73 let.\n\n"}
{"id": "1526944", "url": "https://cs.wikipedia.org/wiki?curid=1526944", "title": "Melchior d'Hondecoeter", "text": "Melchior d'Hondecoeter\n\nMelchior d'Hondecoeter (nizozemská výslovnost: [də ˈɦɔndəˌkutər]; (kolem 1636, Utrecht – 3. dubna 1695, Amsterdam) byl nizozemský malíř. Žil téměř celý život v Amsterdamu, kde na počátku své kariéry maloval hlavně kompozice s ptáky, obvykle exotickými, nebo se zvířaty ve volné krajině či parku. Maloval především kohouty, slepice, pávy a holuby, obyčejně v životní velikosti s krajinářským pozadím. Své kompozice sestavoval velmi malebně a koloritem dovedl velmi naturalisticky napodobit přirozený tón a lesk různobarevného ptačího peří.\n\nJako vnuk malíře Gillise d'Hondecoetera a syn Gijsberta d'Hondecoetera, jehož sestra Josijntje se vdala za malíře Jana Baptista Weenixe, byl vychován v uměleckém prostředí. Melchiorův bratranec Jan Weenix řekl Arnoldu Houbrakenovi, že Melchior byl v mládí mimořádně zbožný, modlil se velmi hlasitě, takže jeho matka a strýc se rozhodovali, zda zvolí pro Melchiora kariéru malíře či kněze.\nV roce 1659 pracoval v Haagu a stal se členem malířské akademie Confrerie Pictura. V roce 1663 se Hondecoeter oženil se Susanne Tradel z Amsterdamu. Bydlela na Lauriergrachtu a bylo jí třicet, když se vzali. Pár měl dvě děti, pokřtěné v letech 1666 a 1668. Nebyla prý příliš milá, přesto nechala své sestry žít v domě. Podle Houbrakena Hondecoeter trávil hodně času na své zahradě nebo pil v hospodě v městečku Jordaan nedaleko Amsterdamu. Na Lauriergrachtu byl obklopen obchodníky s uměním a různými malíři. Později se přestěhoval do domu na Leliegrachtu (poblíž současného domu Anny Frankové). V roce 1692 jeho žena zemřela. Hondecoeter poté bydlel v domě své dcery Isabel na Warmoesstraa (jedna z nejstarších ulic Amsterodamu), pohřben byl v kostele Westerkerk (protestantský kostel v Amsterdamu) a své dceři zanechal značné dluhy. V jeho inventáři je uveden rám na přidržení ptáků v dané poloze a sedm obrazů Franse Snyderse.\n\nHondecoeter nezačal svou kariéru zobrazováním ptactva. Historik Victor Eugène Louis de Stuerss uvádí, že nejprve maloval obrázky s náměty moře. Jedno z jeho raných děl \"Vana s rybami\" z roku 1655 je nyní v Herzog Anton Ulrich Museum v Braunschweigu. Hondecoeter ovšem brzy opustil ryby pro drůbež. Získal pověst celebrity jako malíř ptáků, ovšem nemaloval pouze ptáky jako jeho současník malíř Jan Fyt, známý také pod jménem Johannes Fijt. Nezobrazoval zvěř jako pouhou mysliveckou trofej po celodenním střílení, ani jako reklamu pro obchodníka se střelivem. Ukazoval je jako živé bytosti s vášní, radostí, strachem a hádkami, tedy s emocemi, které – jak potvrdí i přírodovědci – zvířata mají. I bez brilantních barev a dokonalé techniky Fijta jsou Melchiorovi ptáci plní života. Jak píše Burger: \"Hondecoeter zobrazuje mateřství slepice s takovou něžností a vcítěním jako Raffael mateřství Madony\". Fijt, žák Snydera, byl skvělý v zobrazování kůže jelenů a peří ptáků. Hondecoeter se soustředil spíše na zobrazení emocí zobrazovaných zviřat. Z jeho obrazů je datováno jen asi dvacet, mnohem více je jich podepsáno. Pozoruhodný je obraz \"Kavka bez vypůjčeného peří\" z roku 1671, dnes v muzeu Mauritshuis v Haagu, hrabě Cadogan má autentickou kopii. Za pozornost stojí obrazy \"Zvěřina a drůbež\", \"Pes lovící koroptev\" z roku 1672 v Královském belgickém muzeu výtvarných umění a \"Park s drůbeží\" z roku 1686 v Ermitáži v Petrohradu.\n\nNizozemský místodržící Vilém III. Oranžský pověřil Melchiora namalováním obrazu zvěřince do paláce Het Loo v Apeldoornu, venkovského sídla oranžsko-nasavské dynastie. Obraz, který se nyní nachází v haagském muzeu, ukazuje, jak malíř překonal potíže se zobrazením indického skotu, slonů a gazel. Lepší je však v zobrazování místní fauny. Těmito pracemi zdobil královské hrady Bergisch Gladbach a zámek Oranienstein v německém městě Diez. Jeho nejranější díla jsou propracovanější, přesto namalovaná s lehkostí a barvy jsou jemnější než jeho pozdější díla. Jeho tahy štětcem jsou však odvážné a malíř má jistotu oka, ukazuje pohyb ptáků s velkým citem a přesností.\n\nPodle Nizozemského institutu dějin umění (RKD) byli jeho registrovanými žáky Willem Hendrik Wilhelmus van Royen a Jan Weenix. Jeho následovníci či malíři jím ovlivnění byli D. Birrius, vlámský malíř Peter Casteels (III), Adriaen van Oolen, také známý jako Jan Van Alen, Felice Boselli z Piacenzy, italský malíř Angelo Maria Crivelli, Tobias Stranover z Hermannstadtu, irský malíř Charles Collins (asi 1680–1744), Marmaduke Cradock, Adriaen Coorte, Jan van Huysum nebo Elias Vonck.\n\nJeho mistrovská díla jsou v Haagu, Soestdijku a v Amsterodamu (\"Plovoucí peří\"), další práce jsou v anglickém muzeu Wallace Collection a v paláci Belton House v Lincolnshire. Kromě toho jsou jeho obrazy ve veřejných galeriích v Berlíně, Budapešti, v Caen, v Kolíně nad Rýnem, Kodani, Detroitu, Drážďanech, Dublinu, Florencii, Glasgow, Hannoveru, Karlsruhe, Kasselu, Londýně, Lyonu, Lille, Montpellieru, Mnichově, v Paříži, Poltavě, Rize, Rotterdamu, Rouenu, Stuttgartu, Schwerinu, Vaduzu, Varšavě a Vídni. Největší dosud pořádaná výstava Hondecoeterových prací se konala v Berlíně v roce 2010, kde bylo vystaveno 18 jeho obrazů v Nové Národní galerii jako součást výstavy Willema de Rooije \"Intolerance\".\n\n\n"}
{"id": "1526946", "url": "https://cs.wikipedia.org/wiki?curid=1526946", "title": "Serhat Balcı", "text": "Serhat Balcı\n\nSerhat Balcı (* 15. března 1982 Istanbul) je bývalý turecký zápasník–volnostylař.\n\nZápasit začal se v rodném Istanbulu v 9 letech v klubu Haydarpaşa Demirspor pod vedením svého strýce. Vedle volného stylu se věnoval i národnímu zápasu. Jeho rodina pochází z samsunské horské obce Ladik. V průběhu své dlouhé sportovní kariéry reprezentoval několik klubů. V turecké mužské reprezentaci se pohyboval od roku 2002 ve váze do 84 kg. V roce 2004 prohrál nominaci na olympijské hry v Athénách s Gökhanem Yavaşerem. V roce 2007 se pátým místem na mistrovství světa v Baku kvalifikoval na olympijské hry v Pekingu. V Pekingu startoval jako reprezentant městského sportovního klubu Amasya a postoupil do semifinále, ve kterém prohrál ve dvou setech 0:2 s reprezentantem Tádžikistánu Jusupem Abdusalamovem. V souboji o třetí místo prohrál s Ukrajincem Tarasem Daňkem 0:2 na sety a obsadil dělené 5. místo.\n\nOd roku 2009 přešel do vyšší váhy do 96 kg. V roce 2011 se druhým místem na domácím mistrovství světa v Istanbulu kvalifikoval na olympijské hry v Londýně. V Londýně zastupoval istanbulský klub Sancaktepe a prohrál v úvodním kole s reprezentantem Kyrgyzstánu Magomedem Musajevem ve třech setech v poměru 1:2. V zápětí se rozloučil s reprezentací. Pravidelně startuje na národním turnaji Kırkpınar v Edirne.\n\n"}
{"id": "1526948", "url": "https://cs.wikipedia.org/wiki?curid=1526948", "title": "Ricberht", "text": "Ricberht\n\nRicberht (staroanglicky \"Ricbyhrt\") byl pravděpodobně anglosaský král Východní Anglie, menšího království o rozloze dnešních hrabství Norfolk a Suffolk. Pokud vůbec byl králem, pak jeho vláda nemohla trvat déle než tři roky, tj. 627–630.\nPodle Bedy byl Ricberht pohanský šlechtic, co se stal králem teprve s pomocí spáchaní vraždy legitimního krále a dědice Eorpwalda z dynastie Wuffingů. Důvody pro odstranění Eorpwalda z trůnu byly politické nebo náboženské, možná kombinací obojího. Podle některých historiků jako je Higham byl Eoprwald východoanglickou šlechtou chápán jako vládce poslušný ke králi Northumbrie. Byl také již v pořadí druhým králem Východní Anglie, co se nechal pokřtít a stal se křesťanem. I když veřejně udržoval synkretismus obou věr, tj. staré-pohanské i nové-křesťanské jako jeho otec Rædwald, podle obecného mínění to nemuselo stačit. Pohanští šlechtici jako Ricberht mohli nabýt domnění, že násilné odstranění Eoprwalda je jediným řešením, jak zvrátit běh událostí. Pokud byl navíc Eorpwald považován východoanglickými šlechtici za poddajného k Northumbrii, mohl se v jejich očích jevit jako slabý vůdce. Po jeho zavraždění a možném nástupu Ricberhta na trůn skutečně došlo i ke krátké obrodě původních poměrů i v podobě většího návratu k pohanství, to však trvalo jen krátce jako jeho vláda, pouhé tři roky. Po něm nastoupil na trůn ne jeden, ale rovnou králové dva, křesťan Sigeberht a pohan Ecgric, a vládli společně.\n\nRicberht je dalším možným panovníkem, který po smrti mohl být uložen do pohřební lodě v mohyle v Sutton Hoo. Historici ale převážně přisuzují pohřební mohylu Rædwaldovi.\n\n"}
{"id": "1526953", "url": "https://cs.wikipedia.org/wiki?curid=1526953", "title": "Autobusové nádraží Třebíč", "text": "Autobusové nádraží Třebíč\n\nAutobusové nádraží Třebíč je autobusové nádraží v Třebíči, nachází se na Komenského náměstí v Třebíči.\n\nNádraží je kombinované, jak příjezdové, tak koncové. Nádraží je tvořeno 5 ostrovními nástupišti kolmo k výpravní budově. Celkem je zde 30 odjezdových stání a asi 10 odstavných stání. Denně z autobusového nádraží odjíždí kolem 500 spojů, které přepravují až 11 500 cestujících. Nejdůležitější spoje jsou ty, které zajíždí do hospodářsky významných lokalit, kde sídlí Jaderná elektrárna Dukovany a jihlavské firmy jako Bosch Diesel v Jihlavě, kam denně dojíždí mnoho lidí za prací.\n\nV roce 2019 bylo zadáno vypracování ideové studie, která má nastavit způsob řešení autobusového nádraží v dalších letech. Odborným garantem studie, která byla zadána skupině třebíčských architektonických studií, je městský architekt Jaroslav Hulín. Součástí zadání je několik požadavků, první je ten, že by měly být zachovány zastávky autobusů, ale ne v původním rozsahu. Dalším požadavkem je nová komerční zóna a zachování výdejny heraltické vody a parkovacích míst. Investice by měla dosáhnout několik stovek milionů Kč. Měly by vzniknout celkem tři architektonické studie, které budou představeny obyvatelům města.\n\nV roce 2019 byly v areálu instalovány boxy pro úschovu jízdních kol.\n\nV roce 1984 bylo postaveno nové autobusové nádraží v centru města. V rámci stavby byla zbourána část Stařečky. Výpravní budova byla situována v dobré poloze s napojením na MHD a centrální Karlovo náměstí. Dne 29. srpna 1986 byla slavnostně otevřena nová odbavovací hala třebíčského autobusového nádraží a spolu s ní tak byla dokončena stavba celého areálu nádraží. Od 10. prosince 2018 je provozována nová linka mezi Třebíčí a Prahou, je provozována společností FlixBus.\n\nVlastníkem a hlavním provozovatelem autobusového nádraží do roku 2017 byla společnost TRADO-BUS, s. r. o., která je od roku 2004 ve vlastnictví společnosti ICOM transport a. s. se sídlem v Jihlavě.\n\nProvozovatelem nádraží byla září 2017 je společnost Tredos. Ta získala provoz nádraží v novém výběrovém řízení za částku 1,6 milionu Kč ročně, dřívější částka za provoz nádraží vycházela na 1,488 milionu Kč. Nová a předchozí společnost provozovatele spolu nekomunikují a dochází tak problémům při předání nádraží. Byla odvezena informační cedule na nádraží, nejsou známy podmínky pro vjezd autobusů a na nádraží nepracuje informační pracovnice. Informační panel však byl instalován nový. V plánu je úprava označníků zastávek s čitelnějšími jízdními řády, nové toalety či zázemí pro řidiče. Na konci září téhož roku bylo zveřejněno, že kvalita situace je horší než před změnou, nejsou instalovány lavičky v dostatečném počtu, chybí orientační tabule a nejsou rekonstruovány pokladny. Společnost ICOM transport také neparkuje svoje autobusy v prostorách autobusového nádraží, ale různě po městě, což je nevhodné, stále ještě nědošlo ke smluvní dohodě mezi společnostmi ICOM transport a Tredos, která by měla upravit vjezdy na autobusové nádraží.\n\nV listopadu 2017 společnost ICOM transport přesunula zastávky linek autobusů (cca 300 spojů) na zastávky v Sucheniově ulici. Kraj tuto změnu umožnil, protože neměl zákonné možnosti toto zamítnout. Město Třebíč však podá námět na přezkum tohoto rozhodnutí ke kraji. ICOM transport dříve na nádraží zajížděl, k prosinci roku 2017 neměl uzavřenou smlouvu s novým provozovatelem nádraží v Třebíči, tj. se společností Tredos. ICOM transport je však provozovatelem příměstské dopravy, kterou objednává kraj. Město Třebíč pak jednalo se společností Tredos, že by provozování autobusového nádraží převzalo, jednatel společnosti Tredos pak od města očekával finanční kompenzaci. Dne 24. listopadu bylo oznámeno, že na zastávky na Sucheniově ulici začne zajíždět ještě více linek, smlouva stále nebyla uzavřena. Společnost ICOM transport uvedla, že nekomunikoval starosta města Třebíče, společnost Tredos uvedla, že nekomunikuje ICOM transport. Dalším problémem, proč zřejmě město špatně komunikovalo se společností ICOM transport bylo to, že se strany stále nedohodly na kompenzacích za zvýšené mzdy řidičů městské hromadné dopravy, kterou provozuje ICOM transport.\n\nKe dni 1. prosinci 2017 pak město Třebíč převzalo provozování autobusového nádraží v Třebíči. Město pak zaslalo návrh smlouvy zajišťující podmínky zajíždění autobusů společnosti ICOM transport na autobusové nádraží, kdy podmínky měly být výrazně výhodnější než ty, které požadovala společnost Tredos. Tredos požadoval za každé zajetí autobusu na nádraží 99 Kč bez DPH. ICOM se nedohodl se společností Tredos a od převzetí provozování nádraží společností Tredos do převzetí provozování nádraží městem nezaplatil žádnou částku. Město pak bude zřejmě provozovat nádraží nadále, kdy poplatky za vjezdy autobusů mají na financování stačit, případně pak chce provést i rekonstrukci různých zařízení. V lednu 2017 pak mají opět začít jezdit autobusy společnosti ICOM Transport na autobusové nádraží. Smlouva mezi městem a společností ICOM Transport byla uzavřena. Byla také opravena chyba, kdy úředník zpracovávajícím smlouvu mezi společností Tredos a městem o pronájmu nádraží udělal chybu a ta pak neplatila. Dle podmínek smlouvy měla být ze soutěže o nádraží společnost Tredos vyloučena, doložila to, že není v insolvenci a měla doložit, že není v exekuci. V lednu 2017 také společnost Tredos předala do užívání nádraží městu Třebíč, která jej bude dál provozovat. Od 8. ledna 2017 opět linkové autobusy zajíždí na autobusové nádraží. Město v roce 2018 chce obnovit mobiliář nádraží.\n\nMimo jiné řidiči společnosti ICOM transport, která provozuje městskou hromadnou dopravou, zaslali v prosinci roku 2017 městu dopis, kde popsali nízké platy a informovali o možné stávkové pohotovosti. Společnost požádala město o navýšení částky, aby mohla navýšit platy řidičů. Společnost ICOM a město Třebíč se o výši platů přeli, řidiči byli dle starosty Janaty rukojmími ve sporu města a společnosti ICOM. Dne 14. prosince však město ustoupilo a schválilo navýšení vysoutěžené částky o 200 tisíc euro.\n\nV dubnu 2018 bylo vyhlášeno výběrové řízení na opravu veřejných toalet na nádraží. Toalety mají být vybaveny turnikety, aby nebyly navštěvovány bezdomovci. V roce 2018 proběhla výstavba čekárny pro rodiče s dětmi, tzv. Family pointu, také bude připravena místnost pro studenty, tzv. Student point. Family point byl nově otevřen ke konci září roku 2019.\n\nV roce 2019 byla otevřena nová restaurace v prostorách nádraží, jde o koktejlový bar s netradiční kuchyní.\n"}
{"id": "1526957", "url": "https://cs.wikipedia.org/wiki?curid=1526957", "title": "Kohuke", "text": "Kohuke\n\nKohuke je estonská cukrovinka. Má podobu asi 5 cm dlouhé čokoládové tyčinky plněné slazeným lisovaným tvarohem. Název pochází ze slova „kohupiim“ (tvaroh). Kohuke se podává vychlazené, především jako energeticky vydatná snídaně nebo svačina, zejména pro děti je cenným zdrojem vápníku. Vzniklo množství obměn základního receptu: tvaroh se ochucuje vanilkou, kokosem, rozinkami, marmeládou, kakaem nebo makovými zrnky, poleva může být také karamelová, marcipánová nebo ovocná.\n\nHlavním výrobcem je firma Tere AS se sídlem ve Viljandi. Kohuke se dá připravit i podomácku. \n\nZ Estonska se pochoutka rozšířila i do dalších zemí, v Rusku je známá jako \"syrok\" (сырок), v Lotyšsku jako \"biezpiena sieriņš\" a v Maďarsku jako \"túró Rudi\".\n\n"}
{"id": "1526959", "url": "https://cs.wikipedia.org/wiki?curid=1526959", "title": "Klaus-Dieter Sieloff", "text": "Klaus-Dieter Sieloff\n\nKlaus-Dieter Sieloff (27. února 1942 Tilsit – 13. prosince 2011 Stuttgart byl německý fotbalista, obránce.\n\nV německé bundeslize hrál za VfB Stuttgart a Borussii Mönchengladbach. Dále hrál v nižší soutěži za Alemannii Aachen a TSG Backnang 1919. V bundeslize nastoupil ve 304 ligových utkáních a dal 37 gólů. V letech 1970 a 1971 získal s Borussií Mönchengladbach mistrovský titul a v roce 1973 německý pohár. V Poháru mistrů evropských zemí nastoupil v 8 utkáních a dal 2 góly, v Poháru vítězů pohárů nastoupil v 8 utkáních a v Pohár UEFA nastoupil v 6 utkáních. Za reprezentaci Německa nastoupil v letech 1964–1971 ve 14 utkáních a dal 5 gólů. Byl členem stříbrné reprezentace Německa na Mistrovství světa ve fotbale 1966 a bronzové reprezentace Německa na Mistrovství světa ve fotbale 1970, ale v zápase nenastoupil.\n\n"}
{"id": "1526967", "url": "https://cs.wikipedia.org/wiki?curid=1526967", "title": "Gajómart", "text": "Gajómart\n\nGajómart je v zarathuštrismu první člověk či obr, šestá se sedmi věcí stvořených Ahura Mazdou. Je ztělesněním počátku světa, stejně jako je Sóšjáns ztělesněním jeho konce, a často je doprovázen první stvořeným býkem Gáv Í Évdádem. Podobá se prvotním obrům a kosmickým mužům v jiných mytologických tradicích jako je védský Puruša, severský Ymi, kabalistický Adam Kadmon nebo čínský Pangu, Carlo Cereti jej také považuje za íránský protějšek védského Mártándy.\n\nPomocím mýtu o Gajómartovi byla demonstrována starobylost a svatost chvédódah, manželství mezi blízkými příbuznými praktikovaného v sasánovském Íránu. První člověk byl totiž zrozen ze spojení Óhrmazda a jeho dcery Spandármad a prapředci lidstva se zrodili z jeho spojení Spandármad, tedy se svou vlastní matkou.\n\nV manicheismu je znám pod jménem Gerhmurd a společně s Murdijanag tvoří první lidský pár, arabsky je nazýván Jajúmart. U manichejců je od 3. století doloženo jeho ztotožňování s biblickým Adamem, později se objevuje i u muslimských autorů, například u Mas'údího.\n\nPoprvé se objevuje v Avestě jako \"gaja marətan\" „smrtelný život“, jehož fravaši podle \"Fravardín jaštu\", 13. jaštu Avesty, přijal jako první vůli Ahura Mazdy a člověk z kterého je odvozován původ Árjů. V 23. a 26. jasně je oslovován společně se Zarathuštrou, Vištáspou, Sóšjansem a dalšími proroky zarathuštrického náboženství.\n\nHlavním zdrojem informací o Gájomartovi je Bundahišn, středoperská kosmologická encyklopedie převážně z 8. a 9. století, přičemž další detaily uvádí Zádspram, učenec z 9. století, a Dénkard, další encyklopedický text a to z 10. století. Podle Bundahišnu byl Gajómart stvořen Óhrmazdem jako další z pomocníků v boji s Ahrimanem, v mytické zemi Érán-véz ve středu světa, na levém břehu řeky Dáití, zatímco prvotní býk Gáv Í Évdád byl stvořen na břehu pravém. Óhrmazd jej vytvořil ze země, zatímco jeho semeno stvořil ze světla a jasu nebes. Gajómartův fravahr se poté vydal bojovat s Ahrimanem. Po Gajómartově stvoření se Ahriman v hrůze krčil po tři tisíce let, dokud jej z této strnulosti nevytrhla démonka chtíče Jeh a nepřislíbila zabití prvního člověka. Soustředěnému útoku mnoha daévů Gajómart nakonec podlehl a z jeho mrtvého těla vznikly kovy. Jeho semeno však zachováno, očištěno sluneční paprsky a přechováváno bohem Nérjósangem. Nakonec spadlo na zemi a přijato svou matkou Spandármad. V té dlouze klíčilo až dalo vyrůst reveni z které se zrodil první lidský pár Mašja a Mašjánag. Poté Óhrmazd vzal Gajómartovu dokonalou formu – fravaši, a pověřil ji aby byla Sluncem. Při Frašegirdu, zarathuštrické apokalypse, bude společně se Sošjánsem, spasitelem a posledním člověkem, první vzkříšeným.\n\nV eposu Šáhnáme z 11. století je pod jménem Kajúmart prvním králem, který žil v jeskyni a založil dynastii Pišdádovců. Jeho syn Sjámak byl zabit Ahrimanem a ten zase pomstěn svým synem Hóšangem.\n"}
{"id": "1526972", "url": "https://cs.wikipedia.org/wiki?curid=1526972", "title": "Richard Jewell (film)", "text": "Richard Jewell (film)\n\nRichard Jewell (případně \"The Ballad of Richard Jewell\") je americký film režiséra Clinta Eastwooda. Scénář napsal Billy Ray podle článku novinářky Marie Brenner o Richardu Jewellovi. Hrají v něm Paul Walter Hauser, Sam Rockwell, Kathy Batesová, Olivia Wilde a další. Americká premiéra byla 13. prosince 2019.\n\nFilm byl oznámen v únoru 2014 s tím, že jej budou produkovat Leonardo DiCaprio a Jonah Hill, kteří si ve filmu zároveň zahrají hlavní role. Hill měl hrát Richarda Jewella, zatímco DiCaprio měl ztvárnit jeho právníka. O režii měl zájem Paul Greengrass. V roce 2015 měl film režírovat Clint Eastwood. Již v roce 2016 však byl do této pozice obsazen Ezra Edelman. Svého času byl na pozici režiséra rovněž zvažován David O. Russell. V dubnu 2019 bylo oznámeno, že film nakonec natočí Eastwood, přičemž v této fázi se Hill a DiCaprio na projektu podíleli pouze jako producenti. Natáčení probíhalo od června do srpna 2019.\n\n"}
{"id": "1526974", "url": "https://cs.wikipedia.org/wiki?curid=1526974", "title": "Antonín Slaný", "text": "Antonín Slaný\n\nAntonín Slaný (* 1. června 1955, Moravská Třebová) je český ekonom a vysokoškolský učitel. Patří k zakladatelům Ekonomicko-správní fakulty Masarykovy univerzity (1991). Prošel řadou vedoucích funkcí: v letech 1999–2004 a 2012–2020 byl děkanem Ekonomicko-správní fakulty MU a v období 2004–2011 prorektorem Masarykovy univerzity.\n\nDlouhodobě se zabývá problematikou hospodářské politiky a otázkami konkurenceschopnosti české ekonomiky. V roce 2005 byl jmenován profesorem v oboru hospodářská politika. V letech 2005–2011 byl ředitelem Centra výzkumu konkurenční schopnosti české ekonomiky ESF MU. V oblastech zájmu publikoval řadu odborných výzkumných prací, monografií i vysokoškolských učebnic.\n\nJe ženatý a má dvě děti, Martina (1982) a Kateřinu (1989). K osobním zájmům patří četba, cestování, turistika a lyžování.\n\n"}
{"id": "1526976", "url": "https://cs.wikipedia.org/wiki?curid=1526976", "title": "Marek Garmulewicz", "text": "Marek Garmulewicz\n\nMarek Robert Garmulewicz (* 22. ledna 1968) je bývalý polský zápasník–volnostylař.\n\nZápasení se věnoval od 15 let v Rudé Śląsce pod vedením Romana Pielicha a Jana Walkowiaka. V klubu Slavia se specializoval v Polsku netradičně na volný styl. V polské reprezentaci se pohyboval od konce osmdesátých let dvacátého století ve váze do 90 kg. V roce 1992 se kvalifikoval na olympijské hry v Barceloně, kde byl vyřazen v základní skupině po prohře s Turkem Kenanem Şimşekem.\n\nOd roku 1993 přestoupil do vyšší váhy do 100 kg. V roce 1996 startoval jako úřadující mistr Evropy na olympijských hrách v Atlantě. V Atlantě mu přál los k postupu do 4. kola (semifinále), ve kterém prohrál s Íráncem Abbásem Džadídím 1:4 na technické body. V následných opravách prohrál s Bělorusem Sergejem Kovalevským 4:8 na technické body a obsadil konečné 5. místo.\n\nV roce 1999 se třetím místem na mistrovství světa v Ankaře kvalifikoval na olympijské hry v Sydney, kde měl v základní skupině opět štěstí na papírově slabší soupeře. V rozhodujícím zápase ve skupině porazil reprezentanta Běloruska Alexandra Šemarova 3:2 na technické body a postoupil z prvního místa přímo do semifinále. V semifinále prohrál s Kazachem Islamem Bajramukovem 0:3 na technické body a v souboji o třetí místo prohrál s Gruzínem Eldarem Kurtanydzem 1:4 na technické body. Obsadil 4. místo.\n\nOd roku 2001 přestoupil do nejtěžší váhové kategorie do 130 (120) kg. V roce 2004 startoval na svých čtvrtých olympijských hrách v Athénách, kde nepostoupil ze základní skupiny přes reprezentanta Uzbekistánu Artura Tajmazovova. Vzápětí ukončil sportovní kariéru. Věnuje se trenérské práci v Rudé Śląsce.\n\n"}
{"id": "1526977", "url": "https://cs.wikipedia.org/wiki?curid=1526977", "title": "Richard Dering", "text": "Richard Dering\n\nRichard Dering (kolem 1580, Londýn – 22. března 1630, tamtéž) byl anglický renesanční skladatel během pozdní tudorovské doby. Narodil se okolo roku 1580 v Londýně. Je znám díky svým technikám, například \"basso continuo\", které předjímaly nástup barokní hudby v Anglii. Jeho dvou- a tříhlasé skladby se dodnes hrají na koncertech anglikánské církevní hudby. Původem byl Angličan, avšak kvůli své římskokatolické víře žil ve Španělsku.\n\nNarodil se okolo roku 1580 za vlády královny Alžběty I. V roce 1600 začal studovat v Oxfordu a roku 1610 se stal bakalářem. Pravděpodobně byl ve svém raném životě protestantem, ale má se za to, že v třicátých létech během pobytu v Itálii přestoupil k římskému katolicismu.\n\nPo anglické reformaci v 16. století byly náboženské vztahy silně napjaté. Řada anglických skladatelů, kteří konvertovali ke katolicismu, nebo byli podezřelí z konverze, odešla do exilu v římskokatolických zemích v kontinentální Evropě. Je známo, že Dering navštívil Florencii a poté nějakou dobu žil na anglické vysoké škole v Římě, konkrétně na semináři pro anglické katolické kněze. Dopis Sira Dudleyho Carletona Sirovi Haringtonovi, 2. baronovi Haringtonovi z Extonu, ze dne 25. června 1612 odkazuje na Haringtonova služebníka „pana Dearna“, který zvažoval „přejít“ ke katolické víře.\n\nRoku 1617 se Dening přestěhoval do Bruselu, kde žila řada anglických skladatelů v exilu, a Dening se s nimi patrně stýkal. Působil jako varhaník v klášteře anglických benediktinek a vydal dva svazky svých latinských motet. V předmluvě ke druhému z nich, \"Cantiones sacrae\" z roku 1618, naznačuje, že je napsal \"v prvním městě světa\", tj. v Římě. Od roku 1625 byla anglickou královnou katolička, Henrietta Marie Bourbonská, manželka krále Karla I. a Dering se vrátil do Londýna, kde působil jako varhaník v její soukromé kapli a jako hudebník královské hudby.\n\nZemřel v březnu 1630. Byl pohřben v Savojské kapli.\n"}
{"id": "1526978", "url": "https://cs.wikipedia.org/wiki?curid=1526978", "title": "František Čuberka", "text": "František Čuberka\n\nFrantišek Čuberka (8. března 1901 Lipník nad Bečvou – ??) byl český (moravský) překladatel ze srbochorvatštiny.\n\nNarodil se v Lipníku nad Bečvou, v rodině advokátního kancelisty Adolfa Čuberky a jeho manželky Karoliny, rozené Martincové.\n\nV roce 1921 vystoupil z římskokatolické církve. Dne 23. září 1923 se v Českých Budějovicích oženil s Vlastou Maxovou (1902–??). V roce 1926 bylo toto manželství prohlášeno za rozloučené.\n\nPovoláním byl učitel, v roce 1937 byl jmenován ředitelem školy v Bohatých Málkovicích.\n\nByl členem Moravského kola spisovatelů.\n\nFrantišek Čuberka publikoval své překlady jihoslovanských básní v časopise \"Československo-jihoslovanská revue\" či v Lidových novinách.\n\n\n"}
{"id": "1526979", "url": "https://cs.wikipedia.org/wiki?curid=1526979", "title": "Ta pravá", "text": "Ta pravá\n\nTa pravá je studiové album českého zpěváka Karla Gotta, poslední vydané za jeho života. Vydal jej Supraphon v červnu 2018 a obsahuje celkem dvanáct písní, na kterých se autorsky podílel mimo jiné Marek Ztracený, který napsal titulní píseň. Dále se na desce nachází coververze zahraničních písní s českými texty, které napsali například Radůza, Zdeněk Borovec, Michael Prostějovský a Eduard Krečmar. Album bylo pokřtěno v pražské Malostranské besedě a jejím kmotrem byl Marek Ztracený. První písně Karel Gott nahrál už v roce 2013, avšak kvůli velkému pracovnímu vytížení se k dalšímu nahrávání vrátil až roku 2014. Album bylo v polovině, když Karel Gott onemocněl rakovinou a k nahrávání písní se vrátil až na sklonku roku 2017 a začátku roku 2018, kdy natočil titulní píseň Ta pravá.\n\n\nZpěv: Karel Gott (1-12), Dasha (8)\n\nSbor: Dasha, Taťána Roskovcová, Naďa Wepperová, Jiří Březík (1, 2, 3, 7, 9, 10, 11)\n\nPetr ORM - klávesy, programování (1, 3, 4, 5, 6, 8, 10)\n\nPavel ORM - kytary(1, 3, 4, 5, 6, 8, 10)\n\nJosef Štěpánek - španělské kytary, steel kytara, kytary (4, 6, 12)\n\nOndřej Hájek - kytary (11)\n\nJan Jakubec - bass (11)\n\nJan Cidlinský - basa (12)\n\nPavel Bříza - bicí (1, 3, 5, 6, 7, 8)\n\nRoman Vícha - bicí (11)\n\nDavid Solař, Daniel Hádl - programování, klávesy (11)\n\nMarek Ztracený - piano (12)\n\nDechy: Vladmir Secký, Stanislav Zeman, Smyčcový orchestr, dhs studio orchestra\n"}
{"id": "1526981", "url": "https://cs.wikipedia.org/wiki?curid=1526981", "title": "Pattee Byng, 2. vikomt Torrington", "text": "Pattee Byng, 2. vikomt Torrington\n\nPattee Byng, 2. vikomt Torrington (\"Pattee Byng, 2nd Viscount Torrington, 2nd Baron Byng of Southill, 2nd Baronet Byng of Wrotham\") (25. května 1699 – 23. ledna 1747), byl britský politik, důstojník a dvořan. Jeho kariéra od raného mládí se odvíjela od vlivného postavení otce a sňatku s dcerou Charlese Montagu, vévody z Manchesteru. Již ve věku 24 let se stal členem britské vlády a vysoké úřady zastával až do smrti. \n\nPocházel z obchodnické a statkářské rodiny z Kentu, byl nejstarším synem admirála George Bynga, 1. vikomta Torringtona. Již v roce 1712 vstoupil do armády, v letech 1713–1715 podnikl kavalírskou cestu po Evropě, v roce 1718 dosáhl hodnosti kapitána a téhož roku obdržel za zásluhy otce státní rentu v Irsku. V letech 1721–1733 byl členem Dolní sněmovny za stranu whigů. Do parlamentu byl zvolen v doplňovacích volbách za přístav Plymouth; za tento volební obvod byl předtím poslancem jeho otec, který v roce 1721 přešel do Sněmovny lordů. Po otci převzal také vládní úřad prezidenta námořního pokladu (1724–1734), od roku 1732 byl členem Tajné rady. V letech 1734–1746 zastával funkci pokladníka v Irsku a od roku 1734 byl též členem irské Tajné rady. Před svou předčasnou smrtí nakonec vykonával dvorský úřad velitele královské tělesné stráže (\"Captain of the Yeomen of the Guard\", 1746–1747). \n\nJeho manželkou byla Charlotte Montagu (1705–1759), dcera Charlese Monntagu, 1. vévody z Manchesteru. Z jejich manželství se narodili synové George a Frederick, oba ale zemřeli v dětství. Titul vikomta zdědil Patteeho mladší bratr, generálmajor George Byng, 3. vikomt Torrington (1701–1750). Nejmladší z bratrů John Byng (1704–1757) byl admirálem a za sedmileté války byl popraven za porážku od Francouzů na Menorce. Od dalšího z bratrů Roberta Bynga (1703–1740), guvernéra na Barbadosu, pocházela pozdější rodová větev hrabat ze Straffordu.\n\nHlavním rodovým sídlem byl zámek \"Southill Park\" (Bedfordshire), který potomci prodali v roce 1796. \n\n"}
{"id": "1526982", "url": "https://cs.wikipedia.org/wiki?curid=1526982", "title": "John Byng, 1. hrabě ze Straffordu", "text": "John Byng, 1. hrabě ze Straffordu\n\nJohn Byng, 1. hrabě ze Straffordu (\"John Byng, 1st Earl of Strafford, 1st Viscount Enfield, 1st Baron Strafford\") (1772, Londýn, Anglie – 3. června 1860, Londýn, Anglie), byl britský polní maršál. Uplatnil se jako úspěšný vojevůdce za napoleonských válek, po bitvě u Waterloo byl pověřen obsazením Paříže. Později byl vrchním velitelem v Irsku, dosáhl titulu hraběte (1847) a nakonec byl povýšen na maršála (1855). Jeho vnuk Julian Byng, 1. vikomt Byng (1862–1935) byl úspěšným britským vojevůdcem za první světové války, generálním guvernérem v Kanadě (1921–1926) a nakonec polním maršálem (1932).\n\nPocházel ze šlechtické rodiny Byngů, která dosáhla významného postavení díky službě v námořnictvu v 18. století. Byl pravnukem admirála George Bynga (1663–1733). Narodil se jako mladší syn důstojníka a poslance George Bynga (1735–1789), po matce Anne Conolly z bohaté irské rodiny zdědil statky v Irsku v hrabství Londonderry. Po matčině linii byl synovcem irského místokrále Johna Hobarta, hraběte z Buckinghamshire, a velitele ve válce proti USA, generála Williama Howe. Studoval ve Westminsteru a od roku 1793 sloužil v armádě. Již v roce 1794 dosáhl hodnosti kapitána. Během francouzských revolučních válek byl zraněn v Holandsku. Později byl pobočníkem generála Richarda Vyse během povstání v Irsku, během něhož utrpěl v roce 1798 další zranění. Jako podplukovník se zúčastnil obléhání Kodaně a neúspěšné expedice ve Walcheren. V hodnosti plukovníka (1810) odešel do Španělska, kde bojoval v bitvě u Vitorie a v roce 1813 byl povýšen na generálmajora.\n\nVyznamenal se v závěrečné fázi napoleonských válek, po bitvě u Waterloo velel 1. armádnímu sboru, s nímž obsadil Paříž. V roce 1815 získal Řád lázně a rakouský vojenský Řád Marie Terezie. Poté velel v různých oblastech v Anglii a v roce 1825 dosáhl hodnosti generálporučíka. V letech 1828–1831 byl vrchním velitelem v Irsku a od roku 1828 též členem irské Tajné rady. Po návratu do Anglie byl za liberály zvolen do Dolní sněmovny (1832–1835), od roku 1832 zastával také čestnou funkci místodržitele v irském hrabství Londonderry, kde vlastnil statky. V parlamentu jako jeden z mála armádních důstojníků podpořil volební reformu a v roce 1835 byl povýšen na barona s členstvím ve Sněmovně lordů. V letech 1835–1837 byl členem státní komise pro reorganizaci armádní správy. Mimo aktivní službu dosáhl hodnosti generála (1841) a nakonec byl povýšen na polního maršála (1855). V roce 1847 po starším bratrovi Georgeovi (1762–1847) zdědil hlavní rodové sídlo \"Wrotham Park\" (Middlesex) postavené v polovině 18. století jejich prastrýcem admirálem Johnem Byngem. V roce 1847 získal titul hraběte ze Straffordu.\n\nByl dvakrát ženatý, jeho druhá manželka Marianne James byla neteří irského místokrále Johna Jeffreyse Pratta, 1. markýze z Camdenu. Z obou manželství měl pět dětí, dědicem titulů byl nejstarší syn z prvního manželství George Byng, 2. hrabě ze Straffordu (1806–1886), který v mládí zastával nižší úřady v britské vládě.\n\n"}
{"id": "1526983", "url": "https://cs.wikipedia.org/wiki?curid=1526983", "title": "Julian Byng, 1. vikomt Byng", "text": "Julian Byng, 1. vikomt Byng\n\nJulian Hedworth George Byng, 1. vikomt Byng (\"Julian Hedworth George Byng, 1st Viscount Byng, 1st Baron Byng\") (11. září 1862, Wrotham Park, Anglie – 6. června 1935, Thorpe Hall, Anglie), byl britský polní maršál. Proslavil se jako vojevůdce za první světové války, nejprve jako velitel kanadských vojenských sil ve Francii, později jako první v historii nasadil do boje tanky (bitva u Cambrai, 1917). V letech 1921–1926 byl generálním guvernérem v Kanadě, od roku 1928 byl jako vikomt členem Sněmovny lordů, v roce 1932 dosáhl hodnosti polního maršála. \n\nPocházel ze šlechtické rodiny Byngů, která dosáhla významného vzestupu v 18. a 19. století v armádních a námořních službách. Narodil se na hlavním rodovém sídle \"Wrotham Park\" (Middlesex) postaveném admirálem Johnem Byngem v polovině 18. století. Byl vnukem maršála Johna Bynga a nejmladším synem George Bynga, 2. hraběte ze Straffordu, a jeho druhé manželky Harriet Cavendish (1820–1892) z linie baronů z Cheshamu. Jeho nejstarší nevlastní bratr George Byng, 3. hrabě ze Straffordu, byl starší o 32 let. Po studiích v Etonu vstoupil do armády a původně sloužil převážně v koloniích (Indie, Súdán, Jižní Afrika), v letech 1897–1899 působil u největší anglické vojenské posádky v Aldershotu a poté se zúčastnil búrské války. V roce 1909 byl povýšen na generálmajora a poté se stal vrchním velitelem ve východní Anglii (1910–1912) a v Egyptě (1912–1914). Na počátku první světové války byl povolán do Evropy a zúčastnil se bojů ve Francii, v roce 1915 dosáhl hodnosti generálporučíka. Krátce velel 9. a 17. armádnímu sboru, v letech 1916–1917 byl velitelem kanadského vojenského sboru ve Francii. S ním zvítězil v roce 1916 v bitvě u Vimy, což podnítilo kanadský nacionalismus a způsobilo Byngovu popularitu v Kanadě. Jako velitel 3. armádního sboru byl v roce 1917 povýšen na generála. V závěrečné fázi první světové války vynikl jako úspěšný vojevůdce, přičemž v jeho sboru byly poprvé v historii použity tanky (bitva u Cambrai, 1917). \n\nPo skončení první světové války byl povýšen na barona a povolán do Sněmovny lordů (1919), zároveň obdržel poděkování parlamentu a odměnu ve výši 30 000 liber. Kromě toho získal Řád lázně a na jeho počest bylo pojmenováno městečko Byng v USA. V letech 1921–1926 byl generálním guvernérem v Kanadě; do této funkce byl jmenován po konzultaci s kanadskou vládou. V Kanadě byl velmi populární osobností, do politiky zasahoval jen zřídka a obezřetně. Po návratu z Kanady byl povýšen na vikomta (1928) a v armádě nakonec dosáhl hodnosti polního maršála (1932). \n\nBěhem první světové války byl vyznamenán několika řády v zahraničí, získal ruský Řád sv. Vladimíra a srbský Řád bílého orla, ve Francii se stal rytířem Čestné legie a obdržel Válečný kříž. Při jmenování do funkce kanadského generálního guvernéra získal Řád sv. Michala a sv. Jiří. V pozdějších letech obdržel čestné doktoráty na univerzitách Cambridge, Oxfordu, Torontu a Albertě. \n\nZemřel na zámku \"Thorpe Hall\" (Essex), který koupil v roce 1913. Jeho manželkou byla Evelyn Moreton (1870–1949) z rodu hrabat Ducie. Její jméno nese kanadská hokejová cena Lady Byng Memorial Trophy (1924). Jejich manželství zůstalo bez potomstva a titul vikomta zanikl. Po úmrtí vikomtesy Byng převzalo zámek Thorpe Hall ministerstvo obrany. \n\n"}
{"id": "1526984", "url": "https://cs.wikipedia.org/wiki?curid=1526984", "title": "George Byng, 1. vikomt Torrington", "text": "George Byng, 1. vikomt Torrington\n\nGeorge Byng, 1. vikomt Torrington (\"George Byng, 1st Viscount Torrington, 1st Baron Byng of Southill, 1st Baronet Byng of Wrotham\") (2. ledna 1663, Wrotham, Anglie – 17. ledna 1733, Southill Park, Anglie) byl britský admirál. Prosadil se jako úspěšný námořní vojevůdce za války o španělské dědictví, kdy se podílel na převzetí Gibraltaru do britské správy. Uplatnil se také jako diplomat a v roce 1718 dosáhl hodnosti velkoadmirála. V roce 1721 s titulem vikomta zasedl ve Sněmovně lordů, byl členem britské vlády a kariéru zakončil jako ministr námořnictva (1727–1733). Jeho potomci v několika generacích dosáhli vysokých postů v námořnictvu, armádě i u dvora, vynikli především vojevůdce napoleonských válek maršál John Byng, 1. hrabě ze Straffordu (1772–1860), nebo kanadský generální guvernér maršál Julian Byng, 1. vikomt Byng (1862–1935). \n\nPocházel z obchodnické a statkářské rodiny z Kentu. Byl synem Johna Binga (1628–1683) a jako první z rodiny začal užívat upravenou podobu příjmení Byng. Měl tři bratry, kteří sloužili v armádě a námořnictvu. George sloužil u námořnictva od roku 1678, brzy vynikl a získal přízeň vlivných námořních vojevůdců. V 80. letech sloužil v Tangeru a Bombaji, v roce 1687 byl povýšen na kapitána. Vyznamenal se za války o španělské dědictví, kdy se zúčastnil bitvy v zátoce Vigo, jménem spojeneckých Habsburků převzal kontrolu nad Sicílií a podílel se na převzetí Gibraltaru pod britskou nadvládu. V roce 1703 získal hodnost kontradmirála a byl povýšen do šlechtického stavu, téhož roku byl krátce vyslancem v Alžírsku. Během následujících let postupoval v hodnostech, stal se viceadmirálem (1706) a admirálem (1708), v letech 1709–1717 byl zároveň lordem admirality (v letech 1714–1717 na pozici druhého lorda byl zástupcem prvního lorda admirality). V letech 1705–1721 byl zároveň členem Dolní sněmovny. Politicky se hlásil k whigům, ale často hlasoval s příslušníky strany toryů. V roce 1715 byl povýšen na baroneta. Další vojenské úspěchy slavil ve válce Aliance čtyř, kdy dosáhl široké popularity vítězstvím nad španělským loďstvem u mysu Passaro (1718). Obdržel hodnost velkoadmirála (\"Admiral of the Fleet)\" (1718), téhož roku byl krátce mimořádným vyslancem v Maroku a následně byl pověřen diplomatickou misí po italských státech (1718–1720). Od roku 1720 zastával čestnou hodnost Kontradmirál Velké Británie (\"Rear-Admiral of Great Britain\") a v roce 1721 s titulem vikomta vstoupil do Sněmovny lordů. Mezitím se stal členem vlády jako prezident úřadu námořního pokladu (1720–1724) a od roku 1721 byl členem Tajné rady. Kariéru zakončil ve funkci ministra námořnictva (1727–1733). Tento úřad převzal po admirálu Jamesi Berkeleyovi, který tehdy přešel do opozice proti premiéru Robertu Walpolovi. \n\nV roce 1725 získal Řád lázně, obdržel také čestné občanství v Portsmouthu a Edinburghu. Zemřel krátce před svými sedmdesátými narozeninami na rodovém sídle \"Southill Park\" v hrabství Bedfordshire 17. ledna 1733. Na postu prvního lorda admirality jej následoval admirál Charles Wager, čestnou funkci kontradmirála Velké Británie převzal John Jennings. \n\nJeho manželkou byla od roku 1690 Margaret Masters (1669–1756) ze statkářské rodiny z Kentu. Měli spolu patnáct dětí, z nichž jen polovina se dožila dospělého věku. Dědicem titulu vikomta byl syn Pattee Byng, 2. vikomt Torrington (1699–1747), který zastával nižší úřady ve vládě. Zemřel bez potomstva a titul pak zdědil mladší bratr George Byng, 3. vikomt Torrington (1701–1750), který v armádě dosáhl hodnosti generálmajora. Další syn Robert Byng (1703–1740) sloužil v námořnictvu a byl guvernérem na Barbadosu (1739–1740). Nejznámějším se stal syn Sir John Byng (1704–1757), který byl admirálem a na počátku sedmileté války byl popraven za neuposlechnutí rozkazu. \n\nV roce 1700 koupil panství \"Southill Park\" (Bedfordshire), rodové sídlo zde nechal postavit až později ve 20. letech 18. století, kdy byl již mimo aktivní službu a pobýval trvale v Anglii. Zámek Southill Park patřil jeho potomkům do roku 1796, kdy jej koupila podnikatelská rodina Whitbreadů. \n\nRod Byngů žije dodnes ve dvou hlavních liniích, které reprezentují Timothy Howard Byng, 11. vikomt Torrington (* 1943), a William Robert Byng, 9. hrabě ze Straffordu (* 1964)\n\n\n"}
{"id": "1526985", "url": "https://cs.wikipedia.org/wiki?curid=1526985", "title": "John Byng", "text": "John Byng\n\nSir John Byng (28. října 1704, Southill Park, Anglie – 14. března 1757, Portsmouth, Anglie) byl britský admirál. Díky slavnému otci prodělal rychlou kariéru u námořnictva. Na začátku sedmileté války byl vrchním velitelem ve Středozemním moři. Za prohranou bitvu o Menorcu byl postaven před válečný soud a popraven. \n\nNarodil se jako pátý syn admirála Georga Bynga (1663-1733), v námořnictvu sloužil od třinácti let, kdy se pod otcovým velením zúčastnil bitvy u mysu Passaro. Již ve 23 letech byl kapitánem a dostal pod velení vlastní loď \"Gibraltar\", ve Středomoří sloužil do roku 1739. V hodnosti komodora byl guvernérem v Newfoundlandu (1742–1745). V roce 1745 dosáhl hodnosti viceadmirála a v letech 1745-1746 byl velitelem v Leithu u břehů Skotska. V hodnosti viceadmirála byl v letech 1747-1748 vrchním velitelem ve Středozemním moři. Od roku 1751 do smrti byl také poslancem Dolní sněmovny za přístav Rochester, do politiky vstoupil za stranu whigů s podporou premiéra Henryho Pelhama, na půdě parlamentu se ale nijak neangažoval. Na počátku sedmileté války byl povýšen na admirála a znovu obdržel vrchní velení ve Středozemním moři. Jeho prvním úkolem bylo osvobodit ostrov Menorca od francouzského obléhání, k dispozici měl nedostatečně vyzbrojenou a narychlo sestavenou flotilu. Bitva o Menorcu 20. května 1756 byla prvním námořním střetnutím sedmileté války, admirál Byng se snažil uplatnit nový způsob boje na moři (upuštění od tzv. řadové taktiky prosadil až později admirál Nelson). Výsledek bitvy byl poměrně vyrovnaný, ale Byng s ohledem na stav svých lodí Francouze nepronásledoval a stáhl se na Gibraltar. Francouzi ovládali Menorcu až do konce války (Británie byla nakonec jednou z vítězných mocností sedmileté války a Menorca jí v roce 1763 znovu připadla). Dočasná ztráta důležitého strategického bodu ve Středomoří v roce 1756 byla vnímána v Británii velmi citlivě a admirál Byng byl povolán do Anglie před válečný soud. Byl obviněn, že nevyužil všechny možnosti k pokoření Francouzů, a přes četné žádosti o milost byl odsouzen k trestu smrti. Byl zastřelen na palubě lodi \"Monarch\" v přístavu Portsmouth před nastoupenou posádkou. \n\nZámek \"Wrotham Park\" (původně Middlesex, dnes Hertfordshire) byl jedním z největších soukromých sídel v blízkosti Londýna. V jeho rozměrech i kvalitním architektonickém provedení (Isaac Ware) se odrážel tehdejší význam rodiny Byngů. Zdejší lokalita nesla původně název Pinchbank, jméno Wrotham zvolil až John Byng podle vesnice, odkud rod pocházel. Zdejší pozemky koupil počátkem 50. let 18. století a v roce 1754 byla zahájena stavba honosného zámku. Admirál John Byng zde nikdy nesídlil, protože ještě před dokončením stavby nastoupil aktivní službu na moři v rámci sedmileté války. Zemřel bez potomstva a \"Wrotham Park\" po něm zdědil synovec George Byng (1735–1789) a zámek se stal hlavním sídlem rodové linie hrabat ze Straffordu. Díky své blízkosti k Londýnu a exteriérům bývá často využíván k natáčení, objevil se v 60 filmech. \n\n\n"}
{"id": "1526989", "url": "https://cs.wikipedia.org/wiki?curid=1526989", "title": "Řetěz nezávislosti", "text": "Řetěz nezávislosti\n\nŘetěz nezávislosti \"(: قلادة الاستقلال)\" je nejvyšší státní vyznamenání Kataru založené roku 1978. Udílen je zahraničním hlavám států za rozvoj přátelství mezi Katarem a dalšími zeměmi.\n\nŘád byl založen roku 1978 katarským emírem Chalífou bin Hamád al-Sáním jako nejvyšší státní vyznamenání určené k ocenění zahraničních hlav států. Udílen je v souladu s diplomatickým protokolem za rozvoj přátelství mezi zeměmi. Založen byl na počest zisku nezávislosti. Tu Katar získal na Spojeném království dne 3. září 1971. Udílen je v jediné třídě, řádovém řetězu, který je nošen kolem krku.\n\nŘádový odznak má tvar zlaté deseticípé hvězdy s cípy ve tvaru prázdných kosočtverců. Cípy jsou spojeny ornamentálním kruhem se vsazenými diamanty. Uprostřed je kulatý zlatý medailon se širokým okrajem. Uprostřed je vyobrazen státní znak Kataru. Kolem znaku je nápis v arabštině \"Katarský stát\" v horní části a \"řetěz nezávislosti\" ve spodní části.\n\nOdznak je k řetězu připojen ozdobnou plaketkou nepravidelného tvaru zdobenou perlami. Řetěz se skládá z 30 článků propojených dvojitým řetízkem: centrální článek nepravidelného tvaru je zdobený 4 perlami a 2 rubíny s vyobrazením státního znaku uprostřed, 14 plných ozdobných článků (8 s vyobrazeními charakteristických symbolů Kataru a 6 s nápisy kaligrafickým arabským písmem) se střídá s prázdnými ozdobnými prvky.\n\n"}
{"id": "1527019", "url": "https://cs.wikipedia.org/wiki?curid=1527019", "title": "Romagne-sous-Montfaucon", "text": "Romagne-sous-Montfaucon\n\nRomagne-sous-Montfaucon je francouzská obec v departementu Meuse v regionu Grand Est. Žije zde obyvatel.\n\nObec leží u hranic departementu Meuse a departementem Ardensko. \n\n\"Počet obyvatel\" \n"}
{"id": "1527020", "url": "https://cs.wikipedia.org/wiki?curid=1527020", "title": "Seznam českých státních pohřbů", "text": "Seznam českých státních pohřbů\n\nSeznam českých státních pohřbů je přehledem těchto událostí v dějinách českých zemí.\n\n\nPo úmrtí umělce Karla Gotta (1. října 2019) navrhl v den oznámení této události (2. října) premiér Andrej Babiš uspořádání státního pohřbu i pro Gotta. Nakonec byl uspořádán pohřeb Karla Gotta se státními poctami.\n"}
{"id": "1527028", "url": "https://cs.wikipedia.org/wiki?curid=1527028", "title": "Stane Street (Chichester)", "text": "Stane Street (Chichester)\n\nStane Street je moderní název důležité starověké římské silnice v Anglii, která vedla z Londýna do 90 km vzdáleného římského města zvaného Noviomagus Reginorum neboli \"Regnentium,\" jemuž Sasové později dali jméno Chichester. \n\nPřesné datum vybudování silnice zůstává nejisté, nicméně z archeologických nálezů z její blízkosti vyplývá, že byla používána pravděpodobně už v prvním desetiletí římské okupace Británie (nejspíše v letech 43-53) a s jistotou se po ní jezdilo v roce 70.\nStane Street byla jednou ze šesti římských dlážděných silnic, které vedly z Londýna. Směřovala na jihozápad přes Ewell a místo ležící jižně od pozdějšího Epsomu až do vojenské základny v Chichesteru.\nStane Street názorně ukazuje zásady, podle kterých Římané silnice budovali. Kdyby cestu z London Bridge do Chichesteru vedli po přímce, musela by překonávat křídové kopce North Downs a South Downs na jihovýchodě Anglie i strmé svahy Greensand Ridge, proto využili údolí, které v North Downs vyhloubila řeka Mole, jeden z přítoků Temže. Potom zamířili na východ od kopce Leith Hill a pokračovali po už rovnějším terénu v údolí řeky Arun do vesnice Pulborough. \nZcela rovně vedla cesta pouze v nejsevernějších 12,5 kilometrech z Londýna do Ewellu, ale celá silnice se od přímé čáry spojující London Bridge a Chichester nikde neodchyluje o více než 10 km. \nŘímané cesty v Británii budovali hned od roku 43. Usnadňovaly jim jak dobývání území, tak potom správu provincie. Především měly sloužit Cursus Publicus, císařské poštovní službě. Expresní poslové dokázali absolvovat až 150 mil za den díky tomu, že střídali koně na stanicích rozmístěných na hlavních silnicích vždy po 8 mílích a mohli přenocovat v hostincích, postavených 20 až 25 mil od sebe. Kromě toho byly silnice důležitými obchodními trasami a vznikaly kolem nich osady. Cestovali po nich také poutníci a potulní řemeslníci.\nPůvodně byla Stane Street postavena jako vojenská silnice, ale později se po ní dopravovala do Londýna keramika (z Farnhamu), mlýnské kameny (z Lodsworthu) a surové železo a stavební dříví (z Wealdu). Z Londýna se naopak vozil olej, víno, plody moře a kvalitní řecká keramika. \nStarověkou římskou cestu lze snadno sledovat na moderních mapách. Značnou část její trasy kopírují silnice A3, A24, A29 a A285; přes hrabství Surrey však vedou cesty většinou jinudy nebo se na starověké trase zachovaly pouze stezky pro koně. Zemní práce spojené s římskou silnicí lze stále vidět na mnoha místech, kde starověkou cestu nepřekryly moderní silnice, a dobře zachovalý úsek od Mickleham Downs po Thirty Acres Barn ve vesnici Ashtead je zapsán na seznamu chráněných památek. \nStane je stará podoba slova \"stone\" (ve staré norštině steinn). V názvech se toto slovo běžně používalo, aby se dlážděné cesty vybudované Římany odlišily od prašných či blátivých cest místních obyvatel. \n\nNázev silnice je poprvé zaznamenán v podobě \"Stanstret\" už v roce 1270 v kopii smlouvy Feet of Fines. Moderní podoba Stone Street se používá od středověku. Žádný záznam o tom, jak se silnice jmenovala za Římanů, se nedochoval.\nPři silnici byla nalezena řada úlomků keramiky a mincí z 1. století, včetně terra sigillata z doby císaře Claudia v Pulborough. Nejstarší nalezené mince nesou portréty císaře Claudia (41–54), ale jsou na nich i Nero, Vespasianus, Titus, Domitianus a Nerva (96-98).\nPrůměrná šířka této dlážděné cesty je 7,4 metru neboli 25 římských \"pedes\". Je tedy širší než průměrných 6,51 metru (22 \"pedes)\" u ostatních římských cest v Británii. Celková vzdálenost obou vnějších příkopů, které lze v South Downs stále ještě vidět na leteckých fotografiích, se rovná 25,6 metru (86 \"pedes)\". \n\nÚseky silnice, které se na několika místech podařilo vykopat, dokládají použití celé řady místních materiálů. Násep často byl ze střídaných vrstev písku a štěrku, dlážděných velkými pazourky nebo pískovci, na kterých ležely menší křemeny nebo písek a štěrk. Jeho vrstva zpravidla dosahovala asi 30 centimetrů. Vozovka byla směrem ke středu cesty vyklenutá.\nPodél Stane Street jsou známy dvě stanice, kde poštovní poslové střídali koně a cestovatelé si mohli odpočinout. Jsou v Alfoldean a Hardham. \nObvykle šlo o opevněná místa ve tvaru obdélníku, s plochou přibližně 1 ha (2,5 akrů). Na stanici v Alfoldeanu proběhly vykopávky na místě, které leží jižně od řeky Arun, částečně do něj zasahuje moderní silnice A29. Byly nalezeny zbytky dvoupodlažního \"mansia\" s nádvořím a mnoho dalších staveb. Bylo chráněno mohutnými hradbami a příkopy širokými i hlubokými čtyři metry. Podle nalezené keramiky bylo zařazeno do doby kolem roku 90. Příkopy byly zasypány v polovině 3. století. Pravděpodobně šlo o správní a daňové středisko zpracování železa. Západní strana stanice Hardham byla zničena při stavbě železnice Pulborough na Midhurst, ale většina se zachovala, včetně severní a jižní brány. \n\nNa Stane Street navazovalo hned několik cest, například cesta mezi Londýnem a Brightonem se od Stane Street oddělila v londýnském parku Kennington Park, procházela přes Croydon, Godstone, Haywards Heath a Burgess Hill a South Downs překonala ve vesnici Clayton. \n\nZ vesnice Rowhook zase vedla silnice na severozápad do vesničky Farley Heath na úpatí North Downs, stál římský chrám, jinou z římských cest navazujících na Stane Street je Sussex Greensand Way. \n"}
{"id": "1527037", "url": "https://cs.wikipedia.org/wiki?curid=1527037", "title": "Pușcași", "text": "Pușcași\n\nPușcași je rumunská obec v župě Vaslui, asi 50 km jižně od Jasů a nedaleko hranic s Moldavskem. Žije zde obyvatel. Skládá se ze čtyř částí.\n\n"}
{"id": "1527038", "url": "https://cs.wikipedia.org/wiki?curid=1527038", "title": "122mm kanón M1931/37 (A-19)", "text": "122mm kanón M1931/37 (A-19)\n\n122mm kanón M1931/37 (A-19) ( \"122-мм корпусная пушка обр. 1931/1937 гг. (А-19)\") byl sovětský polní kanón vyvinutý koncem 30. let zkombinováním hlavně 122mm kanónu M1931 (A-19) a lafety 152 mm houfnice vzor 1937 (ML-20). Vyráběl se od roku 1939 do roku 1946. Byl zbraní jednotek Rudé armády v bojích 2. světové války a po válce zůstal ještě dlouho ve službě. Upravené verze tohoto kanónu byly montovány do těžkých tanků IS-2 a IS-3 a do samohybných děl ISU-122S. \n\nTanková verze tohoto kanónu se nazývala D-25T (T=tankový), u samohybných děl D-25S (S=samohybný). Byla vyvinuta v roce 1943 na základě A-19 pro novou řadu sovětských těžkých tanků, která byla pojmenována po Stalinovi. Existující 85mm tankový kanón, který byl používán v raných prototypech, vykazoval totiž nedostačující výsledky. Nicméně uvedení děla do praxe bránily jisté obavy ohledně jeho bezpečnosti. Při předvádění kanónu totiž explodovala jeho úsťová brzda a málem zabila přihlížejícího maršála Vorošilova. Tato skutečnost vyvolala určitý počáteční odpor, avšak Stalin vyzbrojení tanku pojmenovaného po něm 122mm kanónem podpořil. Dělo bylo přepracováno, aby dostálo požadavkům na bezpečnost, a bylo pojmenováno D-25, analogicky s dřívějším protiletadlovým kanónem D-5T 85mm.\n\nV prototypu T-44-122 byla upravená verze D-25-44T. Také byl vytvořen prototyp tanku KV-85 s tímto kanónem – KV-122, nebo prototyp SU-100 s D-25S – SU-122P.\n\n\n"}
{"id": "1527057", "url": "https://cs.wikipedia.org/wiki?curid=1527057", "title": "S pomocí přátel", "text": "S pomocí přátel\n\nS pomocí přátel je studiové album českého zpěváka Karla Gotta, které vydalo v září 2014 vydavatelství Supraphon. Kromě písní, které nazpíval Gott sám, obsahuje duety s Monikou Bagárovou, Olgou Lounovou, Radkem Bangou a Michalem Malátným. Písně pro Gotta napsali například Martin Chodúr, Viktor Dyk a Michal David a na textech se podíleli mimo jiné Karel Šíp, Pavel Vrba a Eduard Krečmar. Prvním singlem z alba byla píseň „Chci tě“ z dílny Vaša Patejdla a Lubomíra Zemana. Dvě písně pochází od německých autorů s texty přepsanými do češtiny. Píseň „Kluk s velkou vášní“ byla věnována Jiřímu Štaidlovi. Jde o Gottovo první album s autorskými písněmi po deseti letech.\n\n"}
{"id": "1527059", "url": "https://cs.wikipedia.org/wiki?curid=1527059", "title": "Rožďalovice (zámek)", "text": "Rožďalovice (zámek)\n\nRožďalovice je barokní zámek vzniklý z renesanční stavby, dnes užívaný domovem s pečovatelskou službou Domov Rožďalovice.\n\nStavba je dvoupatrová a má pravidelný trojkřídlý tvar s výrazným centrálně umístěným portálem, který v interiéru ústí trojkřídlými schody.\n\nNa místě zámku původně stávala tvrz, kterou však na začátku 17. století nahradila renesanční stavba zámku. Velká přestavba v pozdně barokním slohu proběhla po nákupu zámku Aloysií z Clamu a Janem Kryštofem z Clamu roku 1760. Za vlastnictví Lobkowiczů byla roku 1897 přistavěna věžička s hodinami. Od roku 1930 vlastnil zámek Rožďalovický akciový cukrovar, kterému byla budova konfiskována roku 1948.\n\n"}
{"id": "1527061", "url": "https://cs.wikipedia.org/wiki?curid=1527061", "title": "Ljuben Iliev", "text": "Ljuben Iliev\n\nLjuben Borisov Iliev (* 24. července 1989 Petrič) je bývalý bulharský zápasník–volnostylař.\n\nPřipravoval se v Sofii v klubu Levski. V bulharské mužské reprezentaci se prosazoval od roku 2013 s přestupem do kategorie do 97 (96) kg. Zhoršenou životosprávou se však v této váze neudržel. Od roku 2015 startoval ve váze do 125 kg. V roce 2016 na evropské olympijské kvalifikaci v Zrenjaninu skončil jednu pozici za kvalifikací na olympijské hry v Riu. Pozdější diskvalifikací reprezentanta Běloruska Jusupa Džalilova za doping (meldonium) se však posunul na druhé místo, kterým získal účast na olympijských hrách. Bulharský olympijský výbor ho nominoval, ale později nahradil zkušeným Dimitarem Kumčevem. Důvodem změny byla jeho neúčast na předolympijském reprezentačním soustředění v Tetevenu, kterou nezdůvodnil.\n\n"}
{"id": "1527075", "url": "https://cs.wikipedia.org/wiki?curid=1527075", "title": "Objemová tepelná kapacita", "text": "Objemová tepelná kapacita\n\nObjemová tepelná kapacita materiálu je tepelná kapacita vzorku látky dělená objemem vzorku. Neformálně je to množství tepla, které musí být dodáno jednotkovému objemu materiálu, aby se teplota materiálu zvýšila o 1 teplotní stupeň (1 kelvin nebo 1 stupeň Celsia). Jednotka SI měrného tepla je joul na kelvin na metr krychlový, J/K/m nebo J/(Km). \n\nTato veličina může být užitečná pro materiály, u kterých se obvykle měří spíše objem než hmotnost. Objemová tepelná kapacita se mění s teplotou a je jiná v každém skupenství. \n\nObjemová tepelná kapacita je definována jako \n\nkde formula_2je objem vzorku materiálu při teplotě formula_3 a formula_4je teplo potřebné k ohřátí vzorku z formula_3na formula_6. Protože tepelná kapacita a objem jsou závislé na teplotě, je tomu tak i u objemové tepelné kapacity. \n\nObjemová tepelná kapacita je také měrná tepelná kapacita (tepelná kapacita na jednotku hmotnosti) krát hustota látky (v kg/l nebo g/ml ). Tedy:\n\nformula_7 \n\nObjemová tepelná kapacita pevných látek při pokojové a vyšších teplotách se pohubuje od přibližně 1,2 MJ/K/m (například bizmut ) do 3,5 MJ/K/m (například železo ), ale hlavně kvůli rozdílům ve fyzické velikosti atomů. Atomy se velmi liší v hustotě, přičemž nejtěžší bývají často hustší, a proto zabírají větší část objemu pevných látek, než by předpovídala pouze jejich hmotnost. Pokud by všechny atomy \"měly\" stejnou velikost, molární a objemová tepelná kapacita by si byly navzájem ůměrné a lišily by se pouze o konstantu odrážející poměry atomově-molárního objemu materiálů (jejich atomová hustota). Další faktor, který ovlivňuje všechny typy měrných tepelných kapacit (včetně molárních měrných teplot) jsou stupně volnosti atomů látky, měnící se při různých teplotách. \n\nU většiny kapalin je rozdíl teplotních objemových kapacit menší, například u oktanu je 1,64 MJ/K/m nebo u ethanolu 1,9. To odráží mírnou ztrátu stupňů volnosti částic v kapalinách ve srovnání s pevnými látkami.\n\nVoda má ale například velmi vysokou objemovou tepelnou kapacitu, 4,18 MJ/K/m, a amoniak také (3,3).\n\n"}
{"id": "1527077", "url": "https://cs.wikipedia.org/wiki?curid=1527077", "title": "StarDance …když hvězdy tančí (8. řada)", "text": "StarDance …když hvězdy tančí (8. řada)\n\nOsmá řada pořadu StarDance …když hvězdy tančí začala 8. října 2016 a skončila 10. prosince 2016. Pořad vysílala ČT1. Moderovali jej Tereza Kostková a Marek Eben. \n"}
{"id": "1527087", "url": "https://cs.wikipedia.org/wiki?curid=1527087", "title": "Adpokalypsa", "text": "Adpokalypsa\n\nPojem internetového slangu vznikl v magazínu Forbes spojením prvních dvou písmen názvu reklamní služby AdSence/Adwords/Ads a slova apokalypsa. Jedná se o sled událostí, v důsledku kterých někteří velcí inzerenti opustili YouTube a současně mnoho kanálů nemohlo ze svých videí dostávat příjmy z reklam kvůli videím s obsahem nevhodným pro inzerenty, pro ostatní kanály to pak znamenalo výrazné snížení příjmů z reklam.\nWeb markething.cz uvádí dvě hlavní události, které vyústily až ve zmiňovanou Adpokalypsu.\n\nPrvním impulzem bylo zveřejnění informace, že extrémistické skupiny jako je Hizballáh využívaly YouTube k propagaci terorismu a díky možnosti zpeněžení obsahu byla jejich činnost ještě financována z kapes inzerentů.\n\nZa druhou událostí stál youtuber PewDiePie, který v únoru 2017 nahrál na svůj kanál snímek, ve kterém zaplatil dvěma mužům z rozvojové země, aby drželi nápis říkající „Death to all Jews“ (smrt všem Židům). v té době PewDiePie úzce spolupracoval se společností Disney’s Maker Studios, která ale následně spolupráci zrušila.\n\nZjištění, že reklamy jsou zobrazovány u videí s takto kontroverzním obsahem, vedlo k hromadnému odstupování řady inzerentů od smluv s Googlem (od roku 2006 majitel serveru YouTube). Přidalo se přes 250 světových značek, mimo jiné společnosti McDonald’s, L’Oreál, Volkswagen, O2 nebo Tesco.\n\nVedle již zmiňovaného poklesu obratu v oblasti reklamy prostřednictvím služby AdSense/AdWords zavedla společnost Google nový algoritmus, který má za úkol každé nahrané video podrobit kontrole a zjistit, zda je vhodné pro inzerenty.\n\n"}
{"id": "1527090", "url": "https://cs.wikipedia.org/wiki?curid=1527090", "title": "Pohřeb Karla Gotta", "text": "Pohřeb Karla Gotta\n\nPohřeb Karla Gotta byl několikafázový smuteční obřad. V pátek 11. října 2019 se uskutečnilo rozloučení ze strany široké veřejnosti. Den nato proběhl pohřeb se státními poctami a následná kremace. \n\nZpěvák Karel Gott zemřel před půlnocí 1. října 2019. Na návrh předsedy vlády Andreje Babiše kabinet nejdříve schválil státní pohřeb. Následně došlo ke změně rozhodnutí a byl ohlášen pohřeb se státními poctami v sobotu 12. října 2019 a zádušní mší v katedrále svatého Víta na Pražském hradě. Na 11. října 2019 bylo vyhlášeno rozloučení s Karlem Gottem pro veřejnost v paláci Žofín, kam přišlo zhruba 50 000 občanů.\n\nRozloučení s Karlem Gottem proběhlo oficiálně dvakrát:\n\n\n\nDne 1. října 2019 krátce před půlnocí zemřel v rodinném kruhu český populární zpěvák Karel Gott.\n\nNa druhý den se v 10.13 na internetu objevila první zpráva o zpěvákově úmrtí. Andrej Babiš navrhl české vládě na mimořádném zasedání konání státního pohřbu. Vláda návrh schválila. O konání tohoto státního pohřbu musela rozhodnout rodina zemřelého Karla Gotta. Pohřeb se měl konat v Katedrále sv. Víta, Václava a Vojtěcha, datum nebylo oznámeno.\n\nDne 3. října Andrej Babiš uvedl, že se státní pohřeb neuskuteční. Vláda zjistila že státní pohřeb mohou mít pouze prezidenti ČR. Na místo toho se schválil pohřeb se státními poctami. V tento den také Gottova manželka Ivana oznámila, že veřejné rozloučení proběhne 11. října od 8.00 do 22.00 hodin v Paláci Žofín na Slovanském ostrově. Po dohodě Ivany Gottové s Arcibiskupstvím pražským se uskutečnila také neveřejná zádušní mše a sloužil ji kardinál Dominik Duka. Zádušní mše se uskutečnila v Katedrále sv. Víta, Václava a Vojtěcha na Pražském hradě v sobotu 12. října. Poslední pohřeb se státními poctami měl Otakar Motejl v roce 2010.\n\n11. října se v pražském paláci Žofín ve Velkém sále uskutečnilo veřejné rozloučení s Karlem Gottem. Někteří fanoušci čekali i přes 15 hodin před otevřením paláce. Fronta dosahovala až na druhý břeh Vltavy. Měla přes pět kilometrů Lidé čekali několik hodin, než se dostali do paláce. Každý účastník měl přibližně 30 sekund, který mohl strávit před hlavním pódiem s ostatky Karla Gotta. Před palácem byly také umístěny 4 kondolenční knihy. U rakve stáli také dva vojáci české armády. Dobrovolníci Českého červeného kříže dohlíželi na zdravotní stav fanoušků Karla Gotta a rozlévali jim čaj, aby neprochladli. \n\nCelkem palác Žofín navštívilo 49 tisíc lidí.\n\n12. října byl vyhlášen státní smutek za Karla Gotta.\n\nToho dne se uskutečnila v Katedrále sv. Víta, Václava a Vojtěcha na Pražském hradě zádušní mše (requiem) za Karla Gotta, kterou celebroval pražský arcibiskup a primas český kardinál Dominik Duka. Této zádušní mše se zúčastnila rodina a přátelé Karla Gotta (např. Lucie Bílá, Jiřina Bohdalová). Do lavic katedrály usedli vysocí ústavní činitelé včetně prezidenta republiky Miloše Zemana a premiéra Andreje Babiše, členové vlády a další čeští politici. Zúčastnit mše se směli jen pozvaní hosté. Přítomen byl také slovenský premiér Peter Pellegrini.\n\nČT1, ČT24 a TV Nova vysílaly přímý přenos této mše. Přímý přenos byl vysílán také na internetu a na velkoplošných obrazovkách poblíž chrámu. \n\nRodina doprovodila zpěváka na jeho poslední cestě v sobotu 12. října 2019, kdy byla rakev s tělesnými pozůstatky Karla Gotta krátce po obřadu převezena do Motolského krematoria v Praze.\n\nDne 26. října 2019 vdova Ivana Gottová veřejně oznámila že Karel Gott bude pohřben na hřbitově v Malvazinkách\n\n"}
{"id": "1527093", "url": "https://cs.wikipedia.org/wiki?curid=1527093", "title": "Albena", "text": "Albena\n\nAlbena (bulharskyː Албена) je přímořský resort a lázeňské středisko na pobřeží Černého moře, nachází se na severovýchodě Bulharska, asi 10 kilometrů od města Balčik a asi 50 kilometrů od hranice s Rumunskem. Je obsluhováno letištěm ve Varně, která je vzdálena asi 30 kilometrů. Je to třetí největší letovisko v Bulharsku.\n\nPodle Albeny se jmenuje Albenský poloostrov na Brabantském ostrově v Antarktidě.\n\nAlbena se jmenuje podle Albeny, postavy z divadelní hry Jordana Jovkova.\n\nAlbena byla postavena ne zelené louce v 60. letech 20. století. Otevřena veřejnosti byla 24. srpna 1969. Sloužila jako přímořské středisko, později byly otevřeny také lázně (zaměřené především na poruchy pohybového aparátu a nervové soustavy).\n\nV roce 2019 se stala Albena \"Evropským sportovním resortem\", toto ocenění uděluje skupina ACES (uděluje mj. také cenu evropského hlavního města sportu). Je to první resort vůbec, kterému bylo toto ocenění uděleno.\n\nAlbena je komplex 33 hotelů, které jsou většinou v blízkosti pláže nebo přilehlého parku. Albena nabízí asi 5 kilometrů pláží, které jsou někdy široké až 150 metrů. \n\n90 % návštěvníků Albeny jsou cizinci, kteří nepochází z Bulharska.\n"}
{"id": "1527109", "url": "https://cs.wikipedia.org/wiki?curid=1527109", "title": "Mikuláš Sexstetter", "text": "Mikuláš Sexstetter\n\nMikuláš Sexstetter (22. července 1693, Klatovy – 4. března 1772, Přeštice), příslušník kladrubského řádu benediktinů, správce přeštického proboštství, historik a kronikář Přeštic, básník.\n\nSexstetter byl prvorozeným synem zlatníka Jiřího a Anny, rozené Zelenkové, který dostal jméno Jakub Vojtěch. Později už jako benediktin přijal řádové jméno Mikuláš. Postupně se mu narodili ještě čtyři bratři, Jan Václav (13. září 1695), Augustin (18. září 1699), Petr Jarolím (5. února 1702), Josef Jáchym Benedikt (19. března 1705) a sestra Anna Dominika (30. července 1707). Tři jeho bratři se věnovali duchovní dráze v řeholních řádech.\n\nMladším bratrům se dostalo vzdělání na jezuitském gymnáziu v Klatovech. Jakub Vojtěch byl již od mala vychováván benediktiny. Řeholní slib složil jako bratr Mikuláš 22. července 1711 a dovršil tak zasvěcení Kladrubské Divotvůrkyni. O tom svědčí tabulka u její sochy. Bylo to právě v roce, kdy byl uznán obraz Bolestné Panny Marie za zázračný a milostný.\n\nV roce 1710 se kladrubští benediktini ujali Přeštic zakoupených opatem Maurem Fintzguthem. Z místní řeholní jednotky se rekrutovali tři správci, kteří se starali o ekonomický provoz farnosti a proboštství, duchovní a řeholní službu. Po smrti dvou z nich v roce 1717 na jejich místo nastoupil 9. října mladý, energický, čerstvě vysvěcený novokněz P. Mikuláš a stává se duchovním i vrchnostenským představeným benediktinské správy Přeštic. A když roku 1722 zemřel i místní představený komunity, stal se po něm Mikuláš i přeštickým superiorem. Soustředil tak do svých rukou do té doby rozdělenou ekonomickou, duchovní i řeholní správu Přeštic. S těmito pravomocemi se mohl pustit do přebudování města v živé duchovní centrum, které bylo schopno přijmout rostoucí počet poutníků. Roku 1714 byl do Přeštic povolán z Kladrub P. Beda Muck, který zde vybudoval mariánský hudební kůr.\n\nSexstetterovi se v roce 1724 podařilo sjednotit Bratrstvo svaté Barbory s nově zřízeným Bratrstvem sedmi bolestí Panny Marie s černým škapulířem. Stal se rektorem a duchovním představeným sjednoceného bratrstva.\n\nMikuláš měl vliv i na kulturní a sociální rozvoj. Došlo ke zkrášlení náměstí novými sochami. Ke stávajícím sochám svatého Vojtěcha a svatého Jana Nepomuckého přibyly sochy svatého Kiliána (1728) na východní straně a na severní straně náměstí socha svatého Bernarda (1729). V roce 1741 přibyla další socha svatého Ambrože ve Vícově. Byl rovněž rozšířen přeštický špitál.\n\nBrzy potom co se v Přešticích rozproudil čilý poutní ruch, projevila se potřeba vybudovat větší kostel, který by vyhovoval kapacitně i reprezentačně. 17. května 1750 začaly práce na stavbě nového chrámu podle plánů Kiliána Ignáce Dientzenhofera. Stavba trvala dlouho a poslední etapa skončila vysvěcením ne úplně hotového, ale funkčního kostela 3. září 1775. V této době už působil ve funkci správce Sexstetter.\n\nV roce 1765 se vzdal funkcí duchovního a ekonomického správce a znovu přijal jen úřad superiora. Až v roce 1771 se po bezmála pětapadesátileté nepřetržité službě vzdal i superiorátu a nedlouho potom zemřel.\n\nSexstetterova tvorba významem nepřekročila rámec regionu, ale nejde o dílo bezvýznamné. Zachovalo se však jen v rukopisech. Byl to autor sečtělý, se zálibou v antické literatuře a proto jazykem jeho děl byla především latina. Byl v první řadě výborným kronikářem.\n\nPrvním známým dílem je \"Congregatio Przesticensis sub glorioso titulo tuo et potente tutela ter beata sponsa Christi Barbara,\" sepsané roku 1727, do kterého dopisoval ještě v roce 1750. Je to stručné shrnutí historie přeštického svatoborského bratrstva.\n\nJediné dílo, které vyšlo tiskem, je \"Perla v prstenu\" z roku 1724. Je věnováno sjednocení Bratrstva svaté Barbory s Bratrstvem Panny Marie Bolestné. Sloužilo jako příručka členům bratrstva.\n\nStěžejní pro jeho tvorbu je první ze dvou latinských přeštických kronik vzniklých v roce 1741 \"Puteus aquarum viventium\". Hlavním tématem knihy je historie zázračného obrazu Panny Marie Přeštické. Jádrem je podrobný výčet zázračných vyslyšení a uzdravení. Druhou kronikou sepsanou téhož roku je \"Mnemosynon sive Monumenta et memorabilia praepositalis Przesticensis\", hlavní náplní knihy jsou dějiny přeštického proboštství od nejstarších dob po jeho současnost.\n\nJeho vrcholným dílem je \"Sex saeculorum Ilias in nucleo chronologiae hagiographicae clausa sive Memorabilia caenobii benedictino-Cladrubiensis\" z roku 1761. Jde o první chronologické zpracování šesti století dějin kladrubského kláštera.\n\nSexstetter byl i výborným básníkem. Největší soubor básní pochází z okrajů \"Putea\". Jedná se o padesát drobnějších básní a epigramů.\n"}
{"id": "1527110", "url": "https://cs.wikipedia.org/wiki?curid=1527110", "title": "Litoradlice (hradiště)", "text": "Litoradlice (hradiště)\n\nHradiště Litoradlice (též \"Na Hradu\") je pravěké a raně středověké hradiště nad levým břehem Vltavy jihovýchodně od Litoradlic u Temelína, asi pět kilometrů jižně jižně od Týna nad Vltavou. Hradiště je chráněné jako kulturní památka.\n\nAreál hradiště s rozlohou 2,8 hektaru se nachází v katastrálním území Litoradlice na levém břehu Vltavy, a to na trojúhelníkovité ostrožně mezi Vltavou a Hradní strouhou. Na jihovýchodní straně bylo hradiště chráněno příkrými, místy skalnatými srázy k Vltavě, resp. dnes k hněvkovickému přehradnímu jezeru. Na severozápadní a severní straně je chránil sráz nad Hradní strouhou. Přístupová jihozápadní strana je přehrazena dvojitým pásem valů. Zprávy z přelomu 19. a 20. století uvádějí ještě třetí vnější val, který už není v terénu patrný.\n\nMohutnější vnitřní val je u paty 5–18 metrů široký a dosahuje výšky 5–6 metrů. Na východní straně pravděpodobně k hradišti přiléhalo malé předhradí s lehkým opevněním, které chránilo přístup od brodu přes Vltavu.\n\nHradiště zkoumali Jan Nepomuk Woldřich, Josef Ladislav Píč a Bedřich Dubský. Nálezy propálených vrstev vedly profesora Woldřicha k zařazení litoradlického hradiště k lokalitám s tzv. spečenými valy. V letech 1942 a 1943 nalezl Bedřich Dubský při povrchovém průzkumu hradiště zlomky raně středověké keramiky ve starých Woldřichových sondách, na severovýchodním předhradí pak zdobený přeslen z doby halštatské až laténské.\n\nArcheologické nálezy potvrzují osídlení tohoto hradiště ve starší době železné a v raném středověku. Ojedinělý nález bronzové jehlice s kulovitou hlavicí při detektorovém průzkumu v roce 2007 dokládá využití lokality také v době závěrečné fáze starší doby bronzové. Podobné jehlice jsou typické pro mladší fázi únětické kultury nebo následující věteřovské období.\n\nHradiště bylo jedním ze tří hradišť mezi Hlubokou nad Vltavou a Týnem nad Vltavou, k nimž patří ještě hradiště Baba a Hradec u Dobřejovic.\n\nTuristické a informační značení k hradišti nevede. Přístup je možný z autobusové zastávky U dvou šraňků, která je na silnici III.třídy 12221 mezi Jeznicí a Litoradlicemi a na cyklotrase č. 1079 Hluboká nad Vltavou – Týn nad Vltavou, která je součástí Vltavské cyklistické cesty.\n"}
{"id": "1527111", "url": "https://cs.wikipedia.org/wiki?curid=1527111", "title": "Sentiment (album)", "text": "Sentiment (album)\n\nSentiment je studiové album českého zpěváka Karla Gotta. Vydal jej Supraphon v září 2011 a obsahuje celkem sedmnáct písní, zahraničních coververzí přetextovaných do češtiny. Patří mezi ně například „As Time Goes By“ z filmu \"Casablanca\" („Tak půjdem spát“) či „What a Wonderful World“ („Svět je báječnej kout“), kterou původně proslavil Louis Armstrong. Autorem sedmi textů je Pavel Vrba. Obsahuje ale také písně českého původu, například „Blues pro tebe“ od Jiřího Suchého a „Tvůj krok zní“ od Alfonse Jindry. Deska byla nahrána za doprovodu Big Bandu Českého rozhlasu, který vedl dirigent Václav Kozel. Album bylo pokřtěno ve studiu Českého rozhlasu a jedním z jeho kmotrů byla zpěvačka Jitka Zelenková.\n\n"}
{"id": "1527114", "url": "https://cs.wikipedia.org/wiki?curid=1527114", "title": "Alakumhara", "text": "Alakumhara\n\nAlakumhara nebo Lekuchona ( Алакәымҳара nebo Лекәхона, a megrelsky ლეკუხონა – Lekuchona) je vesnice v Abcházii v okrese Gali. Leží přibližně 30 km severovýchodně od okresního města Gali. Obec sousedí na západě a jihu s Papynyrchvou, na severozápadě a na severu s Gumryšem v okresu Tkvarčeli a na východě s Kalagali v gruzínském kraji Samegrelo – Horní Svanetie.\n\nOficiálním názvem obce je Vesnický okrsek Alakumhara \"(rusky Алакумхарская сельская администрация, abchazsky Алакәымҳара ақыҭа ахадара)\". Za časů Sovětského svazu se okrsek jmenoval Lekuchonský selsovět \"(Лекухонский сельсовет)\".\n\nSoučástí Alakumhary jsou následující části:\n\n\nLekuchona byla v minulosti součástí gruzínského historického regionu Samegrelo, od 17. století pak Samurzakanu. Po vzniku Sovětského svazu byla vesnice součástí příhraničí Abchazské ASSR s Gruzií, přičemž všichni obyvatelé se hlásili ke gruzínské národnosti. Obec spadala pod okres Gali.\n\nBěhem války v Abcházii v letech 1992–1993 byla obec ovládána gruzínskými vládními jednotkami. Na konci této války se zdejší obyvatelé ocitli pod vládou separatistické Abcházie. Počet obyvatel se změnil po těchto událostech málo. V roce 1994 byla Lekuchona oficiálně přejmenována na současný název Alakumhara. Dle Moskevských dohod z roku 1994 o klidu zbraní а o rozdělení bojujících stran byla Alakumhara začleněna do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla v roce 2008 Ruskem uznána nezávislost Abcházie.\n\nOd té doby se o bezpečnost a o hranici s Gruzií starají abchazské a ruské vojenské jednotky.\n\nDle nejnovějšího sčítání lidu z roku 2011 je počet obyvatel této obce 514 a jejich složení následovné:\n\n\nPřed válkou v Abcházii žilo v obci 337 obyvatel, v celém Lekuchonském selsovětu 625 obyvatel.\n\n"}
{"id": "1527119", "url": "https://cs.wikipedia.org/wiki?curid=1527119", "title": "Mačkovec", "text": "Mačkovec\n\nMačkovec () je velká vesnice v Chorvatsku v Karlovacké župě, spadající pod opčinu města Čakovec. Nachází se asi 3 km severozápadně od Čakovce. V roce 2001 zde žilo 1 359 obyvatel ve 374 domech. Název je odvozen od chorvatského výrazu pro kočku (\"mačka\").\n\nMačkovcem prochází silnice D209. Sousedními vesnicemi jsou Knezovec, Krištanovec, Mihovljan, Novo Selo Rok, Slemenice a Šenkovec.\n"}
{"id": "1527125", "url": "https://cs.wikipedia.org/wiki?curid=1527125", "title": "Řebříček bertrám", "text": "Řebříček bertrám\n\nŘebříček bertrám (\"Achillea ptarmica\") je vytrvalá, okrasná i léčivá rostlina s drobnými úbory bílých květů. V české přírodě je původním druhem a přísluší do rodu řebříček, který je celosvětově tvořen více než stovkou druhů. Vědecký název druhu \"ptarmica\" pochází z řeckého výrazu \"kýchání\" ( ptairo), z jeho usušených listů se dělával \"kýchací prášek\".\n\nJe hlavně evropským druhem, na severu je jeho výskyt ohraničen Britskými ostrovy a Skandinávií, na jihu severem Španělska a Itálie, jihem Francie, středem Balkánského poloostrova a jihem Ukrajiny, na východě evropskou částí Ruska. Druhotně byl zavlečen do přírody Severní Ameriky (Kanada a severní část Spojených států amerických), Austrálie i Nového Zélandu.\n\nV České republice byl v minulosti poměrně hojně pěstován na velké části území, proto je nesnadné rozlišit jeho přirozený a druhotný výskyt. Roste především v mezofytiku po celém území státu a jen okrajově až vzácně zasahuje do oreofytika nebo termofytika. Za nejvýše položené areály původního rozšíření jsou považována místa na Šumavě v 930 m n. m., v Jizerských horách v 900 m a v Krkonoších v 840 m, za nejníže položené u Děčína ve 125 m a u Lanžhotu ve 150 m.\n\nNejčastěji se vyskytuje v říčních nebo potočních nivách, stejně jako na svažnatých prameništích či loukách v blízkostí rašelinišť. Je hemikryptofyt obvykle rostoucí na mokrých nebo střídavě vlhkých loukách, na březích řek, potoků, rybníků, odvodňovacích kanálů, v příkopech cest i na nesečených vlhkých plochách v lidských sídlištích. Má rád osluněné stanoviště, snáší však i částečné zastínění. Potřebuje půdu střídavě vlhkou až trvale zamokřenou, neutrální až kyselou, s malých obsahem uhličitanu vápenatého. Pokusy o jeho pěstování na suchých, propustných půdách se nesetkávají s úspěchem. Dostupnost vláhy a živin má podstatný vliv na výšku rostliny, velikost listů i bohatost květenství. Ploidie druhu je 2n = 18.\n\nByliny vykvétají v červnu až září, plody dozrávají i v říjnu. Nová květenství zakládají v průběhu celé vegetační sezony. Jednotlivé květy v rámci úboru rozkvétají postupně, v kruzích od kraje ke středu. Tím má řebříček bertrám podstatně větší šanci na opylení a vytvoření semen než rostliny s květy vykvétajícími najednou.\n\nVytrvalá rostlina s přímou nebo krátce vystoupavou, oblou lodyhou vysokou 20 až 100 cm rostoucí z plazivého oddenku. Lodyha je obvykle nevětvená, pouze někdy se větví v horní části, je světle zelená, v dolní části olysalá a v horní řídce dlouze chlupatá. Je střídavě porostlá přisedlými, sytě zelenými listy, které mají čepel celistvou nebo peřenolaločnou, úzce podlouhlou až čárkovitě kopinatou, po obvodě dvakrát ostře pilovitou, na konci špičatou, dlouhou 3 až 8 cm a širokou 3 až 6 cm. Spodní a střední listy jsou k lodyze přisedlé zúženou bází, horní listy jsou objímavé.\n\nLodyha má na vrcholu v chocholičnaté latě větší počet stopkatých úborů s bělavými květy. Květenství obsahuje 5 až 35 úborů o průměru do 1,5 cm. Zákrov je polokulovitý, víceřadý s kopinatými listeny, z nichž střední jsou světle zelené s hnědým blanitým okrajem a vyniklou střední žilkou. Všechny květy úboru mají pět prašníků a ze dvou plodolistů vytvořený jednopouzdrý, jednovaječný semeník, nesoucí krátkou jednoduchou čnělku s dvojitou bliznou. Jsou cizosprašné a protandrické, zralý pyl z prašníků vypadá mnohem dřív, něž blizna téhož květu dospěje a nemůže tak opylit vlastní vajíčko v semeníku. Květy ve středu úboru, na ploše kuželovitém lůžku, jsou četné, oboupohlavné a mají srostlé trubkovité, pětizubé koruny bílé barvy; kalich je u všech květů redukovaný. Po obvodě lůžka bývá 8 až 13 jazykovitých, samičích květů s bílou, eliptickou ligulou asi 4 mm dlouhou, 3 mm širokou a na vrcholu trojzubou. Ojediněle se vyskytují rostliny se všemi květy jazykovitými, jedná se o varietu 'liguliflora'. Květy jsou opylovány hmyzem, který přilétá pro pyl nebo nektar vylučovaný nektarovými žlázkami okolo čnělky.\n\nPlody jsou klínovité nažky asi 2 mm dlouhé a 1 mm široké, které nemají chmýr. Jsou stejné z jazykovitých i trubkovitých květů, šedé, lysé, na bázi uťaté a se dvěma postranními světlejšími žebry.\n\nRostliny se na stanovištích rozšiřují rozrůstáním oddenků, které po celé délce koření a vypouštějí nové lodyhy. Řebříček bertrám se v kypré a na živiny bohaté půdě snadno může stát invazní rostlinou. Na větší vzdálenost se dostávají semeny (nažkami), která roznáší vítr. Jedna rostlina může za rok vyprodukovat i tisíc semen s poměrně krátkou dobou klíčivosti. Nejlépe klíčí na vlhkém povrchu půdy nebo v hloubce do 1 cm, z hloubky 3 cm již nevyklíčí. Obvykle vyklíčí za jeden až tři měsíce, nejprve vytvoří listovou růžici a později poměrně rozsáhlý kořenový systém.\n\nŘebříček bertrám se v minulosti, dnes již méně často, pěstoval jako léčivá rostlina. Droga z něj byla někdy považována za účinnější než ze řebříčku obecného. Čerstvé listy odpuzují hmyz, rozdrcené suché listy sloužívaly jako kýchací prášek a odvar z listů se používal vnitřně např. při potížích trávicí, vylučovací či oběhové soustavy, proti kašli nebo ke snížení bolestí při menstruaci. Zevně se rozdrcené listy přikládaly na špatně se hojící rány nebo se žvýkaly pro ztlumení bolesti zubů.\n\nJe občas vysazován jako vděčná trvalka v okrasných zahradách i parcích, je preferován pro pohledné úbory s dlouhou trvanlivosti a také jako květina vhodná k řezu. Bylina je používána buď v původní plané formě, nebo ve vyšlechtěné, plnokvěté, kdy všechny květy úborů mají jazykovité koruny.\n\n"}
{"id": "1527129", "url": "https://cs.wikipedia.org/wiki?curid=1527129", "title": "Petra Burkaová", "text": "Petra Burkaová\n\nPetra Burkaová (* 17. listopadu 1946 Amsterdam) je bývalá kanadská krasobruslařka židovského původu. \n\nJejí rodiče se seznámili v terezínském ghettu; otec Jan Burka byl český výtvarník a matka Ellen Danbyová nizozemská krasobruslařská trenérka. Po válce žili v Nizozemsku, kde se jim narodila Petra a její mladší sestra Astra, a v roce 1951 se usadili v Kanadě. \n\nPetra trénovala krasobruslení od deseti v Torontu pod vedením své matky a v patnácti letech se stala juniorskou mistryní Kanady. V roce 1962 byla na mistrovství světa v krasobruslení čtvrtá a v roce 1963 pátá. V roce 1964 získala první titul seniorské mistryně Kanady a obsadila třetí místo na olympiádě i na MS. V roce 1965 vyhrála domácí šampionát, severoamerický šampionát i mistrovství světa. V roce 1966 získala na světovém šampionátu bronzovou medaili. \n\nByla první ženou v historii, která v oficiální soutěži skočila trojitého salchowa. V letech 1964 a 1965 získala Cenu Bobbie Rosenfeldové pro kanadskou sportovkyni roku. Byla uvedena do Síně slávy kanadského sportu a Mezinárodní síně slávy židovského sportu, vystupovala v show Holiday on Ice a pak pracovala jako trenérka v Teamu Canada a televizní komentátorka pro Canadian Broadcasting Corporation.\n"}
{"id": "1527134", "url": "https://cs.wikipedia.org/wiki?curid=1527134", "title": "Princip slasti", "text": "Princip slasti\n\nPrincip slasti () je desetidílný kriminální televizní seriál režiséra Dariusze Jabłońského, vzniklý v česko-polsko-ukrajinské koprodukci. Představen 1. října, premiérové vysílání 14. října 2019 na veřejnoprávním kanálu ČT1. Společně s dřívěji uvedenou minisérií \"Sever\" půjde o vlajkovou loď podzimního vysílání České televize.\n\nPříběh začíná na černomořské pláži v Oděse: Turisté si povšimnou neukotvené loďky, ve které plavci objeví zmrzačené tělo mladé ženy. Týž den, na viselském břehu ve Varšavě, dojde k dalšímu hrůznému nálezu, a to v kufru opuštěného vozu. Řada vražd mladic pak pokračuje v Praze – v tamním divadle najdou paži ženy.\n\n"}
{"id": "1527139", "url": "https://cs.wikipedia.org/wiki?curid=1527139", "title": "Římskokatolická farnost Josefov", "text": "Římskokatolická farnost Josefov\n\nŘímskokatolická farnost Josefov je územním společenstvím římských katolíků v rámci náchodského vikariátu královéhradecké diecéze.\n\nV 80. a 90. letech 18. století byla na příkaz císaře Josefa II. vystavěna vojenská pevnost, pojmenovaná po něm Josefov. Šlo původně o pevnostní město, obydlené výlučně vojáky a potřebným civilním personálem. Od počátku byl součástí pevnosti kostel zasvěcený Nanebevstoupení Páně (kostel byl postaven podle stejného projektu, jako kostel v \"sesterském\" pevnostním městě Terezíně poblíž Litoměřic). Duchovní správa zde byla až do 20. století obstarávána vojenským duchovenstvem. S josefovskou duchovní správou jsou spojena například jména ThDr. Václava Cáby, pozdějšího infulovaného probošta v jihočeském Jindřichově Hradci, nebo Mons. ThDr. Metoděje Kubáně, který v Josefově působil v letech 1929–1934 a se za druhé světové války stal obětí nacistického režimu. Poslední vojenská posádka odešla z Josefova až v polovině 20. století a teprve poté byla místní vojenská duchovní správa přetvořena na běžnou farnost.\n\nK 1. lednu 2009 byla v rámci reorganizace duchovní správy v královéhradecké diecézi zrušena do té doby samostatná farnost v blízké Jasenné a byla sloučena s farností josefovskou.\n\nJosefovská farnost má sídelního duchovního správce, který spravuje pouze tuto jedinou farnost.\n\n"}
{"id": "1527140", "url": "https://cs.wikipedia.org/wiki?curid=1527140", "title": "Prochladnyj", "text": "Prochladnyj\n\nProchladnyj (, kabardsko-čerkesky ) je město v Kabardsko-Balkarské republice v Ruské federaci. Při sčítání lidu v roce 2010 měl bezmála šedesát tisíc obyvatel a byl tak druhým nejlidnatějším městem republiky.\n\nProchladnyj leží v Předkavkazí na řece Malce, přítoku Těreku v úmoří Kaspického moře. Od Nalčiku, hlavního města republiky, je vzdálen přibližně 52 kilometrů severovýchodně. Nejbližším městem v sousedství je Majskij přibližně třináct kilometrů jižně.\n\nSídlo zde založili v roce 1765 Záporožští Kozáci. Od roku 1825 se mu říkalo \"Prochladnaja\", v roce 1937 se stalo pod jménem \"Prochladnyj\" městem.\n\nZa druhé světové války během bitvy o Kavkaz nejprve dobyla město německá 1. tanková armáda a následně jej v lednu 1943 získala zpět Rudá armáda.\n\n"}
{"id": "1527147", "url": "https://cs.wikipedia.org/wiki?curid=1527147", "title": "Uživatel informačního systému", "text": "Uživatel informačního systému\n\nUživatel informačního systému je osoba nebo proces, který přistupuje k automatizovanému informačnímu systému (AIS) pomocí přímého (např. terminálového) nebo nepřímého spojení. „Nepřímé připojení“ se vztahuje na osoby, které připravují vstupní data nebo přijímají výstupní data, která nejsou schvalována zodpovědným pracovníkem z hlediska obsahu nebo bezpečnostní klasifikace.\n\n"}
{"id": "1527151", "url": "https://cs.wikipedia.org/wiki?curid=1527151", "title": "Třída Krabi", "text": "Třída Krabi\n\nTřída Krabi je třída oceánských hlídkových lodí stavěných pro thajské královské námořnictvo. Konstrukčně vychází z oceánské hlídkové lodi třídy \"River\" britského královského námořnictva.\n\nOceánská hlídková loď třídy Krabi byla vyvinuta podle původního návrhu britské společnost BAE Systems. Plavidla staví thajská loděnice \"Mahidol Adunjadét\" v okrese Sattahip v provincii Chonburi s pomocí BAE Systems.\n\nJednotky třídy Krabi:\n"}
{"id": "1527153", "url": "https://cs.wikipedia.org/wiki?curid=1527153", "title": "US Open 2019 – dvouhra juniorů", "text": "US Open 2019 – dvouhra juniorů\n\nDvouhra juniorů US Open 2019 probíhala v první polovině září 2019. Do singlové soutěže newyorského tenisového grandslamu hraného na tvrdém povrchu nastoupilo šedesát čtyři hráčů. Obhájcem titulu byl brazilský tenista Brazilec Thiago Seyboth Wild, který již nebyl věkově způsobilý nastoupit do juniorské soutěže.\n\nVítězem se stal čtvrtý nasazený, 18letý Čech Jonáš Forejtek, jenž ve finále zdolal o rok mladší turnajovou osmičku Emilia Navu ze Spojených států po třísetovém průběhu 6–7 a 6–0, 6–2. Stal se tak prvním českým šampionem ve dvouhře juniorského grandslamu od triumfu Jiřího Veselého na Australian Open 2011 a prvním českým vítězem juniorky US Open od Marie Bouzkové v roce 2014. Plzeňský rodák získal premiérovou singlovou trofej z grandslamu, a po deblových výhrách na Australian Open 2019 a ve Wimbledonu 2019, třetí celkově. Emilio Nava skončil jako poražený finalista již na Australian Open 2019.\n"}
{"id": "1527166", "url": "https://cs.wikipedia.org/wiki?curid=1527166", "title": "US Open 2019 – dvouhra juniorek", "text": "US Open 2019 – dvouhra juniorek\n\nDvouhra juniorek US Open 2019 probíhala v první polovině září 2019. Do singlové soutěže newyorského tenisového grandslamu hraného na tvrdém povrchu nastoupilo šedesát čtyři hráček. Obhájkyní titulu byla čínská tenistka Wang Si-jü, která již nebyla věkově způsobilá do juniorské kategorie zasáhnout.\n\nVítězkou se stala čtvrtá nasazená, 17letá Kolumbijka María Camila Osoriová Serranová, jež ve finále za 47 minut deklasovala o rok mladší americkou kvalifikantku Alexandru Yepifanovovou po dvousetovém průběhu 6–1 a 6–0. Juniorskou kariéru tak kolumbijská tenistka ukončila ziskem premiérového grandslamového titulu. Do juniorského kombinovaného žebříčku ITF si připsala 375 bodů.\n"}
{"id": "1527167", "url": "https://cs.wikipedia.org/wiki?curid=1527167", "title": "Salih Mutapčić", "text": "Salih Mutapčić\n\nSalih Safvet-efendija Mutapčić (? Zenica, osmanská říše – 1938 ?, Království Jugoslávie) byl bosenskohercegovský islámský soudce bosňáckého původu.\n\nZákladní školu navštěvoval v rodném městě. Za dalším vzděláním v oblasti islámských věd roku odešel do Istanbulu. Po dvanácti letech v zahraničí se roku 1890 vrátil do vlasti. V táže době vykonal soudcovskou zkoušku a stal se okresním kádím v Sarajevu, nato od roku 1893 v Brčku a nakonec od roku 1899 v Travniku. Roku 1913 byl jmenován soudcem tříčlenného senátu Vrchního šarí‘atského soudu v Sarajevu v pozici předsedy senátu. Roku 1929 byl penzionován.\n\nMutapčić byl držitelem Řádu bílého orla V. třídy (1919) a Řádu svatého Sávy III. třídy (1929).\n"}
{"id": "1527182", "url": "https://cs.wikipedia.org/wiki?curid=1527182", "title": "What a Wonderful World", "text": "What a Wonderful World\n\n„What a Wonderful World“ je píseň, kterou napsali Bob Thiele (pod pseudonymem George Douglas) a George David Weiss a původně ji nahrál Louis Armstrong. Jeho verze vyšla v roce 1967 na singlu, který se umístil na vrcholu Britské singlové hitparády, v domovských Spojených státech amerických (Billboard Hot 100) však dosáhl pouze 116. místa. Coververze písně později nahráli například Tony Bennett, k.d. lang a Nick Cave. Rakouská zpěvačka Soap&Skin píseň často hrála při svých koncertech a její studiovou verzi vydala na své desce \"From Gas to Solid / You Are My Friend\" (2019). Českojazyčnou verzi vydal Karel Gott pod názvem „Svět je báječnej kout“ na svém albu \"Sentiment\".\n\n"}
{"id": "1527184", "url": "https://cs.wikipedia.org/wiki?curid=1527184", "title": "Září 2019", "text": "Září 2019\n\n"}
{"id": "1527185", "url": "https://cs.wikipedia.org/wiki?curid=1527185", "title": "Římskokatolická farnost – děkanství Jaroměř I", "text": "Římskokatolická farnost – děkanství Jaroměř I\n\nŘímskokatolická farnost – děkanství Jaroměř I je územním společenstvím římských katolíků v rámci náchodského vikariátu královéhradecké diecéze.\n\nDuchovní správa v městě Jaroměři je poprvé písemně doložena v roce 1325, kdy je poprvé zmíněn místní děkanský kostel sv. Mikuláše. Rovněž ze 14. století pochází i menší kostel, zasvěcený sv. Jakubu Staršímu. K 1. lednu 2008 byly k jaroměřské farnosti v rámci procesu slučování farností v královéhradecké diecézi připojeny původně samostatné farnosti Heřmanice nad Labem a Zaloňov.\n\nFarnost má sídelního duchovního správce, který spravuje pouze tuto jedinou farnost. \n\n"}
{"id": "1527186", "url": "https://cs.wikipedia.org/wiki?curid=1527186", "title": "Helmut Haller", "text": "Helmut Haller\n\nHelmut Haller (21. července 1939 Augsburg – 11. října 2012 Augsburg) byl německý fotbalista, záložník.\n\nV německém mistrovství hrál za FC Augsburg. V italské Serii A hrál za Bologna FC a Juventus FC. Italský titul získal v roce 1964 s Bolognou a v letech 1972 a 1973 s Juventusem Turín. V bundeslize nastoupil v 85 utkáních a dal 27 gólů, v italské Serii A nastoupil ve 295 utkáních a dal 69 gólů. V Poháru mistrů evropských zemí nastoupil v 10 utkáních a dal 1 gól a v Pohár UEFA nastoupil v 37 utkáních a dal 12 gólů. Za reprezentaci Německa nastoupil v letech 1958–1970 ve 33 utkáních a dal 13 gólů. Byl členem reprezentace Německa na Mistrovství světa ve fotbale 1962, stříbrné reprezentace Německa na Mistrovství světa ve fotbale 1966 a bronzové reprezentace Německa na Mistrovství světa ve fotbale 1970, nastoupil celkem v 9 utkáních a dal 6 gólů.\n\n"}
{"id": "1527188", "url": "https://cs.wikipedia.org/wiki?curid=1527188", "title": "US Open 2019 – čtyřhra juniorek", "text": "US Open 2019 – čtyřhra juniorek\n\nČtyřhra juniorek US Open 2019 probíhala v první polovině září 2019. Do deblové soutěže newyorského tenisového grandslamu hraného na tvrdém povrchu nastoupilo třicet dva párů. Obhájcem titulu byla dvojice Američanek složená z Cori Gauffové a Caty McNallyové, která zvolila start v ženské čtyřhře.\n\nVítězem se stal pátý nasazený pár složený ze 17leté Lotyšky Kamilly Bartoneové a 16leté Rusky Oxany Selechmetěvové, který ve finále zdolal Francouzky Aubane Droguetovou a Sélénu Janicijevicovou ve dvou setech 7–5 a 7–6. Šampionky tak získaly premiérovou grandslamovou trofej a vylepšily finálovou účast z juniorky Wimbledonu 2019. Do juniorského kombinovaného žebříčku ITF si každá z nich připsala 270 bodů.\n\n"}
{"id": "1527190", "url": "https://cs.wikipedia.org/wiki?curid=1527190", "title": "Vinh", "text": "Vinh\n\nVinh je město ve Vietnamu se zhruba půl milionem obyvatel. Je hlavním městem provincie Nghe An a má postavení „města první kategorie“. Nachází se na řece Ca nedaleko jejího ústí do Tonkinského zálivu, od hlavního města Hanoje je vzdálen 300 km.\n\nMěsto bylo založeno jako \"Ke Van\", současný název nese od roku 1789. Vinh zažil povstání proti francouzské koloniální nadvládě i bombardování za vietnamské války, proto se zde nezachovalo mnoho památek. Poválečná rekonstrukce proběhla v duchu sovětské architektury. Nedaleko se nachází Hoàng Trù, rodná vesnice Ho Či Mina s muzeem. Častým cílem turistů jsou také ostrovy Hon Ngu a národní park Pù Mát. Dominantou města je hora Dung Quyet s královským chrámem, jejíž vrchol nabízí daleké výhledy do kraje.\nVinh je střediskem energetiky, textilního a chemického průmyslu. Je také významným dopravním uzlem na severojižní železnici, nachází se zde mezinárodní letiště Vinh, založené v roce 1937 a rekonstruované v roce 2015. Nedaleké Cửa Lò je známé obchodním přístavem a plážemi. Vysokoškolské vzdělání poskytuje Vinhská univerzita, založená v roce 1959. \n\n"}
{"id": "1527192", "url": "https://cs.wikipedia.org/wiki?curid=1527192", "title": "Flatbush Avenue", "text": "Flatbush Avenue\n\nFlatbush Avenue je ulice v newyorském Brooklynu. Je dlouhá bezmála 16 km a vede od mostu Marine Parkway Bridge u letiště Floyd Bennett Field až k Manhattanskému mostu, který spojuje Brooklyn s Manhattanem. Prochází mimo jiné parkem Prospect Park. Po většinu své trasy je čtyřproudou silnicí. Ulice je obsluhována autobusy linky B41, které provozuje MTA Regional Bus Operations. V kratší délce je rovněž obsluhována linkou Q35 a dalšími. V blízkosti Flatbush Avenue se nachází mimo jiné železniční stanice Atlantic Terminal, aréna Barclays Center a pobočky Brooklynské veřejné knihovny.\n"}
{"id": "1527193", "url": "https://cs.wikipedia.org/wiki?curid=1527193", "title": "Ármaiti", "text": "Ármaiti\n\nÁrmaiti „Zbožnost, Oddanost“ je jedna ze zarathuštrických Ameša Spentů, skupiny šesti božských bytostí vedených Ahura Mazdou. Je stvořitelkou země a zemí samou, poté co na ní spadlo semeno prvního člověka člověka Gajómarta dala vzniknout prvnímu lidskému páru Mašja a Mašjánag. Výraz \"ármaiti\" je běžným avestánským femininem ve významu „zbožnost, oddanost, věrnost“ a má svůj protějšek v jménu védské bohyně Aramati, o které však nemáme žádné bližší informace. Toto jméno je především v mladší avestánštině doprovázeno přívlastkem Spenta „Blahodárná“, v střední perštině je nazývána Spandármad, novopersky Isfandármad.\n\nPodle Jaana Puhvela je Ármati dědičkou avestánské bohyně vod \"*Harahvatí\", odpovídající védské Sarasvatí. Poté co byl přijat zarathuštrismus přijat Peršany obě tyto postavy splynuly s příbuznou bohyní \"*Anáhiti\" a dali vzniknout významné bohyni zvané avestánsky Ardví Súrá Anáhitá. Podle Puhvela všechny tyto bohyně představují indoevropskou bohyni země vládnoucí v rámci trojfunkční hypotézy třetí funkci, tedy plodnosti a zemědělství.\n"}
{"id": "1527196", "url": "https://cs.wikipedia.org/wiki?curid=1527196", "title": "We Get By", "text": "We Get By\n\nWe Get By je studiové album americké zpěvačky Mavis Staples. Vydáno bylo 24. května roku 2019 společností ANTI-. Album produkoval Ben Harper, který je zároveň autorem všech jedenácti písní na albu. Titulní píseň „We Get By“ je jejich duetem. Dvojice spolupracovala již v roce 2016 na písni „Love and Trust“ ze zpěvaččina alba \"Livin' on a High Note\". První singl z alba \"We Get By\" („Change“) byl vydán 20. března 2019, kdy byly zároveň zveřejněny detaily o nadcházejícím albu. Před vydáním celé desky pak vyšly ještě dvě písně, „Anytime“ (17. dubna) a „We Get By“ (15. května). Na obalu alba byla použita fotografie nazvaná \"Outside Looking In\", jejímž autorem je Gordon Parks, a která byla původně zveřejněna v jeho fotoeseji \"The Restraints: Open and Hidden\".\n\nAutorem všech skladeb je Ben Harper.\n\n"}
{"id": "1527199", "url": "https://cs.wikipedia.org/wiki?curid=1527199", "title": "Waikato (řeka)", "text": "Waikato (řeka)\n\nWaikato je řeka na Severním ostrově Nového Zélandu. Měří 425 kilometrů a je nejdelší novozélandskou řekou. Název Waikato znamená v maorštině „tekoucí voda“. Domorodci považovali řeku za posvátnou a stavěli při ní svá marae (kmenová shromaždiště či poutní místa). \nSoučasný tok řeky vznikl v důsledku sopečného výbuchu před zhruba 1800 lety. Pramení pod horou Ruapehu a protéká největším novozélandským jezerem Taupo. Leží na ní turisty oblíbené vodopády Huka Falls a čtvrté největší novozélandské město Hamilton. Vlévá se do Tasmanova moře nedaleko Aucklandu, v jejím ústí leží přístav Port Waikato. \n\nNa řece se nachází přehrada Karapiro s hydroelektrárnou, vodní nádrž je známá díky veslařským závodům. Populární aktivitou je také muškaření. Do řeky byla nasazena gambusie komáří a pstruh duhový.\n"}
{"id": "1527202", "url": "https://cs.wikipedia.org/wiki?curid=1527202", "title": "Ladislav Trešl", "text": "Ladislav Trešl\n\nLadislav Trešl (* 30. ledna 1961) je bývalý český hokejový útočník. \n\nV československé lize hrál za TJ Zetor Brno a HC Olomouc. Odehrál 7 ligových sezón, nastoupil v 202 ligových utkáních. V zahraničí působil v AHL v týmech Fredericton Express, Halifax Citadels a New Haven Nighthawks, v IHL v Milwaukee Admirals a v CHL v Mississippi RiverKings. Do NHL byl draftován v roce 1987 jako 183. v pořadí v 9. kole týmem Quebec Nordiques.\n"}
{"id": "1527203", "url": "https://cs.wikipedia.org/wiki?curid=1527203", "title": "Anoyo", "text": "Anoyo\n\nAnoyo je desáté studiové album kanadského hudebníka Tima Heckera. Vydáno bylo 10. května 2019 společností Kranky na CD a gramofonové desce. \"Anoyo\" je pokračováním Heckerova předchozího alba \"Konoyo\" (2018). Kromě Heckera na albu hráli Motonori Miura, Yoshiyuki Izaki, Takuya Koketsu a Fumiya Otonashi, tedy stejní hudebníci, kteří se podíleli i na desce \"Konoyo\".\n\nAutorem všech skladeb je Tim Hecker.\n"}
{"id": "1527206", "url": "https://cs.wikipedia.org/wiki?curid=1527206", "title": "Divizionismus", "text": "Divizionismus\n\nDivisionismus (též chromoluminarismus) je styl charakteristický pro neoimpresionistickou malbu. Je definován oddělením barev do jednotlivých bodů nebo skvrn, které spolu opticky splývají. Divizionisté požadovali, aby divákovo oko samo opticky kombinovalo barvy namísto fyzického míchání pigmentů umělcem. Tak je podle divizionistů dosaženo vědecky ověřené maximální možné svítivosti. Georges Seurat založil styl kolem roku 1884 jako chromoluminarismus a čerpal své pochopení z vědeckých teorií Michela Eugène Chevreula, Ogdena Rooda a Charlese Blanca. Divisionismus se vyvíjel spolu s jiným stylem, pointilismem, který je definován specifickým použitím jednotlivých barevných bodů a nutně se nezaměřuje na oddělení barev.\n\nDivizionismus se vyvinul v malbě 19. století, když umělci objevili vědecké teorie vidění, které podporovaly odklon od principů impresionismu, který byl v té době už dobře vyvinutý. Vědecké teorie a pravidla barevného kontrastu, které by vedly kompozici pro divizionisty postavily hnutí neoimpresionismu do kontrastu s impresionismem, který je charakterizován použitím instinktu a intuice. Mezi vědce nebo umělce, jejichž teorie světla nebo barvy měly určitý dopad na vývoj divizionismu, patří Charles Henry, Charles Blanc, David Pierre Giottino Humbert de Superville, David Sutter, Michel Eugène Chevreul, Ogden Rood a Hermann von Helmholtz.\n\nDivizionismus, spolu s hnutím neoimpresionistů jako celkem, našel své počátky v mistrovském díle Georgese Seurata \"Nedělní odpoledne na ostrově Grande Jatte\". Seurat absolvoval klasickou školu v École des Beaux-Arts a proto jeho počáteční práce odrážely styl Barbizonské školy. V roce 1883 Seurat a někteří jeho kolegové začali zkoumat způsoby, jak vyjádřit co nejvíce světla na plátně. V roce 1884, s výstavou jeho první hlavní práce \"Koupání v Asnières\", stejně jako malé skicy \"Nedělní odpoledne na ostrově Grande Jatte\" se jeho styl začal vědomě formovat k impresionismu, ale ke skutečnému impresioismu se uchýlil až v roce 1886 kdy dokončil \"Grande Jatte\" a založil svou teorii chromoluminarismu. Ve skutečnosti byl obraz \"Grande Jatte\" zpočátku malován v divizionistickém stylu, ale v zimě roku 1885-86 jej domaloval v souladu se svou interpretací vědeckých teorií barev a světla a zlepšoval jeho optické vlastnosti.\n\nGramatika kresebného umění Charlese Blanca představila Seuratovi teorii barvy a vidění, které inspirovaly chromoluminarismus. Blancova práce, čerpající z teorií Michela Eugèna Chevreula a Eugèna Delacroixe, uváděla, že optické smíšení barevných bodů vytvořilo dojem živějších a čistějších barev než tradiční proces míchání pigmentů. Míchání pigmentů je subtraktivní proces s primárními barvami azurová, purpurová a žlutá. Na druhou stranu, pokud se smíchá barevné světlo dohromady opticky, vznikne aditivní směs, což je proces, ve kterém jsou primární barvy červená, zelená a modrá. Způsob míchání stejné směsi sloučenin a použití směsi dvou nebo více aditivních směsí je popsán v následující tabulce. Ve skutečnosti Seuratovy obrazy v reálu nedosáhly skutečného optického smíchání; pro něho byla tato teorie užitečnější pro účely vyvolání optického pocitu vibrací barvy, kde si kontrastní barvy zachovaly svou jedinečnou samostatnou identitu.\n\nDo divizionistické teorie barev umělci zapojili vědeckou literaturu tím, že rozlišovali následující kontext:\n\nJako dominantní prvek malby lokální barva označuje skutečné barvy předmětů, např. zelené trávy nebo modré oblohy.\n\nJe-li to vhodné, žlutooranžové barvy představující sluneční působení by se prolínaly s přírodními barvami, aby se napodobil účinek přímého slunečního světla.\n\nPokud je osvětlení pouze nepřímé, lze k simulaci temnoty a stínů použít různé další barvy, jako je modrá, červená a fialová.\n\nObjekt, který sousedí s jiným objektem by na něj měl vrhat odražené barvy.\n\nAby bylo možné využít Chevreulovy teorie simultánního kontrastu, mohou být kontrastní barvy umístěny v těsné blízkosti. Seuratovy teorie zaujaly mnoho z jeho současníků, zatímco k umělcům hnutí neoimpresionistů se připojili další umělci hledající reakci proti impresionismu. Zejména Paul Signac se stal jedním z hlavních zastánců divizionistické teorie, zejména po Seuratově smrti v roce 1891. Ve skutečnosti Signacova kniha \"D’Eugène Delacroix au Néo-Impressionnisme (\" D'Eugene Delacroix k neoimpresionismu), publikovaná v roce 1899, vytvořila termín neoimpresionismus jako manifest.\n\nKromě Signaca přijali divizionismus i další francouzští umělci, převážně sdružení v Société des Artistes Indépendants (Salon nezávislých), včetně Camille a Luciena Pissarra, Alberta Duboise-Pilleta, Charlese Angranda, Maximiliena Luce, Henriho-Edmonda Crossa a Hippolyte Petitjeana. Kromě prací Paul Signac, propagátora divizionismu, lze vidět vliv této teorie i na některých obrazech Vincenta van Gogha, Henri Matisse, Jeana Metzingera, Roberta Delaunaye a Pabla Picassa.\n\nV roce 1907 byli Metzinger a Delaunay označen vlivným francouzským kritikem Louisem Vauxcellesem jako divizionisté, kteří používali velké mozaikové „kostky“ k vytváření malých, ale velmi symbolických kompozic. Oba umělci vyvinuli nový sub-styl, který měl velký význam krátce poté v kontextu svých kubistických děl. Piet Mondrian, Jan Sluijters a Leo Gestel, v Nizozemsku, vyvinuli podobnou, mozaice podobnou techniku jakou pracovali divizionisté v roce 1909. Futuristé později (1909-1916) si tento styl přizpůsobili, částečně ovlivněni pařížskou zkušeností Gina Severiniho (z roku 1907), v jejich dynamických obrazech a sochařských dílech.\n\nVliv Seurata a Signaca na některé italské malíře se projevil na prvním Triennale v roce 1891 v Miláně. Stejně jako italský malíř a galerista Vittore Grubicy de Dragon a později Gaetano Previati v jeho \"Principi scientifici del divisionismo\" z roku 1906, řada dalších malířů převážně v severní Itálii experimentovala s různými technikami.\n\nItalský divizionista Giuseppe Pellizza da Volpedo aplikoval tuto techniku pro sociální (a politické) subjekty; k tomu se připojili Angelo Morbelli a Emilio Longoni. Mezi divizionistická díla Pellizzy patří \"Speranze deluse\" (\"Zklamané naděje\") z roku 1894 a \"Il Sole Nascente\" (\"Vycházející Slunce\") z roku 1904. Divizionismus však našel silné zastánce i v oblasti krajinomalby. Giovanni Segantini, Gaetano Previati, Angelo Morbelli a Matteo Olivero byli jedněmi z nich. Dalšími přívrženci v tématech tohoto žánru malby byli Plinio Nomellini, Rubaldo Merello, Giuseppe Cominetti, Camillo Innocenti, Enrico Lione a Arturo Noci. Divizionismus byl také důležitý v práci futuristy Gina Severiniho \"Ricordi di viaggio\" (\"Vzpomínka na cestu\") z roku 1911, Giacomo Balla \"Lampada ad arco\" (\"Oblouková lampa\") z roku 1909; Carlo Carrà \"Leaving the scene\" (\"Opuštění scény\", 1910) a Umberto Boccioni \"Město se probouzí\" z roku 1910.\n\nDivizionismus rychle získal kladnou i zápornou pozornost od kritiků umění, kteří obecně přijali začlenění vědeckých teorií do neoimpresionistických technik. Například Joris-Karl Huysmans negativně mluvil o Seuratových obrazech a řekl: „Odřízněte jeho postavy z barevných blech, které je zakrývají, pod nimi není nic, žádná myšlenka, žádná duše, nic.“ Monet, Renoir, Seurat a dokonce i Camille Pissarro, kteří zpočátku podporovali divizionismus, později hovořili o této technice negativně.\n\nZatímco většina divizionistů se nedočkala velkého nadšení kritiků, někteří naopak byli vůči hnutí loajální, zejména pak Félix Fénéon, Arsène Alexandre nebo Antoine de la Rochefoucauld.\n\nAčkoli divizionisté pevně věřili, že jejich styl byl založen na vědeckých principech, někteří kritici věří, že existují důkazy, že divizionisté si nesprávně interpretovali některé základní prvky optické teorie. Například jednu z těchto mylných představ lze vidět v obecném přesvědčení, že divizionostická metoda malby umožnila větší jas než předchozí techniky. Přídavná svítivost je použitelná pouze v případě barevného světla, nikoliv vedle sebe uspořádaných pigmentů; ve skutečnosti je jas dvou pigmentů vedle sebe jen průměrem jejich individuálních svítivostí. Dále není možné vytvořit barvu pomocí optické směsi, kterou by také nebylo možné vytvořit směsí fyzickou. Logické nekonzistence lze také nalézt s divizionistickým vyloučením tmavších barev a jejich interpretací simultánního kontrastu.\n\n\n"}
{"id": "1527210", "url": "https://cs.wikipedia.org/wiki?curid=1527210", "title": "Hakeem Kae-Kazim", "text": "Hakeem Kae-Kazim\n\nHakeem Kae-Kazim (* 1. října 1962) je nigerijsko-britský herec. Narodil se v nigerijském Lagosu, kde strávil první roky svého života předtím, než se jeho rodina přestěhovala do Londýna. Herectví studoval na Bristol Old Vic Theatre School (absolvoval v roce 1987). Ve studiu pokračoval na Royal Shakespeare Company. Koncem osmdesátých let začal hrát v různých televizních seriálech a koncem let devadesátých také ve filmech. Hrál mimo jiné v seriálech \"Pod černou vlajkou\", \"Dynasty\" a \"Protiúder\". Rovněž namluvil postavy v různých videohrách.\n\n\n"}
{"id": "1527212", "url": "https://cs.wikipedia.org/wiki?curid=1527212", "title": "Městská knihovna v Broumově", "text": "Městská knihovna v Broumově\n\nMěstská knihovna v Broumově je veřejná městská knihovna s univerzálním knihovním fondem, jejímž hlavním posláním je poskytování informačních a knihovnických služeb uživatelům z Broumova a okolí. Knihovna je umístěna v bytovém historickém domě na Mírovém náměstí čp 52.\n\nKnihovnictví na Broumovsku má dlouholetou tradici. Kromě veřejné městské knihovny je v Broumově ještě klášterní knihovna v Broumovské klášteře, kterou je možno navštívit při prohlídce kláštera.\n\n"}
{"id": "1527246", "url": "https://cs.wikipedia.org/wiki?curid=1527246", "title": "La Chinoise", "text": "La Chinoise\n\nLa Chinoise [\"lašinoáz\"], česky \"Číňanka\", je francouzský film z roku 1967, který natočil režisér Jean-Luc Godard. Film byl volně inspirován knihou \"Běsi\" od Fjodora Dostojevského. Většina děje se odehrává v jednom pařížském bytě, kde malá skupina mladých lidí studuje a debatuje o Mao Ce-tungovi. Většina lidí, kteří ve filmu hráli, byli buď začínající herci či neherci (výjimkou je Jean-Pierre Léaud). Například pro Godardovu manželku Anne Wiazemskou šlo o druhou filmovou roli. Jednu roli ztvárnil senegalský politický aktivista Omar Blondin Diop, jinou zase výtvarník Michel Séméniako. Kameramanem byl Godardův dlouholetý spolupracovník Raoul Coutard.\n\n\n"}
{"id": "1527267", "url": "https://cs.wikipedia.org/wiki?curid=1527267", "title": "Gymnázium Broumov", "text": "Gymnázium Broumov\n\nGymnázium Broumov je všeobecné čtyřleté a osmileté gymnázium. Sídlí v Broumově, v ulici Hradební 218. Navazuje na tradici Státního reálného gymnázia v Broumově, založeného v roce 1945, a volně také na tradici klášterního gymnázia, které vzniklo v roce 1624.\n\nTradice vzdělávání sahá v Broumově až do 14. století. Podle organizačně-správních změn charakteru školy rozdělujeme čtyři základní časové úseky: klášterní školu (1306–1618), klášterní gymnázium (1624–1778), veřejné gymnázium (1779–1938) a státní vyšší školu (1939–1945), přeměněnou na tzv. německé čtyřtřídní gymnázium z důvodu odtržení Sudet od Československa a následného přičlenění k Německé říši.\n\nV říjnu 1945 bylo znovu zahájeno české vyučování na broumovském gymnáziu. To bylo umístěno v budově bývalé německé chlapecké školy na Kostelním náměstí. Slavnostní otevření školy proběhlo 3. února 1946 za přítomnosti tehdejšího ministra školství Zdeňka Nejedlého. Dne 4. března 1946 profesorský sbor navrhl, aby škola nesla název Státní reálné gymnasium dr. Zdeňka Nejedlého. Tento návrh byl následně Ministerstvem školství schválen.\n\nBudova gymnázia byla postavena roku 1909 na místě staré školy a tří menších domků. Autorem projektu (původně zamýšleného jako objekt chlapecké obecné a měšťanské školy) byl broumovský stavitel Franz Wilde (též autor přestavby radnice v Hodkovici nad Mohelkou).\n\nV několika místnostech v křídle nad parkem Alejka bylo zpočátku umístěno okresní hejtmanství a zasedací sál starostenského úřadu. V budově školy byla také umístěna část sbírek města Broumova. \n\nV současné době využívá třetinu budovy ZŠ Hradební.\n\n\nNadační fond gymnázia v Broumově (NFGB) spolufinancuje aktivity žáků a učitelů přímo ve škole nebo i v mimoškolní činnosti. NFGB byl založen v roce 1999 a navázal na činnost Nadace GB, založené v roce 1994. K činnosti NFGB v podpoře mimoškolních aktivit se využívají dary, dotace a grantové finanční příspěvky získané od města Broumov a dalších obcí, firem i jednotlivců, včetně studentů a jejich rodičů. NFGB zajišťuje a sponzoruje slavnostní předání maturitních vysvědčení, organizuje ples nadačního fondu. Vyhodnoceným studentům a studentkám na slavnostním večeru předá tradiční Ocenění NFGB pro nejlepší studenty školy za školní rok. NFGB vymýšlí, zpracovává a podává vlastní granty na činnost v souladu se statutem a spolufinancuje i granty podané Gymnáziem Broumov. Činnost NFGB je řízena šestičlennou správní radou NFGB, správné hospodaření s prostředky a majetkem kontroluje revizor NFGB.\n\n"}
{"id": "1527274", "url": "https://cs.wikipedia.org/wiki?curid=1527274", "title": "Westerkerk (Rotterdam)", "text": "Westerkerk (Rotterdam)\n\nWesterkerk (holandská výslovnost: [ʋɛstərkɛrk]; anglicky: \"Western Church\") byl protestantský kostel na Kruiskade v Rotterdamu v Nizozemsku dokončený v roce 1870 a zničený bombardováním Rotterdamu v květnu 1940.\n\nWesterkerk byl navržen architektem J. A. Jurriaansem v eklektickém mixu stylů. Věž byla novogotická, přední a boční stěny novorománské a interiér se odkazoval na protestantské kostely ze 17. století. \n\nStavba byla plně hrazena samotnou nizozemskou reformovanou církví. 28. prosince 1867 začalo zadávání veřejných zakázek. 12. června 1868 byl položen první kámen a přesně o dva roky později, na první letnice 1870, byl kostel otevřen. Pastor Rev. W.Th. z Griethuysenu během bohoslužby citoval text z Matouše 21 verš 13: „Je psáno: Můj dům bude zván modlitebním domem.“\n\nBěhem bombardování Rotterdamu v roce 1940 byl kostel silně poškozen. V roce 1960 nahradil Westerkerk a Zuiderkerk v Glashavenu kostel Sv. Pavla na Mauritswegu.\n"}
{"id": "1527284", "url": "https://cs.wikipedia.org/wiki?curid=1527284", "title": "Miraflores", "text": "Miraflores\n\nMiraflores může být:\n\n"}
{"id": "1527285", "url": "https://cs.wikipedia.org/wiki?curid=1527285", "title": "Isabelle Aubretová", "text": "Isabelle Aubretová\n\nIsabelle Aubretová [\"izabel óbre\"], vlastním jménem Thérèse Coquerelleová [\"téréz kokerel]\" (* 27. července 1938 Lille) je francouzská zpěvačka. \n\nNarodila se jako páté z jedenácti dětí dělnické rodiny, od čtrnácti let pracovala v přádelně. V mládí se závodně věnovala sportovní gymnastice a v roce 1958 se stala mistryní Francie. Od roku 1960 zpívala v kabaretu na Pigalle.\n\nV roce 1962 vyhrála Eurovision Song Contest s písní „Un premier amour“ a v roce 1968 s písní „La source“ obsadila třetí místo. Čtyřikrát se neúspěšně pokoušela získat nominaci na tuto soutěž, a to v letech 1961, 1970, 1976 a 1983.\n\nO hlavní roli ve filmu \"Paraplíčka z Cherbourgu\" ji připravilo zranění při dopravní nehodě. Vedle zdravotních problémů její kariéru ovlivnily také kontroverze ohledně sympatií k Parti communiste français. Ve svém repertoáru má skladby Jacquese Brela, Serge Gainsbourga a Jeana Ferrata i zhudebněné básně Louise Aragona. Nazpívala také titulní píseň k seriálu \"Saturninova dobrodružství\" a k filmu \"Policajt\". V roce 1992 převzala Řád čestné legie.\n\nJejím manželem je hudební producent Gérard Meys.\n\n"}
{"id": "1527287", "url": "https://cs.wikipedia.org/wiki?curid=1527287", "title": "Westerkerk (Amsterdam)", "text": "Westerkerk (Amsterdam)\n\nWesterkerk (holandská výslovnost: [ʋɛstərkɛrk]) je protestantský kostel na Kruiskade v Rotterdamu, v Nizozemsku postavený v letech 1620 až 1631 v renesančním stylu podle návrhů architekta Hendricka de Keysera (1565-1621).\n\nStavbu kostela Westerkerk dokončil jeho syn Pieter de Keyser (1595-1676) a kostel byl slavnostně otevřen 8. června 1631. Kostel má délku 58 metrů a šířku 29 metrů. Hlavní loď je lemována dvěma uličkami. Trojlodní bazilika má obdélníkový půdorys se dvěma transepty stejných rozměrů. V důsledku toho dostal půdorys tohoto kostela podobu dvou řeckých křížů, které jsou vzájemně propojeny. Vznikl tak patriarchální kříž.\n\nNěkolik starších kostelů v Amsterodamu, jako například Oude Kerk a Nieuwe Kerk, bylo původně postaveno před reformací jako katolické a během reformace v roce 1578 byly převedeny na protestantské. Westerkerk byl jedním z prvních kostelů postavených přímo pro protestantskou církev. Protestantské kostely Noorderkerk a Zuiderkerk byly předchůdci kostela Westerkerk. Dnes je Westerkerk největším kostelem v Nizozemsku, který byl postaven pro protestanty, a je stále protestanty používán. \n\nKdyž byl Westerkerk v neděli 8. června 1631 vysvěcen, žádné varhany neměl. Podle kalvinismu bylo hraní instrumentální hudby uvnitř kostela v té době stále považováno za \"profánní\". Trvalo mnoho let diskuzí, než byly varhany konečně povoleny. Nejprve se diskutovalo o přesunutí malých varhan z jiných kostelů. V roce 1681 se kostel Westerkerk rozhodl pověřit stavbou nových varhan Roelofa Barentszn Duyschota. Před dokončením práce stavitel zemřel a v roce 1686 stavbu varhan dokončil jeho syn Johannes Duyschot. Později v roce 1727 byly varhany rozšířeny o další třetí klávesnici od Christiaana Vatera, který byl žákem severoněmeckého stavitele varhan Arpa Schnitgera.\n\nV průběhu času bylo na varhanách provedeno mnoho změn. V 19. století v roce 1895 došlo dokonce k přestavbě vnitřku varhan, kterou provedl Daniel Gerard Steenkuyl. Při rekonstrukci použil znovu mnoho původních součástek. V roce 1939 byly varhany převedeny z mechanického na elektrický pohon. Varhany však neměly stále ten zvuk, který by měly mít, byly příliš velké na daný prostor.\n\nV letech 1989 až 1992 byly varhany rekonstruovány staviteli varhan z firmy Flentrop v Zaandamu a vrátily se k původní mechanické verzi. Ta byla víceméně podobná stavu, jaký vytvořil Christiaan Vater v roce 1727.\n\nV letní sezóně od dubna do konce října probíhá každý pátek ve 13 hodin bezplatný polední koncert. V srpnu se koná téměř každý den bezplatný koncert „Geen dag zonder Bach“ („Ne bez Bacha“) a festival „Grachten“ (Canal). Po ukončení koncertu se u východu z kostela koná nezávazná sbírka peněz. Peníze se používají na úhradu nákladů na koncerty a na údržbu varhan. Hudba Johanna Sebastiana Bacha (1685–1750) se při nedělních bohoslužbách hraje téměř každý týden. Bach se narodil v roce 1685, tedy rok před dokončením varhan, ale pokud víme, nikdy nenavštívil Amsterodam. Jeho hudba zní, jako by byla vyrobena zvláště pro tento barokní nástroj. \n\n"}
{"id": "1527288", "url": "https://cs.wikipedia.org/wiki?curid=1527288", "title": "Tianducheng", "text": "Tianducheng\n\nTianducheng je čtvrť ve městě Chang-čou v Číně. Její výstavba začala kolem roku 2007 a jejím ústředním rysem je 108 metrů vysoká kopie Eiffelovy věže. Na ploše 31 km² se nachází také kopie dalších pařížských budov. Čtvrť je údajně schopna ubytovat až deset tisíc lidí, ale v roce 2013 zde údajně žilo pouhých 2000 lidí. V roce 2017 bylo oznámeno, že počet obyvatel vzrostl na 30 000. V roce 2021 by zde měla být otevřena stanice metra.\n"}
{"id": "1527289", "url": "https://cs.wikipedia.org/wiki?curid=1527289", "title": "Kumagaja", "text": "Kumagaja\n\nKumagaya (japonsky:熊谷市 \"Kumagaya-ši\") je japonské město. Leží v prefektuře Saitama a v únoru 2016 měl okolo 198 tisíc obyvatel. Přes město protéká řeka Tone.\n\n\n"}
{"id": "1527290", "url": "https://cs.wikipedia.org/wiki?curid=1527290", "title": "Grant Holloway", "text": "Grant Holloway\n\nGrant Holloway (* 19. listopadu 1997) je americký atlet, závodící v překážkových i hladkých sprintech. V roce 2019 se na MS v katarském Dauhá stal mistrem světa v běhu na 110 metrů překážek časem 13,10 s. Holloway úspěšně kombinuje hladké i překážkové sprinty, zejména pak v hale (hladký i překážkový běh na 60 metrů). Velmi dobře však běhá i štafetové běhy a kvalitně skáče do dálky (osobní rekord 817 cm, s větrem pak 832 cm).\n\n"}
{"id": "1527293", "url": "https://cs.wikipedia.org/wiki?curid=1527293", "title": "Asa Brebner", "text": "Asa Brebner\n\nAsa Brebner (21. listopadu 1953 – 9. března 2019) byl americký kytarista a zpěvák. Roku 1977 se stal baskytaristou kapely Jonathan Richman and the Modern Lovers, se kterou nahrál album \"Back in Your Life\" (1979). Ještě před vydáním desky se však kapela rozpadla. V roce 1978 spoluzaložil skupinu Robin Lane & the Chartbusters, která na počátku osmdesátých let vydala dvě dlouhohrající desky a jedno extended play. V letech 1984 až 1986 opět hrál s obnovenou kapelou Jonathan Richman and the Modern Lovers, tentokrát již coby kytarista. Později vydal několik sólových alb. Zemřel v roce 2019 ve věku 65 let na infarkt myokardu. Několik týdnů před smrtí odehrál dva reunionové koncerty se skupinou Robin Lane & the Chartbusters.\n\n"}
{"id": "1527294", "url": "https://cs.wikipedia.org/wiki?curid=1527294", "title": "Geometry Dash", "text": "Geometry Dash\n\n\"Geometry Dash (též zkráceně GD)\" je série pěti videoher vyvinutých švédským vývojářem Robertem Topalou a publikovaným jeho vlastní společností RobTop Games. Hlavní hra, Geometry Dash, je platformová hra založená na rytmu, která má v současné době 21 oficiálních úrovní (+ 1 úroveň The Challenge) a systém vytváření her s více než 50 miliony online úrovní vytvořených hráči. Každá z oficiálních úrovní obsahuje jedinečnou hudbu na pozadí. Mezi další funkce patří „mapové balíčky“, tajné úschovny a řada ikon a herních režimů. \n\"Geometry Dash\" používá dotykovou obrazovku nebo klávesnici / myš (v závislosti na verzi) k ovládání různých vozidel, která reagují, když hráč stiskne kdekoli na dotykové obrazovce a může být přidržována, aby neustále interagovala s určitými vozidly. Uživatelé nemohou ovládat rychlost, kterou se ikona pohybuje. Načasování a rytmus hudby v každé úrovni jsou klíčovou částí hry, často ve vztahu k sobě navzájem. Cílem hry je dokončit úroveň dosažením jejího konce. Pokud hráč narazí do překážky, bude muset začít znovu od začátku. Hráčská postava může mít až sedm samostatných forem, které se při každé interakci chovají odlišně. Vozidlo, které má postava, se mění průchodem přes portál, kterých je ve hře sedm a každý má jinou barvu. Chování těchto režimů lze dále změnit, například obrácení pohledu na hru nebo přidání druhé postavy hráče.\n\nV plné verzi \"Geometry Dash\" je 21 oficiálních úrovní, z nichž 18 je od začátku odemčeno. Každá úroveň uděluje odměny po dokončení. Každá oficiální úroveň má 3 tajné mince, které se používají k odemčení tří uzamčených úrovní. Úrovně jsou klasifikovány podle obtížnosti a každá obtížnost dává určitý počet hvězd v závislosti na obtížnosti. Hráči mohou hrát úrovně v téměř libovolném pořadí. Hráči mohou také získávat bonusy, které mohou být vyměněny za odměny. Hráči mohou také využít obchod, kde mohou utratit herní měnu zvanou „mana orbs“, shromážděné prostřednictvím dokončení úrovní. na ručně umístěných kontrolních bodech místo samého začátku. Úroveň nemůže být oficiálně dokončena v tréninkovém režimu, i když dokončení může vést k určitým odměnám. Placená plná verze nabízí možnost nahrávat a stahovat uživatelské úrovně. Hráč musí dokončit svou úroveň se všemi mincemi v normálním režimu, aby bylo zajištěno, že je možné porazit před tím– může být nahrán. Změny po ověření způsobí neověřené ověření. Nastavení obtížnosti určuje Robert Topala; toto rozhodnutí může ovlivnit tvůrce dané úrovně, její hráči a moderátoři, kteří jsou schopni vysílat úrovně.\n\nKaždá obtížnost se označuje smajlíkem:\n\nDemon obtížnosti (nezáleží jestli je to easy demon nebo extreme demon) má vždy 10 hvězd. Základní mapy mají jinou hodnotu hvězd a mana orbů než normálně.\n\nHráč má na výběr z 338 ikon:\n\n\nV horním pravém rohu obrazovky nastavení. Hráč musí mít 10 stříbrných mincí (User coins)\nHesla pro získání ikon: Robotop, Spooky, Sparky, Neverending, Gandalfpotter, Lenny, Blockbite, Ahead, Mule, (hráčovo uživatelské jméno), čísla 8, 16, 30, 32, 46, 84\n\nHráč musí mít 50 diamantů. Najdete ho když nejdřív klikněte na políčko s nářadím (ne create) a je na horní levý okraj.\nHesla pro získání ikonů: Octocube, Brain Power, Seven, Thechickenisonfire, The Challenge, Gimmiethecolor, (hráčův počet hvězd), Cod3breaker.\n\nHráč dostane 6 čísel. Budeme označovat čísla takhle – A místo první číslo, B místo druhé, C místo třetí, D místo čtvrté, E místo páté, F místo šesté číslo. Hráč postupuje podle těchto pravidel a musí tyto čísla odečítat. Výsledek napíše shora dolů.\n\nB-A\n\nC-B\n\nD-C\n\nE-D\n\nF-E\n\nTenhle vzorec říká, že každé druhé číslo odečítá její předchozí číslo.\n\nNapříklad: A=10, B=20, C=30, D=40, E=50, F=60.\n\n20-10=10\n\n30-20=10\n\n40-30=10\n\n50-40=10\n\n60-50=10\n\nVýsledek: 1010101010\n\nNejdřív hráč sebere minci od The Vault pomocí hesla „Sparky“. Potom jde zpátky a jde do Vault of Secret. Hráč do něho klikne, dokud začne mluvit, že má minci, a uchová ho v bezpečí. Hráč jde zpátky do The Vault a klikne do něho dokud neřekne heslo. Heslo zní „Glubfub“ (I když hráč ví heslo, nesmí přeskočit tenhle krok). Jde pak zpátky a řekne heslo „Glubfub“. \n\nHráč musí dokončit level od Vault of Secret, pak jít do sklepa a poslouchat instrukci od vězně. Potom se musí vrátit na základní mapy a jít na „Coming Soon“. Hráč pak klikne na písmeno „i“ potom musí zmáčknout „ok“, pak kdekoliv na obrazovce. Objeví se dveře pod písmenem „Coming Soon“ Hráč zmáčkne a musí poslechnout instrukce. Pak jde do druhého obchodu(Secret Shop) v Truhlové komoře (hráč musí mít 500 diamantů, aby mohl jít do Secret Shop), koupí si Master Emblem (diamant) za 1000 mana orbů. a jít zpátky na dveře.\nHesla pro získání ikonů: River, Hunger, Volcano, Darkness, Silence.\n\nHráč musí mít 5 čertovských klíčů (demon keys), aby mohl otevřít truhlovou komoru. V něm jsou truhly, ale hráč potřebuje další klíč, jinak se neotevře. Jsou zde také truhly za 5 klíčů. Jeden klíč hráč obdrží za 500 orbů, které získává za hraní úrovní.\n\nŘídí robot jménem The Shopkeeper. Je v nastavení ikonů. Tam jsou nejlevnější ikony od 500 mana orbů, nejdražší až 7000.\n\nŘídí robot jménem Scratch. Je v Truhlové komoře. Hráč musí mít 500 diamantů aby mohl jít dovnitř. Je to nejdražší obchod ve hře. „Nejlevnější“ věci stojí kolem 3000 mana orbů, nejdražší kolem 15000 mana orbů. Hráč tam může koupit Master Emblem\n\nŘídí robot jménem Potbor. Jméno vzniklo přehazování slova Robtop. Hráč musí mít 200 diamantů aby mohl jít dovnitř. Je nejnovější obchod ve hře. Je taky v Truhlové komoře.\nGauntlety jsou skupiny map, které mají stejné elementy např. oheň, led. Celkem je 15 Gauntletů, z toho Chaos a Demon Gauntlet uzamčen od začátku. \nPrvních 6 Gauntletů mají stejné elementy jako Shards of Powers\n\nKaždý Gauntlet má 5 úrovní.\n\nJsou to tzv. střepy z elementů. Za určitý druh shardů a množství lze získat ikony.\n\n\n\n1. Fire\n\n2. Ice\n\n3. Poison\n\n4. Shadow\n\n5. Lava\n\n6. Bonus\n\nPodle Roberta Topaly hra začala jako projekt, který se mohl pohybovat jakýmkoli směrem. On dělal poznámku, “tam byl opravdu žádný podrobný plán ... to prostě začalo jako šablona s krychlí, která mohla havarovat a skočit.“ Dříve to pro počítač vyvinul, ale později svůj plán změnil a pokusil se z něj udělat mobilní hru. Topala byl inspirován „The Impossible Game“ a trvalo asi čtyři měsíce, než hru vytvořil a přenesl do App Store a Google Play. V beta verzi byla hra nazývána „Geometry Jump“, ale později byla změněna na „Geometry Dash“.\nNa jeho vydání, \"Geometry Dash\" měl jen sedm úrovní, které jsou nyní zdarma k hraní na bezplatné verzi hry, spolu s dalšími šesti úrovněmi vydanými v pozdějších aktualizacích v plné verzi. Brzy získala vážnou popularitu po celém světě, zejména v Kanadě, kde v červnu 2014 dosáhla titulu nejoblíbenější aplikace pro placené iPhone. Existují čtyři bezplatné verze hry, jedna je „\"Geometry Dash\" Lite“, která v současné době (od aktualizace 2.2) zahrnuje prvních 13 úrovní z plné verze.\n\nHudba \"Geometry Dash\" je několika hudebními umělci, včetně ForeverBound, DJVI, Waterflame, DJ-Nate, F-777, Dex Arson a MDK. Kromě oficiálních písní je k dispozici také většina písní na hudebním portálu Newgrounds. Protože je běžné, že uživatelé zneužívají portál k nahrávání písní, které neudělali pro použití v \"Geometry Dash\", RobTop zavedl vyšší omezení, aby tomu zabránil.\n\nHra se otevřela obecně pozitivním recenzím kritiků. Softpedia doplnila styl hry a výzvu, kterou přináší, a řekla: „I když to někdy může být trochu frustrující, vždy můžete fáze dokončit pomocí tréninkového režimu a poté skočit do mnoha různých uživatelsky generovaných úrovní.“ 148Apps dal hře pozitivní recenzi, říkat, “\"Geometry Dash\" poskytuje všechny výzvy očekávané od „nemožné hry“ a také dělá to dostupnější pro nováčky.“ \"Geometry Dash\" byl také uveden recenzentem Chris Morris na webová stránka Common Sense Media, která jako videohra přátelská dětem, kterou by mohl rodič nechat hrát své děti, uvádí, že hra byla „dobrým způsobem, jak zvládnout frustrace“, a že „rodiny mohou také mluvit o rytmu a radosti z tance v čase s hudbou “. V App Store byla \"Geometry Dash\" v roce 2018 na druhém místě za 10 nejlepších placených her pro iPad a sedmá pro 10 nejlepších placených her pro iPhone v roce 2018.\n\nPro \"Geometry Dash\" World, Gamezebo ocenil úchvatné a slušné herní styly hry, ačkoli recenzent poznamenal, že to nebyla „nejzajímavější hra“. Gerson Noboa z AndroidGuys ocenil spin-off \"Geometry Dash\" a uvedl, že „\"Geometry Dash World\" je hodnotným doplňkem vašeho arzenálu hry. Díky pevně spojeným grafickým a zvukovým prvkům poskytuje hra úžasný integrovaný zážitek, který je zřídka vidět v Play Store obchodu “.\n\n16. prosince 2015 společnost RobTop oznámila hru spin-off s názvem \"Geometry Dash Meltdown\", která byla vydána 19. prosince 2015 pro iOS a Android. V současné době (od aktualizace 1.0) zahrnuje 3 úrovně (představující písně F-777) s novými ikonami z verze 2.1 vytvořenými k předvedení funkcí 2.0 těm, kteří nevlastní plnou verzi.\n21. prosince 2016 společnost RobTop oznámila nejnovější hru spin-off s názvem \"Geometry Dash World\" s tím, že odejde ve stejný den. Aktuálně (od aktualizace 1.0) zahrnuje 2 světy s 5 úrovněmi v každém světě, nové ikony 2.1, obchod, nový trezor, denní úkoly, úrovně a odměny a tajné truhly vytvořené k předvedení některých nových funkcí 2.1, které byly zahrnuty v aktualizaci plné verze..\n\n12. prosince 2017 společnost RobTop oznámila nejnovější hru spin-off s názvem Geometry Dash SubZero, která byla vydána 21. prosince 2017. Sestává ze tří úrovní. V současné době jde o nejnovější samostatnou hru vydanou společností RobTop a první, která nabízí některé funkce aktualizace 2.2, včetně nových ikon a spouště, jako jsou ovládací prvky kamery, které ještě nejsou vydány v plné a původní verzi Geometry Dash\n\nOficiální mapy Geometry Dash Subzero:\n\"Geometry Dash Lite\" je zkrácená verze \"Geometry Dash\". Má 13 map a je zdarma. Nelze tam mít tajné úschovny, hledat online mapy a vytvářet novou mapu.\n\n"}
{"id": "1527295", "url": "https://cs.wikipedia.org/wiki?curid=1527295", "title": "Emanuel Johann Faulhaber", "text": "Emanuel Johann Faulhaber\n\nEmanuel Johann Faulhaber (či \"Jan Emanuel Faulhaber\"; 5. září 1772 (někdy uváděno 1761) Vilémov, okres Havlíčkův Brod – 9. prosince 1835 Louny), byl učitel, hudební skladatel a nástrojař.\n\nPůsobil jako učitel v Kolči u Slaného. Od roku 1791 byl učitelem a ředitelem kůru v Lounech. Byl autorem chrámových skladeb, symfonií, sonát, menuetů a polonéz, virtuózně hrál na klarinet a drnkačky (brumle). Vyráběl také dechové nástroje a klavíry, nástrojářství se naučil během pobytu v Drážďanech. Dva signované klarinety a dva kladívkové klavíry jsou součástí sbírky Oblastního muzea v Lounech.\n\n\n"}
{"id": "1527298", "url": "https://cs.wikipedia.org/wiki?curid=1527298", "title": "Rockefellerova komise", "text": "Rockefellerova komise\n\nKomise prezidenta Spojených států, projednávající aktivity CIA na území Spojených států (někdy také Rockefellerova komise, podle viceprezidenta Nelsona Rockefellera, který ji vedl) byla založena prezidentem Geraldem Fordem v roce 1975. Měla za úkol prošetřit činnost CIA a jiných státních služeb.\n\nKomise vznikla jako reakce na článek \"The New York Times\" ve kterém vyšlo najevo, že v šedesátých letech CIA prováděla nelegální činnost na území Spojených států, včetně pokusů na amerických občanech. Komise vystavila v roce 1975 jedinou zprávu. Objevilo se v ní, že CIA otevírala lidem soukromou poštu a sledovala disidenty. Došlo v ní také ke zveřejnění projektu MKUltra, který měl za úkol ovlivňovat mysl lidí.\n"}
{"id": "1527299", "url": "https://cs.wikipedia.org/wiki?curid=1527299", "title": "David Soukup", "text": "David Soukup\n\nDavid Soukup je český podnikatel a politik, od roku 2019 předseda Rady České tiskové kanceláře, od roku 2018 zastupitel městské části Praha 3, člen hnutí ANO 2011.\n\nOd 90. let 20. století se pohybuje v mediálním světě, začínal v soukromém rádiu Rio. Působil v deníku Prostor, přispíval do Reflexu, pracoval v Blesku, publicistice TV Nova, stál u zrodu deníku Super, obnovoval značku Mladého světa, kde také působil od roku 2002 rok jako šéfredaktor. Působil jako tiskový mluvčí, pracoval v marketingu a vytvářel mediální kampaně. Pořad \"Newsroom ČT24\", který vysílá Česká televize, připomněl, že ve známost vešel v roce 2001 svou reportáží z válečného Kábulu v Afghánistánu pro bulvární deník Super, kde přitom vůbec nebyl. Sám Soukup od začátku tvrdil, že nikdy v Kábulu nebyl a umístila ho tam redakce deníku Super. Hájil se i tím, že v reportážích pro TV NOVA z Afghanistánu, které vysílal sám živě, se nikdy o Kábulu nezmínil. O tom, jak to tehdy doopravdy bylo, zdokumentoval i server Hlídací pes, který Soukupovu verzi ověřil. Rovněž později v pořadu Newsroom ČT24  následně odvysílal reportáž, kde se David Soukup tehdejší kauzu sám vysvětlil. Shodně jak tomu bylo i v roce 2003 pro Britské listy.\n\nV komunálních volbách v roce 2018 byl jako člen hnutí ANO 2011 zvolen zastupitelem městské části Praha 3. Jako své povolání uváděl „zakladatel start-upu“. V zastupitelstvu městské části navíc působí jako člen výboru pro dotační politiku a člen redakční rady Radničních novin.\n\nDne 25. září 2019 byl v tajné volbě zvolen Poslaneckou sněmovnou PČR členem Rady České tiskové kanceláře. Nominovalo jej hnutí ANO 2011, získal 93 hlasů (ke zvolení bylo třeba 91 hlasů). V polovině prosince 2019 se stal předsedou Rady ČTK. Do funkce byl zvolen jednomyslně v tajné volbě, všemi přítomnými hlasy (nominanty v radě za ODS, Piráti, ČSSD, SPD).\n\nDavid Soukup žije v Praze, konkrétně v městské části Praha 3.\n"}
{"id": "1527302", "url": "https://cs.wikipedia.org/wiki?curid=1527302", "title": "Operace Midnight Climax", "text": "Operace Midnight Climax\n\nOperaci Midnight Climax spustil v roce 1954 Sidney Gottlieb a vedl ji Federální úřad pro narkotika v Bostonu v Massachusetts, velícím důstojníkem byl George Hunter Whitee vystupující pod pseudonymem Morgan Hall. Projekt spadal pod CIA jako podprojekt projektu MKULTRA, což byl výzkumný program kontroly mysli, který probíhal v 50. letech 20. století. Než byly programy ukončeny, pracovaly na nich stovky vědců. \n\nProjekt začal v roce 1954. Měl za úkol zkoumat účinky LSD. Lákali občany do tajných pracovišť, kde jim bez jejich vědomí vpravovali do těla celou řadu různých látek a poté přes jednosměrné sklo sledovali jejich reakce. Všechny tyto činnosti byly nelegální. \n\nProgram Midnight Climax byl brzy rozšířen a pracovníci CIA začali tyto látky podávat i lidem v restauracích, barech a na plážích. \n\nProjekt MKULTRA vyšel najevo na jaře 1977 během rozsáhlého průzkumu divize technických služeb CIA. John K. Vance, člen personálu generálního inspektora CIA, zjistil, že agentura provádí výzkumný projekt, který zahrnoval nedobrovolné podávání LSD a dalších drog lidským subjektům.\n"}
{"id": "1527309", "url": "https://cs.wikipedia.org/wiki?curid=1527309", "title": "Průvan v hlavě", "text": "Průvan v hlavě\n\nPrůvan v hlavě je studiové album české zpěvačky Moniky Načevy z roku 2017. Obsahuje převážně zhudebněné básně od Sylvy Fischerové. Autorem textu písně „Teror“ je Jáchym Topol. Hudebně zpěvačku na albu doprovází její dlouholetý spolupracovník DJ Five a také slovenský hudebník Tentato. Ve dvou písních hostovala zpěvačka Eliška Dvořáková. Autorem obalu alba je Josef Bolf.\n\n"}
{"id": "1527310", "url": "https://cs.wikipedia.org/wiki?curid=1527310", "title": "Rožnov pod Radhoštěm (nádraží)", "text": "Rožnov pod Radhoštěm (nádraží)\n\nRožnov pod Radhoštěm je železniční stanice v západní části města Rožnov pod Radhoštěm v okrese Vsetín ve Zlínském kraji, oddělená od centra města řekou Rožnovská Bečva. Leží na neelektrizované jednokolejné trati 281. V těsné blízkosti stanice je umístěno městské autobusové nádraží a také se zde nachází závod na výrobu slaboproudé elektrotechniky bývalého státního podniku Tesla Rožnov pod Radhoštěm.\n\nDne 1. června 1892 otevřela společnost Severní dráha císaře Ferdinanda (\"KFNB\") trať z Hrachovce, kam roku 1884 dovedla železnici budovanou proti proudu Bečvy z Hranic na Moravě společnost Rakouská společnost místních drah (\"ÖLEG\"). Nově postavené nádraží v Rožnově zde vzniklo jako koncová stanice, dle typizovaného stavebního vzoru.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě nekrytá jednostranná nástupiště, k příchodu k vlakům slouží přechody přes koleje.\n\n"}
{"id": "1527314", "url": "https://cs.wikipedia.org/wiki?curid=1527314", "title": "Rayma Suprani", "text": "Rayma Suprani\n\nRayma Suprani (22. dubna 1969 Caracas) je venezuelská karikaturistka a malířka působící v exilu v USA.\n\nRayma Suprani se narodila 22. dubna 1969 v hlavním městě Venezuely Caracasu. Už od dětství ráda malovala a při studiu žurnalistiky na \"Universidad Central de Venezuela\" v Caracasu se rozhodla tuto zálibu skloubit s profesním životem. Od prosince 2015 žije kvůli tlaku z nejvyšších míst režimu a strachu o své bezpečí mimo Venezuelu v americkém Miami.\n\nKrátce po vystudování se jí podařilo uplatnit v novinách \"El Universal\" na pozici karikaturistky. Nezávislý \"El Universal\" byl původně v opozici vůči vládám Huga Cháveze a Nicoláse Madura. V létě roku 2014 byl prodán nově vzniklé španělské firmě s vazbami na Venezuelskou vládu a po jeho převzetí se kritický tón periodika změnil. Několik žurnalistů noviny opustilo, další byli propuštěni. Mezi nimi i Rayma Suprani, která byla propuštěna po 19 letech den poté co v září 2014 vydala ilustraci zobrazující graf srdeční aktivity a druhý graf s asystolií vycházející z Chávezova podpisu vyjadřující „smrt“ venezuelského zdravotnictví způsobenou jeho politikou. Suprani nenašla ve Venezuele další zaměstnání a publikuje svojí tvorbu na sociálních sítích. Na svém twitterovém účtu měla v říjnu 2019 zhruba jeden milion sledujících.\n\nZa svou tvorbu byla několikrát oceněna:\n\n\n\n\n"}
{"id": "1527320", "url": "https://cs.wikipedia.org/wiki?curid=1527320", "title": "Dumortierit", "text": "Dumortierit\n\nDumortierit (Al,Fe)(BO)(SiO)O je kosočtverečný nerost, boritokřemičitan hliníku a železa. Byl popsán již ve 12. století jako údajný lapis lazuli na lokalitě v Beaunan u Lyonu (Francie), kde se vyskytuje v granátické rule spolu s cordieritem a sillimanitem.\n\nDumortierit většinou vytváří tence sloupcovité, jehlicovité až vláknité agegáty paprsčitě nebo rovnoběžně uspořádané. Může ale být i kusový. Typická je pro něj fialová barva. Jindy je modrý, červenofialový nebo zelenkavý. Vryp je bílý. Dumortierit je zřetelně štěpný, průsvitný, se skelným až hedvábným leskem.\n\nTvrdost T = 7, hustota h = 3,4 g.cm. Je nemagnetický. Před dmuchavkou se netaví, ztrácí barvu, bělá.\n\nJe pleochroický, index lomu n = 1,659 až 1,723, charakter minerálu i charakter zóny jsou negativní.\n\nDumortierit si můžeme splést například s kyanitem, čaroitem nebo cordieritem.\n\nDumortierit nacházíme v některých rulách, pegmatitech, granulitech, žulách, kvarcitech a křemenných žilách.\n\nVětšina výskytů má pouze mineralogický význam. Pouze v kvarcitech v Rochesteru, Oreaně a Riverside (USA) je dumortierit těžen jako ruda hliníku. Z dalších významných lokalit ve světě je možné jmenovat Madagaskar, Kačan v Afghánistánu nebo Etembu a Kalkfontein v Namibii. Z našich domácích lokalit se dumortierit vyskytuje v rule ve Vanově u Telče, ve Vojetíně u Rozsoch a v křemenných žilkách v metavulkanitech v Psárech u Jílového.\n\n"}
{"id": "1527324", "url": "https://cs.wikipedia.org/wiki?curid=1527324", "title": "Zdeněk Formánek (1969)", "text": "Zdeněk Formánek (1969)\n\nZdeněk Formánek (* 22. února 1969 Chrudim) je bývalý český hokejový obránce, místopředseda klubu HC Chrudim.\n\nChrudimský rodák, v domácím klubu HC Chrudim působil od dětství s několika přestávkami (žákovské kategorie odehrál v Tesle Pardubice, v polovině 90. let hrál čtyři roky v Německu v klubech ESV Buchloe a MTV Diesen). Do mateřského klubu se vrátil v roce 1997 a jako kapitán vyhrál v letech 2000 a 2001 1. Východočeskou ligu a postoupil tak do 2. národní hokejové ligy. S chrudimským týmem skončil několikrát na 2. a 3. místě v Krajské hokejové lize Pardubického kraje. V roce 2015 ukončil hokejovou kariéru a stal se místopředsedou chrudimského hokejového klubu. Po konci jeho sportovní kariéry vyvěsil chrudimský klub u střechy svého stadionu dres s číslem devět a jménem Zdeněk Formánek, hned vedle dresu Petra Průchy.\n\n"}
{"id": "1527325", "url": "https://cs.wikipedia.org/wiki?curid=1527325", "title": "Václav Nebeský (manažer)", "text": "Václav Nebeský (manažer)\n\nVáclav Nebeský (* 31. října 1977) je český manažer, od září 2019 generální ředitel a předseda představenstva Českých drah, v letech 2017 až 2019 náměstek ministryně pro místní rozvoj ČR.\n\nAbsolvoval Střední průmyslovou školu dopravní v Praze a později vystudoval bakalářský obor dopravní management, marketing a logistika na Dopravní fakultě Jana Pernera Univerzity Pardubice, kde získal titul Bc. Je ženatý, s manželkou Olgou žijí v Praze.\n\nV letech 1996 až 2000 působil v Českých drahách jako výpravčí vlaků, poté v letech 2000 až 2005 jako technolog a systémový specialista. Později byl také v dceřiných firmách skupiny, a to ČD – Telematika (2005 až 2008, 2014 až 2016) a ČD Informační systémy (krátce 2017). V letech 2009 až 2014 byl ředitelem a jednatelem společnosti RPP International a v letech 2011 až 2018 majitelem a statutárním ředitelem společnosti VISEFI. Od roku 2014 působil taktéž jako poradce představenstva zkrachovalé firmy UniControls a v letech 2016 - 2017 působil v této firmě na pozici technického ředitele. V prosinci 2017 se stal politickým náměstkem ministryně pro místní rozvoj ČR Kláry Dostálové. Funkci zastával do podzimu 2019.\n\nDne 25. září 2019 ho totiž zvolila dozorčí rada generálním ředitelem a předsedou představenstva Českých drah. Politická opozice však volbu kritizovala, neboť Nebeského manželka Olga měla na Ministerstvu pro místní rozvoj ČR na starosti odpověď České republiky na návrh auditní zprávy Evropské komise k údajnému střetu zájmů premiéra Andreje Babiše a holdingu Agrofert.\n"}
{"id": "1527332", "url": "https://cs.wikipedia.org/wiki?curid=1527332", "title": "Zdeněk Formánek", "text": "Zdeněk Formánek\n\nJméno a příjmení Zdeněk Formánek nosí více osob:\n\n"}
{"id": "1527333", "url": "https://cs.wikipedia.org/wiki?curid=1527333", "title": "Národní řád za zásluhy (Ekvádor)", "text": "Národní řád za zásluhy (Ekvádor)\n\nNárodní řád za zásluhy (: Orden Nacional al Mérito) je druhé nejvyšší státní vyznamenání Ekvádorské republiky založené v roce 1929. Udílen je za vynikající civilní či vojenské služby národu a to občanům Ekvádoru či cizím státním příslušníkům. Velmistrem řádu je prezident Ekvádoru.\n\nNárodní řád za zásluhy vznikl úpravou statutu \"Medaile za zásluhy\", která byla založena dne 8. října 1921. K úpravě došlo dne 2. prosince 1929 z rozhodnutí prezidenta republiky Isidra Ayoriho.\n\nUdílen je občanům Ekvádoru i cizím státním příslušníkům za vynikající vojenské či civilní služby národu. Řád udílí prezident republiky dle svého uvážení nebo na radu ministrů.\n\nŘádový odznak má tvar stylizované dvanácticípé červeně smaltované hvězdy položené na zeleně smaltovaném vavřínovém věnci. Uprostřed je kulatý zlatý medailon s vyobrazením andského pohoří, nad kterým svítí slunce. Motiv je obklopen nápisem REPUBLICA DEL ECUADOR • AL MERITO.\n\nŘádová hvězda má tvar stříbrného maltézského kříže s kuličkami na konci cípů. Kříž je položen na zlatý vavřínový věnec. Uprostřed je oválný barevně smaltovaný medailon se stejným motivem jako je na medailonu řádového odznaku. Medailon je ohraničen červeně smaltovaným oválným pásem se zlatým nápisem REPUBLICA DEL ECUADOR • AL MERITO.\n\nOdznak řádového řetězu má stejnou podobu jako řádová hvězda, která je ale navíc obklopena zlatým ornamentálním prvkem, pomocí kterého je připevněna k článkům řetězu. Samotný řetěz se skládá z masivních zlatých ozdobných článků.\n\nStuha ve třídě velikokříže je žlutá s úzkým modrým pruhem na levém okraji a úzkým červeným pruhem na pravém okraji. U ostatních tříd je stuha žlutá.\n\nŘád je udílen v šesti řádných třídách:\n\n\n"}
{"id": "1527347", "url": "https://cs.wikipedia.org/wiki?curid=1527347", "title": "Žiška", "text": "Žiška\n\nČeské a slovenské příjmení Žiška (ženská forma: Žišková) patří následujícím osobnostem:\n"}
{"id": "1527357", "url": "https://cs.wikipedia.org/wiki?curid=1527357", "title": "Roger Waters Us + Them", "text": "Roger Waters Us + Them\n\nRoger Waters Us + Them je britský hudební film z roku 2019. Jde o záznam z koncertního turné Us + Them hudebníka Rogera Waterse, které probíhalo v letech 2017–2018 a které obsahuje záběry pořízené na čtyřech koncertech v Amsterdamu 18.–23. června 2018.\n\nSnímek režíroval Waters společně se Seanem Evansem, s nímž natočil také předchozí film \"Roger Waters The Wall\". Film \"Roger Waters Us + Them\" byl do kin uveden pouze na dva dny, 2. a 6. října 2019.\n\n"}
{"id": "1527360", "url": "https://cs.wikipedia.org/wiki?curid=1527360", "title": "American Widow", "text": "American Widow\n\nAmerican Widow (tj. \"Americká vdova\") je grafická kniha z roku 2008, jejíž autorkou je Alissa Torres. Ilustroval ji Sungyoon Choi. Autorka v ní popisuje svůj první rok po smrti svého 31letého manžela Eddieho. Ten zahynul při teroristických útocích v New Yorku 11. září 2001. Eddie začal jeden den před útoky, 10. září 2001, pracovat ve firmě Cantor Fitzgerald se sídlem právě ve Světovém obchodním centru, které bylo při útocích zničeno. Autorka vypráví mimo jiné o svém dítěti, které se narodilo až dva měsíce po manželově smrti.\n"}
{"id": "1527366", "url": "https://cs.wikipedia.org/wiki?curid=1527366", "title": "Babylon Rotana Baghdad Hotel", "text": "Babylon Rotana Baghdad Hotel\n\nBabylon Rotana Baghdad Hotel se nachází v irácké metropoli Bagdádu, v místní části Al-Džadríja. Jedná se o rozsáhlý komplex s 284 pokoji.\n\nPůvodně měl být postaven v černohorském letovisku Budva na břehu Jaderského moře, nicméně po krachu projektu na nové letovisko v tehdejší Jugoslávii byl drobně upraven a realizován v Bagdádu. Jugoslávská projekční společnost prodala kompletní dokumentaci indické společnosti Oberoi, která jej na přelomu 70. a 80. let na břehu řeky Tigris zbudovala. Projekt stavby vznikl z pera slovinského architekta Edvarda Ravnikara, který např. navrhl i obytný soubor budov Ferantov vrt v Lublani, s ním má společné např. dekorativní užití cihel jako obkladu stavby. Interiéry hotelu navrhl indický architekt Sunita Kohli. Stavba byla dokočena v roce 1982; spolupráce tehdejší Jugoslávie s Irákem probíhala nejspíše v rámci pomoci díky Hnutí nezúčastněných zemí. Původní název hotelu byl Babylon Oberoi Hotel, provozovala jej společnost Oberoi Hotels & Resorts. Až do Války v Zálivu jej provozovala uvedená společnost.\n\nV roce 2010 byl v hotelu proveden útok bombou uloženou v automobilu. Roku 2014 byl objekt prodán společnosti Warwick Hotels and Resorts. Současný název nese od 1. února 2019. \n"}
{"id": "1527368", "url": "https://cs.wikipedia.org/wiki?curid=1527368", "title": "Bavorský řád za zásluhy", "text": "Bavorský řád za zásluhy\n\nBavorský řád za zásluhy \"(: Bayerischer Verdienstorden)\" je druhým nejvyšším řádem Bavorska. Je udílen v jediné třídě za mimořádné zásluhy o Bavorsko a jeho lid předsedou vlády Bavorska.\n\nŘád byl oficiálně založen dne 11. června 1957 bavorským předsedou vlády Wilhelmem Hoegnerem a navazuje na bavorské tradice. Historie bavorských záslužný řádů sahá až do poloviny 18. století, kdy byl v roce 1768 poprvé udělen Řád falckého lva. Ten byl prvním bavorským záslužným řádem a počet jeho žijících nositelů byl omezen na 25. V roce 1808 jej král Maxmilián I. Josef nahradil Záslužným řádem bavorské koruny, který byl udílen za zásluhy o Bavorsko občanům Bavorského království i cizincům.\n\nŘádový odznak má tvar maltézského kříže, jehož ramena jsou na přední i zadní straně bíle smaltovaná s úzkým modře smaltovaným lemováním okraje. Uprostřed je kulatý zlatě ohraničený medailon. Uvnitř medailonu je na přední straně modro-bíle smaltovaný diamantový erb Bavorska. Na zadní straně je v medailonu zlatý bavorský lev.\n\nStuha je světle modrá s širším bílým pruhem a úzkým tmavě modrým pruhem.\n\nMedaile je v případě pánů nošena na stuze těsně kolem krku a v případě dam na stuze uvázané do mašle nalevo na hrudi.\n\nVýhradním výrobcem insignií od založení řádu je německá šperkařská firma \"Hemmerle\", založená roku 1893. Insignie jsou vyrobeny ze zlaceného stříbra a starším exemplářům chybí vyobrazení bavorského lva na zadní straně a na přední straně mají 8 modře smaltovaných diamantů místo deseti. Stuhu řádu vyrábí firma \"Hinterleitner, Brunnacker and Co.\"\n\nOd svého založení do 22. července 2019 byl Bavorský řád za zásluhy udělen 5661 osobám. Podle zákona je počet žijících osob vyznamenaných řádem omezen na 2000. Po slavnostním ceremoniálu 22. července 2019 bylo žijících držitelů tohoto ocenění 1621.\n\nOd 70. let 20. století se při udílení řádu nejmenovali důvody, pro které bylo vyznamenání uděleno. Toto pravidlo bylo porušeno při slavnostním ceremoniálu dne 20. července 2011, kdy byly představeny i úspěchy oceňovaných.\n\nAutomaticky je řád udílen pouze předsedovi vlády Bavorska při jeho nástupu do funkce.\n\n"}
{"id": "1527378", "url": "https://cs.wikipedia.org/wiki?curid=1527378", "title": "Oddělovací transformátor", "text": "Oddělovací transformátor\n\nOddělovací transformátor je transformátor, který galvanicky odděluje síťové napětí 230 V pomocí magnetického obvodu. Zvyšuje se tak bezpečnost práce se síťovým napětím.\n\nTransformátor se skládá z primární a sekundární cívky o stejném počtu závitů. Platí vztah N=N. Z předchozí rovnosti pojednávající o počtu závitů vinutí primární a sekundární cívky vyplývá, že vstupní napětí a výstupní si bude rovno. Platí U=U. Z těchto dvou vztahů, lze utvořit následující vztah.<br>\nformula_1 \n<br>\nformula_2\n\nPrincipem je oddělení síťového napětí 230 V, které je proti zemi životu nebezpečné. Při dotyku jakéhokoli vodiče zvlášť z oddělovacího transformátoru není dotyk životu nebezpečný. Pokud je však dotyk proveden na oba výstupy transformátoru současně, už je životu nebezpečný.\n"}
{"id": "1527386", "url": "https://cs.wikipedia.org/wiki?curid=1527386", "title": "Vysokofrekvenční transformátor", "text": "Vysokofrekvenční transformátor\n\nVysokofrekvenční transformátor je transformátor s vysokým pracovním kmitočtem - vysoká frekvence, od několika kHz až do desítek MHz. Jádro pro VF transformátory je nejčastěji z feritu, ale může být i vzduchové.\nJedním z příkladů je Teslův transformátor, který využívá vzduchové jádro.\nJe shodný s ostatními transformátory. Primární cívka vytváří elektromagnetické pole, které se v čase mění. Indukuje se tak elektrický proud v sekundární cívce.\nJe podobná ostatním transformátorům. Hlavní rozdíl je v magnetickém obvod. Používají se feritová jádra v magnetickém obvodu pro snížení ztrát vířivými proudy a ztráty hysterézní.\nTransformátor dosahuje vysoké účinnosti, transformátor lze vyrobit menší - potřeba méně materiálu, nižší výrobní náklady, rozměrově je aplikovatelný do miniaturních prostor. Vysokofrekvenční transformátor je vhodný pro měniče a spínané zdroje. \n"}
{"id": "1527388", "url": "https://cs.wikipedia.org/wiki?curid=1527388", "title": "Sremska Mitrovica (nádraží)", "text": "Sremska Mitrovica (nádraží)\n\nŽelezniční stanice Sremska Mitrovica (srbsky Железничка станица Сремска Митровица/Železnička stanica Sremska Mitrovica) se nachází ve stejnojmenném městě. Je jednou ze stanic na srbské části trati Bělehrad–Záhřeb. \n\nNádraží má pouze nekryté nástupiště, přístup je k dispozici přechodem přes koleje; nádraží nemá vlastní nadchod ani podchod. V blízkosti stanice se nachází i autobusové nádraží.\n\nFunkcionalistická budova nádraží se dvěma patry je často uváděna jako první stavba, která byla v tehdejší Jugoslávii postavená po skončení druhé světové války. Veřejnosti začala sloužit v roce 1945 a nahradila dřívější zničenou budovu. V roce 2019 prošla budova nádraží stanice komplexní rekonstrukcí v celkové hodnotě 33 milionů dinárů. Obnovena byla fasáda, interiér a zmodernizováno vybavení staniční budovy.\n"}
{"id": "1527389", "url": "https://cs.wikipedia.org/wiki?curid=1527389", "title": "Čuburchindž", "text": "Čuburchindž\n\nČuburchindž nebo Čuburchindži nebo Chjaccha ( Ҷубурхьынџь nebo Хьацҳа, a megrelsky ჭუბურხინჯი – Čuburchindži) je vesnice v Abcházii v okrese Gali. Leží přibližně 5 km jihovýchodně od okresního města Gali. Obec sousedí na západě se Sidou, na severozápadě s Šašikvarou, na severu s Machundžrou, na severovýchodě s Dichazurgou, na východě s Ruchi a na jihovýchodě s Achali Abastumanim, které se obě nachází v gruzínském kraji Samegrelo – Horní Svanetie a odděluje je od Čuburchindži řeka Inguri, a na jihozápadě s Taglanem. Obcí prochází hlavní silnice spojující Suchumi s Gruzií a nachází se zde také hraniční přechod a kontrolní stanoviště u mostu přes řeku Inguri.\n\nOficiálním názvem obce je Vesnický okrsek Čuburchindž \"(rusky Чубурхинджская сельская администрация, abchazsky Ҷубурхьынџь ақыҭа ахадара)\". Za časů Sovětského svazu se okrsek jmenoval Čuburchindžský selsovět \"(Чубурхинджский сельсовет)\".\n\nSoučástí Čuburchindže jsou následující části:\n\n\nČuburchindž byl v minulosti součástí gruzínského historického regionu Samegrelo, od 17. století pak Samurzakanu. Po vzniku Sovětského svazu byla vesnice součástí příhraničí Abchazské ASSR s Gruzií, přičemž všichni obyvatelé se hlásili ke gruzínské národnosti. Obec spadala pod okres Gali. Přímo za obcí východním směrem se nachází most přes řeku Inguri, tvořící hranici mezi Abcházií a zbytkem Gruzie.\n\nBěhem války v Abcházii v letech 1992–1993 byla obec ovládána gruzínskými vládními jednotkami. Na konci této války se zdejší obyvatelé, z nichž polovina z Abcházie uprchla, ocitli pod vládou separatistické Abcházie. Dle Moskevských dohod z roku 1994 o klidu zbraní а o rozdělení bojujících stran byl Čuburchindž začleněn do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla v roce 2008 Ruskem uznána nezávislost Abcházie. \n\nČuburchindž je od poloviny 90. let dějištěm pravidelných čtyřstranných schůzek o bezpečnosti mezi představiteli Abcházie, Gruzie, SNS a UNOMIG. Po roce 2008 byly tyto schůzky pozastaveny. Časem ale byly obnoveny.\n\nOd roku 2008 se o bezpečnost a o hranici s Gruzií starají abchazské a ruské vojenské jednotky. V roce 2012 byla v obci uvedena do provozu nová ruská vojenská základna a ubytovna pro pohraničníky a jejich rodiny.\n\nDle nejnovějšího sčítání lidu z roku 2011 je počet obyvatel této obce 3340 a jejich složení následovné:\n\n\nPřed válkou v Abcházii žilo v obci 2092 obyvatel, v celém Čuburchindžském selsovětu 6457 obyvatel.\n\n"}
{"id": "1527396", "url": "https://cs.wikipedia.org/wiki?curid=1527396", "title": "Alexandr Gostijev", "text": "Alexandr Gostijev\n\nAlexandr Gostijev (Gostity) (* 24. ledna 1987) je ruský zápasník–volnostylař.\n\nZápasení se věnoval na sportovní škole v severoosetské Digoře pod vedením Alana Dzagkojeva. Později se přesunul do Vladikavkazu, kde se připravoval pod vedením Tasoltana Chatagova. V ruské volnostylařské reprezentaci se neprosadil, proto v roce 2010 přijal nabídku reprezentovat Ázerbájdžán. Od roku 2011 startoval ve váze do 74 kg. V roce 2012 prohrál nominaci na olympijské hry v Londýně s Ašrafem Alijevem. Od roku 2014 startuje ve váze do do 86 kg. V roce 2016 prohrál nominaci na olympijské hry v Riu s Dagestáncem Šarifem Šarifovem.\n\n"}
{"id": "1527399", "url": "https://cs.wikipedia.org/wiki?curid=1527399", "title": "František Daniel (houslista)", "text": "František Daniel (houslista)\n\nFrantišek Daniel, křtěný František Josef (4. října 1888 Pardubice-Zelené Předměstí – 7. dubna 1965 Praha), byl český houslista a hudební pedagog.\n\nNarodil se v Pardubicích části zvané Zelené Předměstí do rodiny krejčího Františka Daniela. Vyrůstal se starší sestrou Libuší (* 1886), mladším bratrem Milošem (* 1891) a sestrou Bělou (* 1896). V roce 1898 se celá rodina přestěhovala do Prahy, kde František navštěvoval v letech 1899–1907 reálné gymnázium. V začátcích hry na housle se školil v rodných Pardubicích, v Praze se v letech 1899–1902 učil hře na housle u Jindřicha Bastaře a pak v letech 1902–1904 a 1910–1911 soukromě u Otakara Ševčíka. V letech 1911–1912 byl prvním houslistou \"\"Tonkünstler-Orchester\"\" ve Vídni a v letech 1912–1915 zastával pozici koncertního mistra v České filharmonii. Během první světové války byl v letech 1915–1919 v aktivní vojenské službě a po návratu do civilu se stal koncertním mistrem Šakovy filharmonie v Praze. V letech 1922–1924 absolvoval mistrovskou školu pražské konzervatoře u prof. Karla Hoffmanna a během studia hrál v roce 1922 v lázeňském orchestru ve Františkových Lázních. V České filharmonii působil s přestávkami v letech 1922–1926 a 1942–1945, ale nejdéle hrál v orchestru Československého rozhlasu (1926–1942).\n\nBěhem druhé světové války působil v letech 1940–1944 na Pražské konzervatoři, kde byl roku 1943 jmenován profesorem houslí. Po osvobození byl pověřen vyučováním na AMU, kde se od 1949 stal řádným profesorem. V letech 1949–1950 a 1953–1959 byl děkanem fakulty AMU a v letech 1950–1953 byl vedoucím instrumentální katedry AMU. Zemřel v Praze roku 1965.\n\n"}
{"id": "1527400", "url": "https://cs.wikipedia.org/wiki?curid=1527400", "title": "Jindřich Bastař", "text": "Jindřich Bastař\n\nJindřich Bastař, křtěný Jindřich František, \"v matrice narozených zapsán jako\" Baštář (15. července 1879 Plánice – 1. prosince 1937 Praha), byl český houslista a hudební pedagog.\n\nNarodil se v Plánici do rodiny soudního úředníka Václava Baštáře. První hudební vzdělání získal od svého otce, který kromě výkonu úřadu vedl také místní kapelu. Jindřich se kromě houslí učil též hře na flétnu, křídlovku a klavír. V letech 1895–1900 studoval na pražské konzervatoři housle u prof. Otakara Ševčíka a v posledním ročníku působil se svolením školy jako zastupující první houslista v Národním divadle pod vedením dirigenta Adolfa Čecha. V letech 1900–1903 byl sólovým houslistou plukovní hudby 88. pěšího pluku, kterou vedl kapelník J. Kalenský. Následně se v roce 1903 stal stálým členem orchestru Národního divadla vedeného Karlem Kovařovicem, přičemž současně vyučoval na hudební škole Dvořákeum.\n\nV roce 1904 se v Horažďovicích oženil s Josefou Villovou. Od roku 1907 byl koncertním mistrem Městského divadla na Královských Vinohradech pod vedením Ludvíka Čelanského a rovněž téhož roku založil spolu s Václavem Štěpánem a Františkem Pourem komorní seskupení známé jako \"\"Bastařovo trio\"\". Od roku 1908 byl po zbytek svého života profesorem houslové hry na pražské konzervatoři a mezi jeho nejvýznamnější žáky patřili Robert Císař, Antonín Beránek a Josef Doležal. Zemřel v Praze roku 1937.\n\nJindřich Bastař v průběhu svého života často koncertoval, a to jak sólově, tak s Bastařovým triem nebo též i s Českým kvartetem. Upravil a revidoval houslové skladby, zejména instruktivní a v omezené míře také sám skládal. V roce 1934 napsal studii o Otakaru Ševčíkovi.\n\n"}
{"id": "1527402", "url": "https://cs.wikipedia.org/wiki?curid=1527402", "title": "Theobald Kretschmann", "text": "Theobald Kretschmann\n\nTheobald Kretschmann, křtěný Theobald Josef Wolfgang (1. září 1850 Vinoř – 16. dubna 1919 Vídeň), byl český a rakouský violoncelista, dirigent a skladatel.\n\nNarodil se ve Vinoři nedaleko Prahy v rodině Jana Kretschmanna, hospodářského správce hraběte Černína. Doma se zprvu učil hrát na klavír a posléze vystudoval gymnázium v Praze. V letech 1864–1870 studoval violoncello na pražské konzervatoři u prof. Wagnera a poté i u prof. Franze Hegenbartha. Následně působil jako violoncellista rok v Městském orchestru v Opavě, krátce nato v Linci, dále v letech 1872–1873 byl učitelem salzburského Mozartea a v letech 1873–1876 byl sólistou divadelního orchestru ve Vratislavi.\n\nRoku 1876 byl pozván samotným Richardem Wagnerem ke slavnostním hrám v Bayreuthu. Zde se seznámil s Hanušem Richtrem a Josefem Hellmesbergrem, kteří jej pohnuli k tomu, že roku 1879 přesídlil do Vídně a odtud pak vyjížděl na kratší koncertní cesty. Ve stejném roce založil také smyčcové kvarteto, které dosáhlo velkých úspěchů jako \"\"K-ovo kvarteto\"\". Sdružení nejprve presentovalo vídeňskému posluchačstvu komorní hudbu českých skladatelů (zejména Bedřicha Smetany) a posléze také hudbu Richarda Strausse.\n\nOd roku 1881 byl členem orchestru vídeňské dvorní opery a v letech 1889–1902 byl kapelníkem vídeňského votivního kostela. V roce 1906 s ním vyjednávalo pražské Národní divadlo o nástupu na místo dirigenta. Následně tam Kretschmann dirigoval i několik oper, avšak rodinné poměry mu nedovolily trvale se v Praze usadit. V letech 1907–1914 byl dirigentem Vídeňské státní opery a v roce 1909 založil a krátce též vedl novou vídeňskou konzervatoř. Zemřel ve Vídni roku 1919.\n\nTheobald Kretschmann napsal mnoho písní, několik mší, dvě rekviem, asi 150 chrámových skladeb, množství pochodů, tanců, kvartetů, sborů atd. Také jeho parodie na operu Salome \"\"Salome II.\"\" se těšila velikému úspěchu jak ve Vídni, Štýrském Hradci, tak i v Německu. \n\n"}
{"id": "1527413", "url": "https://cs.wikipedia.org/wiki?curid=1527413", "title": "Edgar Jenokjan", "text": "Edgar Jenokjan\n\nEdgar Jenokjan (* 20. července 1986 Jerevan) je bývalý arménský zápasník–volnostylař.\n\nPochází ze zápasnické rodiny. Zápasení se věnoval od 10 let v rodném Jerevanu pod vedením Edika Tunjance. Specializoval se pro Armény netradičně na volný styl. Vrcholově se připravoval pod vedením svého otce Ranta. V arménské mužské reprezentaci se pohyboval od roku 2005 ve váze do 84 kg. Do olympijského roku 2008 šel ve vyšší váze do 96 kg, ve které narazil na konkurenci v podobě Dagestánce Šamila Gitinova. Jejich vzájemná rivalita nakonec nevedla k zisku účastnické kvóty na olympijských hrách v Pekingu. \n\nV roce 2011 utrpěl v přípravě na mistrovství světa v Istanbulu zranění nohy. V olympijském roce 2012 do turnajů olympijské kvalifikace výrazně nepromluvil a na olympijských hrách v Londýně nestartoval. V roce 2016 arménští funkcionáři angažovali bývalého špičkového osetského zápasníka Giorgi Ketojeva, proti kterému v arménské olympijské kvalifikaci na olympijské hry v Riu neuspěl. Po skončení sportovní kariéry v roce 2017 se věnuje trenérské práci.\n\n"}
{"id": "1527414", "url": "https://cs.wikipedia.org/wiki?curid=1527414", "title": "BFR", "text": "BFR\n\nZkratka BFR může znamenat:\n"}
{"id": "1527426", "url": "https://cs.wikipedia.org/wiki?curid=1527426", "title": "Baguio", "text": "Baguio\n\nBaguio (dříve Kafagway) je město na Filipínách. Leží ve vnitrozemí ostrova Luzon v nadmořské výšce okolo 1500 metrů, díky tomu má mírné podnebí a je vyhledáváno turisty. V době americké nadvlády bylo Baguio letním hlavním městem Filipín. Díky okolním lesům má přezdívku „město borovic“. Název pochází ze slova „bigaw“, které v jazyce ibaloi znamená mech. Město také proslavil květinový Panagbenga Festival. Baguio je sídlem univerzity a vojenské akademie.\n\nMěsto má okolo 350 000 obyvatel. Většina z nich vyznává katolicismus, město je sídlem diecéze a má katedrálu Panny Marie vysvěcenou roku 1936.\n\nV roce 1978 hostilo Baguio finále mistrovství světa v šachu, v němž Anatolij Karpov porazil Viktora Korčného.\n\nV roce 1990 bylo město a jeho okolí vážně poničeno zemětřesením.\n\n"}
{"id": "1527471", "url": "https://cs.wikipedia.org/wiki?curid=1527471", "title": "Wojciech Kurtyka", "text": "Wojciech Kurtyka\n\nWojciech Kurtyka (* 25. července 1947 Kladsko) (také Wojtek Kurtyka nebo Voytek Kurtyka) je polský horolezec a skalní lezec, jeden z průkopníků alpského stylu lezení na největších horách. Do roku 1974 žil ve Vratislavi, kdy se přestěhoval do Krakova. O jeho výstupu západní stěnou na vrchol Gašerbrum IV v roce 1985 časopis Climbing prohlásil, že se jedná o největší horolezecký úspěch ve dvacátém století. V roce 2016 obdržel cenu Piolet d'Or za celoživotní úspěchy v horolezectví.\n\nJeho výstupy v Polsku sestávají z mnoha obtížných výstupů - na útesech, nejtěžších volných výstupech a výstupech bez jištění v té době. V Tatrách udělal spoustu prvních volných výstupů, prvovýstupů v zimě a prostoupil nové zimní cesty.\n\nKurtyka se stal známým v zahraničí začátkem roku 1973 poté, co dosáhl prvního zimního výstupu na Trollveggen (Troll Wall) v Norsku, nejvyššího svislého útesu na kontinentu. Ve vysokých horách začal lézt v roce 1972 a dokončil málo známý - ale podle něj důležitý - prvovýstup na vrchol Akher Chogh v pohoří Hindúkuš alpským stylem. Poprvé lezl v Himalájích v roce 1974. Po účasti na dvou velkých polských národních expedicích v letech 1974 a 1976 se vrátil k malým expedicím.\n\nLezl mimo jiné společně s horolezci světové úrovně, jako Alex MacIntyre (1977, 1978, 1980, 1981), Jerzy Kukuczka (1981, 1983, 1984), Doug Scott (1993), Erhard Loretan (1988, 1990, 1991, 1997), Reinhold Messner (1982) a Yasushi Yamanoi (2000, 2001).\n\nMyšlenky na výstupy s minimálním vybavením a bez podpory nosičů na nejobtížnějších stěnách a nejvyšších vrcholcích byly zahrnuty do jeho filozofického konceptu „cesty hory“.\n\nKurtykův výstup západní stěnou na Gasherbrum IV byl v roce 1985 časopisem Climbing vybrán jako jeden z 10 nejpůsobivějších výstupů 20. století (včetně horolezectví, boulderingu atd.).\n\nKromě lezce je Kurtyka autorem mnoha článků o lezení publikovaných v polštině a angličtině.\n\n\n\n\n\n\n\n"}
{"id": "1527473", "url": "https://cs.wikipedia.org/wiki?curid=1527473", "title": "Kodyma (město)", "text": "Kodyma (město)\n\nKodyma (, , ) je město v Oděské oblasti na Ukrajině. K roku 2004 měla přes devět tisíc obyvatel.\n\nKodyma leží u severního okraje Oděské oblasti blízko hranice se sousední Vinnyckou oblastí. Od Oděsy je vzdálena přibližně 218 kilometrů severozápadně. Na jejím území pramení řeka Kodyma, přítok Jižního Bugu.\n\nSídlo zde bylo založeno v roce 1754.\n\nV letech 1924 až 1940 byla Kodyma součástí Moldavské autonomní sovětské socialistické republiky.\n\nZa druhé světové války obsadila Kodymu 1. srpna 1941 německá armáda, která vyvraždila část zdejšího židovského obyvatelstva.\n\nOd roku 1979 je Kodyma městem.\n\n"}
{"id": "1527475", "url": "https://cs.wikipedia.org/wiki?curid=1527475", "title": "Kodyma", "text": "Kodyma\n\nKodyma může být:\n"}
{"id": "1527477", "url": "https://cs.wikipedia.org/wiki?curid=1527477", "title": "Patrick Deneen (politolog)", "text": "Patrick Deneen (politolog)\n\nPatrick Deneen (* 1964) je politický filosof ve Spojených státech amerických, profesor politologie na University of Notre Dame du Lac v Indianě.\n\nVystudoval Rutgersovu univerzitu v New Jersey, kde získal titul bakaláře v roce 1986 a PhD. v roce 1995. Učil v letech 1997–2005 na Princetonské univerzitě v New Jersey a v letech 2005–2012 na Georgetownské univerzitě ve Washingtonu, D.C. Od roku 2012 učí na University of Notre Dame du Lac v Indianě, kde získal funkci profesora v roce 2018. Specializuje se mimo jiné na politickou teologii. Inspiruje se názory svého učitele Wilsona Careyho McWilliamse, dále názory Alexise de Tocqueville, Christophera Lasche a Wendella Berryho.\n\nJe autorem čtyřech knih a spoluautorem tří.\n\n, 2005\n\n\n\n\n"}
{"id": "1527478", "url": "https://cs.wikipedia.org/wiki?curid=1527478", "title": "Node B", "text": "Node B\n\nNode B je telekomunikační uzel fungující jako rádiová základnová stanice, se kterou komunikují mobilní telefony v síti 3G (3. generace) Universal Mobile Telecommunications System (UMTS). Node B odpovídá BTS (Base transceiver station) v síti GSM.\n\nNode B je zařízení připojené do mobilní telefonní sítě, které zajišťuje komunikaci s mobilními telefony. Na rozdíl od základnových stanic v síti GSM používá Node B technologii W-CDMA/TD-SCDMA. Node B obsahuje rádiové vysílače a přijímače sloužící ke komunikaci s mobilními zařízeními, které se pohybují v jejich okolí. V tomto typu buňkové sítě nemohou mobilní zařízení spolu komunikovat přímo, ale komunikují pouze prostřednictvím NodeB.\n\nTradiční Node B měly minimální funkčnost a byly plně řízeny RNC (Radio Network Controller). S nástupem High-Speed Downlink Packet Access (HSDPA) jsou části logiky (např. pro opakování přenosu) realizovány na Node B v zájmu dosažení nižších časů odezvy.\n\nTechnologie W-CDMA umožňuje překrývání buněk pracujících na stejné frekvenci. Překrývající se buňky mohou patřit ke stejnému nebo jinému Node B a dokonce mohou být řízené i jiným RNC. U technologie W-CDMA mohou i sousední buňky používat stejnou frekvenci (v krajním případě by bylo možné celou síť implementovat s použitím pouze jednoho páru frekvencí). Toho se využívá při měkkém předání spojení.\n\nProtože W-CDMA často pracuje na vyšších frekvencích než GSM (2100 MHz oproti 900 MHz u GSM), bývá velikost buňky výrazně menší pro W-CDMA než pro GSM buňky, protože útlum signálu je u vyšších frekvencí větší. Existují i sítě W-CDMA pracující v pásmu 850–900 MHz, u nichž bývá pokrytí lepší než u ekvivalentní GSM sítě.\n\nNa rozdíl od GSM není velikost buňky konstantní (dochází k jevu známému jako „dýchání buněk“). To vyžaduje pečlivé plánování 3G (Universal Mobile Telecommunications System) sítí a použití většího počtu stanic Node B. Díky tomu může vysílač Node B i mobilního telefonu používat mnohem nižší výkon.\n\nRozhraní mezi B Node a RNC se v síti UMTS označuje zkratkou Iub.\n\nNode B se skládá ze skříně, anténního stožáru a vlastní antény. Skříň zařízení obsahuje výkonové vysokofrekvenční zesilovače, digitální signálové procesory a záložní bateriový zdroj. Podél cest nebo v městských centrech jsou tak vidět pouze antény. V současnosti je snaha maskovat i antény (přizpůsobením barvy antény stavbě nebo jejím umístěním do krytu, který propouští rádiové vlny). Menší vnitřní uzly mohou mít anténu vestavěnou přímo do dvířek přístrojové skříně.\n\nPodle konfigurace a typu antény může Node B obsluhovat jednu nebo několik buněk. Při použití všesměrové antény se B Node nachází ve středu buňky ( ); časté je použití směrových antén, kdy jeden B Node vytváří 3 sektory po 120°, méně obvyklé je 6 sektorů po 60°.\n\n"}
{"id": "1527484", "url": "https://cs.wikipedia.org/wiki?curid=1527484", "title": "Kamil Skaskiewicz", "text": "Kamil Skaskiewicz\n\nKamil Skaskiewicz (* 10. července 1988) je polský zápasník–volnostylař.\n\nZápasení se věnoval od 10 let v rodném Białogardu pod vedením Tadeusze Krawczyka. Pod vedením Andrzeje Szwenka a Cezary Jastreba se později v klubu AKS specializoval na volný styl. V polské mužské reprezentaci se pohyboval s přestupem do váhy do 96 (97) kg od roku 2010. O pozici polské reprezentační jedničky bojoval s Radosławem Baranem. V roce 2012 se na olympijské hry v Londýně nekvalifikoval. Od roku 2015 startoval ve váze nad 125 kg, ve které se v reprezentaci neprosazoval na úkor Roberta Barana. Věnuje se převážně ligovým soutěžím doma v Polsku a v sousedním Německu.\n\n"}
{"id": "1527486", "url": "https://cs.wikipedia.org/wiki?curid=1527486", "title": "Amorfní transformátor", "text": "Amorfní transformátor\n\nAmorfní transformátor (Amorphous Metal Distributin Transformer) je druh VN transformátoru, který se nachází v distribučních sítích. Na rozdíl od klasických transformátorů, které mají magnetické jádro složené z orientovaných (anizotropních) plechů, mají amorfní transformátory magnetický obvod složený z amorfních (izotropních) plechů (kovů). \n\nAmorfní transformátory se vyznačují nákladnější výrobou, avšak nesmírné pozitivum jsou nižší ztráty, malý environmentální dopad na okolí a dlouhodobě nižší náklady na provoz transformátoru.\n\nVýrobní technologie amorfních plechů je založena na metodě rychlého ochlazení tekutého kovu, která umožňuje vyrábět pásy o tloušťce několika desítek mikronů, řádově 0,02 mm. Materiálem je slitina železa a boru, křemíku a fosforu.\n\nRychlým ochlazením plechů (1 až 2 ms), které zamezuje růstu krystalického zrna, dojde ke zpevnění tekutého materiálu. K ochlazení dochází na rotujícím válci, na který je nanášen tekutý kov z  něhož vznikne amorfní struktura s velmi odlišnými vlastnostmi v porovnání s typickými kovovými krystalickými látkami.\n\nAmorfní magnetické materiály se vyznačují vysokou permeabilitou a mají nízkou magnetickou anizotropii (tj. mají více méně ve všech směrech stejné magnetické vlastnosti). Výrobky z těchto materiálu mají mnohem menší ztrátový výkon.\n\nAmorfní magnetické materiály mají významně nižší měrné ztráty, a to přibližně o 70 % oproti orientovaným magnetickým plechům, které výsledně ovlivňují ztráty transformátoru naprázdno.\n\nTransformátory vyrobené touto technologií se vyznačují vysokou účinností, čímž přispívají ke snižování spotřeby elektrické energie.\n\nVýrobní cena transformátoru je s ohledem na dražší cenu amorfních materiálů, složitější technologii výroby a potřebu většího množství měděného vinutí vyšší oproti ceně klasického transformátoru. Vyšší pořizovací náklady se ale během několika let vrací v úspoře za provoz transformátoru. Významnou výhodou je také delší životnost oproti konvenčním transformátorům.\n\nNejčastěji se amorfní transformátory používají ve výkonech 50 - 1000 kVA. Jejich použití se celosvětově stále rozšiřuje a to  se zvyšujícími se požadavky na eliminaci ekologického dopadu na životní prostředí a  technologií s vyšší účinností.\n\nV Česku se tato technologie uplatňuje zejména v energetice, MVE, FVE (Zbrašín), BPS, dopravě a stále častěji ve výrobních závodech.\n"}
{"id": "1527491", "url": "https://cs.wikipedia.org/wiki?curid=1527491", "title": "Adolf Kaleta", "text": "Adolf Kaleta\n\nAdolf Kaleta (10. října 1925, Albrechtice u Českého Těšína − 27. července 2018) byl český voják.\n\nÚčastnil se jako řidič tanku s Československou samostatnou brigádou bojů u města Dunkerque.\n\nByl činovníkem Československé obce legionářské a Českého svazu bojovníků za svobodu.\n\n \n"}
{"id": "1527502", "url": "https://cs.wikipedia.org/wiki?curid=1527502", "title": "Politik (seriál)", "text": "Politik (seriál)\n\nPolitik (v anglickém originále The Politician) je americký komediálně-dramatický webový televizní seriál z roku 2019 streamovací služby Netflix, který vytvořili Ryan Murphy, Brad Falchuk a Ian Brennan. V hlavních rolích se objevili Ben Platt, Gwyneth Paltrow, Jessica Lange, Zoey Deutch, Lucy Boynton, Bob Balaban, David Corenswet, Julia Schlaepfer, Laura Dreyfuss, Theo Germaine, Rahne Jones a Benjamin Barrett.\n\nPrvní řada byla zveřejněna dne 27. září 2019 na Netflixu.\n\nHlavní natáčení první řady seriálu probíhalo v prostorech střední školy Fullerton Union v Orange County a ve městě Los Angeles.\n\n"}
{"id": "1527504", "url": "https://cs.wikipedia.org/wiki?curid=1527504", "title": "Jaroslav Ševčík", "text": "Jaroslav Ševčík\n\nJaroslav Ševčík (* 15. května 1965) je bývalý český hokejový útočník. \n\nV československé lize hrál za TJ Zetor Brno a Dukla Trenčín. Odehrál 5 ligových sezón, nastoupil ve 129 ligových utkáních, dal 19 gólů a měl 17 asistencí. Do NHL byl draftován v roce 1987 jako 177. v pořadí v 9. kole týmem Quebec Nordiques, za který nastoupil v NHL v sezóně 1989/1990 ve 13 utkáních. V zámoří dále působil v AHL v týmech Fredericton Express a Halifax Citadels. V roce 1983 reprezentoval Československo na Mistrovství Evropy juniorů v ledním hokeji 1983, kde tým skončil na 3. místě a v roce 1985 reprezentoval Československo na Mistrovství světa juniorů v ledním hokeji 1985, kde tým skončil na 2. místě. Po návratu ze zámoří působil v Evropě v Nizozemsku, Rakousku, Švýcarsku, Německu a v Anglii.\n"}
{"id": "1527506", "url": "https://cs.wikipedia.org/wiki?curid=1527506", "title": "Necessary Evil (album)", "text": "Necessary Evil (album)\n\nNecessary Evil je páté sólové studiové album americké zpěvačky Debbie Harry. Vyšlo v září 2007, čtrnáct let po zpěvaččině předchozím albu \"Debravation\". Na jeho produkci se podíleli Barb Morrison, Charles Nieland, Bill Ware a také Chris Stein, který s Debbie Harry působí v kapele Blondie. Deska se umístila na 86. příčce Britské albové hitparády.\n\n\n"}
{"id": "1527508", "url": "https://cs.wikipedia.org/wiki?curid=1527508", "title": "Dýchání buněk (telefonie)", "text": "Dýchání buněk (telefonie)\n\nDýchání buněk ( ) je mechanismus v celulárních rádiových sítích používajících kódový multiplex (CDMA), který umožňuje převést provoz z přetížených buněk na sousední buňky změnou geografické velikosti služební plochy buněk. Zatímco velikost přetížených buněk se zmenší, velikost sousedních málo zatížených buněk se zvětší, takže převezmou část obsluhovaných stanic, čímž se zajišťuje vyvažování zátěže.\n\n"}
{"id": "1527509", "url": "https://cs.wikipedia.org/wiki?curid=1527509", "title": "Kelpo Gröndahl", "text": "Kelpo Gröndahl\n\nKelpo Olavi Gröndahl (28. března 1920 Pori – 2. srpna 1994 tamtéž) byl finský zápasník lehkotěžké váhy. Byl členem klubu Reposaaren Kunto. Jedenáctkrát se stal mistrem Finska v řecko-římském zápase a čtyřikrát ve volném stylu. Na Letních olympijských hrách 1948 skončil v řecko-římském zápase na druhém místě, ve finále ho porazil Švéd Karl-Erik Nilsson. Ve stejné soutěži zvítězil v domácím prostředí na Letních olympijských hrách 1952, kde ve finále zdolal Šalvu Čichladzeho (SSSR) nejtěsnějším rozdílem na body. Na mistrovství světa v zápasu řecko-římském 1953 získal stříbrnou medaili po finálové prohře se sovětským reprezentantem Augustem Englasem.\n\nPracoval jako kapitán přístavu v Pori. Byl členem Finské dělnické sportovní federace a Finské lidovědemokratické ligy, za kterou zasedal v radě města Pori, ve finském parlamentu a ve sboru prezidentských volitelů. Byl ženatý a měl čtyři děti. \n\nV roce 2008 po něm byl pojmenován park na ostrově Reposaari.\n"}
{"id": "1527513", "url": "https://cs.wikipedia.org/wiki?curid=1527513", "title": "Spirit Counsel", "text": "Spirit Counsel\n\nSpirit Counsel je šesté sólové studiové album amerického hudebníka Thurstona Moorea, které vyšlo v září 2019. Jde o trojalbum obsahující tři dlouhé instrumentální experimentální skladby, které byly nahrány v Les Ateliers Claus v Bruselu, Wilton Way Studios a Barbican Centre v Londýně. Skladba „8 Spring Street“ dostala svůj název podle adresy hudebníka Glenna Brancy, jemuž je poctou. Ve skladbě „Galaxies“ hraje dvanáct kytaristů.\n\n\na další\n"}
{"id": "1527516", "url": "https://cs.wikipedia.org/wiki?curid=1527516", "title": "Šarūnas Bartas", "text": "Šarūnas Bartas\n\nŠarūnas Bartas (* 16. srpna 1964 Šiauliai) je litevský filmový režisér. Svou kariéru zahájil v polovině osmdesátých let, kdy hrál v seriálu \"Šestnadcatiletnije\". V roce 1986 natočil krátkometrážní studentský film \"Tofolaria\", nyní ztracený. V letech 1986 až 1991 studoval v Moskvě. Roku 1989 založil první litevské filmové studio Kinema. Jeho celovečerním debutem je snímek \"Tri dňa\" z roku 1992. V jeho prvních třech celovečerních filmech hrála jeho manželka Jekatěrina Golubeva, která je rovněž spoluautorkou scénáře k jeho čtvrtému snímku \"Namai\" (1997).\n\n\n"}
{"id": "1527521", "url": "https://cs.wikipedia.org/wiki?curid=1527521", "title": "Sleater-Kinney", "text": "Sleater-Kinney\n\nSleater-Kinney je americká ženská rocková skupina, hlásící se k hnutí Riot Grrrl. Od roku 2019 ji tvoří pouze zakládající členky Carrie Brownsteinová a Corin Tuckerová. \n\nSkupina byla založena v roce 1994 ve městě Olympia, nazvala se podle místní silnice \"Sleater Kinney Road\". Hudebně vycházela z vlivů grunge a punk rocku, originální zvuk zajišťovala absence baskytary a křičený zpěv. Sleater-Kinney spolupracovaly s nezávislou značkou Kill Rock Stars, pro jejich vystupování jsou charakteristické radikálně levicové a feministické postoje. Po vydání alba \"The Woods\" kapela v roce 2006 přerušila činnost a její členky se zaměřily na sólové projekty; Brownsteinová byla spoluautorkou a producentkou satirického televizního seriálu \"Portlandia\". Na pódia se Sleater-Kinney vrátily novátorským albem \"No Cities to Love\" a světovým turné v roce 2015. V roce 2019 vydaly desku \"The Center Won't Hold\", jejíž producentkou byla St. Vincent.\n\n\n\n"}
{"id": "1527523", "url": "https://cs.wikipedia.org/wiki?curid=1527523", "title": "Tri dňa", "text": "Tri dňa\n\nTri dňa (\"Trys dienos\") je sovětsko-litevský film z roku 1992, který natočil režisér Šarūnas Bartas podle vlastního scénáře. Jeho děj se odehrává v Kaliningradu. Tam přijíždí dva litevští mladící a setkávají se se dvěma ruskými dívkami. Zažívají zde hroutící se mrtvé město. Jednu z dívek hraje Bartasova manželka Jekatěrina Golubeva, jednoho z mužů režisér Audrius Stonys (jeho jediná filmová role). Snímek byl uveden v sekci Forum na 42. ročníku Berlínského mezinárodního filmového festivalu, kde získal dvě ceny. Jedno ocenění rovněž dostal na Evropských filmových cenách.\n\n"}
{"id": "1527528", "url": "https://cs.wikipedia.org/wiki?curid=1527528", "title": "Státy světa dle produkce palladia", "text": "Státy světa dle produkce palladia\n\nStáty světa podle produkce palladia, dle dat z United States Geological Survey..\n"}
{"id": "1527534", "url": "https://cs.wikipedia.org/wiki?curid=1527534", "title": "Městská knihovna Karlovy Vary", "text": "Městská knihovna Karlovy Vary\n\nMěstská knihovna Karlovy Vary je veřejná knihovna, jejímž zřizovatelem je město Karlovy Vary (odbor kultury, školství a tělovýchovy). Hlavní sídlo knihovny se nachází v centru města na adrese I. P. Pavlova 891/7. V jednotlivých městských částech se nachází její pobočky Čankovská, Drahovice, Růžový vrch, Tuhnice, Stará Role, Vyhlídka a Dům s pečovatelskou službou na adrese Východní 16 (tato je určena pouze pro jeho obyvatele).\nJejím posláním je získávat, zpracovávat, uchovávat a poskytovat informace, literaturu a další kulturní hodnoty. Zvláštní důraz je kladen na služby pro děti a mládež, seniory - včetně role sociální (služby seniorům, sociálně slabým a handicapovaným).\n\n\nVznik Okresní knihovny v Karlových Varech je spojen s přílivem českého obyvatelstva do pohraničí po 2. světové válce. První česká městská veřejná knihovna byla v Karlových Varech zřízena hlavně z darů obyvatel. Knihovna byla několikrát stěhována a na adrese I. P. Pavlova 7 sídlí od roku 1952. Od roku 1954 byly k městské knihovně přičleňovány malé knihovny z okrajových částí města. Postupně byl vybudován systém střediskových knihoven, který umožňoval, aby i knihovny v menších obcích byly trvale zásobovány novými knihami a mohly tak udržovat fond na potřebné úrovni.\nV květnu 2002 se Okresní knihovna Karlovy Vary se stala v návaznosti na vznik nového samosprávného celku Karlovarský kraj Krajskou knihovnou Karlovy Vary.\nV roce 2006 došlo k oddělení Krajské knihovny (její hlavní sídlo se přesunulo do nově vytvořených prostor ve čtvrti Dvory) a Městské knihovny Karlovy Vary.\n\nV hlavní budově, která se nachází v ulici I. P. Pavlova je oddělení pro dospělé, oddělení pro děti, čítárna a katalogizace. Nad vchodem do čítárny je k vidění barokní pískovcová socha císaře Karla IV., z roku 1739. Na tomto místě se nachází od roku 1936. Zajímavé je, že součástí sochy jsou 2 knihy, které symbolizují právní a statutární založení Karlových Varů a kartuš s reliéfem, zachycujícím výjev z pověsti o založení lázeňského města.\n\n\n"}
{"id": "1527536", "url": "https://cs.wikipedia.org/wiki?curid=1527536", "title": "Grande Torino", "text": "Grande Torino\n\nJako Grande Torino (Velký Turín) se označuje italský fotbalový klub Turín FC z období čtyřicátých let dvacátého století, pětinásobný po sobě jdoucí vítěz ligy, jejichž hráči byli páteří reprezentace, jakož i jedna z nejsilnějších formací v historii fotbalu, která měla tragický konec dne 4. května 1949, při letecké katastrofě známé jako Tragedie Superga, ve které celý tým přišel o život. \n\nS tímto názvem, je obvyklé definovat celý sportovní cyklus, který trval osm let, což vedlo k dobytí pěti po sobě jdoucích titulů a italského poháru.\n\nV létě roku 1939 převzal předsednictví klubu průmyslník Ferruccio Novo, bývalí juniorský fotbalista \"býků\". Byla provedena reorganizace, která byla inspirována sportovní a obchodní politiky zavedené se značným úspěchem od klubu Juventus FC. Na návrh Pozza aby se klub řídil jako se řídili anglické kluby. Obklopili se kompetentními spolupracovníky, jako byli bývalí hráči Antonio Janni, Mario Sperone a Giacinto Ellena. Technickým ředitelem se stal Maďar Ernő Erbstein a trenérem mládeže angličan Leslie Lievesley.\nPrvním velký nákup byl osmnáctiletý Franco Ossola, který byl koupen s klubu Varese Sportiva za 55 000 lir. Za války se Franco Ossola ukázal jako výborný střelec a stal se sedmým nejlepším střelcem ligy (1940/41). Před sezonou 1941/42 klub koupil pět nových hráčů. Ten nejdražší byl Pietro Ferraris, přišel z klubu AS Ambrosiana - Inter za 250 000 lir. Přišel i Guglielmo Gabetto, Alfredo Bodoira a Felice Borel z konkurenčního Juventusu. Sezonu 1941/42 vyhrál titul klub AS Řím, ale \"býci\" se již umístili na 2. místě a za nimi o bod skončili fotbalisté z Benátek za které hráli dva velcí fotbalisté mladého věku: Valentino Mazzola a Ezio Loik.\n\nKlub je na novou sezonu 1942/43 koupil za 1 200 000 lir a připojil se k nim i fotbalista Giuseppe Grezar koupený z Triestiny. Všichni tři již byli součástí reprezentace pod vedením Pozza. A tak se zrodil tým kterému se říkalo Grande Torino. Klub sezonu vyhrál o jeden bod před klubem z Livorna. V poháru vyhráli finále 4:0 nad klubem AFC Benátky a získal double.\n\nV roce 1944 byla Itálie, nyní zničená válkou, rozdělena na dvě části: gotickou linií (s padlým fašistickým režimem) a americkou armádou postupující na jih od poloostrova. Ale liga pokračovala dále. Aby se předešlo rizikům, že budou fotbalisté z klubu povoláni do války, zajistil Ferruccio Novo práci v továrnách automobilky FIAT. Klub se tak přejmenoval na \"Turín FIAT\". Klub skončil v lize na druhém místě. Ročník byl ale neuznán.\n\nPřed sezonou 1945/46 klub posiluje o fotbalisty: Valerio Bacigalupo, Aldo Ballarin, Virgilio Maroso, Mario Rigamonti a Eusebio Castigliano. Odchází po jednom ročníku velký střelec Silvio Piola do konkurenčního Juventusu. Trenérem se stává bývalí hráč \"býků\" Luigi Ferrero. Klub vyhraje ligu o bod nad konkurentem Juventusu. Příští sezonu 1946/47 se klub posílil o hráče: Romeo Menti, Danilo Martelli a Francesco Rosetta. Klub se radoval opět z titulu, prohrál jen tři zápasy a vstřelil 104 branek, což byl rekord. Hráč Valentino Mazzola byl nejlepší střelec (29. branek). Na jaře roku 1947 trenér reprezentace proti Švýcarsku a Maďarsku složil reprezentační tým o desíti a devíti hráčů z \"býků\". V sezoně 1947/48 klub opustil trenér Luigi Ferrero a místo něj byl najat bývalí hráč \"býků\" Mario Sperone. Klub nastřílel 124 branek a jen 33 obdržel a vyhrál o 16 bodů titul. \n\nV sezoně 1948/49 z klubu odešel Pietro Ferraris, naopak přišel československý reprezentant Július Schubert. Do trenérské lavičky se z mládeže přesunul angličan Leslie Lievesley a pomáhal mu technický ředitel Maďar Ernő Erbstein. Klub hrál velké předsezónní turné v Brazílii. Klub s přehledem vede tabulku ligy. Dne 1. května roku 1949\nklub odlétá do Portugalska k přátelskému utkání.\n\nFrancisco Ferreira byl kapitánem klubu Benfica Lisabon a reprezentace Portugalska. S Mazzolou se setkal na konci února jako kapitáni národních týmů v zápase, které vyhrálo Itálie 4:1. Během oslav po skončení zápasu, se organizační výbor rozhodl vzdal hold hráči Ferreirovi. Bylo rozhodnuto pozvat \"býky\" na rozlučkový zápas s kariérou. \nNěkteří hráči se výletu nezúčastnili, obránce Sauro Tomà (zraněn), Renato Gandolfi (druhý brankař) byl zklamaný že neletěl, protože místo něj získal místo třetí brankář Dino Ballarin. Prezident klubu Ferruccio Novo do Lisabonu necestoval. Dne 3. května klub hrál před 40 000 lidmi na stadionu Estádio Nacional do Jamor 3:4 pro Benfiku.\nDen návratu domů byl 4. května letadlem Fiat G.212. V 17:05, byla v Turíně velká mlha, letadlo se dostalo mimo kurs kvůli nedostatečné viditelnosti a narazilo do opěrných zdí zahrady na zadní straně Baziliky Superga.\n\nNáraz způsobil okamžitou smrt všech třicet jedna lidí na palubě, včetně hráčů, technického personálu, novinářů a posádky. Pro slávu týmu měla tragédie velkou rezonanci ve světovém tisku i v Itálii. V den pohřbu vyšel téměř jeden milion lidí do ulic v Turíně, aby týmu vzdali úctu.\n\n\"Hrdinové jsou vždy nesmrtelní v očích těch, kteří v ně věří. A tak budou chlapci věřit, že Turín není mrtvý: je to jen „pryč“\".\n\n\"Býci\" museli ještě dohrát čtyři zápasy v lize a tak zařadili do A týmu juniory. Sestavu juniorů sestavili všechny čtyři kluby se kterými měli hrát (Janov CFC, US Palermo, UC Sampdoria a AC Fiorentina). \"Býci\" byli úspěšní a vyhráli svůj šestý titul a pátý v řadě.\n"}
{"id": "1527538", "url": "https://cs.wikipedia.org/wiki?curid=1527538", "title": "StarDance …když hvězdy tančí (2. řada)", "text": "StarDance …když hvězdy tančí (2. řada)\n\nDruhá řada \"StarDance …když hvězdy tančí\" odstartovala 3. listopadu 2007 a skončila 22. prosince 2007. Pořad moderovali Tereza Kostková a Marek Eben.\n\nVítězi se stali akrobatický lyžař Aleš Valenta a tanečnice Iva Langerová, druhé místo obsadili herečka Tatiana Vilhelmová s Petrem Čadkem, na třetím místě skončili herec Jiří Schmitzer se Simonou Švrčkovou.\n"}
{"id": "1527554", "url": "https://cs.wikipedia.org/wiki?curid=1527554", "title": "Miloslav Račanský", "text": "Miloslav Račanský\n\nMiloslav Račanský (* 4. března 1993 Vlašim) je česko-islandský lední hokejista. Hraje na pozici útočníka.\n\nJe odchovancem havlíčkobrodského hokeje, ročník 2012/2013 odehrál za juniorský tým Komety Brno. Ve dvaceti letech zůstal bez angažmá a odešel na Island, kde pracuje v dřevařské firmě a hraje za amatérský klub Skautafélag Reykjavíkur. Působí také jako trenér mládeže.\n\nZa islandskou hokejovou reprezentaci nastoupil v Divizi II Mistrovství světa 2019, kde byl se šesti brankami nejlepším střelcem týmu. \n"}
{"id": "1527574", "url": "https://cs.wikipedia.org/wiki?curid=1527574", "title": "Olivier Herran", "text": "Olivier Herran\n\nOlivier Herran je francouzsko-španělský spisovatel, zpěvák, hudební skladatel a dabér, který propůjčil svůj hlas italské značce Versace.\n\nKromě dabingu a herectví se věnuje také hudbě V roce 2018 během svého turné s názvem \"Dreams\" koncertoval i v Praze, v paláci Akropolis. Jeho hudební projekt The Dream of Orion propojuje gregoriánské chorály s elektronickými a kytarovými prvky, které podtrhují tento hudební styl. Písně, které zpívá se řadí stylově do Dream popu, který doplňuje spirituálními texty.\n\nVěnuje se i psaní. Jeho prvním románem s názvem \"\"Ryan a tajemství Salamandry\"\" je fantastický příběh plný záhad, který se žánrově podobá románu Harry Potter. V září 2018 uspořádal k této knize autogramiádu.\n\n"}
{"id": "1527578", "url": "https://cs.wikipedia.org/wiki?curid=1527578", "title": "Tyrannosaurus v populární kultuře", "text": "Tyrannosaurus v populární kultuře\n\n\"Tyrannosaurus rex\" patří k nejpopulárnějším druhohorním dinosaurům a pravděpodobně i pravěkým tvorům vůbec.\n\nFosilie tohoto obřího pozdně křídového teropoda byly objeveny již v roce 1874 v Coloradu, tehdy však ještě nebyly správně rozeznány a určeny. V roce 1892 objevil dva erodované obratle v oblasti Black Hills na území Jižní Dakoty paleontolog Edward Drinker Cope. Pojmenoval je \"Manospondylus gigas\", čímž zavdal pozdější podnět k obavám o platnost jména \"Tyrannosaurus rex\". Ukázalo se totiž, že jím popsané fosilie lze bezpečně přiřadit právě k druhu \"T. rex\" a podle pravidla o prioritě prvního vědeckého názvu mohl být tedy \"T. rex\" teoreticky nahrazen taxonem \"M. gigas\". V roce 2000 nicméně vstoupilo v platnost pravidlo, které druhové jméno \"T. rex\" jaksi formálně zakonzervovalo a ochránilo před snahami o jeho případné zneplatnění. Druh \"Tyrannosaurus rex\" byl formálně popsán až v roce 1905 na základě objevu holotypu, nalezeného ve východní Montaně (souvrství Hell Creek) o tři roky dříve Barnumem Brownem. Dlouho bylo známo jen několik exemplářů, k roku 2019 je však známo již téměř šedesát kosterních exemplářů v různém stupni zachování. \"Tyrannosaurus\" díky tomu patří k nejlépe prozkoumaným dravým dinosaurům.\n\nVelikost a děsivé vzezření tyranosaura jej předurčilo k tomu, aby se stal vyhledávaným objektem také ve filmovém průmyslu. V kinematografii se obří dravec objevuje již od roku 1918, kdy byl poprvé vyobrazen v krátkém trikovém filmu \"The Ghost of Slumber Mountain\". Později byl zobrazen ještě výrazněji ve filmech \"Ztracený svět\" z roku 1925 a \"King Kong\" z roku 1933. Nejslavnějšími filmovými scénami s tyranosaurem jsou však scény v animovaném filmu \"Fantasia\" od Walta Disneyho (1940) a zejména pak ve snímcích ze série Jurských parků a Jurských světů (od roku 1993).\nJako nejznámější dravý dinosaurus se druh \"T. rex\" objevil v mnoha knižních románech, z nichž nejznámějším je pravděpodobně \"Jurský park\" Michaela Crichtona. Postava \"T-rexe\" byla také jedním z prvních superhrdinů série Marvel Comics. Objevil se však také v mnoha počítačových hrách, jako jsou herní série \"Dino Crisis\", \"Turok\", \"Zoo Tycoon\" nebo \"Tomb Raider\". V novější době je to pak například simulace \"Saurian\", zavádějící hráče do světa severoamerické pozdní křídy.\n\nNěkteré exempláře tyranosaura se staly literárními \"celebritami\" ve své vlastní kategorii. Nejznámějším příkladem je exemplář \"Sue\" z Jižní Dakoty, dosud nejkompletnější a možná největší známý kosterní jedinec na světě. O příběhu jeho objevu a následných soudních sporů o vlastnictví fosilie byl natočen celovečerní dokumentární film a vydáno několik knih.\n\n\"Tyrannosaurus\" se však objevuje také v komiksové tvorbě a jeho jméno převzala v 60. letech 20. století například někdejší britská hudební skupina T. Rex.\n\n\n\n"}
{"id": "1527601", "url": "https://cs.wikipedia.org/wiki?curid=1527601", "title": "Charles Paulet, 3. vévoda z Boltonu", "text": "Charles Paulet, 3. vévoda z Boltonu\n\nCharles Paulet, 3. vévoda z Boltonu (\"Charles Paulet, 3rd Duke of Bolton, 8th Marquess of Winchester, 8th Earl of Wiltshire, 8th Baron Paulet of St. John, 1st Baron Paulet of Basing\") (3. září 1685, Chawton, Anglie – 26. srpna 1754, Tunbridge Wells, Anglie) byl britský dvořan, generál a politik ze starobylé šlechty. V mládí byl poslancem Dolní sněmovny, v roce 1717 byl povolán do Horní sněmovny, titul vévody zdědil v roce 1722. Zastával řadu čestných funkcí a v armádě dosáhl hodnosti generálporučíka, byl rytířem Podvazkového řádu. \n\nPocházel ze starobylého rodu Pauletů. Byl nejstarším synem nejvyššího komořího a irského místokrále 2. vévody z Boltonu. Kvůli absenci a špatnému chování nedokončil středoškolské vzdělání, v letech 1700–1704 cestoval po Evropě a jako dobrovolník se zúčastnil války o španělské dědictví. Mezitím byl zvolen do Dolní sněmovny (1705–1710) za stranu whigů. V letech 1710 a 1713 byl ve volbách poražen a spolu s otcem se dočasně stáhnul do ústraní. V roce 1714 podpořil nástup hannoverské dynastie, poté byl komořím prince waleského (1714–1722) a získal několik místodržitelských úřadů ve waleských hrabstvích. V letech 1715–1717 byl znovu poslancem Dolní sněmovny, v roce 1717 získal titul barona z Basingu a stal se členem Sněmovny lordů (jako otcův dědic ale nadále užíval vyšší titul markýze z Winchesteru). Titul vévody zdědil po otci v roce 1722. Mezitím v armádě dosáhl hodnosti plukovníka. V roce 1722 obdržel Podvazkový řád, v letech 1725–1726 byl krátce guvernérem v Toweru a od roku 1725 byl zároveň členem Tajné rady. V době nepřítomnosti Jiřího I. v Anglii byl v letech 1725–1726 zároveň členem místodržitelského sboru. \n\nOdmítnutím vládního návrhu daňové reformy v roce 1733 se dostal do sporu s premiérem Robertem Walpolem a musel dočasně rezignoval na veřejné působení, přičemž ztratil také místodržitelské úřady ve Walesu, Hampshire a Dorsetu. Až krátce před pádem Walpolovy vlády se vrátil ke dvoru ve funkci kapitána královské gardy (1740–1742). Po Walpolově rezignaci na post premiéra získal zpět i své posty ve Walesu, Hampshire a Dorsetu, v letech 1742–1754 byl také guvernérem na ostrově Wight. V roce 1745 byl povýšen na generálporučíka, téhož roku byl členem místodržitelského sboru v době nepřítomnosti Jiřího II. v Anglii. V plánovaném kabinetu Johna Cartereta, hraběte Granville, měl převzít úřad irského místokrále (1746), k tomu ale nedošlo. Podobně jako jeho otec proslul nevybíravým chováním, dlouhodobě se také potýkal s finančními problémy a jeho kariéru provázely četné skandály včetně nemanželského potomstva. \n\nV roce 1713 se oženil s Anne Vaughan (1689–1751), jedinou dcerou prezidenta Královské společnosti Johna Vaughana, 3. hraběte z Carbery. Jejich manželství zůstalo bez potomstva a později žili odděleně, po její smrti se v roce 1751 v Německu oženil s herečkou Lavinií Fenton (1708–1760), s níž měl již tři nemanželské syny, Charlese, Percyho a Horatia. Jejich nároky na dědictví nebyly uznány a titul vévody zdědil mladší bratr 3. vévody, lord Harry Paulet (1691–1759). \n\n"}
{"id": "1527602", "url": "https://cs.wikipedia.org/wiki?curid=1527602", "title": "Charles Paulet, 2. vévoda z Boltonu", "text": "Charles Paulet, 2. vévoda z Boltonu\n\nCharles Paulet, 2. vévoda z Boltonu (\"Charles Paulet, 2nd Duke of Bolton, 7th Marquess of Winchester, 7th Earl of Wiltshire, 7th Baron St. John of Basing\") (1661 – 21. ledna 1722, Londýn, Anglie) byl britský dvořan a státník ze starobylé šlechty. V mládí byl poslancem Dolní sněmovny, od roku 1698 zasedal v Horní sněmovně. Dvakrát byl irským místokrálem, u dvora zastával funkci nejvyššího komořího. \n\nPocházel ze starobylého šlechtického rodu Pauletů, byl nejstarším synem Charlese Pauleta, 1. vévody z Boltonu. Po studiích ve Winchesteru absolvoval kavalírskou cestu, během níž pobýval převážně ve Francii (1675–1678). Po návratu se stal poslancem Dolní sněmovny (1681, 1685–1687 a 1689–1698), kde v řadách whigů podpořil nástup Viléma Oranžského. Souběžně sloužil v armádě a dosáhl hodnosti plukovníka, v letech 1689–1694 byl nejvyšším komořím královny Marie a od roku 1690 členem Tajné rady. V roce 1698 zdědil titul vévody a vstoupil do Sněmovny lordů (jako otcův dědic předtím užíval titul hraběte z Wiltshire a od roku 1689 vystupoval pod jménem markýze z Winchesteru). Zastával úřad lorda místodržitele v několika hrabstvích (Hampshire 1692–1710, Dorset 1699–1710). V letech 1699–1700 byl jedním ze tří místodržitelů v Irsku. V roce 1706 byl jedním z komisařů pro sloučení Anglie a Skotska a v letech 1707–1710 guvernérem na ostrově Wight. \n\nPo pádu Godolphinovy vlády v roce 1710 byl zbaven všech úřadů a donucen k dočasnému odchodu do ústraní. Po smrti královny Anny se stal členem regentské vlády a podpořil nástup hannoverské dynastie, což předurčilo jeho další kariéru. V roce 1714 získal Podvazkový řád, byly mu také vráceny místodržitelské úřady v Hamsphire a Dorsetu. V letech 1715–1717 byl lordem nejvyšším komořím a nakonec místokrálem v Irsku (1717–1721). V době nepřítomnosti Jiřího I. v Anglii v roce 1720 byl též členem místodržitelského úřadu. V návaznosti na jmenování Walpolovy vlády odstoupil v srpnu 1721 z funkce irského místokrále a zemřel krátce poté na zánět pohrudnice. Přes četné vysoké funkce neměl u dvora vliv odpovídající jeho postavení, což bylo do značné míry způsobeno jeho sklonem k alkoholismu a přezíravému chování, kvůli čemuž neměl mnoho přátel. \n\nByl celkem třikrát ženatý. Poprvé se oženil v roce 1679 s Margaret Coventry (1657–1683), jejíž strýcové Henry a William patřili k významným osobnostem za vlády Karla II. Jeho druhou manželkou byla Frances Ramsden (1661–1696) a nakonec se oženil v roce 1697 s Henriettou Crofts (1682–1730), dcerou popraveného Jamese Scotta, vévody z Monmouthu. Ta byla v letech 1714–1717 dvorní dámou Karoliny z Ansbachu, princezny waleské, a v roce 1715 se neúspěšně snažila požádat o milost pro účastníky jakobitského povstání. \n\nPotomstvo měl z druhého a třetího manželství: \n\nMladší bratr 2. vévody z Boltonu, lord William Paulet (1667–1729), sloužil v armádě a byl dlouholetým poslancem Dolní sněmovny (1689–1729). \n\n"}
{"id": "1527603", "url": "https://cs.wikipedia.org/wiki?curid=1527603", "title": "Charles Paulet, 1. vévoda z Boltonu", "text": "Charles Paulet, 1. vévoda z Boltonu\n\nCharles Paulet, 1. vévoda z Boltonu (\"Charles Paulet, 1st Duke of Bolton, 6th Marquess of Winchester, 6th Earl of Wiltshire, 6th Baron Paulet of St. John\") (1630 – 27. února 1699, Amport House, Anglie) byl anglický politik a dvořan ze starobylé šlechty. Zúčastnil se občanské války, po obnovení monarchie byl dlouholetým poslancem Dolní sněmovny. Jako dědic titulu markýze vstoupil v roce 1675 do Sněmovny lordů, zastával řadu čestných funkcí a po Slavné revoluci jako první získal titul vévody. \n\nPocházel ze starobylého rodu Pauletů, uváděného v pramenech také jako \"Powlett\". Byl jediným synem Johna Pauleta, 5. markýze z Winchesteru (1598–1675), který za občanské války proslul obranou rodového sídla Basing House a poté byl vězněn v Toweru. Charles za občanské války bojoval v královské armádě a v 50. letech byl vězněn. Uplatnil se v době restaurace, kdy byl dlouholetým členem Dolní sněmovny (1660–1675), zároveň se stal smírčím soudcem v několika hrabstvích a od roku 1667 byl lordem-místodržitelem v Hampshire. V roce 1675 zdědil titul markýze z Winchesteru a vstoupil do Sněmovny lordů (do té doby jako otcův dědic byl znám pod jménem \"lord Charles Paulet\"). Krátce poté ztratil místodržitelský úřad v Hampshire (1676), ale od roku 1679 byl členem Tajné rady. V roce 1688 podpořil tzv. Slavnou revoluci a v roce 1689 byl povýšen na vévodu z Boltonu. I když nepatřil k nejaktivnějším činitelům nastolení Viléma Oranžského, jako první obdržel titul vévody, zatímco významnější aktéři Slavné revoluce se vévodských titulů dočkali převážně až v roce 1694. Od roku 1689 byl znovu také lordem-místodržitelem v Hampshire. Zemřel na jednom z rodových sídel Amport House v hrabství Hampshire. \n\nByl dvakrát ženatý. Jeho první manželka Christian Frescheville (1631–1653) přinesla věnem 10 000 liber, zemřela při porodu mrtvého syna. Podruhé se oženil s Mary Scrope (1630–1680), nemanželskou dcerou a dědičkou 11. barona Scrope z Boltonu. Od jejího dědictví panství \"Bolton Castle\" (Yorkshire) byl odvozen titul vévody z Boltonu. První vévoda poblíž zřícenin hradu nechal po roce 1689 postavit zámek Bolton Hall. Hlavní rodové sídlo \"Basing House\" v Hampshire bylo poničeno za občanské války, poblíž něj byl v letech 1683–1687 postaven nový zámek \"Hackwood Park\". \n\nZ druhého manželství pocházely čtyři děti. Starší syn Charles byl dědicem titulu vévody, mladší syn lord William Paulet (1667–1729) sloužil v armádě a byl dlouholetým členem Dolní sněmovny (1689–1729). Dcera Jane (1651–1716) byla manželkou prvního lorda admirality a prezidenta obchodního úřadu Johna Egertona, 3. hraběte z Bridgewateru. \n\n"}
{"id": "1527607", "url": "https://cs.wikipedia.org/wiki?curid=1527607", "title": "Sacra di San Michele", "text": "Sacra di San Michele\n\nSacra di San Michele, také Klášter svatého Michala, je středověký benediktinský klášter v údolí Susy a v předhůří Alp, asi 30 km západně od Turína. Stojí na mohutném skalisku \"Monte Pirchiriano\" (962 m n. m.) nad obcí \"Sant’Ambrogio di Torino\" a při staré římské cestě (\"Via Francigena\") z Turína do Francie. Klášter založený koncem 10. století a zrušený roku 1622 byl roku 1835 obnoven a jeho zachovalou část včetně kostela užívají řeholníci kongregace rosminiánů. \n\nNa místě starověké pevnosti, která střežila důležitý průsmyk přes Alpy, se v 10. století usadil poustevník Giovanni Vincenzo a roku 963 zde hrabě Hugo z Montboissier založil klášter pro 5 benediktinských mnichů. Ve středověku sloužil i jako noclehárna pro poutníky do Říma a nabyl roztroušený majetek i politický vliv. Od 13. století však upadal, až ho roku 1622 papež Řehoř XV. zrušil. Z podnětu savojského krále Karla Alberta jej papež Řehoř XVI. roku 1835 obnovil a svěřil kongregaci rosminiánů, která jej stále užívá. Od roku 1994 je oficiálním symbolem regionu Piemont. Požár v roce 2018 způsobil v klášteře značné škody.\n\nMohutný románsko-gotický kostel svatého Michaela a částečně zřícené budovy kláštera stojí na vrcholu strmého \"Monte Pirchiriano\" s převýšením asi 570 m, kam se vystupuje klikatou křížovou cestou. Její závěr tvoří 243 schodů, podél nichž se pohřbívali řeholníci. Schody končí před slavnostním vchodem do kostela, románským portálem se zvěrokruhem. Kostel je velmi dobře zachovaná kamenná trojlodní stavba v přechodném románsko-gotickém slohu s malou kryptou. Loď je zaklenuta čtyřmi poli křížové klenby s žebry a navazuje na románský presbytář. Na stěnách jsou cenné raně renesanční fresky.\n"}
{"id": "1527613", "url": "https://cs.wikipedia.org/wiki?curid=1527613", "title": "Ladislav Nosek", "text": "Ladislav Nosek\n\nLadislav \"Larry\" Nosek (12. srpna 1973 Československo — 22. ledna 2017 Salcbursko) byl český horolezec, mezi jeho úspěšné výstupy patřila také osmitisícovka Manáslu v roce 2014, o rok později se dostal 100 m pod vrchol Gašerbrumu II. Své výstupy prezentoval také na přednáškách. Zemřel pod lavinou v Rakousku, v horském středisku Wildgerlostal u Krimmlu, kde zahynuli dva Češi ze čtyř zasypaných.\n\n\n\n\n"}
{"id": "1527614", "url": "https://cs.wikipedia.org/wiki?curid=1527614", "title": "Tačanka", "text": "Tačanka\n\nTačanka (rusky \"тачанка\") je název pro pojízdný kulomet umístěný ve voze taženém koňmi. Používán byl hlavně v Sovětském svazu až do konce 30. let, kdy byl postupně nahrazován vyspělejší motorizovanou technikou. Za vynálezce tačanky bývá často považován Ukrajinec Nestor Ivanovič Machno. \n\nExistuje mnoho výkladů o původu slova, avšak nejznámější z nich ho připisuje polskému slovu \"najtyczanka\", což byl luxusní rakousko-uherský kočár pojmenovaný po městě Neutitschein. Jiní odborníci však dávají přednost ukrajinskému \"тачка (tačka)\", které by se dalo přeložit jako kolečko. \n\nTačanky zažily svojí zlatou dobu během ruské občanské války, kdy byly hojně používány bílou i rudou armádou pro svoji rychlost a jednoduchost, což znamená, že mohly být vyrobeny prakticky z čehokoliv, co mělo čtyři kola. Stačilo pouze umístit kulomet na zadní stranu vozu, zapřáhnout koně a obsadit pozice střelce a jezdce. Při nedostatku kočárů nebo koní se mnohdy na tačanku přidělával ještě další kulomet (nejčastěji Maxim vz. 1910), což potom umožňovalo obrovskou výhodu. Zatímco jeden kulometník přebíjel, tak druhý ho kryl palbou a naopak. Další výhodou tačanky byly jednoduché opravy, přičemž se velice často stávalo, že při rychlé a zběsilé jízdě se poškodilo kolo, avšak v té době bylo k mání skoro v každé ruské vesnici a dalo se poměrně snadno vyměnit. Později se proto upřednostňovaly kočáry se železnými koly, která byla odolnější vůči nárazům. Velké obliby se tačanky dočkaly také v Polsku, Gruzii, Litvě, nebo v Lotyšsku.\n"}
{"id": "1527615", "url": "https://cs.wikipedia.org/wiki?curid=1527615", "title": "Koordinační polymerizace", "text": "Koordinační polymerizace\n\nKoordinační polymerizace je polymerizační reakce, při které je katalyzátorem sůl nebo komplex kovu.\n\nKoordinační polymerizace se začala používat v 50. letech 20. století, první použitá metoda byla založená na Zieglerových–Nattových katalyzátorech obsahujících chlorid titaničitý a organohlinité kokatalyzátory. Směs TiCl a trialkylhlinitých komplexů vytváří titanité sloučeniny, které katalyzují polymerizaci ethenu a propenu. Povaha katalytických center je objektem vědeckého zájmu, ovšem dosud není známa. \n\nBylo vyvinuto mnoho různých variant tohoto postupu.\n\nV některých případech byla heterogenní Zieglerova-Nattova polymerizace nahrazena použitím homogenních katalyzátorů, jako je Kaminského katalyzátor objevený v 70. letech. V 90. letech byla objevena řada dalších postmetalocenových katalyzátorů. Obvyklými monomery jsou zde ethen a propen. Později nastal další rozvoj, který umožnil polymeraci polárních monomerů, například methylvinylketonu a jeho derivátů, methylakrylátu a akrylonitrilu.\n\nKaminského katalyzátory obsahují metaloceny kovů 4. skupiny (Ti, Zr, Hf) aktivované methylaluminoxanem. Polymerizace katalyzované metaloceny probíhají Cosseeovým–Arlmanovým mechanismem. Aktivním místem je většinou anion. existují však i kationtové koordinační polymerizace.\n\nV roce 2000 se vyrobilo 2,1 milionu tun polybutadienu. Při tomto procesu se používá homogenní katalyzátor obsahující neodym.\n\nNěkteré alkany se za přítomnosti Zieglerových-Nattových nebo Kaminského katalyzátorů nepolymerují; tuto vlasnost mají například polární alkeny jako jsou vinylchlorid, vinylestery a akrylátové estery.\n\nKoordinační polymerizace poskytuje vznikajícím vinylovým polymerům, jako jsou polyethylen a polypropylen, odlišné vlastnosti, než jaké by měly při syntéze ostatními metodami, jako je radikálová polymerizace. Tyto bývají lineární a mívají mnohem vyšší molekulovou hmotnost. Koordninační polymery mívají také pravidelnou stereochemii a mohou být izotaktické a nebo syndiotaktické, ne jen ataktické, a tak mít krystalickou strukturu, zatímco ostatní polymery bývají amorfní. Tyto rozdíly způsobují odlišné vlastnosti nízkohustotního polyethylenu oproti polyethylenu vysokohustotnímu či ultravysokohustotnímu.\n\nKoordinační polymerizaci lze použít i u nealkenových substrátů. Byla prozkoumána polymerizace dihydro- a trihydrosilanů pomocí dehydrogenačního párování, která ale nebyla uvedena do průmyslového využití. Součástí tohoto procesu je koordinační reakce a také oxidační adice Si-H center na komplexy kovů.\n\nZa přítomnosti Lewisových kyselin se laktidy polymerují na polylaktidy:\n\n"}
{"id": "1527621", "url": "https://cs.wikipedia.org/wiki?curid=1527621", "title": "Charles Whitworth, 1. hrabě Whitworth", "text": "Charles Whitworth, 1. hrabě Whitworth\n\nCharles Whitworth, 1. hrabě Whitworth (\"Charles Whitworth, 1st Earl Whitworth, 1st Viscount Whitworth, 1st Baron Adbaston, 1st Baron Whitworth\") (29. května 1752, Leybourne Grange, Anglie – 13. května 1825, Knole, Anglie) byl britský diplomat. V době válek s revoluční Francií a napoleonských válek zastával důležité funkce vyslance v Rusku a Francii, později byl místokrálem v Irsku (1813–1817). Od roku 1800 užíval irský titul barona, nakonec byl povýšen na hraběte (1815). \n\nPocházel ze statkářské rodiny z Kentu, narodil se jako starší syn místopředsedy Dolní sněmovny Sira Charlese Whitwortha (1721–1778). Měl mladšího bratra Roberta, který se v roce 1778 utopil v Temži. Po středoškolských studiích vstoupil do armády, zúčastnil se války proti americkým koloniím a dosáhl hodnosti podplukovníka. Pod patronátem Johna Sackvilla, 3. vévody z Dorsetu, pak vstoupil do diplomatických služeb a v letech 1785–1788 byl vyslancem v Polsku. Významnou diplomatickou úlohu sehrál jako dlouholetý vyslanec v Rusku (1788–1800), kde uzavřel několik důležitých smluv a stal se osobním přítelem cara Pavla I. (v roce 1797 se zúčastnil jeho korunovace). Mezitím obdržel Řád lázně a od té doby užíval titul \"Sir\" (1793). Zásluhou Pavla I. obdržel irský titul barona (1800), během ruského sbližování s napoleonskou Francií byl ale z Ruska nakonec odvolán na přímou carovu žádost. Po mimořádné diplomatické misi v Dánsku (1800) byl jmenován na další významný post vyslance ve Francii (1802–1803). V Paříži se dostával do konfliktů s Napoleonem, jeho mise ale netrvala dlouho, protože v květnu 1803 byl obnoven válečný stav mezi Francií a Británií, načež se Whitworth musel vrátil do Anglie. Po roce 1803 žil převážně v soukromí, ale od roku 1807 až do smrti byl členem výboru Tajné rady pro obchod a kolonie. V roce 1813 byl krátce lordem komořím krále Jiřího III. a v letech 1813–1817 místokrálem v Irsku. V roce 1813 byl povýšen na vikomta a nakonec získal titul hraběte (1815). Veřejně vystoupil naposledy v roce 1821 při korunovaci Jiřího IV. Zemřel na hradě Knole, majetku vévodů z Dorsetu. \n\nJeho manželkou byla Arabella Cope (1769–1825), která byla předtím manželkou 3. vévody z Dorsetu a po ovdovění (1799) se v roce 1800 provdala za Whitwortha. Jejich manželství zůstalo bez potomstva. Jméno Whitworth později přijal jeho synovec, generál a generální guvernér Kanady Matthew Whitworth-Aylmer, 5. baron Aylmer (1775–1850). \n\nŠvagrem hraběte Whitwortha byl právník a nejvyšší sudí v Bengálsku Sir Henry Russell (1751–1836).\n\n\n"}
{"id": "1527623", "url": "https://cs.wikipedia.org/wiki?curid=1527623", "title": "Chlorid platnatý", "text": "Chlorid platnatý\n\nChlorid platnatý je chemická sloučenina se vzorcem PtCl. Jde o důležitý prekurzor pro přípravu dalších sloučenin platiny. Existuje ve dvou krystalových formách, α-PtCl je hnědozelený, β-PtCl je tmavě červený, obě formy jsou nerozpustné ve vodě, ale dobře se rozpouští v kyselině chlorovodíkové za tvorby [PtCl].\n\nStrukturně je podobný chloridu palladnatému. Tyto chloridy existují v polymerní formě (α) a šesterečné (β) struktuře. β forma po zahřátí na 500 °C přechází na formu α. V obou formách jsou atomy platiny koordinovány ke čtyřem chloridovým iontům. Každý chlorid je koordinován ke dvěma atomům platiny.\n\nβ-PtCl lze připravit zahříváním kyseliny hexachloroplatiničité na vzduchu na teplotu 350 °C:\n\nTato metoda se běžně používá, protože kyselinu hexachloroplatiničitou lze vyrobit přímo z kovové platiny. Vodný roztok HPtCl lze také redukovat solemi hydrazinu, ale tato metoda je pracnější.\n\nAčkoliv PtCl vzniká reakcí platiny s plynným chlorem, je obtížné zabránit vzniku chloridu platiničitého (PtCl). Ten se ale při teplotě nad 450 °C rozkládá zpět na chlorid platnatý a chlor:\n\nVětšina reakcí chloridu platnatého vede k tvorbě komplexů s ligandy (L), během nich dochází k depolymeraci přerušením vazeb Cl-Pt-Cl:\n\nTyto reakce mohou být matoucí, přídavkem amoniaku získáme zdánlivě PtCl(NH), ale ve skutečnosti jde o Magnusovu zelenou sůl, [PtCl][Pt(NH)].\n\nMnoho komplexů platiny nachází praktické využití, např:\n\n\nNěkteré z těchto látek jsou zajímavé pro homogenní katalýzu v organické chemii nebo jako léčiva.\n"}
{"id": "1527626", "url": "https://cs.wikipedia.org/wiki?curid=1527626", "title": "První vojenskohistorické muzeum M. Frosta", "text": "První vojenskohistorické muzeum M. Frosta\n\nPrvní vojenskohistorické muzeum M. Frosta se nachází v pevnosti Josefov, která je památkově chráněná. Jeho zakladatelem je Miroslav Frost, čestný nositel hodnosti Hlavní seržant U.S. Army, který muzeum pojmenoval na počest svého otce Miroslava Frosta. Záštitu nad institucí poskytl Český svaz bojovníků za svobodu. \n\nMuzeum bylo založeno v roce 1997 a v roce 2004 zahájilo instalaci stálé expozice v Doudlebách nad Orlicí. K přesídlení do stávajícího objektu došlo v roce 2007. \n\nSbírky muzea se soustřeďují na historické exponáty z první světové války, druhé světové války a zahraničních válek, kterých se účastnily české vojenské jednotky. Pozornost je věnována i operaci Anthropoid, Lidicím a Ležákům. Naleznete zde i expozici k válce v Perském zálivu a v Bosně, k invazi ve Vietnamu a v Koreji. Na výstavní ploše 1500 m² je zde shromážděno více než třicet tisíc exponátů. Každoročně se zde koná slavnostní zahájení i zakončení sezony..\n\nVe stejném objektu se nachází taktéž Muzeum Waldemara Matušky. \n\n\"“Válečné muzeum nebudujeme proto, abychom válku chválili, ale abychom upozornili, co peněz a úsilí lidstvo věnuje na ničení lidských životů\".“ Miroslav Frost\n\n"}
{"id": "1527631", "url": "https://cs.wikipedia.org/wiki?curid=1527631", "title": "American Widow Project", "text": "American Widow Project\n\nAmerican Widow Project (AWP) je americká nezisková organizace, která podporuje vdovy po mužích zabitých ve válce. Založila ji v roce 2007 Taryn Davis po smrti svého manžela v květnu toho roku ve válce v Iráku. Následně zjistila, že existuje jen velmi málo možností, které by pomohly ženám v podobných situacích. K roku 2011 organizace pomohla více než 900 ženám. Taryn Davis bylo v době smrti jejího manžela 21 let a průměrný věk žen, které se do projektu zapojily, je 25. Projekt však původně začal jako dokumentární film \"The American Widow Project\".\n"}
{"id": "1527647", "url": "https://cs.wikipedia.org/wiki?curid=1527647", "title": "Emanuel Václav Řičák", "text": "Emanuel Václav Řičák\n\nEmanuel Václav Řičák (26.října 1824, Markvartice – 28.prosince 1904, Přeštice) byl český katolický kněz, středoškolský profesor, historik, pomolog.\n\nŘičák byl synem Jiřího, sedláka v Markvarticích, a Kateřiny, rozené Šťastné. Svá studia zahájil na hlavní škole v Českých Budějovicích, kterou vedli kněží z řádu piaristů. Ve studiu pokračoval na českobudějovickém filozofickém ústavu, který byl prakticky přípravou pro vstup do zdejšího biskupského semináře, kam nastoupil v roce 1845. Již na teologické fakultě projevil zájem o obor zemědělství, ke kterému měl vzhledem ke svému původu blízko, a proslul zejména jako pomolog. Po absolvování kněžského semináře byl vysvěcen na kněze 5. srpna 1849.\n\nNa svoji první pastorační službu nastoupil do hornofalcké obce Weiding, kde sloužil jako pomocný kněz (kooperátor) v letech 1949–1950. Pobyt využil k dalšímu vzdělávání a ve farní knihovně se seznámil s francouzskou teologickou literaturou, která byla v Čechách nedostupná. Ve Weidingu vysoce ocenili hlavní přednosti mladého kněze: vzdělání, kazatelské umění, laskavost, dobromyslnost a organizační schopnosti.\n\nPo návratu do Čech nastoupil 10. června 1850 na místo kaplana P. Josefa Vavříka, děkana v Dnešicích. I zde se věnoval své velké zálibě – pěstování ovocných stromů. Založil tu \"štěpní školku\". Po smrti děkana se stal prozatímním duchovním správcem dnešické farnosti.\n\n11. dubna 1855 se přestěhoval do Přeštic, kde dostal místo kaplana děkanovi Františku Pavlíkovi. Zde působil jedenáct let v různých funkcích. Roku 1865 se neúspěšně ucházel o farní beneficium v schönbornské Sutomi na Lovosicku. Měl silné sociální cítění a během svého pobytu v Přešticích pracoval na dvou projektech – podařilo se mu vybudovat nový špitál, kam město umísťovalo své chudé. Druhý projekt se mu nepodařilo dokončit. Usiloval o založení ústavu Školských sester de Notre Dame, tato myšlenka zapadla s odchodem Řičáka z Přeštic. Ústav se podařilo vybudovat až v roce 1909 a Notredamky působily ve městě až do roku 1927.\n\nKromě kněžských povinností a práce na projektech si našel čas i na své koníčky, které přerostly v odbornou práci. Jednalo se činnost v oboru sadařství. V děkanské zahradě pěstoval až pět set ovocných stromků v květináčích. Díky tomu si neustále rozšiřoval svoje znalosti teoretické i praktické. Byl vyzván, aby v edici \"Rolník nového věku\" vydal praktickou příručku o pěstování ovocných stromů. Nabídku přijal a v letech 1865, 1867 a 1871 vydal třídílnou publikaci \"Nauka štěpařská\". Dílo bylo odbornou veřejností vysoce ceněno.\n\nZasloužil se i o vznik Hospodářského spolku přešticko–nepomuckého, jehož valná hromada se konala 12. února 1865 a měl 637 členů z řad šlechty, duchovenstva, měšťanstva a rolnictva. Štěpařská a hospodářská osvěta nebyly jedinou odbornou činností. Zvláště v zimě se věnoval historii, archeologii a místopisu. Hned po nástupu na kaplanské místo v Přešticích začal pracovat na dějinách Přeštic. Dílo \"Dějepis města Přeštic a okolí\" se mu podařilo vydat až v roce 1864 u pražského nakladatele. V 60. letech 19. století začal cestovat. Navštívil Bavorsko, Rakousko a Švýcarsko a své zážitky sepsal v obsáhlém dvojdílném cestopisu \"Z Čech do Bavor\" a \"Z Čech do zemí rakouských\".\n\n7. března 1867 přesídlil Řičák do Klatov, nastoupil jako ředitel a katecheta na místní hlavní školu. Nové školské zákony z roku 1868–1870 zavedly do rakouského školství princip bezkonfesijního školství a duchovní se stal ve vedení školy nežádoucím a Řičák dále působil jen jako katecheta. V Klatovech rozvinul svoji činnost spisovatelskou i osvětovou. Napsal a vydal v roce 1868 \"Školní zpěvníček. Dle potřeb školní mládeže\", v roce 1871 vyšly \"Oslava prvního svatého přijímání dítek\" a sbírka modliteb a písní \"Ježíš láska má\". V té době také vydal svůj jediný beletristický pokus \"Václav a Vojtěch. Obraz ze života nynějších pracovníků řemesel\". Drobné ovocnářské články publikoval v časopise Šumavan. Zapojil se také do činnosti Hospodářského spolku klatovsko–plánického. Získal funkci jednatele. Podařilo se mu získat státní podporu 3000 zlatých a v říjnu 1872 otevřít rolnickou školu. I v Klatovech začal pracovat na dějinách města. Nepodařilo se mu postoupit dál než ke středověké etapě dějin a proto nebyly nikdy zveřejněny. K dějinám Klatov se vrátil ještě o mnoho let později jako děkan Přeštic. Pokračoval v teoretické pomologické práci a vydal druhý a třetí díl \"Nauky štěpařské.\"\n\n4. února 1869 byl jmenován korespondentem Centrální komise pro průzkum a zachování stavebních památek ve Vídni. Z pozice své funkce doporučil k záchraně i památky Klatovska: špitální kostelík svatého Jana Evangelisty ve Švihově a zříceninu kaple sv. Jana Nepomuckého na Loretě u Týnce. Jeho obrovská píle ve všech oblastech jeho činností byla roku 1871 oceněna českobudějovickým biskupem Janem Valeriánem Jirsíkem udělením čestného práva nosit takzvanou expositorium canonicate (krátký pláštík na klerice).\n\nPo změnách ve školství se začal snažit o návrat do farní duchovní správy. Jeho pokusy byly neúspěšné: v roce 1870 o farní beneficium v Malesicích u Plzně, v roce 1872 o místo klatovského děkana i žádost o udělení fary v Dolní Lukavici v roce 1873. Teprve 10. září 1873 nastoupil na faru v Sutomi u Lovosic v litoměřické diecézi. I zde pokračoval v pěstování ovocných stromků, které si přivezl z děkanské zahrady v Přešticích.\n\n24. června 1877 ho slavnostně instaloval pražský kanovník Dr. Eduard Terš na uvolněné místo děkana Přeštic, které se staly jeho posledním působištěm. Doba děkanování byl naplněna zajímavými událostmi i čilým stavebním ruchem. Již v roce 1878 byl vysvěcen nový kostel svatého Cyrila a Metoděje v Řenčích. Po výstavbě kostela se Řičák snažil učinit z Řenčí sídlo samostatné farnosti. To se podařilo roku 1885. Kaple svatého Jana Nepomuckého byla postavena v Příchovicích, vysvěcena 1884. 26. června 1885 Řičák položil základní kámen nové školy v ulici pod nádražím, ta byla vysvěcena 1887 i se školní kaplí. Byla obnovena i další významná památka – skalní obraz svatého Vojtěcha na vrchu Ticholovci.\n\nŘičák obdržel od českobudějovického biskupa několik ocenění, byl jmenován biskupským notářem lukavického vikariátu a obdržel čestný titul biskupského notáře.\n\nHistorickou prací se již výrazněji nezabýval, o to plodnější bylo vydávání sadařských spisů: \"Užitečnost ovocného stromoví\" (1887), \"Návod ku vysazování stromů\" (1889) a z jeho pozůstalosti vyšel v roce 1912 \"Krátký návod k sázení stromů ovocných a sklízení ovoce a jeho uložení\". Když se transformoval hospodářský spolek v Hospodářsko–lesnický spolek, Řičák se stal jeho předsedou, byl spoludozorcem Zemského štěpařského spolku českého, delegátem Zemědělské rady české a referentem ministerstva orby. V Kucínech založil hospodářskou obecní knihovnu (1880). Patřil k zakládajícím členům Národní jednoty pošumavské. Byl zakládajícím členem družstva Vlast, který vydával několik katolických vzdělávacích časopisů, je uveden v seznamu přispěvatelů \"Řivnáčova průvodce po Království českém\".\n\nŘičák byl až do konce života velice aktivní. V den svých osmdesátých narozenin sloužil slavnou mši za účasti okolního kněžstva a školní mládeže. Zanedlouho poté přeštický děkan a biskupský notář zemřel.\n\nNa jeho počest byl vybudován žulový náhrobek s bronzovým reliéfem, který byl vysvěcen 20. června 1909 a nachází se na přeštickém hřbitově za kaplí Povýšení sv. Kříže.\n\nVydané i nevydané práce se dají rozdělit do tří hlavních kategorií. Jde o práce z oboru lokální historie, z oboru hospodářství (většinou sadařství) a díla náboženská a kazatelská.\n\nEmanuel Václav Řičák byl jedním z významných buditelských a sociálně i osvětově aktivních kněží, kteří se značnou měrou podíleli na českém národním obrození a stáli u zrodu moderního českého národa. Zvláště na lokální úrovni byli tito kněží zakladateli a propagátory spolkového života. V tomto smyslu má Řičák v Přešticích i v Klatovech své nezastupitelné místo.\n\n"}
{"id": "1527653", "url": "https://cs.wikipedia.org/wiki?curid=1527653", "title": "Krnjak", "text": "Krnjak\n\nKrnjak () je vesnice a sídlo stejnojmenné opčiny v Chorvatsku v Karlovacké župě. Nachází se mezi řekami Korana a Radonja, asi 17 km jihovýchodně od Karlovace a asi 32 km severozápadně od Veliké Kladuše (BiH). V roce 2011 žilo v Krnjaku 371 obyvatel, v celé opčině pak 1 985 obyvatel. V roce 1991 byla naprostá většina obyvatel srbské národnosti.\n\nV opčině se nachází celkem 30 vesnic, z nichž největší je samotný Krnjak. Pouze ale 5 vesnic v opčině (Budačka Rijeka, Čatrnja, Donji Budački, \"Krnjak\" a Mlakovac) přesahuje 100 obyvatel. Nejmenšími vesnicemi jsou Bijeli Klanac a Trupinjak, v obou žije pouze 1 obyvatel.\n\nPočet obyvatel vesnice i opčiny klesá již od roku 1931, kdy v opčině žilo 6 339 obyvatel a ve vesnici 645 obyvatel.\n\nPro dopravu je významná především silnice D1, dále jsou zde i menší silnice 3189 a 3290.\n"}
{"id": "1527660", "url": "https://cs.wikipedia.org/wiki?curid=1527660", "title": "React (webový framework)", "text": "React (webový framework)\n\nReact (také známý jako React.js nebo ReactJS) je JavaScriptová knihovna pro tvorbu uživatelského rozhraní. Je vyvíjený Facebookem a komunitou samostatných vývojářů a společností.\n\nReact může být využit jako základ pro tvorbu single-page nebo mobilních aplikací, protože je optimální pro práci s rychle se měnícími daty.\n\nNásledná ukázka je triviální příklad použití Reactu s HTML a JavaScriptem:\n\n<div id=\"myReactApp\"></div>\n\n<script type=\"text/babel\">\n\n</script>\nTřída codice_1 je reactí komponenta, která přijímá propertu codice_2. Metoda codice_3 vytváří instanci komponenty codice_1, nastavuje propertu codice_2 na hodnotu codice_6 a vkládá renderovanou koponentu jako potomka DOM prvku s id codice_7.\n\nTato ukázka se ve webovém prohlížeči zobrazí jako následující:\n\n<div id=\"myReactApp\">\n</div>\n\n"}
{"id": "1527661", "url": "https://cs.wikipedia.org/wiki?curid=1527661", "title": "React", "text": "React\n\nReact může znamenat:\n\n"}
{"id": "1527662", "url": "https://cs.wikipedia.org/wiki?curid=1527662", "title": "Ilinden (památník)", "text": "Ilinden (památník)\n\nPamátník Ilinden (, známý také pod názvem Makedonium, ) je památník připomínající Ilindenské povstání v severomakedonském městě Kruševo. \n\nV roce 1968 byl schválen záměr na vybudování památníku, zájem na jeho realizaci existoval již od 50. let 20. století. Rozhodným momentem byla návštěva města Kruševa tehdejší hlavou státu, Josipem Brozem Titem. Nějakou dobu také existoval spor, zdali má být památník postaven v Bitole, nebo v Kruševu. \n\nPamátník byl vybudován na počátku 70. let 20. století. Odhalen byl 2. srpna 1974 při výročí 30 let od zasedání protifašistické rady osvobození Makedonie (ASNOM). Autory památníku byli Jordan Grabuloski a Iskra Grabuloska; ti zvítězili v soutěži, do které se přihlásil značný počet návrhů. Později výběrová komise zvolila do druhého kola tři a nakonec byl zrealizován pouze projekt Grabuloských, kteří sami bojovali v partyzánském vojsku za druhé světové války. \n\nPamátník symbolizuje nepokořenost, boj a připravenost boje národa za svobodu a samostatný stát. Památník vznikl v duchu brutalistické architektury. Areál památníku se rozkládá na prostoru 12 hektarů a jeho ikonický prvek – kupole – je dekorován reliéfy, vitrážemi a uvnitř se nachází také věčný plamen. \n\nOkolní park obklopují skulptury s názvem „roztržené řetězy“, které symbolizují svobodu národa získanou v osvobozeneckých válkách. Na vstupní plošinu poté navazuje krypta s vypsanými padesáti osmi významnými jmény a událostmi, které se týkají období Ilindenského povstání. Kryptou se prochází do amfiteátru dekorovaného různými mozaikami. \n\nV areálu je pohřben Nikola Karev a svojí bustu zde má i zpěvák Toše Proeski.\n"}
{"id": "1527672", "url": "https://cs.wikipedia.org/wiki?curid=1527672", "title": "Řád knížete Jaroslava Moudrého", "text": "Řád knížete Jaroslava Moudrého\n\nŘád knížete Jaroslava Moudrého \"(: Орден князя Ярослава Мудрого)\" je státní vyznamenání Ukrajiny. Založen byl v roce 1995 a je udílen za vynikající služby ukrajinskému státu a národu občanům Ukrajiny i cizím státním příslušníkům. Řád je udílen prezidentem Ukrajiny.\n\nŘád byl založen dne 23. srpna 1995 ukrajinským prezidentem Leonidem Kučmou vyhláškou č. 766/95. Pojmenován je po velkém knížeti Jaroslavu I. Moudrém, který v letech 1019 až 1054 vládl Kyjevské Rusi.\n\nVyhláškou č. 662/98 ze dne 19. června 1998 byl schválen popis insignií řádu I. až IV. třídy. Zároveň bylo stanoveno, že opětovné udělení tohoto řádu je možné nejdříve za tři roky po předchozím udělení (dříve byl rozestup minimálně pět let).\n\nŘád je udílen občanům Ukrajiny i cizím státním příslušníkům za vynikající služby státu a národu, za posílení mezinárodní prestiže Ukrajiny v hospodářské, věděcké, vzdělávací, umělecké, kulturní, zdravotní či charitativní oblasti a za sociální aktivity.\n\nI. třída je v případě cizinců udílena hlavám států a jejich manželům či manželkám či předním představitelům církví. II. třída je udílena předsedům vlád a parlamentů, předním politikům a veřejným činitelům. III. třída je udílena ministrům zahraničních věcí a zahraničním velvyslancům působícím na Ukrajině. IV. a V. třída je udílena slavným umělcům, vědcům, spisovatelům, náboženským vůdcům, obchodníkům, aktivistům za lidská práva, sportovcům a dalším významným osobnostem.\n\nŘád je udílen v pěti řádných třídách:\n\n\nŘádový odznak je ze zlaceného stříbra a má tvar bíle smaltovaného řeckého kříže. Konce ramen jsou smaltovány světle modře. Celý kříž je zlatě lemován. Mezi rameny jsou zlaté trojzubce, které jsou symbolem ukrajinského státu. Uprostřed je kulatý medailon se zlatým portrétem knížete Jaroslava na tmavě modře smaltovaném pozadí. Medailon je obklopen bíle smaltovaným kruhem se zlatým nápisem ЯРОСЛАВ МУДРИИ \"(Jaroslav Moudrý)\". Zadní strana odznaku je zlatá bez smaltu s vyrytým nápisem Мудрість, честь, слава \"(moudrost, čest, sláva)\" a číslem odpovídajícím pořadí udělení řádu. Přívěsek, kterým je odznak připojen k řetězu má podobu zlatého dubového věnce s modře smaltovaným písmenem U \"(zkratka pro Ukrajinu)\".\n\nŘádový řetěz je tvořen 17 medailony (čtyři oválné s vyobrazením státního znaku Ukrajiny, pět kulatých se stylizovaným nápisem v cyrilici a osm kulatých s květinovým ornamentem). Medailony jsou propojeny kroužky. Řetěz je vyroben z pozlaceného stříbra.\n\nŘádová hvězda je osmicípá s cípy střídavě zlatými a stříbrnými. Ve středu je kulatý medailon se zlatým nápisem v cyrilici na tmavě modře smaltovaném pozadí. Velikost hvězdy nošené na stuze je 65 mm a velikost hvězdy nošené na hrudi 80 mm.\n\nStuha z hedvábného moaré je světle modrá se žlutým pruhem na obou okrajích. Celková šířka stuhy je 100 mm. Žluté proužky jsou široké 8 mm a nachází se 5 mm od okraje.\n\nŘádový odznak je stejný jako v případě I. třídy. Liší se pouze v oblasti připevnění odznaku ke stuze, kdy je k přívěsku navíc připevněn ještě kroužek.\n\nStuha je světle modrá se žlutým pruhem na obou okrajích. Šířka stuhy je 30 mm. Žluté pruhy jsou široké 4 mm a nachází se 2 mm od okraje.\n\nŘádový odznak je stejný jako v případě I. třídy, ale portrét Jaroslava Moudrého je stříbrný.\n\nStuha je světle modrá. Šířka stuhy je 30 mm.\n\nŘádový odznak je celý vyrobený ze stříbra. Zadní strana je plochá s vyrytým číslem a nápisem \"Moudrost, čest, sláva\".\n\nStuha je světle modrá\n"}
{"id": "1527673", "url": "https://cs.wikipedia.org/wiki?curid=1527673", "title": "Zběhovec lesní", "text": "Zběhovec lesní\n\nZběhovec lesní (\"Ajuga genevensis\") je vytrvalá, nevysoká bylina kvetoucí koncem jara modrými pyskatými květy. V české přírodě je původním druhem a vyskytuje se v ní poměrně hojně, v kypré půdě se rychle rozšiřuje rozrůstáním podzemního oddenku. Je jedním z asi 40 až 50 druhů celosvětově rozšířeného rodu zběhovec.\n\nBývá někdy jako okrasná rostlina sázen pro své trvanlivé květy v zahradních skalkách, nebo se užívá k pokryvu půdy na sušších místech zahrad a parků.\n\nMimo ČR roste nejhojněji ve střední a východní části Evropy, vyskytuje se však disjunktně. Jeho areál sahá od Francie na západě až po evropské Rusko na východě, rozšířen je také po Zakavkazsku. V České republice se vyskytuje na větší části území, roste hlavně v nižších a středních polohách, do horských poloh vystupuje jen vzácně.\n\nSvětlomilná rostlina vyrůstající na loukách, úhorech, pasekách, travnatých mezích, v křovinami porostlých stráních i lemech listnatých a světlých jehličnatých lesů. Je hemikryptofyt bez přílišných nároků na kvalitu i výživnost půdy, obvykle dává přednost sušším stanovištím s propustnou půdou, neroste na místech příliš kyselých a mokrých.\n\nZběhovec lesní se vyvíjí poměrně rychle, kvete již od dubna do července, někdy kvete podruhé (remontuje) v období teplého podzimu. Jeho stupeň ploidie (x) = 4, počet chromozomů (2n) = 32.\nVytrvalá bylina s rozvětveným oddenkem bez nadzemních plazivých výběžků a má řídkou přízemní listovou růžici. Lodyha bývá přímá nebo vystoupavá, vysoká od 10 do 30 cm a jedna rostlina jich může mít jednu až osm. Je čtyřhranná, ve spodní části má hrany nafialovělé a je chlupatá na všech čtyřech stranách, nejvíce v oblasti uzlin. Lodyžní listy jsou přisedlé, vstřícné, obvejčité až eliptické a tmavě zelené. Bývají dlouhé průměrně 5,5 a široké 1,5 cm, jsou ve své spodní polovině po obvodě celokrajné, v horní polovině oddáleně zubaté a postupně přecházejí v listeny. Listová růžice, která přezimuje a v době kvetení již zasychá, má listy krátce řapíkaté, obvejčité až eliptické, průměrně 8 cm dlouhé a 3 cm široké, po obvodě oddáleně zubaté a na svrchní straně chlupaté.\n\nKvěty jsou modré, pyskaté a vytvářejí vrcholové klasnaté květenství sestavené z lichopřeslenů, květenství je ve spodní části řídké a v horní nahloučené. Květy s krátkými stopkami vyrůstají z paždí listenů celkem v šesti až dvanácti sblížených lichopřeslenech složených ze čtyř až dvanácti květů. Listeny jsou po obvodě chlupaté, na lícní straně jsou obvykle lysé, na rubové chlupaté jen na žilkách a směrem nahoru zmenšují. Spodní listeny jsou delší než květy, horní jsou stejně dlouhé jako květy nebo i kratší a bývají trojlaločné až trojklané a často nafialovělé. Květ má zvonkovitý, zelený kalich nezřetelně dvoupyský, asi 6 mm dlouhý, s pěti úzkými kališními cípy obvykle stejně dlouhými jako kališní trubka. Koruna je nejčastěji modrá a jen vzácně růžová nebo bílá, neopadavá, bývá dlouhá asi 15 mm, horní pysk je zakrnělý ve dva zoubky, kdežto spodní je velmi velký a rozeklán do třech laloků, střední lalok je největší. Tyčinky s nestejně dlouhými nitkami jsou čtyři, vnější jsou o málo delší, všechny vyčnívají z korunní trubky. Gyneceum je čtyřkomůrkové, vzniká srůstem dvou plodolistů rozdělených nepravou přepážkou. Podsemeníkový val vylučuje hojně nektaru, na který přilétá opylující hmyz; zběhovec lesní je cizosprašnou rostlinou.\n\nPlodem je čtyřdílný poltivý plod rozpadající se na obvejčité tvrdky asi 2,5 mm velké, které mají dužnatý přívěsek, tzv. masíčko.\n\nNa větší vzdálenost se zběhovec lesní rozšiřuje generativně semeny (tvrdkami) roznášenými větrem a na kratší vzdálenost bývají jeho semena šířena hmyzem, nejčastěji mravenci, která je pro masíčko odnášejí do mravenišť. Do blízkého okolí se bylina šíří vegetativně rozrůstáním oddenků s pupeny, z kterých vyrůstají další kořeny i lodyhy s květy. Nové rostliny proto rostou blízko vedle sebe a vytvářejí husté kolonie.\n\n"}
{"id": "1527676", "url": "https://cs.wikipedia.org/wiki?curid=1527676", "title": "Dichazurga", "text": "Dichazurga\n\nDichazurga nebo Dichažurgja nebo Abaakyt ( Дихазурга nebo Дихажәыргьа nebo Абаақыҭ, a megrelsky დიხაზურგა – Dichazurga) je vesnice v Abcházii v okrese Gali. Leží přibližně 13 km východně od okresního města Gali. Obec sousedí na západě s Machundžrou, na severu s Gumryšem v okrese Tkvarčeli, které od sebe odděluje řeka Chob a Vodní nádrž Gali, na severovýchodě s Papynyrchvou, na východě s Ruchi a s Tkaiou, které se obě nachází v gruzínském kraji Samegrelo – Horní Svanetie a odděluje je od Dichazurgy řeka Inguri, a na jihozápadě s Čuburchindží.\n\nOficiálním názvem obce je Vesnický okrsek Dichazurga \"(rusky Чубурхинджская сельская администрация, abchazsky Ҷубурхьынџь ақыҭа ахадара)\". Za časů Sovětského svazu se okrsek jmenoval Dichazurginský selsovět \"(Чубурхинджский сельсовет)\".\n\nSoučástí Dichazurgy jsou následující části:\n\n\nDichazurga byla v minulosti součástí gruzínského historického regionu Samegrelo, od 17. století Samurzakanu. Po vzniku Sovětského svazu byla vesnice součástí příhraničí Abchazské ASSR s Gruzií, přičemž všichni obyvatelé se hlásili k megrelské národnosti. Obec spadala pod okres Gali.\n\nBěhem války v Abcházii v letech 1992–1993 byla obec ovládána gruzínskými vládními jednotkami. Na konci této války se zdejší obyvatelé, z nichž téměř dvě třetiny z Abcházie uprchly, ocitli pod vládou separatistické Abcházie. Dle Moskevských dohod z roku 1994 o klidu zbraní а o rozdělení bojujících stran byla Dichazurga začleněna do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla v roce 2008 Ruskem uznána nezávislost Abcházie. Během tohoto období docházelo v obci nebo v její blízkosti k příhraničním incidentům a přestřelkám s mrtvými na obou stranách.\n\nOd roku 2008 se o bezpečnost a o hranici s Gruzií starají abchazské a ruské vojenské jednotky. To vedlo k dalším různým incidentům, kdy například předseda okresu Gali Beslan Aršba potvrdil, že v Dichazurze bylo vypáleno pět domů poté, kdy se zde stali tři příslušníci abchazské pohraniční stráže obětí ostřelování. Pachateli byli příbuzní a přátelé těchto tří pohraničníků a starosta obce Riap, kteří přišli pomstít jejich smrt. Mezi další problémy obce patřily v roce 2013 únosy, za které byli zodpovědní abchazští, ruští i gruzínští členové dobře organizovaného kriminálního gangu čchvartalského vora v zakoně Mamuky Čkadvy, jenž byl toho roku vyhoštěn z Ruska. Tito zločinci páchali únosy na abchazské i gruzínské straně řeky Inguri, kdy v noci po vloupání do domu unášeli spící (a bohatou) oběť a žádali výkupné.\n\nDle nejnovějšího sčítání lidu z roku 2011 je počet obyvatel této obce 972 a jejich složení následovné:\n\n\nPřed válkou v Abcházii žilo v obci 616 obyvatel, v celém Dichazurginském selsovětu 2625 obyvatel.\n\n"}
{"id": "1527681", "url": "https://cs.wikipedia.org/wiki?curid=1527681", "title": "Polička (nádraží)", "text": "Polička (nádraží)\n\nPolička je železniční stanice v severní části města Polička v okrese Svitavy v Pardubickém kraji nedaleko Bílého potoka. Leží na neelektrifikované jednokolejné trati 261. V těsné blízkosti u stanice je umístěno městské autobusové nádraží.\n\n15. září 1896 otevřela po vleklých jednáních a díky lokálním investicím společnost \"Místní dráha Svitavy-Polička\" trať ze Svitav, kudy od roku 1849 procházela trať společnosti Severní státní dráhy mezi Brnem a Českou Třebovou. Nově postavené nádraží zde vzniklo jako prozatimní koncová stanice, dle typizovaného stavebního vzoru. 10. října 1897 byla trať prodloužena do Skutče (dnes \"Žďárec u Skutče\"), kde se napojila na trať společnosti z Havlíčkova Brodu do Pardubic.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři nekrytá hranová nástupiště, k příchodu k vlakům slouží přechody přes kolejiště.\n\n"}
{"id": "1527683", "url": "https://cs.wikipedia.org/wiki?curid=1527683", "title": "Diecéze Perperene", "text": "Diecéze Perperene\n\nDiecéze Perperene je titulární diecéze římskokatolické církve.\n\nPerperene identifikovatelné s Bergas v dnešním Turecku, bylo starobylé biskupské sídlo nacházející se v římské provincii Asie I. Bylo součástí konstantinopolského patriarchátu a sufragánnou arcidiecéze Efez.\n\nDiecéze je zapsána v \"Notitiae Episcopatuum\" konstantinopolského patriarchátu ze 12. století se jménem Perperene a Theodosiopolis.\n\nHistorik Lequien uvádí jako jednoho z biskupů této diecéze Polliona, který se roku 325 zúčastnil Prvního nikajského koncilu, avšak autoři jako Heinrich Gelzer, Heinrich Hilgenfeld či Otto Cuntz přiřazují tohoto biskupa k městu Bagi v provincii Lýdie.\n\nRoku 431 se Efezského koncilu zúčastnil biskup Eutichius z Theodosiopolisu, ale není známo, zda je uvedena přímo tato diecéze, jelikož v provincii Asie I. existovala tři města tohoto názvu. \n\nRoku 451 se chalkedonského koncilu zúčastnil biskup Paulinus.\n\nPoslední známý biskup města je Cyriacus, který se roku 1167 zúčastnil efezského koncilu.\n\nDnes je využívána jako titulární biskupské sídlo; dosud nebylo obsazeno.\n\n\n"}
{"id": "1527685", "url": "https://cs.wikipedia.org/wiki?curid=1527685", "title": "Žďárec u Skutče (nádraží)", "text": "Žďárec u Skutče (nádraží)\n\nŽďárec u Skutče je železniční stanice v západní části někdejší obce Žďárec u Skutče, později přidružené k městu Skuteč, v okrese Chrudim v Pardubickém kraji. Leží na jednokolejných neelektrifikovaných tratích 238 a 261.\n\n1. června 1871 dostavěla a otevřela společnost Rakouská severozápadní dráha (\"ÖNWB\") svou trať navazující na železnici z Liberce a Rosic nad Labem a pokračující dále přes Chrudim do Havlíčkova Brodu. Stanice nesla původně název \"Skuteč\", podle přibližně dva kilometry vzdáleného města. Autorem univerzalizované podoby stanic pro celou dráhu byl architekt Carl Schlimp. Trasa byla výsledkem snahy o propojení železničních tratí v majetku \"ÖNWB\" jihozápadním směrem, tedy traťových úseků Liberec-Pardubice a hlavního tahu společnosti, železniční trati spojující Vídeň a Berlín. Vzniklo zde též nákladové nádraží a lokomotivní vodárna.\n\n15. září 1896 otevřela po vleklých jednáních a díky lokálním investicím společnost \"Místní dráha Svitavy-Polička\" trať ze Svitav, kudy od roku 1849 procházela trať společnosti Severní státní dráhy mezi Brnem a Českou Třebovou, nádraží se tak stalo přestupní stanicí. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nRoku 1960 byl název stanice změněn, mimo jiné proto, že již roku 1896 vzniklo přímo ve Skutči samostatné nádraží (trať 261). \n\nV druhé polovině 20. století došlo k úpravě fasády a interieru budovy. Nachází se zde dvě nekrytá hranová nástupiště, k příchodu k vlakům slouží přechody přes kolejiště.\n\n"}
{"id": "1527686", "url": "https://cs.wikipedia.org/wiki?curid=1527686", "title": "Vlčí potok (přítok Úhlavy)", "text": "Vlčí potok (přítok Úhlavy)\n\nVlčí potok také nazývaný Kbelský potok je pravostranným přítokem řeky Úhlavy, jeho délka je 6,3 km.Plocha povodí měří 19,5 km².\n\nPramení v nadmořské výšce 455 m východně od obce Nová Ves a protéká Kbelskou dolinou, obcemi Stropčice a Jíno, kde ústí v nadmořské výšce 365 m do řeky Úhlavy.\n\nV letech 1907–1910 byla na Vlčím potoce provedena regulace.  V roce 2011 malé toky tj. i Vlčí potok, přebírá od Zemědělské vodohospodářské správy státní podnik Povodí Vltavy. Na základě povolení Povodí Vltava město Švihov provedlo vyčištění koryta potoka od náletových dřevin. V dalším období bude údržbu koryta Vlčího potoka provádět Povodí Vltavy.\n\nPrvní popsaná povodeň proběhla v roce 1839, kdy rozvodněný Vlčí potok poničil část vsi. V roce 1889 se přes vesnici Jíno přehnala velká bouře, která zvedla hladinu Vlčího potoka. Povodeň (Jánská povodeň) zničila sedm domů úplně a dvacet poškodila v různé míře. Zahynulo 24 osob. Vážně poškozena byla i kaple Panny Marie postavená v roce 1877. Další povodeň následovala hned v roce 1890 při níž byla zničena úroda na polích. Při této povodni nebyly oběti na životech. V červenci 1926 byla obec zasažena stoletou povodní rozvodněné řeky Úhlavy a naposledy v roce 2002.\n\n"}
{"id": "1527694", "url": "https://cs.wikipedia.org/wiki?curid=1527694", "title": "Starship", "text": "Starship\n\nStarship má vícero významů:\n\n\n"}
{"id": "1527696", "url": "https://cs.wikipedia.org/wiki?curid=1527696", "title": "Aš (nádraží)", "text": "Aš (nádraží)\n\nAš (v minulosti též v němčině Asch) je železniční stanice ve stejnojmenném městě na adrese U nádraží 2526/5 v okrese Cheb v Karlovarském kraji, nedaleko Mlýnského potoka. Leží na neelektrizovaných jednokolejných tratích 148 a zhruba dvoukilometrového úseku na hranici s Německem pokračujícího do města Selb. V Aši se dále nachází železniční stanice \"Aš město\" a železniční zastávka \"Aš předměstí\" (obě na trati 148).\n\nPůvodní rozsáhlá stanice byla otevřena 1. listopadu 1865 společností \"Bavorské východní dráhy\" (\"BÖB\") spolu s tratí z Selbu v Německu do Cheb, kam následně od roku 1872 vedla trať společnosti Dráhy císaře Františka Josefa (\"KFJB\") spojující Vídeň, České Budějovice a Plzeň se severozápadní výspou Rakouského císařství. Až do roku 1877, kdy byla zprovozněna trať z Oberkotzau do Marktredwitzu po trati jezdila veškerá doprava v relaci Hof–Řezno, pak byla významná pro export západočeského uhlí.\n\n26. září 1885 zprovoznila ze stanice společnost \"Místní dráha Aš-Rossbach\" (s podporou společnosti Rakouské společnosti místních drah) železniční spojení s Hranicemi, prodloužené v letech 1904-1906 až do saského Adorfu. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Po Druhé světové válce byla v úseku Aš-Selb zastavena osobní doprava.\n\nZ důvodu špatného statického stavu nádraží proběhla koncem 60. let 20. století jeho demolice a výstavba nové budovy stanice. Ta byla otevřena roku 1969 ovlivněná bruselským stylem podle návrhu architekta Josefa Dandy, mj. autora nového chebského nádraží (1962). V roce 1995 přestal železniční přeshraniční úsek sloužit i nákladní dopravě, obnovení provozu se trať dočkala v roce 2015.\n\n11. září 1951 po třetí hodině odpoledne projel stanicí tzv. Vlak svobody, osobní vlakový spoj unesený skupinou železničářů a dalších lidí, který v situaci příznivě přehozené výhybky prorazil hraniční závory se Západním Německem a zastaven byl před Selbem.\n\nDandova nádražní budova je koncipována jako ostrovní se třemi hranovými nástupišti, dvě na severní i jedno na jižní straně nádraží. Nástupiště jsou po rekonstrukci kolejiště v roce 2015 vybavena elektronickým informačním systémem. K příchodu k nádraží slouží přechody přes koleje.\n\n"}
{"id": "1527699", "url": "https://cs.wikipedia.org/wiki?curid=1527699", "title": "Pobřežní pásmo", "text": "Pobřežní pásmo\n\nPobřežní pásmo\n, také Tichooceánské pobřežní pásmo (), je řada horských pásem podél pobřeží Tichého oceánu v Severní Americe. Pobřežní pásmo se rozkládá z Aljašky přes Britskou Kolumbii, Washington, Oregon až na jih Kalifornie. Vedle dalších pohoří zahrnuje pohoří sv. Eliáše, Pobřežní hory, Olympijské pohoří, Oregonské pobřežní pásmo, Kalifornské pobřežní pásmo a Transverse Ranges.\nV užším smyslu je za Pobřežní pásmo označovaná oblast pacifického pobřeží Spojených států bez Aljašky od průlivu Juana de Fucy do jižní Kalifornie, k pohoří San Bernardino Mountains.\n\nHorská pásma mají nejednotnou stavbu. Součástí Pobřežního pásma jsou i tektonické sníženiny, údolí ležící východně od Pobřežního pásma, například Velké kalifornské údolí. Horská pásma se rozkládají ve směru sever-jih, výjimku tvoří Klamatské hory a Transverse Ranges, které leží ve směru západ-východ.\n\n"}
{"id": "1527701", "url": "https://cs.wikipedia.org/wiki?curid=1527701", "title": "Záznějový oscilátor", "text": "Záznějový oscilátor\n\nZáznějový oscilátor ( , odtud zkratka BFO) je zvláštní oscilátor v rádiovém přijímači sloužící k převodu telegrafního signálu kódovaného pomocí Morseovy abecedy vysílaného přerušováním nemodulované nosné vlny na slyšitelný nízkofrekvenční signál. Signál ze záznějového oscilátoru je směšován s přijímaným signálem, čímž vzniká heterodynní nebo záznějový kmitočet, který je slyšet jako tón ve sluchátkách nebo v reproduktoru.\n\nZáznějový oscilátor slouží také pro demodulaci fonických (hlasových) signálů při modulaci s jedním postranním pásmem ( ) zpět na srozumitelný signál. Záznějový oscilátor v tomto případě obnovuje nosnou vlnu, která byla potlačena ve vysílači.\n\nZáznějový oscilátor bývá součástí komunikačních přijímačů určených pro krátkovlnné posluchače a je prakticky nezbytný pro příjem radioamatérského vysílání, při kterém se používá převážně modulace CW a SSB.\n\nZáznějový oscilátor vynalezl v roce 1901 kanadský inženýr Reginald Fessenden. Přijímač, který nazýval „heterodyne“, byl první aplikací principu heterodynního principu.\n\nPři rádiovém přenosu telegrafních zpráv kódovaných pomocí Morseovy abecedy nemodulovanou nosnou vlnou ( ), které Mezinárodní telekomunikační unie označuje zkratkou A1A, je informace je přenášena přerušováním nemodulované rádiové nosné vlny. Impulsy nosné vlny různé délky nazývané „tečky“ a „čárky“ vytváří operátor klíčováním (zapínáním a vypínáním) vysílače pomocí telegrafního klíče. Jde o nejstarší typ rádiového přenosu, který byl na začátku 20. století používán amatéry i komerčními telegrafními společnostmi pro přenos soukromé komunikace mezi osobami. S rozvojem jiných druhů modulace význam CW postupně klesal, a od druhé poloviny 20. století se používá téměř výhradně pro radioamatérskou komunikaci..\n\nPřerušovaná nosná vlna není modulovaným zvukovým signálem, takže CW signály nejsou slyšitelné na běžném AM rozhlasovém přijímači – samotná nosná má stejný průběh jako ticho při amplitudové modulaci. Aby byly impulsy nosné v přijímači slyšitelné, musí se použít záznějový oscilátor. Záznějový oscilátor je vysokofrekvenční elektronický oscilátor, který generuje sinusový (harmonický) signál o konstantní frekvenci \"f\", která se poněkud liší od mezifrekvenčního kmitočtu \"f\" přijímače. Tento signál je kombinovaný s mezifrekvenčním kmitočtem před druhým směšovačem (demodulátorem) přijímače, který se nazývá detektor. V detektoru vzniká signál, který obsahuje součet a rozdíl obou frekvencí; záznějový kmitočet (heterodyn) ve slyšitelném pásmu je jejich rozdíl: \"f\" = |\"f\" - \"f\"| který je slyšet jako tón v reproduktor přijímače. Během impulsů nosné vzniká záznějový kmitočet, zatímco mezi impulsy neexistuje žádná nosná, takže žádný tón nevzniká. Díky záznějovému oscilátoru jsou „tečky“ a „čárky“ Morseovy abecedy slyšitelné, což zní jako různý délka „pípání“ v reproduktor. Posluchač, který zná Morseovu abecedu, může dekódovat tento signál pro získání textové zprávy.\n\nV prvních přijímačích s přímým zesílením používaných v 10. a 20. letech 20. století se signál záznějového oscilátoru směšoval přímo s vysokofrekvenčním signálem přijímané stanice. Při přelaďování přijímače na frekvenci jiné stanice se musela měnit také frekvence záznějového oscilátoru, takže záznějový oscilátor musel být přeladitelný přes celý frekvenční rozsah přijímače.\n\nV moderních superheterodynních přijímačích jsou různé frekvence jednotlivých stanic převedeny na stejný mezifrekvenční kmitočet (MF) pomocí směšovače. Záznějový oscilátor, který vytváří zázněj se signálem o mezifrekvenčním kmitočtu, pak má konstantní frekvenci. Přijímač bývá vybaven vypínačem záznějového oscilátoru, aby jeho signál nerušil při příjmu jiných typů signálů, například AM nebo FM. Knoflíkem na předním panelu lze obvykle v malém rozsahu měnit frekvenci záznějového oscilátoru, aby výška výsledného tónu nejlépe vyhovovala sluchu operátora.\n\nPřijímač s mezifrekvenčním kmitočtem \"f\" = 45000 Hz je naladěn na radiotelegrafní signál. To znamená, že je tento signál převeden ve směšovači na impulsy o frekvenci 45000 Hz, které nejsou slyšitelné.\n\nPro získání slyšitelného signálu je nutné jeho frekvenci mezifrekvenčního signálu posunout do slyšitelného pásma, například \"f\" = 1000 Hz. Aby se toho dosáhlo, musí mít záznějový oscilátor frekvenci \"f\"\" 44000 nebo 46000 Hz.\n\nSmícháním signálu s frekvencí \"f\" se signálem záznějového oscilátoru v detektoru přijímače vznikají dva jiné kmitočty nazývané heterodynní: |\"f\" − \"f\"| a |\"f\" + \"f\"|. \"Rozdílový kmitočet\" \"f\" = |\"f\" − \"f\"| = 1000 Hz, se nazývá záznějový kmitočet.\n\n\"Součtová frekvence\" \"(F + F)\" = 89000 nebo 91000 Hz, není potřebná. Může být odstraněný dolnopropustným filtrem; jako dolnopropustný filtr může posloužit i akustický měnič (sluchátka nebo reproduktor), který není schopen kmitat tak vysokou frekvencí.\n\nPro získání zázněje o kmitočtu 1000 Hz lze použít kmitočet záznějového oscilátoru \"f\" = 44000 nebo 46000 Hz.\n\nZměnou kmitočtu záznějového oscilátoru v okolí 44000 (nebo 46000) Hz může posluchač měnit kmitočet výstupního zvuku; to je užitečné pro opravu vlivu malých rozdílů mezi naladěním vysílače a přijímače, což je obzvlášť užitečné při příjmu hlasu přenášeného modulací SSB. Vlny vytvořené záznějovým oscilátorem vytvářejí ve směšovači přijímače \"zázněje\" vůči MF signálu. Každá odchylka frekvence lokálního oscilátoru nebo záznějového oscilátoru ovlivňuje výšku tónu výsledného zvukového signálu, proto je třeba používat velmi stabilní oscilátory.\n\nPro příjem signálu s jedním postranním pásmem musí být frekvence záznějového oscilátoru nastavena výše nebo níže, než je mezifrekvenční kmitočet přijímače, podle toho které postranní pásmo se používá.\n\nJiný druh záznějového oscilátoru slouží jako nastavitelný generátor nízkofrekvenčního zvukového signálu. Signál z pevného krystalem řízeného oscilátoru je směšován se signálem z přeladitelného oscilátoru; rozdílový kmitočet ve slyšitelném pásmu se zesiluje a je dostupný na výstupu generátoru signálu. Použitím krystalu a proměnného oscilátoru s frekvencí vyšší, než je požadovaná akustická frekvence, lze malou změnou proměnného oscilátoru získat široký rozsah kmitočtů. Záznějový oscilátor může produkovat výstup s velmi nízkým zkreslením, ale oba použité oscilátory musí být velmi stabilní, aby získaný signál měl konstantní kmitočet.\n\n"}
{"id": "1527706", "url": "https://cs.wikipedia.org/wiki?curid=1527706", "title": "Vrchlabí (nádraží)", "text": "Vrchlabí (nádraží)\n\nVrchlabí je železniční stanice v jihovýchodní části stejnojmenného města v okrese Trutnov v Královéhradeckém kraji poblíž Vápenického potoka a řeky Labe. Leží na neelektrifikované jednokolejné trati 044. Nedaleko od stanice v severním směru se nachází též městské autobusové nádraží.\n\nStanice byla otevřena 1. října 1871 jakožto koncová stanice společností Rakouská severozápadní dráha (\"ÖNWB\"), která sem zavedla svou čtyřkilometrovou odbočnou trať z Kunčic nad Labem. Úsek byl zprovozněn spolu s tratí vedoucí z Ostroměře přes Starou Paku, Kunčice, Martinice v Krkonoších a Trutnov, tato trasa byla výsledkem snahy o propojení železniční sítě \"ÖNWB\" severovýchodním směrem k hranicím s Pruskem. Autorem univerzalizované podoby stanic pro celou dráhu byl architekt Carl Schlimp. Později byl k budově přistavěn přístřešek u prvního nástupiště.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři nekrytá hranová nástupiště, k příchodu na ostrovní nástupiště slouží přechody přes kolejiště. Z nádraží je vyvedena nákladní vlečka do přilehlé vápenky.\n\n"}
{"id": "1527709", "url": "https://cs.wikipedia.org/wiki?curid=1527709", "title": "Netolice (nádraží)", "text": "Netolice (nádraží)\n\nNetolice je železniční stanice v severozápadní části města Netolice v okrese Prachatice v Jihočeském kraji nedaleko Bezdrevského potoka. Leží na neelektrifikované jednokolejné trati 193 (pravidelná osobní přeprava ukončena roku 2011). Ve městě se dále nachází železniční zastávka \"Netolice zastávka\".\n\n28. října 1895 otevřela společnost \"Netolická místní dráha\" reprezentovaná místním advokátem a starostou JUDr. Otakarem Kudrnou trať z Netolic do Dívčic. Odtud od roku 1868 procházela železnice v majetku společnosti Dráhy císaře Františka Josefa (\"KFJB\") spojující Vídeň, České Budějovice a Plzeň, roku 1872 prodloužené až do Chebu na hranici Německa. Nově postavené nádraží v Netolicích vzniklo jako koncová stanice, dle typizovaného stavebního vzoru. Vznikla zde též lokomotivní výtopna.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Osobní přeprava zde byla ukončena v roce 2011 a na trati se pořádají pouze turistické jízdy.\n\nNachází se zde dvě nekrytá hranová nástupiště, k příchodu k vlakům slouží přechody přes kolejiště.\n\n"}
{"id": "1527710", "url": "https://cs.wikipedia.org/wiki?curid=1527710", "title": "Largo (Florida)", "text": "Largo (Florida)\n\nLargo je třetí největší město ve floridském okrese Pinellas County ve Spojených státech amerických a čtvrté největší v oblasti Tampa Bay Area. V roce 2000 žilo ve městě 69 371 obyvatel, podle sčítání lidu 2014 vzrostla populace na 84 500 osob.\n\nLargo byl založeno v roce 1905. V roce 1913 se stala první obcí v Pinellas County, která měla městskou radu. Několikrát se změnil status z „town“ města na „city“ velkoměsta, v roce 1974 se stalo velkoměstem. Bylo exportérem zemědělských produktů až do doby, kdy je populační růst v šedesátých letech začal přeměňovat v tzv. komunitu ložnic. Od roku 1905 do roku 2010 se Largo rozrostlo z 1,5 km² na přibližně 48 km² a v populaci z přibližně 300 lidí na více než 70 000. Largo začalo jako venkovská zemědělská komunita a stalo se třetím největším městem v nejvíce hustě obydleném kraji Floridy.\n\nLargo je sesterským městem v Tosayamada, prefektura Kóči, Japonsko. V roce 2007 bylo Largo jmenováno National Arbor Day Tree City a je jediným městem v Tampa Bay, které je Sterling Tree City.\n\nPůvodní obyvatelé oblasti Largo byli indiáni kmene Tocobaga. Byli známí jako kultura Safety Harbor podle archeologických nálezů blízkosti dnešního města Safety Harbor. Španělé přišli na Floridu v 16. století. V 18. století byl kmen Tocobaga prakticky zničen na následky evropských chorob, úsilím o kolonizaci Španělskem a válčením mezi Španělskem a Anglií. Oblast Largo, stejně jako zbytek oblasti Pinellas, byla do značné míry opuštěná. V roce 1763 Španělsko postoupilo svrchovanost Floridy Spojenému království. V roce 1783 byla Florida opět pod španělskou nadvládou, v roce 1821 byla postoupena Spojeným státům americkým. V roce 1845 bylo zaměřeno jezero Lake Tolulu, zřejmě jižně od dnešní East Bay Drive a zhruba v místě, kde je dnes Largo Central Park Nature Preserve. Stezka přes mokřady v přírodní rezervaci Largo Central Park Nature Preserve prochází bývalým jezerem Largo.\n\nKolem roku 1852 se do oblasti Largo usadily rodiny Jamese a Daniela McMullena. McMullenové a další osadníci chovali skot, pěstovali citrusové plody a zeleninu a lovili. Během občanské války mnoho obyvatel Largo bojovalo za Konfederační státy americké. James a Daniel McMullen byli členy \"Cow Cavalry\", která hnala dobytek z Floridy do Georgie a států Karolíny (dnes Jižní a Severní Karolína), aby pomohli udržet válečné úsilí Konfederace. Ostatní obyvatelé oblasti sloužili na lodích, které prorážely blokádu pobřeží nebo sloužili v armádách Konfederace. Po válce se obyvatelé oblasti Largo vrátili k zemědělství, chovu dobytka a pěstování citrusů. V roce 1888 dorazila do oblasti železnice \"Orange Belt Railway\". V této době bylo jezero Tolulu přejmenováno na jezero Largo a taktéž obec na západ od jezera na Largo.\n\n\"Pinellas County School\" provozuje základní a střední školy. Administrativní ředitelství školní čtvrti se nachází v Largo. Largská vysoká škola je Largo High school, a jeho maskot je kanec prasete divokého. Nazývají se Packers (baliči) kvůli vlivu obalového průmyslu citrusů na město, zejména balírny senátora Johna Taylora.\n\nLargo střední škola je \"Largo Middle\". Barvy školy jsou oranžové a černé a maskot je tygr.\n\nHlavní kampus v Largo je \"Schiller International University\". \n\nFortis College (vysoká škola) má školní areál v Largo, který nabídne kariérové školení v lékařských, HVAC a kosmetických oborech. \n\nSt. Patricks Catholic School (katolická škola) má školní areál na Trotter Road v Largo, poskytuje soukromé vzdělání pro stupně Pre-K po 8. třídu. Další soukromé školy ve městě zahrnují Veritas Academy.\n\nLargo se nachází v centru okresu Pinellas County, dotýká se kanálu Intracoastal Waterway na jihozápadě, Tampa Bay na severovýchodě a Clearwater na severu. Na severozápad jsou města Belleair a Belleair Bluffs. Město Pinellas Park leží jižně od východního Larga. Seminole leží jižně od západního Larga. Neregistrovaná komunita v Ridgecrestu tvoří velkou enklávu mezi západním a středním Largem.\n\nV roce 2010 byla celková rozloha Largo 48,1 km², z čehož byla 45,6 km² pevnina a 2,57 km² vodní plocha, neboli 5,22% vody. V roce 2004 na rozloze 651 akrů (2,6 km²) rozkládaly parkových. Nejnižší nadmořská výška města je hladina moře. Na jeho nejvyšší nadmořská výška je asi 21 m. Largo je poseté množstvím jezer, z nichž největším je Taylor Lake na ploše 53 akrů (210 000 m²). Allenův potok teč na severovýchod od Largo a ústí do Tampa Bay. McKay Creek teče přes jihozápadní Largo do Intracoastal Waterway. Povodí McKay Creek je náchylné k záplavám.\n\n"}
{"id": "1527711", "url": "https://cs.wikipedia.org/wiki?curid=1527711", "title": "Vodňany (nádraží)", "text": "Vodňany (nádraží)\n\nVodňany je železniční stanice v jižní části města Vodňany v okrese Strakonice v Jihočeském kraji nedaleko řeky Blanice. Leží na neelektrifikované jednokolejné trati 197. V těsné blízkosti stanice je umístěno městské autobusové nádraží.\n\nDne 15. října 1893 otevřela společnost \"Pošumavské místní dráhy\" železniční spojení své trati z Číčenic, odkud od roku 1868 procházela železnice v majetku společnosti Dráhy císaře Františka Josefa (\"KFJB\"), spojující Vídeň, České Budějovice a Plzeň, do Prachatic. Nově postavené nádraží ve Vodňanech vzniklo dle typizovaného stavebního vzoru. Železniční spojení bylo roku 1899 prodlouženo až do Volar.\n\nDne 23. října 1898 pak projekt společnosti \"Místní dráha Vodňany-Týn nad Vltavou\" propojil Vodňany přes Číčenice s Týnem nad Vltavou.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 správu přebraly Československé státní dráhy.\n\nNachází se zde dvě nekrytá hranová nástupiště, k příchodu k vlakům slouží přechody přes kolejiště.\n\n"}
{"id": "1527712", "url": "https://cs.wikipedia.org/wiki?curid=1527712", "title": "Slavonice (nádraží)", "text": "Slavonice (nádraží)\n\nSlavonice (německy \"Slavonice\") je železniční stanice v jihozápadní části města Slavonice v okrese Jindřichův Hradec v Jihočeském kraji nedaleko Slavonického potoka. Leží na jednokolejné neelektrifikované trati 227. \n\nStanice byla zprovozněna 7. září 1902 společností Císařsko-královské státní dráhy (\"kkStB\") prodloužením úseku trati společnosti \"Místní dráha Kostelec-Telč\", vedoucího od 13. srpna 1898 z Kostelce do Telče, dále do Waldkirchenu v Rakousku. Vzhled budovy byl vytvořen dle typizovaného architektonického vzoru nádražních budov společnosti, vzniklo zde též nákladové nádraží. \n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, \"kkStB\", po roce 1918 pak správu přebraly Československé státní dráhy. Po uzavření hranic s Rakouskem 22. května 1945 byl ukončen i provoz ze Slavonic dále na jih a nádraží se tak stala koncová stanice trati. Od roku 2003 se objevují snahy o obnovení přeshraničního provozu.\n\nPo roce 2010 proběhla rekonstrukce kolejiště stanice, vzniklo zde vyvýšené nekryté ostrovní nástupiště se dvěma hranami, k příchodu k vlakům slouží přechody přes kolejiště.\n\n"}
{"id": "1527713", "url": "https://cs.wikipedia.org/wiki?curid=1527713", "title": "Počátky-Žirovnice (nádraží)", "text": "Počátky-Žirovnice (nádraží)\n\nPočátky-Žirovnice je železniční stanice v okrese Pelhřimov, v jižní části obce Stojčín, sloužící k dopravní obsluze měst Počátky a Žirovnice, v Kraji Vysočina nedaleko Počáteckého potoka. Leží v katastru pověřené obce Počátky, na jednokolejné elektrifikované trati 225 (25 kV, 50 Hz AC, trať 225).\n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. 3. listopadu 1887 byl zahájen pravidelný provoz v úseku z Veselí nad Lužnicí do Jihlavy. Areál je vzdálen kilometr jihovýchodním směrem z Žirovnice a dva a půl kilometru jihozápadním směrem z Počátků. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". V areálu nádraží bylo vystavěno též nákladové nádraží či bytové domy pro drážní zaměstnance.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrická trakční soustava zde byla dána do provozu 28. května 1980.\n\nNachází se zde dvě hranová nekrytá nástupiště, k příchodu k vlakům slouží přechody přes kolejiště.\n\n\n"}
{"id": "1527715", "url": "https://cs.wikipedia.org/wiki?curid=1527715", "title": "Boskovice (nádraží)", "text": "Boskovice (nádraží)\n\nBoskovice je železniční stanice v západní části města Boskovice v okrese Blansko v Jihomoravském kraji nedaleko říčky Bělé. Leží na neelektrizované jednokolejné trati 262. V těsné blízkosti stanice je umístěno městské autobusové nádraží.\n\nPlánovaná trať Severní státní dráhy, spojující primárně tratě v majetku této společnosti a procházející Brnem a Českou Třebovou, Boskovice zhruba o tři kilometry míjela a počítala s výstavbou stanice ve Skalice nad Svitavou se sdíleným názvem \"Skalice-Boskovice\". Práce na stavbě trati započaly roku 1843 ve směru od Brna v Obřanech, hlavním projektantem se stal inženýr Hermenegild von Francesconi. Práce zajišťovala brněnská stavební firma bratří Kleinů, která po určitou dobu měla kancelář v domě rodiny Blodigů ve Svitavách. První vlak dorazil na skalické nádraží 1. ledna 1849, roku 1869 byla trať zdvoukolejněna. Na přelomu 19. a 20. století došlo k přestavbě skalické stanice, vznikly přístavky čekáren po obou stranách budovy a ozdobná fasáda.\n\n18. května 1908 otevřela společnost \"Místní dráha Velké Opatovice-Skalice nad Svitavou\" trať do Velkých Opatovic, odkud již vedla železnice přes Chornice až do Prostějova. Na trase vznikla též samostatná stanice \"Boskovice\" a původnímu nádraží byl změněn název na \"Skalice nad Svitavou\" (oficiálně až roku 1929), dle typizovaného stavebního vzoru.\nPo zestátnění některých soukromých společností po roce 1925 pak správu přebraly Československé státní dráhy.\n\nNacházejí se zde dvě nekrytá jednostranná úrovňová nástupiště, k příchodu k vlakům slouží přechody přes koleje. Správa železnic dlouhodobě uvažuje o realizaci projektu Boskovická spojka: výstavbě nového úseku trati, který by Boskovicím zajistil bezúvraťové spojení s Brnem, v roce 2019 však okolní obyvatelstvo ve volbě v referendu zaujalo k záměru zamítavý postoj.\n\n"}
{"id": "1527716", "url": "https://cs.wikipedia.org/wiki?curid=1527716", "title": "Kopidlno (nádraží)", "text": "Kopidlno (nádraží)\n\nKopidlno je železniční stanice v severozápadní části stejnojmenného města v okrese Jičín v Královéhradeckém kraji poblíž řeky Mrliny. Leží na neelektrifikovaných jednokolejných tratích 061 Nymburk – Jičín a 063 Bakov nad Jizerou – Kopidlno (vyřazena z osobní přepravy).\n\nStanice byla otevřena 15. listopadu 1881 na trati vlastněné soukromou společností České obchodní dráhy (\"BCB\") propojením Velelib na trase z Nymburka do Mladé Boleslavi a již postavené odbočné trati z Chlumce nad Cidlinou do Jičína v majetku společnosti Rakouská severozápadní dráha (\"ÖNWB\"). Následujícího roku byla trať prodloužena do Městce Králové z nedaleké stanice Křinec. Vystavěno zde bylo také nákladové nádraží a lokomotivní vodárna. Vzhledem k hospodářské podstatě regionu sloužila trať především k nákladní obsluze cukrovarského průmyslu.\n\nNa přelomu let 1882-1883 de facto převzala řízení \"BCB\" společnost Rakouská společnost státní dráhy (\"StEG\") a 28. srpna 1883 propojila stanice Bakov nad Jizerou a Kopidlno, přes Dolní Bousov a Libáň. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 správu přebraly Československé státní dráhy.\n\nNachází se zde tři nekrytá hranová nástupiště, k příchodu na ostrovní nástupiště slouží přechody přes kolejiště. Z křineckého zhlaví je vyvedena nákladní vlečka.\n\n"}
{"id": "1527722", "url": "https://cs.wikipedia.org/wiki?curid=1527722", "title": "Kostel svatého Jiljí (Bystřice pod Hostýnem)", "text": "Kostel svatého Jiljí (Bystřice pod Hostýnem)\n\nKostel svatého Jiljí je římskokatolický farní kostel v Bystřici pod Hostýnem. Je chráněn jako kulturní památka České republiky.\n\nJednolodní chrám sv. Jiljí na Masarykově náměstí stojí tam, kde podle záznamů z roku 1368 byl původní kostel se hřbitovem. Roku 1545 byl založen nový hřbitov za městem, ale starý se používal dál a také krypta v kostele, do níž byly roku 1584 uloženy ostatky Přemka Prusinovského z Víckova, rytíře Řádu Božího hrobu.\n\nPoslední mužský potomek Rottalů, František Antonín Rottal (1717–1767), nechal v Bystřici postavit nový farní kostel sv. Jiljí v barokním slohu. Práci zadal holešovskému staviteli a sochaři Tomáši Šturmovi.\n\nVnitřní klenba kostela má výšku 24 metrů. Kostel má osm prosklených oken, síla zdi je přes 1 m, délka kostela 41,5 m, šířka 16,8 m. Celková výška kostela s věží a křížem je 56 m. Původně přiléhala ke kostelu z vnější strany kaple sv. Kříže, střecha byla kryta šindelem.\n\nSoučástí oltáře s dnešní podobou Madony je kopií poslední práce Dr. Františka Ondrúška. Za oltářem Madony je velký obraz sv. Jiljí od malíře Jana Hofera (1786–1864) a nad ním rodový erb Jana Jakuba Leonarda della Rovere Conte di Monte L`Abbate, manžela Marie Amálie, dcery Františka Antonína Rottala. Z jejich podnětu byl kostel sv. Jiljí opravován. Mramorová křtitelnice u kněžiště je z roku 1758, velmi stará je také kamenná křtitelnice u vchodu. Obě jsou památkově chráněny.\n\nV druhé polovině 18. století bylo postupně vybudováno pět oltářů: sv. Tekly (1751), sv. Floriana (1768), sv. Barbory (1778), sv. J. Nepomuckého a sv. Josefa (oba 1781).\n\nVe 20. a 30. letech 20. století navrhl výmalbu kostela Jano Köhler (1873–1941), autor mozaikových obrazů nové křížové cesty s Jurkovičovými kapličkami na svatém Hostýně. Z jeho freskových maleb se zachovala stropní malba Krista Krále na vítězném středovém oblouku, sv. Václav u křtitelnice, vlevo v kněžišti sv. Jan Sarkander, Cyril a Metoděj a Klement Hoffbauer, vpravo sv. František z Assisi, sv. Alžběta Durynská a sv. Anežka Česká. Výmalbu kostela provedl bystřický malíř Jan Ježek (1879–1960), od něhož je vpravo nad bočním vchodem freska sv. Ludmila. Veškeré řezbářské práce, včetně dřevěných lavic, pocházejí z mistrovské dílny bystřického řezbáře Josefa Jahody (1881–1960).\n\nVarhany s barokním dekorem byly na kůr instalovány již v roce 1756 a v době Loudonů roku 1840 zcela přestavěny. Poslední přestavbu prováděla firma Rieger-Kloss Krnov za druhé světové války a definitivně ji zakončila v roce 1945.\n\nZvony bývaly v Bystřici čtyři: sv. Jiljí (1094 kg), sv. Jan Nepomucký (429 kg), zvon zasvěcený Kristu na hoře Olivetské (692 kg) a sv. Michal (31 kg, v kapli sv. Vavřince, hřbitovní zvon). Všechny byly v roce 1917 zabaveny k válečným účelům a až roku 1921 na základě veřejně sbírky ulity dva nové zvony: Arnošt (velký laděn na Gis, jméno podle hlavního mecenáše hraběte Arnošta Loudona) a Václav (menší, ladění na H, jméno dle mecenáše továrníka Václava Zbořila). Třetí zvon Vladimír (největší, laděn na Fis, mecenáš Msgr. Vl. Worel) byl pořízen v roce 1936, ale také on musel být odevzdán Němcům. Roku 1942, když byl spouštěn z věže, se utrhl a rozbil. Malý pohřební zvon sv. Michal se nepoužívá.\n\n"}
{"id": "1527724", "url": "https://cs.wikipedia.org/wiki?curid=1527724", "title": "La Combattante (P730)", "text": "La Combattante (P730)\n\nLa Combattante (P730) byl hlídkový a raketový člun francouzského námořnictva provozovaný v letech 1964–1991. Člun se stal vzorem pro exportně úspěšnou rodinu raketových člunů třídy \"La Combattante\". Byl také využit pro testy protilodních střel Exocet.\n\nStavba byla objednána roku 1960. Člun postavila francouzská loděnice Constructions Mécaniques de Normandie v Cherbourgu jako prototyp plánované nové třídy. Stavba byla zahájena v prosinci 1961, přičemž na vodu byl spuštěn 20. června 1963. Do služby byl přijat v březnu 1964.\n\nPlavidlo neslo navigační radar DRBN 32. Výzbroj tvořily dva 40mm kanóny Bofors a čtyři protilodní střely SS.12 s dosahem 5,5 km. Pohonný systém tvořily dva diesely SEMT-Pielstic o výkonu 3200 bhp. Nejvyšší rychlost dosahovala 23 uzlů. Dosah byl 2000 námořních mil při rychlosti 12 uzlů.\n\nRoku 1979 člun dostal dva nové diesely SEMT-Pielstick 8PA4-V200 o výkonu 3840 hp. Rychlost se zvýšila na 28 uzlů. Zadní kanón nahradil vrhač klamných cílů. Výzbroj doplnily dva 12,7mm kulomety.\n"}
{"id": "1527729", "url": "https://cs.wikipedia.org/wiki?curid=1527729", "title": "Clas Fleming (1912)", "text": "Clas Fleming (1912)\n\nKlas Flemming byla minonoska švédského námořnictva. Oficiálně byla klasifikována jako minový křižník. Ve službě byl v letech 1914–1959.\n\nPřes malé rozměry bylo plavidlo klasifikováno jako křižník. Plavidlo postavila loděnice Finnboda ve Stockholmu. Kýl byl založen v roce 1911, dne 14. prosince 1912 byl trup spuštěn na vodu a v květnu 1914 byl křižník zařazen do služby.\n\nKřižník nesl lehké pancéřování. Byl vybaven 25mm silnou pancéřovou palubou, přičemž velitelskou věž chránil 75mm pancíř. Nesl čtyři 120mm kanóny, čtyři 8mm kulomety a 100 námořních min. Pohonný systém tvořilo 8 kotlů Yarrow a parní turbíny Parsons o výkonu 6500 hp, pohánějící dva lodní šrouby. Nejvyšší rychlost dosahovala 20 uzlů.\n\nV letech 1939–1940 byl křižník modernizován. Trup byl prodloužen o 5 metrů, upraveny byly i nástavby. Hlavní změnou byla instalace\n\nPůvodní kotle Yarrow nahradily čtyři kotle Penhoët spalující naftu. Jeden komín byl odstraněn a ušetřený prostor po kotlech byl využit na ubikace pro kadety. Novou výzbroj tvořilo osm 152mm kanónů, čtyři 57mm kanóny, čtyři 40mm kanóny, dva 25mm kanóny, jeden 20mm kanón, dva 533mm torpédomety a dvě skluzavky hlubinných pum.\n\n"}
{"id": "1527731", "url": "https://cs.wikipedia.org/wiki?curid=1527731", "title": "Sheraton Hotel (Harare)", "text": "Sheraton Hotel (Harare)\n\nSheraton Hotel v zimbabwské metropoli Harare se nachází na adrese Pennefather Avenue. Představuje jeden z luxusních hotelů ve městě; výšková stavba disponuje konferenčním sálem a 304 pokoji, z nichž 67 je v šestnáctipatrové věži.\n\nPětihvězdičkový hotel byl vybudován v letech 1982 až 1986. Jednalo se o realizaci tehdejšího jugoslávského podniku Energoprojekt; hotel vznikl v rámci spolupráce Hnutí nezúčastněných zemí dle návrhu architektů Ljiljany a Dragoljuba Bakiće.\n"}
{"id": "1527734", "url": "https://cs.wikipedia.org/wiki?curid=1527734", "title": "Salvá Ajd Násirová", "text": "Salvá Ajd Násirová\n\nSalvá Ajd Násirová, rozená Ebelechukwu Agbapuonwuová ( ;( ; narozena 23. května 1998 Onitsha) je původem nigérijská atletka–čtvrtkařka, která od roku 2014 reprezentuje Bahrajn.\n\nS atletikou začala v 11 letech v rodném Onitsha v Nigérii ve státě Anambra. V roce 2013 si jí na školním mistrovství v Port Harcourtu všimnul manažer bahrajnské reprezentace, Nigerijec John George Obeya, a dal jí příležitost startovat za Bahrajn. Bahrajnské občanství získala v roce 2014 v 16 letech. V začátcích své sportovní kariéry v Bahrajnu se připravovala pod vedením bulharského trenéra Janka Bratanova, pod jehož vedením se začala specializovat na trať 400 metrů. Později ji vedl Dominikánec José Ludwig Rubio. V roce 2017 ve finále mistrovství světa v Londýně na trati 400 metrů doběhla druhá v čase 50,06 s. V roce 2019 ve finále mistrovství světa v Dauhá na trati 400 m doběhla první v čase 48,14 s., který je třetím nejrychlejším časem všech dob a asijským kontinentálním rekordem. \n\n\n"}
{"id": "1527738", "url": "https://cs.wikipedia.org/wiki?curid=1527738", "title": "První bitva o horu Hermon", "text": "První bitva o horu Hermon\n\nPrvní bitva o horu Hermon je název pro syrský útok a obsazení izraelské vojenské pozorovací základny na hoře Hermon. Útok byl zahájen zároveň se zahájením jomkipurské války 6. října 1973 a syrským speciálním jednotkám se podařilo horu Hermon a izraelskou základnu obsadit. Během druhé bitvy o horu Hermon se Izrael neúspěšně pokusil horu a základnu získat zpět. Podařilo se mu to až během třetí bitvy o horu Hermon 22. října, v závěru války.\n\nPevnost a pozorovatelnu začala IOS na hoře Hermon budovat krátce po jejím obsazení izraelskou armádou v roce 1967 po šestidenní válka. Velení IOS si uvědomovalo strategickou polohu hory, z níž bylo možné pozorovat rozsáhlé území v Sýrii a Libanonu. Do vybodovaného opevněného tábora byla umístěna nejmodernější radiolokační a pozorovací technika. Kromě toho byly vybudovány pozorovatelny nejen v táboře, ale i v horní části sjezdovky, která zde, společně s lyžařským vlekem byla také vybudována. Některé části opevnění ale nebyly v době syrského útoku dokončeny a dokončen nebyl ani systém zákopů.\nKromě techniků a specialistů z IOS, kteří obsluhovali techniku bylo k obraně základny vyčleněno třináctičlenné družstvo s velitelem. V době útoku byla obrana pevnosti posílena vojáky z brigády Golani na padesát pět mužů. \n\nPro obsazení izraelské základny na hoře Hermon vyčlenilo syrské velení 82. syrský výsadkový prapor ze sestavy elitních jednotek o síle 500 mužů. Ti měli být dopraveni na místo ve 4 vrtulnících.\n\nJiž několik dní před zahájením útoku předávali pozorovatelé z Hermonu na velitelství IOS informace o zvyšující se koncentraci syrských jednotek za Purpurovou linií. 5. října se část osádky pevnosti věnovala jomkipurovým modlitbám, ale všechna pozorovací stanoviště byla obsazena. Ve 13:45 pozorovatelé nahlásili, že Syřané snímají z děl maskovací sítě a vzápětí se pevnost stala cílem dělostřelecké palby.\n\nPodle syrského plánu byli ve 14:55 ze tří vrtulníků vysazeni poblíž základny syrští výsadkáři (čtvrtý syrský vrtulník přepravující výsadkáře explodoval ve vzduchu). První skupina syrských výsadkářů zahájila postup k vrcholu hory po 14 hodině a po necelé hodině se dostala do vzdálenosti 150 m od izraelských předsunutých obranných postavení. Další skupina syrských výsadkářů mezitím ostřelovala pozorovatelny osazené Izraelci. Ti se následně z nechráněných pozorovatelen stáhli a později se jedenácti z nich podařilo dostat zpět k izraelským pozicím pod horou. \n\nPrvní pokus o dobytí základny izraelští obránci z brigády Golani odrazili i přesto, že jim syrská dělostřelecká palba zničila dva ze tří těžkých kulometů, kterými disponovali. Syřané se přeskupili a znovu začali postupovat vpřed. Další útok podnikli Syřané kolem 17 hodiny, přičemž využili toho, že obráncům svítilo do očí zapadající slunce. Syřanům se následně podařilo zatlačit část obránců do bunkru. Situace vojáků v bunkru byla bezvýchodná. Podařilo se jim sice likvidovat syrské pokusy o průnik do bunkru, ale nacházeli se ve tmě, neboť nefungoval agregát vyrábějící elektřinu a nefungovali ani vzduchové filtry, takže se začínali dusit dýmem ze syrských dýmových granátů. Navíc jim docházela i munice a nemohli ani komunikovat jak s velením, tak se zbytkem obránců, kteří bojovali v pevnosti. Ve 21 hodin večer se vojákům i s důstojníky, kteří se stáhli do bunkru podařilo spojovacím tunelem dostat ven a nepozorovaně dírou v plotě uniknout a dostat se k izraelským pozicím, i když se tak dělo pod syrskou palbou.\n\nPo obsazení okolí základny a jejich podzemních prostor se Syřanům podařilo dostat přes silná ocelová vrata do hlavních řídících prostor, kde zlikvidovali či zajali zbytek personálu. Ten byl tvořen techniky bez vojenského výcviku, kteří se po celou dobu bojů skrývali v krytu. \n\nPo bitvě se Syřanům podařilo zajistit neporušené elektronické vybavení japonské výroby, které následně předali Sovětům. Z 55 mužů se ze základy na hoře Hermon zachránilo 11, ostatní buď padli, nebo byli zajati.\n\nPo válce se cílem kritiky stala IOS za stav opevnění na hoře Hermon v okamžiku syrského útoku. Přestože bylo zřejmé, že pozorovací stanice na Hermonu je pro Izrael klíčová, jejímu zabezpečení byl věnována malá pozornost: na obranu celé základny bylo vyčleněno pouhých 13 vojáků pod velením jednoho důstojníka. Na základně se sice nacházeli i technici obsluhující pozorovací techniku, ale ti neměli vojenský výcvik a v okamžiku syrského útoku se nezapojili do obrany. Samotný opěrný bod byl sice vybudován důkladně, ale nebyl dokončen systém zákopů pro případ pozemního útoku a minimální pozornost byla věnována i údržbě.\n"}
{"id": "1527740", "url": "https://cs.wikipedia.org/wiki?curid=1527740", "title": "Kontrakultura", "text": "Kontrakultura\n\nKontrakultura je subkultura, která je v opozici k morálce většiny (mainstreamu).\n\nKontrakultura vzniká se vznikem moderní doby (po roce 1789). První významnou kontrakulturou byl romantismus (1790–1840), v českých zemích byl jeho nejvýznamnější představitel Karel Hynek Mácha, který byl v opozici proti poklidu biedermeieru. Po roce 1848 to bylo bohémství (1850–1910). Po roce 1945 měla omezený dopad Beat generation. Naproti tomu celosvětový význam měli hippies a další kontrakultura 60. let. Na konci 70. let vznikl punk.\n\n"}
{"id": "1527742", "url": "https://cs.wikipedia.org/wiki?curid=1527742", "title": "Theodoor Wilkens", "text": "Theodoor Wilkens\n\nTheodoor Wilkens či Theodorus Wilkens (1690, Amsterdam – 1748, Amsterdam) byl nizozemský návrhář a malíř krajinář 18. století.\n\nNení známo, kdy a kde se učil malovat. V roce 1710 či 1711 přijel do Říma. Podle historika a životopisce Arnolda Houbrakena se v Itálii připojil k Bentvueghels, sdružení převážně nizozemských a vlámských umělců působících v Římě. Podle zvyku spolku dávat členům charakteristickou přezdívku nazvali jej \"Goedewil\" (Dobrá vůle).\n\nHoubraken popisuje historku o Wilkensově cestě do Itálie, kterou podnikl společně s malířem Hendrikem Fransem van Lintem z Antverp. Umělci si postavili stojany na kraji staré středověké části města na okraji útesu, čímž zřejmě způsobili pád budovy. Dav dospěl k závěru, že praktikují čarodějnictví a vyhnal je z města. Umělce zachránil konstábl. Přivedl je před guvernéra města, který je po vysvětlení celé záležitosti nechal jít.\n\nPo návratu do Amsterdamu použil Wilkens své italské skici k vytváření nových kreseb. Jeho italské krajiny pocházejí z období 1715 až 1744.\n\nDatum jeho smrti je nejisté, ale jeho obrazy byly vydraženy v Amsterdamu 17. června 1748.\n\nWilkens se specializoval na zobrazení krajiny a architektury. Jeho obrazy se nedochovaly, jeho práce je známa pouze prostřednictvím jeho kreseb. Pracoval v italském stylu, pravděpodobně ovlivněn nizozemskými malíři krajin Albertem Meijeringhem a Johannesem Glauberem, kteří oba pracovali v Itálii. Kresby Wilkense se podobají některým dílům Gaspara van Wittela. Oba umělci byli v Římě ve stejnou dobu a stylistické podobnosti jejich prací potvrzují, že se oba umělci v Římě znali.\n"}
{"id": "1527748", "url": "https://cs.wikipedia.org/wiki?curid=1527748", "title": "Ekseption", "text": "Ekseption\n\nEkseption byla nizozemská rocková skupina, aktivní od roku 1967 do 1989, hrající převážně instrumentální progresivní rock a klasický rock. \n\nSkupina Ekseption vznikla z vysokoškolské skupiny The Jokers, kterou založil van den Broek v roce 1958. Poté změnili název na The Incrowd (podle písně Ramsey Lewise The 'In' Crowd) před tím, než zjistili, že název už někdo používá. Nakonec se v roce 1967 název skupiny ustálil na jménu Ekseption. Skupina hrála jazz, pop a R&B, ale v roce 1969, krátce po co přišel do skupiny klávesista Rick van der Linden, byli ovlivněni koncertem skupiny The Nice a van der Linden se rozhodl soustředit na rockovou re-interpretaci děl klasické hudby. Most of their subsequent albums contain both original songs and re-interpreted classical pieces.\n\nBrzy se stalo zřejmým, že se van der Linden chopil vedení skupiny a také se k tomu při tiskovém interview u příležitosti vydání alba \"Ekseption 5\" otevřeně přiznal. Po vydání alba \"Trinity\" v roce 1973, byl ostatními členy skupiny požádán, aby ze skupiny odešel a tak na podzim téhož roku založil novou skupinu Trace. Nahradil ho klávesista Hans Jansen. Jansen vedl Ekseption jazzovějším směrem, ale vydání dalších dvou LP původních skladeb a jejich neúspěšný prodej způsobil v roce 1976 rozpad skupiny. Později téhož roku van der Linden založil skupinu Spin, které pak vydala další dvě alba, ale bez úspěchu. V roce 1978 se skupiny Trace a Spin spojily a vznikla tak znovu skupina Ekseption. Pravidelná setkání (s novými členy) byla pořádaná až do van der Lindenvy smrti v roce 2006.\n\n\n\n\n\n\n"}
{"id": "1527750", "url": "https://cs.wikipedia.org/wiki?curid=1527750", "title": "Dewoitine D.513", "text": "Dewoitine D.513\n\nDewoitine D.513 byl francouzský prototyp stíhacího jednoplošníku navržený a postavený společností Dewoitine v 30. letech 20. století.\n\nD.513 byl jednomístný stíhací dolnoplošník se samonosným křídlem a zatahovacím podvozkem ostruhového typu, poháněný dvanáctiválcovým vidlicovým motorem Hispano-Suiza 12Ycrs1 o výkonu 860 hp (641 kW).\nPrototyp poprvé vzlétl 6. ledna 1936. Zkoušky odhalily nedostatečnou stabilitu a neschopnost dosáhnout projektovaných výkonů a letoun byl přestavěn, s novým trupem a modifikovanými ocasními plochami. Úpravy nevyřešily problém se stabilitou ani nevedly k zvýšení rychlosti. Objevily se také problémy s chlazením motoru a podvozkem, a další vývoj stroje byl zastaven. Druhý prototyp, který měl měl upravený podvozek a užíval chladič z D.503, byl přeznačen na D.514LP a používán při pokusech s padáky při vysokých rychlostech.\n\n\n\nÚdaje dle \n\n\n"}
{"id": "1527752", "url": "https://cs.wikipedia.org/wiki?curid=1527752", "title": "Tuisto", "text": "Tuisto\n\nTuisto „dvojče“ je mytický prapředek Germánů, otec Manna „člověka“. Je zmiňován na počátku 2. století v díle Germania římského historika Publia Cornelia Tacita\n\nJméno Tuisto je spojována s výrazem pro číslo „dvě“ či překládáno jako „dvojče“ a připomíná tak jméno prvotního obra Ymiho v severské mytologii, které má snad význam „zdvojený“. Tato jména nejspíše odkazují na hermafroditismus prvotní bytosti, která sama sebou zplodila dalšíbytosti, v Tuistově případě člověka Manna, v případě Ymiho pár hrímthursů – jinovatkových obrů. Na rozdíl od Ymiho prezentovaného v negativním světle však byl Tuisto ctěn jako božstvo. Jaan Puhvel vykládá tři kmeny zrozené z Manna v duchu trojfunkční hypotézy jako tři stavy germánské společnosti. Taktéž považuje považuje vztah otec – syn mezi Tuistem a Mannem za druhotný, původně se mělo jednat o bratry, přičemž druhý zabil prvního a stvořil tak svět. Kromě Ymiho Tuistovo jméno souvisí nejspíše také s římským Remem, védským Jamou a avestánským Džamšídem.\n"}
{"id": "1527755", "url": "https://cs.wikipedia.org/wiki?curid=1527755", "title": "Třída Almirante Latorre", "text": "Třída Almirante Latorre\n\nTřída Almirante Latorre byla třída bitevních lodí chilského námořnictva. Objednány byly v rámci jihoamerických závodů ve zbrojení z přelomu 19. a 20. století. Celkem byly rozestavěny dvě jednotky této třídy. Po vypuknutí první světové války byly zakoupeny Velkou Británií. První sloužila v letech 1915–1920 jako bitevní loď HMS \"Canada\" a po válce byla prodána Chile, kde sloužila do 50. let 20. století. Druhá jednotka byla dostavěna až po první světové válce jako britská letadlová loď HMS \"Eagle\".\n\nTřída byla pojmenována po admirálu Juanu José Latorrem a admirálu lordovi Thomasi Cochranem.\n\nJako odpověď na stavbu brazilských bitevních lodí třídy \"Minas Geraes\" a argentinských bitevních lodí třídy \"Rivadavia\" byla roku 1909 schválena stavba bitevní lodě pro chilské námořnictvo, později rozšířená na dvě jednotky. Plavidlo konstrukčně vycházelo z britského dreagnoughtu HMS \"Iron Duke\" a oproti svým jihoamerickým konkurentům bylo výrazně větší a silněji vyzbrojené (356mm kanóny oproti 305mm kanónům). Roku 1911 byla stavba obou lodí objednána u britské loděnice Armstrong v Newcastle upon Tyne. V letech 1911 a 1913 byla rozestavěna plavidla \"Libertad\" a \"Constitución\", později přejmenovaná na \"Valparaiso\" a \"Santiago\", přičemž jejich definitivní jména byla \"Almirante Latorre\" a \"Almirante Cochrane\".\n\nV průběhu stavby však vypukla první světová válka a britské námořnictvo hledalo plavidla, která by jej mohla posílit. Zatímco první jednotka \"Almirante Latorre\" byla roku 1914 zakoupena britskou vládou a roku 1915 dokončena v modifikované podobě jako bitevní loď HMS \"Canada\", stavba její sesterské lodě \"Almirante Cochrane\" byla během války pozastavena. Roku 1918 plavidlo rovněž koupila Velká Británie, přičemž byla dostavěna ve 20. letech jako letadlová loď HMS \"Eagle\".\n\nJednotky třídy \"Almirante Latorre\":\n\nHlavní výzbroj tvořilo deset 356mm kanónů umístěných ve dvoudělových věžích. Sekundární výzbroj tvořilo čtrnáct 152mm kanónů v kasematech, dva 76mm kanóny a čtyři torpédomety. Pohonný systém tvořilo 21 kotlů Yarrow a čtyři turbínová soustrojí Brown-Curtis a Parsons o výkonu 37 000 hp, pohánějící čtyři lodní šrouby. Nejvyšší rychlost dosahovala 22,7 uzlu. Dosah byl 4400 námořních mil při rychlosti 10 uzlů.\n\nV letech 1929–1931 byla \"Almirante Latorre\" modernizována britskou loděnicí v Devonportu. Například byla vybavena protitorpédovou obšívkou, kotle byly upraveny na spalování nafty, byly instalovány nové turbíny Parsons, byla elevace hlavních děl a zesílen pancíř stropů dělových věží a konečně dosavadní 76mm kanóny nahradily čtyři 102mm kanóny. Roku 1932 byla vybavena katapultem a hydroplánem Fairey IIIF (později Arado Ar 95A). Později se měnilo složení lehké výzbroje. Po druhé světové válce byla loď vybavena radarem.\n\nBitevní loď HMS \"Canada\" se účastnila první světové války. Například roku 1916 bojovala v bitvě u Jutska Roku 1920 byla vrácena Chile, kde dostala původní jméno \"Almirante Latorre\". Roku 1951 loď vážně poškodil požár pohonného systému, po kterém nebyla opravena. Dlouhodobě byla ukotvena na základně Talcahuano a roku 1959 prodána do šrotu.\n"}
{"id": "1527759", "url": "https://cs.wikipedia.org/wiki?curid=1527759", "title": "Morane-Saulnier S", "text": "Morane-Saulnier S\n\nMorane-Saulnier S byl prototyp rozměrného dvoumotorového dvouplošného bombardéru vzniklý ve Francii v době první světové války. Typ byl poháněn dvěma vidlicovými dvanáctiválci Renault 12E, s bočními chladiči typu Hazet. Service technique de l'aéronautique jedinému vyrobenému stroji sériového čísla MS-625 přidělila vojenské označení MoS.10. \nTyp se v roce 1916 zúčastnil konkursu na těžký bombardér, v němž zvítězil, ale plánovaná objednávka na 300 sériových letounů byla nejprve redukována na 90 kusů, a později zcela zrušena v prospěch licenční výroby bombardérů firmy Caproni. Společnost Morane-Saulnier později vyvinula a vyráběla tvarově podobný, ale rozměrově menší typ T. \n\n\nÚdaje dle\n\n\n\n\n"}
{"id": "1527762", "url": "https://cs.wikipedia.org/wiki?curid=1527762", "title": "Patrick Deneen", "text": "Patrick Deneen\n\nPatrick Deneen může být:\n\n"}
{"id": "1527764", "url": "https://cs.wikipedia.org/wiki?curid=1527764", "title": "Joseph Monier", "text": "Joseph Monier\n\nJoseph Monier (8. listopadu 1823 Saint-Quentin-la-Poterie – 13. března 1906 Paříž) byl francouzský zahradník, který roku 1867 získal patent na železobeton.\n\nOd sedmnácti let pracoval jako zahradník pro vévodu z Uzès, číst a psát se naučil až v dospělosti. Od roku 1846 pracoval v Jardin des Tuileries. Ve snaze vyrobit květináče odolné vůči změnám počasí přišel na myšlenku spojení cementu a kostry z drátěného pletiva (nebyl ovšem první, již roku 1848 však Joseph-Louis Lambot spustil na vodu loď, jejíž trup byl tvořen kovem a cementem). Svůj objev si nechal patentovat a slavil s ním úspěch na pařížské Světové výstavě 1867. Z nového materiálu začal ve své firmě vyrábět také nádrže na vodu, potrubí a obkládací panely, v roce 1875 byl na zámku Chazelet postaven první železobetonový most na světě. François Hennebique pak navrhl využití Monierova vynálezu při stavbě budov.\n\nNa tradici Monierova rodinného podniku navazuje firma Braas Monier. V němčině se podle něj betonářská výztuž nazývá „moniereisen“.\n"}
{"id": "1527765", "url": "https://cs.wikipedia.org/wiki?curid=1527765", "title": "Lokomotiva 744", "text": "Lokomotiva 744\n\nLokomotiva 744, oficiálně EffiShunter 1000 je čtyřnápravová motorová lokomotiva řady 744, která je určena zejména pro staniční posun a pro náročný provoz na průmyslových vlečkách, například v hutích, lomech nebo v petrochemických závodech. Vyrábí ji společnost CZ LOKO se sídlem v České Třebové.\n\nPřenos výkonu spalovacího motoru na čtyři hnací dvojkolí lokomotivy je střídavý (AC/AC). Její asynchronní trakční motory jsou napájeny a řízeny individuálně, aby se co nejlépe využil jejich výkon. Vozidlo je schopno i traťové služby.\n\nPojezd lokomotivy tvoří dva dvounápravové podvozky s individuálním pohonem všech dvojkolí. Trakční motory jsou na nápravách uloženy pomocí valivých ložisek. Hnací soustrojí je uloženo v přední kapotě lokomotivy a tvoří ho spalovací motor Caterpillar a trakční alternátor Siemens. V prostoru přední kapoty se nachází i většina pomocných pohonů, chlazení spalovacího motoru a pneumatický blok. Věžová kabina strojvedoucího zajišťující výborný rozhled je umístěna před zadní kapotou, kde se nachází elektrický rozvaděč a blok elektrodynamické brzdy. Ovládání celé lokomotivy a automatické vedení vlaku zajišťuje řídicí systém MSV s automatickou regulací rychlosti. Vozidlo je vybaveno i vzdálenou diagnostikou prostřednictvím technologií GSM a GPS. \n\nLokomotivu vybavenou pneumatickou brzdou a zajišťovací (střadačovou) brzdou DAKO lze provozovat i ve vícečlenném řízení spolu s lokomotivami řady 753.7 nebo 742.71. \n\n"}
{"id": "1527768", "url": "https://cs.wikipedia.org/wiki?curid=1527768", "title": "Oplakávání Krista z Plzně", "text": "Oplakávání Krista z Plzně\n\nOplakávání Krista z Plzně (kolem 1415) je polychromovaná reliéfní dřevořezba připisovaná dílně Mistra Týnské Kalvárie. Jde o nejstarší dochované dílo s námětem mnohafigurového Oplakávání v českých zemích. Oplakávání pochází z bývalého kostela Všech svatých v Plzni a je vystaveno v Muzeu církevního umění Plzeňské diecéze. \nReliéf z lipového dřeva 87 × 80 cm, s částečně zachovanou původní polychromií, inv. č. 5087 (Krajské muzeum inv. č. 798). Restaurovali M. Holanová (1952), V. Stádník (1987) a A. Třeštíková (1989, Národní galerie).\n\nKompozičně a typologicky souvisí reliéf s italskými, porýnskými a frankovlámskými pracemi z počátku 15. století. Některé postavy reliéfu jsou příbuzné jiným dílům Mistra Týnské Kalvárie – sv. Jan Evangelista typem obličeje, tvář jedné z ženských postav připomíná Pannu Marii z Všeměřické piety. Gestem zdvižených rukou připomíná sv. Jan sochy Bolestných Kristů z radních síní. Do okruhu děl Mistra Týnské Kalvárie se reliéf řadí také charakterem polychromie a řezbářského provedení (podobné motivy drapérií), ale chybí virtuózní propracování detailů nebo plastické znázornění Kristovy krve a slz žen. \n\nDeset figur je stísněno na malé obdélné ploše a převaha vertikálního členění brání rytmickému prokomponování plochy. Plošná kompozice vychází pravděpodobně z malby (Oplakávání z Vyšebrodského cyklu), kde je rovněž ideový střed s postavou Panny Marie posunut k levé straně. Uspořádání reliéfu, který patrně tvořil součást většího oltářního celku, je aditivní a neusiluje o prostorovou hloubku ani formu výpravného dějového obrazu, jaký je znám např. z \"Ukřižování\" Mistra Rajhradského oltáře nebo staršího \"Oplakávání v Maulbronnu (1394)\", které pochází z jihoněmecké dílny a podobně jako Mistr Týnské Kalvárie rovněž navazuje na dřevořezby z dílny Petra Parléře. \n\nSamotný námět Oplakávání Krista nemá žádnou oporu v Bibli a je odvozen až z pozdější náboženské literatury (apokryfní Evangelium Nikodémovo, veršované pašijové hodinky) nebo souvisí se středověkým uváděním tzv. pašijových her. Základem kompozice plzeňského Oplakávání je Pieta italizujícího typu s protáhlou horizontálou Kristova těla, kterou provázejí asistenční postavy: Maří Magdalena a další dvě Marie z příbuzenstva, Jan Evangelista, Nikodém, Josef Arimatejský. Zde další neidentifikovaná postava z Nikodémova evangelia a také setník. \n\nAlbert Kutal posoudil celkové provedení reliéfu jako poněkud povrchní a nepovažoval za pravděpodobné, že by ho vytvořil sám Mistr Týnské Kalvárie. Dílo označil za pozdní práci z okruhu dílny tohoto řezbáře a nevyloučil, že kolem roku 1420 působila dílna přímo v Plzni, kde na ni později navázal Mistr Ukřižování ze sv. Bartoloměje. Podobná Oplakávání jsou známa i ze Slezska, kde nějaký čas působil Mistr Týnské Kalvárie nebo dílna jeho následovníků. Tento reliéf byl východiskem pro mnohá mladší díla, z nichž některá se pravděpodobně jako importy dostala do polského Hnězdna a na území Pomořanska (Oplakávání v Góscieszynie, Oplakávání z Weinsdorfu – nyní v Kaliningradu). Historikové umění soudí, že mohla existovat předloha reliéfu vytvořená samotným mistrem, která byla v průběhu staletí ztracena nebo zničena. \n\n"}
{"id": "1527769", "url": "https://cs.wikipedia.org/wiki?curid=1527769", "title": "Qcow", "text": "Qcow\n\nqcow a qcow2 jsou souborové formáty používané programem QEMU pro ukládání diskových obrazů. Název je zkratkou „QEMU copy-on-write“, což odkazuje na použitou optimalizační techniku spočívající v líné alokaci vnější paměti až podle okamžité potřeby, nikoliv předem do rezervy. \n\nÚsporná alokace používá dva postupy. Jednak nedochází k plnému zápisu těch částí obrazu disku, které jsou ještě nevyužité/nulové, což se projevuje především při ukládání diskových obrazů na ty souborové systémy, které nepodporují řídké soubory, tedy například FAT32. Druhým způsobem šetření místa je možnost odkazovat z kopie souboru typu qcow na jeho originál, přičemž do nového souboru se ukládají jen změněné části diskového obrazu.\n\nDvojice jmen a používaných přípon souboru \"qcow\" a \"qcow2\" označují první a druhou verzi formátu.\n\nDiskové obrazy mohou být v rámci formátu qcow transparentně komprimované algoritmem zlib.\n"}
{"id": "1527787", "url": "https://cs.wikipedia.org/wiki?curid=1527787", "title": "Třída Evertsen", "text": "Třída Evertsen\n\nTřída Evertsen byla třída pobřežních bitevních lodí nizozemského královského námořnictva. Celkem byly postaveny tři jednotky této třídy. Ve službě byly v letech 1895–1920.\n\nPlavidla postavily nizozemské loděnice De Schelde ve Vlissingenu, Nederlandsche v Rotterdamu a Rijkswerf v Amsterdamu. Do služby byla přijata v letech 1895–1896.\n\nJednotky třídy \"Evertsen\":\n\nVýzbroj tvořily tři 209mm kanóny ve dvoudělové věži na přídi a jednodělové věži na zádi. Doplňovaly je dva 150mm kanóny, šest 75mm kanónů, osm 37mm kanónů a tři 450mm torpédomety. Pohonný systém tvořilo šest kotlů a trojčinné parní stroje o výkonu 4700 hp, pohánějící dva lodní šrouby. Nejvyšší rychlost dosahovala 16 uzlů. Dosah byl 2800 námořních mil při rychlosti 9 uzlů.\n"}
{"id": "1527790", "url": "https://cs.wikipedia.org/wiki?curid=1527790", "title": "Třída Koningin Regentes", "text": "Třída Koningin Regentes\n\nTřída Koningin Regentes byla třída pobřežních bitevních lodí nizozemského královského námořnictva. Celkem byly postaveny tři jednotky této třídy. V prvoliniové službě byly v letech 1901–1926. \"Hertog Hendrik\" byl za druhé světové války Němci využíván jako plovoucí baterie. V letech 1947–1968 byl využíván jako plovoucí kasárna.\n\nPlavidla postavily nizozemské loděnice Rijkswerf v Amsterdamu a Fijenoord v Schiedamu. Do služby byly přijaty v letech 1901–1904.\n\nJednotky třídy \"Koningin Regentes\":\nVýzbroj tvořily dva 238mm kanóny v jednodělových věžích, čtyři 150mm kanóny, osm 75mm kanónů, čtyři 37mm kanóny a tři 450mm torpédomety. Pohonný systém tvořilo osm kotlů Yarrow a trojčinné parní stroje o výkonu 6500 hp, pohánějící dva lodní šrouby. Nejvyšší rychlost dosahovala 16,5 uzlu. Dosah byl 4000 námořních mil při rychlosti 10 uzlů.\n\n\"Hertog Hendrik\" byl roku 1926 přestavěn na cvičnou loď. Zadní věž byla odstraněna, stejně jako polovina 75mm kanónů a všechny 37mm kanóny. Plavidlo naopak mohlo nést dva hydroplány Fairey IIID.\n"}
{"id": "1527793", "url": "https://cs.wikipedia.org/wiki?curid=1527793", "title": "Hr. Ms. Marten Harpertszoon Tromp", "text": "Hr. Ms. Marten Harpertszoon Tromp\n\nHr. Ms. Marten Harpertszoon Tromp byla pobřežní bitevní loď nizozemského královského námořnictva. Ve službě byla v letech 1905–1932. Po vyřazení byla sešrotována.\n\nPlavidlo postavila nizozemská loděnice Rijkswerf v Amsterdamu. Kýl byl založen 2. května 1903, na vodu byla spuštěna 15. června 1904 a do služby uvedena 17. listopadu 1905.\n\nVýzbroj tvořily dva 238mm kanóny v jednodělových věžích. Doplňovaly je čtyři 150mm kanóny v jednodělových věžích, osm 75mm kanónů, čtyři 37mm kanóny a tři 450mm torpédomety. Pohonný systém tvořilo osm kotlů Yarrow a trojčinné parní stroje o výkonu 6400 hp, pohánějící dva lodní šrouby. Nejvyšší rychlost dosahovala 16,5 uzlu. Dosah byl 4000 námořních mil při rychlosti 10 uzlů.\n"}
{"id": "1527794", "url": "https://cs.wikipedia.org/wiki?curid=1527794", "title": "Hr. Ms. Jacob van Heemskerck (1906)", "text": "Hr. Ms. Jacob van Heemskerck (1906)\n\nHr. Ms. Jacob van Heemskerck byla pobřežní bitevní loď nizozemského královského námořnictva. Ve službě byla v letech 1908–1939. Následně byla plovoucí baterií pojmenovanou Ijmuiden, za druhé světové války byla potopena německým letectvem, vyzvednuta a po válce sloužila do roku 1974 jako plovoucí kasárna.\n\nPlavidlo postavila nizozemská loděnice Rijkswerf v Amsterdamu. Kýl byl založen 15. srpna 1905, na vodu byla spuštěna 22. září 1906 a do služby uvedena 22. dubna 1908.\n\nVýzbroj tvořily dva 238mm kanóny v jednodělových věžích. Doplňovalo je šest 150mm kanónů, šest 75mm kanónů, čtyři 37mm kanóny a dva 450mm torpédomety. Pohonný systém tvořilo osm kotlů Yarrow a trojčinné parní stroje o výkonu 6400 hp, pohánějící dva lodní šrouby. Nejvyšší rychlost dosahovala 16,5 uzlu. Dosah byl 3300 námořních mil při rychlosti 10 uzlů.\n\nRoku 1939 byla dokončena přestavba na plovoucí baterii. Výzbroj byla omezena na dva 238mm kanóny a dva protiletadlové 40mm kanóny. Po německé přestavbě na plovoucí baterii nesla osm 105mm kanónů, čtyři 37mm kanóny a šestnáct 20mm kanónů. Byla vybavena radarem Würzburg.\n\nRoku 1939 byla loď přestavěna na plovoucí baterii \"Ijmuiden\" kotvící v IJmuidenu. Za druhé světové války sloužila v Evropě. Dne 14. května 1940 ji potopila vlastní posádka. Němci plavidlo vyzvedli a upravili na plovoucí protiletadlovou baterii \"Undine\". Po válce byla přestavěna na plovoucí kasárna \"Neptunus\", v roce 1974 vyřazena.\n"}
{"id": "1527809", "url": "https://cs.wikipedia.org/wiki?curid=1527809", "title": "Pinské bažiny", "text": "Pinské bažiny\n\nPinské bažiny nebo také Pripjaťské bažiny (; ; ) je geografický region v povodí řeky Pripjať na hranicích Běloruska a Ukrajiny. S rozlohou okolo 98 000 km² je největší bažinatou oblastí v Evropě. Průměrná nadmořská výška se pohybuje okolo 135 m. K největším bažinám patří Domaščiny, Dědkova bažina nebo Horodiščenská bažina.\n\nOblast je rovinatá, s vrstvou rašeliny hlubokou až šest metrů. Vegetaci tvoří hlavně rákos, nacházejí se zde i borové a listnaté lesy a neprostupné křoviny. Průměrná teplota se pohybuje okolo –5 °C v lednu a 18 °C v červenci, srážky činí 550–650 mm ročně. V jarních měsících je většina regionu pod vodou a místní obyvatelé se mohou pohybovat jen na člunech.\n\nOblast patří do historického regionu Polesí a je pojmenována podle nejvýznamnějšího města Pinsku. Do Pinských bažin bývá kladena pravlast Slovanů. \n\nV roce 1872 byl zahájen projekt na vysušení a zúrodnění části území. Za první i druhé světové války představovaly obtížně průchodné bažiny vážnou překážku postupu vojsk i úkryt pro partyzány. Teprve v rámci Operace Bagration v červnu 1944 dokázaly jednotky vedené Konstantinem Rokossovským proniknout po haťových cestách a zasadit Němcům překvapující úder. Po druhé světové válce vysušování pokračovalo, většina získané půdy však byla písčitá a neúrodná. Část bažin tvoří uzavřená zóna Černobylské jaderné elektrárny. \n\nNa území bažin se nachází Pripjaťský národní park a Šacký národní přírodní park. Místní ekosystém chrání Ramsarská úmluva. Žije zde 246 druhů ptáků včetně orla mořského, orla volavého, poláka malého, bekasiny větší a chřástala polního. Ze savců se zde vyskytuje zubr evropský, los evropský nebo rys ostrovid.\n"}
{"id": "1527811", "url": "https://cs.wikipedia.org/wiki?curid=1527811", "title": "Papynyrchva", "text": "Papynyrchva\n\nPapynyrchva nebo Saberio ( Папынырхәа nebo Саберио, a megrelsky საბერიო – Saberio) je vesnice v Abcházii v okrese Gali. Leží přibližně 18 km východně od okresního města Gali. Obec sousedí na západě a severozápadě s Gumryšem v okrese Tkvarčeli, které od sebe odděluje Vodní nádrž Gali, na severovýchodě s Alakumharou, na východě s Pachulani a s Tkaiou, které se obě nachází v gruzínském kraji Samegrelo – Horní Svanetie a odděluje je od Papynyrchvy řeka Inguri, a na jihu a jihozápadě s Dichazurgou.\n\nOficiálním názvem obce je Vesnický okrsek Papynyrchva \"(rusky Папынрхуаская сельская администрация, abchazsky Папынырхәа ақыҭа ахадара)\". Za časů Sovětského svazu se okrsek jmenoval Saberijský selsovět \"(Сабериоский сельсовет)\".\n\nSoučástí Papynyrchvy jsou následující části:\n\n\nSaberio bylo v minulosti součástí gruzínského historického regionu Samegrelo, od 17. století Samurzakanu. Po vzniku Sovětského svazu byla vesnice součástí příhraničí Abchazské ASSR s Gruzií. Polovina obyvatel byli Gruzínci a druhá polovina byla megrelské národnosti. Obec spadala pod okres Gali. Na severu od obce byla při zprovoznění vodní elektrárny na Ingurské přehradní nádrži vybudována velká rozvodna.\n\nBěhem války v Abcházii v letech 1992–1993 byla obec ovládána gruzínskými vládními jednotkami. Na konci této války se zdejší obyvatelé, z nichž téměř dvě pětiny z Abcházie uprchly, ocitli pod vládou separatistické Abcházie. V roce 1996 došlo k přejmenování Saberia na současný název Papynyrchva. Dle Moskevských dohod z roku 1994 o klidu zbraní а o rozdělení bojujících stran byla Papynyrchva (Saberio) začleněna do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla v roce 2008 Ruskem uznána nezávislost Abcházie. Na silnici mezi Papynyrchvou a Pachulani vznikly hraniční přechod a pozorovatelna.\n\nOd roku 2008 se o bezpečnost a o hranici s Gruzií starají abchazské a ruské vojenské jednotky. To vedlo k různým incidentům, kdy v Dichazurze a Papynyrchvě (Saberiu) bylo vypáleno několik domů jako odplata za vraždu tří příslušníků abchazské pohraniční stráže ze strany příbuzných a přátel. Mezi další problémy obce patřily únosy organizované kriminálními gangy.\n\nDle nejnovějšího sčítání lidu z roku 2011 je počet obyvatel této obce 2370 a jejich složení následovné:\n\n\nPřed válkou v Abcházii žilo v obci 1653 obyvatel, v celém Saberijském selsovětu 4019 obyvatel.\n\n"}
{"id": "1527824", "url": "https://cs.wikipedia.org/wiki?curid=1527824", "title": "Lagos Trade Fair Complex", "text": "Lagos Trade Fair Complex\n\nLagos Trade Fair Complex je název pro výstaviště, které se nachází v nigerijském městě Lagosu. Lokalizováno je v jeho západní části, při silnici Lagos–Badagry. \n\nVýstaviště má rozlohu 350 hektarů; rozsáhlý areál je uspořádán polycentricky do několika kruhů, které jsou navzájem propojeny. Svůj pavilon zde má nigerijská vláda a vlády jednotlivých nigerijských států. Dvě haly byly vyhrazeny pro potřeby nigerijských a zahraničních společností. Kromě výstavních hal byl v areálu zbudován také zábavní park a umělé jezero, tiskové centrum, prodejní stánky a veřejná prostranství.\n\nVýstaviště bylo postaveno v 70. letech 20. století pro potřeby mezinárodní výstavy. Vybudovala ho jugoslávská společnost \"Energoprojekt\" ve spolupráci s nigerijskou vládou v rámci Hnutí nezúčastněných zemí. Lokalita pro nové výstaviště byla vybrána s ohledem na přelidněnost středu města, přerušované dodávky elektřiny a problematické veřejné služby. Výstaviště mělo být jedním z prvních objektů, které měly umožnit rozvoj města na zelené louce. Areál navrhl architekt Zoran Bojović a jednotlivé objekty byly realizovány v duchu tehdy populárního brutalismu. Bojović se inspiroval některými africkými stavbami, které navštívil v Nigérii. Slavnostní otevření areálu se uskutečnilo v roce 1977, v předvečer veletrhu Lagos International Trade Fair. Ve své době se jednalo o největší projekt bělehradské společnosti na území Nigérie. \n\nBěhem let se technický stav areálu zhoršoval, navíc se v Nigérii nepořádal dostatečný počet výstav pro to, aby takto rozsáhlý areál dokázaly zaplnit. Po deseti letech od otevření, v roce 1987, nepřibyla na výstavišti žádná nová budova. Přelom pro areál představovala změna jeho využití; namísto výstavních areálů zde vznikly prodejní haly a z výstaviště se stalo velké tržiště a obchodní centrum pro stále rostoucí Lagos.\n\nNigerijská vláda se jej rozhodla v roce 2007 odprodat soukromé firmě, v roce 2018 byla smlouva nicméně vypovězena.\n"}
{"id": "1527829", "url": "https://cs.wikipedia.org/wiki?curid=1527829", "title": "Kostel svatého Vojtěcha (Vysočany)", "text": "Kostel svatého Vojtěcha (Vysočany)\n\nKostel svatého Vojtěcha v Praze Na Balkáně vznikl z bývalé orlovny a nachází se ve Vysočanech v ulici Na Balkáně v místě zvaném Balkán, u hranice Žižkova. Farním kostelem kvazifarnosti Praha – Na Balkáně je od 1. ledna 2008.\n\nRoku 1939 byla rozpuštěna katolická tělocvičná organizace Orel a její orlovna měla propadnout konfiskaci. Spolek pro postavení kostela v Nových Vysočanech se s Orlem dohodl, uhradil dluhy na orlovně a zřídil v ní kapli zasvěcenou svatému Vojtěchovi na památku 900. výročí přenesení ostatků světce z Hnězdna do Prahy. Po skončení 2. světové války bylo plánováno v blízkosti kaple postavit nový kostel, ale po roce 1948 z toho sešlo.\n\nZ iniciativy věřících byla kaple v 90. letech 20. století obnovena. Je filiálním kostelem farnosti u svaté Anny na Žižkově a duchovní službu v ní vykonává farnost karlínská u kostela svatého Cyrila a Metoděje.\n\n\n"}
{"id": "1527860", "url": "https://cs.wikipedia.org/wiki?curid=1527860", "title": "Oplakávání Krista z kostela Panny Marie před Týnem", "text": "Oplakávání Krista z kostela Panny Marie před Týnem\n\nOplakávání Krista z kostela Panny Marie před Týnem (1420–1430) je reliéfní dřevořezba považovaná za pozdní dílo z okruhu Mistra Týnské Kalvárie. Oplakávání pochází z Týnského chrámu a je vystaveno v Muzeu hlavního města Prahy. \nDřevěný reliéf 90 × 85 cm bez polychromie, inv. č. 8.910. Získáno roku 1893 z Týnského chrámu. Restauroval Bohuslav Slánský kolem roku 1949.\n\nKvalitní dřevořezbu z pražského okruhu Mistra Týnské Kalvárie dal do souvislosti se starším Oplakáváním Krista z Plzně Jaromír Homolka, který dílo zařadil do období doznívání krásného slohu. Poukázal na posun k epičtějšímu vylíčení události, které se později uplatnilo zejména na jihu Čech v období pozdní gotiky. \n\nŘasení drapérií v hutných a ostře zalamovaných záhybech (např. plášť Panny Marie pod Kristovým ramenem, nebo pod loktem Maří Magdaleny) prozrazuje nizozemský vliv. Některé motivy jsou specifickými invencemi pražského Mistra Týnské Kalvárie, které se vyskytují pouze v jeho dílech, např. Pietě ze Všeměřic (cíp pláště pod pravou rukou, ukročení levé nohy Panny Marie). Z jeho dílny pochází také shodná typika obličejů a gest. Reliéf hypoteticky vychází z nedochované předlohy, kterou vytvořil Mistr Týnské Kalvárie. Se starším plzeňským Oplakáváním lze porovnat tvář Marie v levém rohu reliéfu, sv. Jana, muže v kápi nebo postavu Nikodéma. Formulace obličejů a Kristovy roušky i anatomie jsou zjednodušené a odpovídají dílenské úrovni provedení, ale dynamická kompozice i konstrukce prostoru jsou mnohem pokročilejší oproti statickému vyznění staršího reliéfu.\n\nDílo pro Týnský chrám patrně vytvořil řezbář pocházející z této dílny, který převzal některé stylové prvky z vrcholných děl svého mistra. Reliéf mohl být součástí oltáře Božího těla, který vyhovoval utrakvistickému uctívání Krista v eucharistii a mohl být objednán i v době, kdy Týnský chrám patřil umírněnému křídlu husitů.\n\n"}
{"id": "1527865", "url": "https://cs.wikipedia.org/wiki?curid=1527865", "title": "Diecéze Egabro", "text": "Diecéze Egabro\n\nDiecéze Egabro je titulární diecéze římskokatolické církve.\n\nEgabro identifikovatelné s městem Cabra v dnešním Španělsku, bylo starobylé biskupské sídlo v Andalusii a sufragánna arcidiecéze Sevilla.\n\nPrvním známým biskupem je Sinagius, který se roku 306 zúčastnil koncilu v Elviře.\n\nNa začátku 10. století diecéze zanikla a roku 1236 bylo její území přiřazeno k diecézi Córdoba.\n\nDnes je využívána jako titulární biskupské sídlo; současným titulárním biskupem je Reginald Michael Cawcutt, emeritní pomocný biskup arcidiecéze Cape Town.\n\n\n\n"}
{"id": "1527866", "url": "https://cs.wikipedia.org/wiki?curid=1527866", "title": "Monoi", "text": "Monoi\n\nMonoi je kosmetický přípravek pocházející z Francouzské Polynésie. Vyrábí se z kokosového oleje, v němž se macerují květy gardénie \"Gardenia taitensis\" (podle normy se musí použít nejméně patnáct květů na litr oleje). Olej tuhne při teplotě 22 °C.\n\nDomorodci používali monoi na ochranu před sluncem i slanou vodou, příjemně vonící olej hrál také významnou roli v rituálech původního náboženství. Ve svých zápiscích se o monoi zmiňuje i James Cook. Používá se pro lepší hydrataci kůže, je doporučován jako masážní olej, opalovací prostředek i vlasový kondicionér.\n\nV roce 1992 získalo tahitské monoi chráněné označení původu, má také certifikát Écocert. Patří k významným exportním artiklům Francouzské Polynésie a lahvičky oleje jsou oblíbeným suvenýrem pro turisty.\n"}
{"id": "1527868", "url": "https://cs.wikipedia.org/wiki?curid=1527868", "title": "Diecéze Edistiana", "text": "Diecéze Edistiana\n\nDiecéze Edistiana je titulární diecéze římskokatolické církve.\n\nEdistiana, bylo starobylé biskupské sídlo v římské provincii Byzacena v dnešním Tunisku.\n\nSídlo je spojeno s biskupem donatistou Migginem, který se roku 411 zúčastnil synody v Kartágu.\n\nDnes je využívána jako titulární biskupské sídlo; současným titulárním biskupem je Johannes Kreidler, emeritní pomocný biskup diecéze Rottenburg–Stuttgart.\n\n\n\n"}
{"id": "1527871", "url": "https://cs.wikipedia.org/wiki?curid=1527871", "title": "Hr. Ms. De Zeven Provinciën (1909)", "text": "Hr. Ms. De Zeven Provinciën (1909)\n\nHr. Ms. De Zeven Provinciën byla poslední postavená a zároveň nejsilněji vyzbrojená pobřežní bitevní loď nizozemského královského námořnictva. Ve službě byla v letech 1910–1940. Její hlavní operační oblastí byla Nizozemská východní Indie. Roku 1936 byla přejmenována na Soerabaja. Za druhé světové války byla potopena japonským letectvem.\n\nPlavidlo postavila nizozemská loděnice Rijkswerf v Amsterdamu. Kýl byl založen 7. února 1908, na vodu byla spuštěna 15. března 1909 a do služby uvedena 6. října 1910.\n\nKonstrukce byla zdokonalením předcházejícího plavidla \"Jacob Van Heemskerck\". Výzbroj tvořily dva 283mm kanóny v jednodělových věžích, které měly dostřel 16 km. Doplňovaly je čtyři 150mm kanóny, deset 75mm kanónů, dva 37mm kanóny a dva 7,9mm kulomety. Pohonný systém tvořilo osm kotlů Yarrow a trojčinné parní stroje o výkonu 8000 hp, pohánějící dva lodní šrouby. Nejvyšší rychlost dosahovala 16 uzlů. Dosah byl 5100 námořních mil při rychlosti 8 uzlů.\n\nRoku 1936 byla dokončena adaptace na cvičnou loď. Demontováno 5 kotlů a ostatní upraveny na spalování topného oleje. Odstraněn byl také jeden ze dvou komínů. Upravováno bylo rovněž složení výzbroje.\n\nOd roku 1921 loď sloužila v Nizozemské východní Indii. Roku 1933 byla převedena do rezervy a po přestavbě od roku 1936 sloužila jako cvičná loď \"Soerabaja\". Za druhé světové války sloužila jako plovoucí baterie v Surabaji. Dne 18. února 1942 tam byla potopena japonským letectvem. Japonci byla vyzvednuta a později opět potopena spojeneckými silami.\n"}
{"id": "1527882", "url": "https://cs.wikipedia.org/wiki?curid=1527882", "title": "Řád za zásluhy (Senegal)", "text": "Řád za zásluhy (Senegal)\n\nŘád za zásluhy \"(: Ordre du mérite)\" je druhé nejvyšší státní vyznamenání Senegalské republiky. Byl založen roku 1960 a svým vzhledem se podobá Národnímu řádu lva. Udílen je prezidentem republiky za vynikající služby pro stát v soukromé či veřejné sféře, v civilní i vojenské oblasti. Velmistrem řádu je úřadující prezident Senegalu.\n\nŘád byl založen zákonem č. 60-364 ze dne 22. října 1960, tedy ve stejném roce, kdy Senegal získal plnou nezávislost. Status řádu byl změněn zákonem č. 65-329 ze dne 7. srpna 1965 a opět zákonem č. 66-673 ze dne 31. srpna 1966.\n\nVelmistrem řádu je z titulu svého úřadu prezident Senegalské republiky. Návrhy na udělení vyznamenání jsou posuzovány Velkou radou (ve spojení s Radou Národního řádu lva), které předsedá velký kancléř.\n\nŘád je udílen občanům Senegalu i cizím státním příslušníkům za vynikající vojenské či civilní služby státu ve veřejné i soukromé sféře.\n\nŘádový odznak ve třídě rytíře má podobu stříbrně lemované černě smaltované pěticípé hvězdy s cípy zakončenými stříbrnými kuličkami. Ramena hvězdy spojena pěti stříbrnými paprsky. Uprostřed přední strany je kulatý stříbrný medailon s vyobrazením baobabu. Medailon je obklopen zeleně smaltovaným kruhem s nápisem RÉPUBLIQUE DU SÉNÉGAL • UN PEUPLE • UN BUT • UNE FOI \"(Jeden národ, jeden cíl, jedna víra)\". Uprostřed hvězdy na zadní straně je smaltovaná vlající vlajka Senegalu, která je obklopena stříbrným prstencem. U vyšších řádových tříd jsou stříbrné prvky pozlacené.\n\nŘádová hvězda je osmicípá s cípy složenými z několika paprsků. Na hvězdě je položen řádový odznak.\n\nStuha je zelená s úzkým žlutým pruhem uprostřed.\n\nŘád je udílen v pěti řádných třídách:\n\n\n"}
{"id": "1527883", "url": "https://cs.wikipedia.org/wiki?curid=1527883", "title": "Vero Beach", "text": "Vero Beach\n\nVero Beach je město a sídlo okresu Indian River County na Floridě v USA. Podle údajů Úřadu amerického sčítání lidu z roku 2010 mělo město 15 220 obyvatel, v roce 2016 mělo 16 751 obyvatel. \n\nVero Beach má vlhké subtropické podnebí, s horkými a vlhkými léty a teplými, slunnými a suchými zimami. Průměrná roční teplota je 22 °C, maximální teplota 27,4 °C a minimální teplota 17,8 °C.\n\n"}
{"id": "1527886", "url": "https://cs.wikipedia.org/wiki?curid=1527886", "title": "Mary Onyaliová", "text": "Mary Onyaliová\n\nMary Onyali-Omagbemi (* 3. února 1968 Gongola) je bývalá nigerijská sprinterka. Připravovala se v USA na Texas Southern University.\n\nJe první nigerijskou sportovkyní, která startovala na pěti olympijských hrách. Získala bronzovou medaili ve štafetě na 4x100 metrů na LOH 1992 a v běhu na 200 metrů v roce 1996. Na Afrických hrách vyhrála závod na 100 m v letech 1991, 1995 a 2003 a na 200 m v letech 1987, 1995 a 2003. Na Hrách Commonwealthu vyhrála v roce 1994 závod na 100 metrů. \n\nJejí osobní rekordy byly 10,97 s na 100 metrů, 22,07 s na 200 metrů a 54,21 s na 400 metrů. Čas 22,07 s byl v roce 1996 nejlepším výkonem roku na ženské dvoustovce.\n\nJejím manželem je bývalý atlet Victor Omagbemi.\n"}
{"id": "1527887", "url": "https://cs.wikipedia.org/wiki?curid=1527887", "title": "Kao Pchan-lung", "text": "Kao Pchan-lung\n\nKao Pchan-lung (, 1562–1626) byl čínský neokonfuciánský filozof a politik působící v říši Ming, jeden z vůdců akademie Tung-lin a stejnojmenného hnutí.\n\nKao Pchan-lung používal zdvořilostní jména Jün-cchung () a Cchun-č’ () a pseudonym Ťing-i ().\n\nKao Pchan-lung pocházel z Wu-si (v dnešní provincii Ťiang-su). Studoval konfuciánské klasiky a skládal úřednické zkoušky: roku 1582 složil provinční zkoušky, roku 1589 úspěšně absolvoval i nejvyšší stupeň zkoušek, palácové zkoušky a získal hodnost \"ťin-š’\". Do roku 1591 držel smutek za adoptivního otce, poté nastoupil úřednickou kariéru.\n\nRoku 1593 se opozičně naladění úředníci střetli s velkými sekretáři ohledně šestiletého hodnocení úředníků, Čao Nan-sing a a později Ku Sien-čcheng kvůli konfliktu přišli o funkce, Kao Pchan-lungovi protesty následujícího roku vynesly přeložení do jihočínské provincie Kuang-tung. Cestou prožil osvícení, sjednocení se světem, pochopení že svět a on jsou jedno. Dospěl k závěru, že úsilí o morální zdokonalení závisí pouze na něm a musí přijít z vlastního srdce/mysli (\"sin\"). Po několika měsících na jihu roku 1595 odešel ze státní služby. Poté žil doma ve Wu-si, při studiu se řídil Ču Siho zásadou „půl dne učení z knih, půl dne meditace“. Roku 1603 navrhl Ku Sien-čchengovi založit akademii Tung-lin, jako středisko výuky a veřejných debat o filozofii, aktivně se podílel na jejím fungování a po smrti Ku Sien-čchenga roku 1612 převzal její vedení. V čele akademie stál do jejího rozpuštění roku 1625.\n\nFilozoficky patřil ke škole Čcheng-Ču, ovlivnil ho i Čang Caj a Wang Jang-ming. Zdůrazňoval chápání principu prostřednictvím \"ke-wu č’-č’\", „rozšíření poznání zkoumáním věcí“, soustředil se na meditaci (\"ťing-cuo\"). Kritizoval Wang Jang-mingovu doktrínu: sice souhlasil s tím, že zkoumání věcí (\"ke-wu\") má být zaměřené na vlastní srdce/mysl, nicméně považoval za myný Wangův závěr o vrozenosti morálního poznání. Navrhoval soustředit úsilí jak na meditaci, tak i na čtení knih, nicméně hlavním předmětem zkoumání pro něj (v tradici Süe Süana) zůstávalo vlastní nitro, vlastní srdce/mysl, nikoliv rostliny, stromy nebo objekty vnějšího světa. Jeho učení kladlo větší důraz na úctu (\"ťing\", ) a klid (\"ťing\", ) než na znalosti o světě. \"Ke-wu\" prováděl pomocí meditace, mající za cíl dostat se do stavu souznění s veškerým všehomírem. S Wangem se shodoval v hledání principu (\"li\") morálky ve vlastní srdci/mysli; odmítal však interpretaci Wangových stoupenců, kteří „vrozené poznání dobra“ měli za ospravedlnění individualismu. Cílem Kao Pchan-lunga bylo znovuustavení morálního úsilí (\"kung-fu\") jako prostředku sebezdokonalení a odmítnutí módního učení, že dobro je spontánně přítomno v srdci/mysli, anebo že srdce/mysl je ve svém jádru mimo dobro a zlo.\n\nŽil podle svého učení: založil charitativní fond pro pomoc chudým a potřebným, učil v akademii Tung-lin i dalších ťiangnanských akademiích, meditoval, vedl úzkostlivě morální život. Po roce 1620 s nástupem nového císaře přijal, se skupinou stoupenců hnutí Tung-lin, kteří byli od poloviny 90. let také v opozici (Cou Jüan-piao, Feng Cchung-wu, Čao Nan-sing a další) úřad v Pekingu. Podílel se na založení akademie Šou-šan v Pekingu roku 1622. Roku 1623 rezignoval a vrátil se do Wu-si. Záhy byl jmenován náměstkem ministra trestů a na podzim 1624 vedoucím kontrolního úřadu. Funkci vykonával pouze několik týdnů, stoupenci hnutí Tung-lin se totiž střetli s klikou eunucha Wej Čung-siena, v mocenském souboji neuspěli a Kao patřil mezi hodnostáře v zimě 1624/1625 odvolané z úřadů (vedle ministra státní správy Čao Nan-singa, velkého sekretáře Chan Kuanga, chanlinského akademika Miao Čchang-čchiho a dalších).\n\nV létě 1625 bylo několik tunglinských straníků uvězněno a ve vězení zemřelo. Následující rok byl vydán příkaz k zatčení další skupiny tunglinských aktivistů včetně Kao Pchan-lunga. Informace o připravovaném zatčení se však ke Kao Pchan-lungovi dostala, a on, ve snaze vyhnout se zatčení, spáchal sebevraždu utopením se v jezírku.\n"}
{"id": "1527889", "url": "https://cs.wikipedia.org/wiki?curid=1527889", "title": "Biggles mužem zákona", "text": "Biggles mužem zákona\n\nBiggles – Mužem zákona (v originále \"Biggles – Air Detective)\" je dobrodružná povídková kniha od autora W. E. Johnse z roku 1950. V Česku vyšla v roce 2003, kdy ji vydalo nakladatelství Toužimský & Moravec v Praze.\nJedná se o soubor několika povídek o veliteli útvaru letecké policie ve Scotland Yardu Jamesem Bigglesworthem, který společně se svými přáteli Gingrem, Algym, Bertiem a policejním inspektorem Gaskinem řeší různé případy.\n\nPřípad černých ovcí\n\nPolicejní detektiv letecké policie James Bigglesworth (známý pod přezdívkou \"Biggles\") byl pověřen úkolem od svého nadřízeného generála Raymonda, aby na požádání úředníka minesterstva obchodu Vidella vyřešil případ pašování dámských punčoch. Podle dostupných informací se punčochy vždy ve velkém objevily po připlutí obchodní lodi jménem Sirroco, avšak na jejich palubě nebyly nikdy nalezeny. Biggles se tedy společně se svým parťákem Gingrem vydal na letecký průzkum kdy v době připlouvání Sirroca objevili na hladině dámské punčochy, které byly zabaleny v balíku a poslány pomoři za pomocí nafukovacích duší. Počkali si tedy až si pro náklad někdo přijde a začali dotyčného pilota hydroplánu sledovat. Pilot přistál na Lagganmaloch Island a díky rejstříku Biggles zjistil, že ostrov vlastní bývalý poručík R.Q. Paullson a rozhodl se ho vyslechnout. Ten se mu přiznal, že se dohodl s jedním mužem jménem Vanberger, že mu za pomocí letadla bude pomáhat s vyzvedáváním balíků a on mu naoplátku opatří dostatek cigaret (Paullson byl totiž velmi vášnivý kuřák). Když mu Biggles vysvětlil o co ve skutečnosti jde (Paullson totiž nikdy nekontroloval obsah balíků), prozradil Bigglesovi, že další zásilka se bude vykládat v Baltroonii. Díky tomu se podařilo chytit Vanbergera při činu a byl tak objasněn případ pašovaných punčoch. Paullson díky spolupráci byl na požádání Bigglese zproštěn viny z tohoto případu.\n\nPřípad sultánovy návštěvy\n\nBiggles dostal od Raymonda informaci, že se do Londýna na konferenci chystá bohatý sultán z Lashanti jménem Oba I'Mobi. Ten má v plánu v Anglii také předvést své panovnické klenoty o které podle dostupných informací bude mít zájem jeden z největších amerických zloduchů jménem Rocky Cordova. Ten zaměstnává svého pilota jménem Juan Laroul, jenž létá na stroji Bell P-39 Airacobra a Biggles nepochyboval o tom, že se pokusí sestřelit sultána (ten má de Havilland Mosquito ) ještě v Africe. Vydal se proto se svým Mosquitem společně s Gingrem do Afriky a nechal rozeslat falešnou zprávu, že sultán ze svého letiště odlétá o hodinu dřív a doufal tak, že Rockyho s jeho pilotem splete. To se také stalo a Biggles se tedy se svým Mosquitem utkal společně s Laroulou nad prázdnou pouští. Biggles zvítězil a Laroula shořel v troskách svého letadla. Sultán se bez problému dostal na konferenci a Biggles se s Gingrem vrátil zpět do Scotland Yardu.\n\nPřípad neregistrovaného pilota\n\nInspektor Gaskin seznámil Bigglese se svým problémem, kterým bylo nečekaně rychlé mizení zločinců ze země. Tito zločinci (jeden z nich dokonce krátce po svém propuštění z vězení) se dopustili dalších krádeží a ještě téhož dne zmizeli se svým lupem za hranice, kde už je nebylo možno stíhat. Bylo jasné, že je někdo vozí letadlem a Biggles tedy naplánoval akci, kdy se jako \"vězeň\" s falešným jménem nechal propustit z vězení. Krátce po jeho odchodu ho oslovil muž v limuzíně. Ten ho zavezl do jednoho baru, kde mu jiný a chlapík a šéf celé bandy nabídl, že ho převeze přes hranice za určitý obnos z jeho \"krádeže\" (to všechno bylo popsáno ve falešném novinovém článku, který měl sloužit jako návnada). Ještě té noci s ním odlétl a Biggles ho navedl do Paříže, kde ho poté v jednom bytě v ulici Chantonesse společně s Gaskinem zatkli.\n\nPřípad zraněného agenta\n\nGenerál Raymond společně se svým přítelem Charlesem z protišpionážní jednotky požádal Bigglese o riskantní záchrannou akci na západní konec hranice Bulharska. Biggles se zde měl pokusit získat tajný dokument od jednoho agenta jménem Maxos. Ten byl do této oblasti vyslán, aby podával informace o tamních konfliktech obyvatelstva, které tam probíhaly, avšak ztratili s ním už kontakt. Biggles se tedy se svým letadlem British Taylorcraft Auster vydal na Balkán, kde onoho muže později nalezl. Muž byl zraněný, ale ještě byl schopen se hýbat a tak ho Biggles odvedl ke svému letadlu, které nechal u jednoho lesa. K letadlu ale mezitím dorazila parta jezdců, která v oblasti hledala Maxose. Bigglesovi se je ale díky založení požáru podařilo přelstít, naložil Maxose do letadla a odletěl s ním do Brindisi, kde ho předal do péče lékaře a poslal Gingera s dokumenty do Anglie.\n\nPřípad vynikajícího žáka\n\nInspektor Gaskin pověděl Bigglesovi příběh o pilotovi jménem Toff Gestner, který se do Anglie vrátil z Kanady, kam se rozhodl odcestovat za novým životem, protože v Anglii si ho už zkazil krádeži a falšováním. Zjistil o něm, že se přejmenoval na jméno Lancelot Seymour a že se snaží získat pilotní průkaz pro létání v noci. Lancelot byl v Kanadě prohlášen za prvotřídního pilota, a proto bylo Bigglesovi divné, že při své zkoušce pro noční létání selhal a začal tušit, že za tím bude nějaká levárna. Na letišti v Sudley, kde Lancelot prováděl výcvik, si nejprve pohovořil se svým starým přítelem Tommym Clewsonem a poté zpovzdálí sledovali Lancelotovy přípravy pro noční let. Těsně před tím než nastartoval motor, za ním přiběhl jeho řidič se slovy: \"Zapomněl jste si pyžama\". Biggles se ale balíčku zmocnil jako první a později je před očima vztekajícího se Lancelota rozdělal a našel v něm místo pyžama librové bankovky s malým padákem. Díky sériovým číslům bankovek se přišlo na to, že jsou ukradené z banky Barclay a Lancelot je měl údajně shodit svému kumpánovi ve Francii. Díky tomu byla objasněna nejenom záhadné selhání vynikajícího pilota, ale i krádež bankovek, s jejímž řešením měl problém inspektor Gaskin.\n\nPřípad smrti mladého letce\n\nGenerál Raymond byl pověřen, aby vyšetřil případ smrti mladého letce, a proto si na pomoc pozval Bigglese. Mladík jménem Edmund byl naposledy spatřen pozdě v noci na nádraží v Buckbury, avšak jeho tělo bylo nalezeno brzo ráno na pobřeží Nizozemska. Bigglesovi bylo hned jasné, že mladík byl zavražděn ještě v Anglii a jeho tělo bylo hozeno do moře z letadla. Ačkoliv podle zjištění mladík neměl žádné problémi s policií ani s někým jiným, uvědomil si, že zřejmě viděl něco co neměl a Biggles si byl jistý, že spatřil zřejmě letadlo, které přistálo mimo letiště. Zjistil si obvyklou mladíkovu trasu z nádraží domů a nalezl jen jedno vhodné místo, kde by mohlo letadlo přistát. Objevil v blízkosti jakýsi statek a jistý seržant mu sdělil, že v něm bydlí paní Vanesterová, Holanďka které patří obchod s klobouky v Londýně. Při návštěvě onoho obchodu si Biggles všiml krásných ptačích per, které patřily velmi vzácnému ptákovi jménem rajka. Biggles věděl, že jeho lov je přísně zakázaný a díky tomu si už dokázal spojit získávání vzácných per s vraždou mladíka. Od poštmistra Greena se později dozvěděl, že si majitelka statku píše s jedním Holanďanem jménem Rudolf Lurgens. Biggles mu proto nařídil, aby do statku nespojoval žádné hovory a sám poslal telegram pro Rudolfa, kde ho lákal na \"důležitý obchod\" a podepsal se tam jako Karena (paní Vanesterová si zvolila ochodní jméno Madame Karena). Poté dorazil se svými parťáky na údajné místo činu, kde nalezli chlapcovu tašku a prázdnou nábojnici. Díky tomu už měli dostatek důkazů, aby vraha zatkli a proto si na něho počkali uvnitř domu Kareny. Tam jim ještě před tím než přiletěl, pověděla, že onen muž je její bratr. Velmi krátce po jeho příchodu se ho Biggles pokusil v klidu zatknout, muž však na Bigglese vystřelil. Biggles byl ale na tohle připravený a vystřeli na něj současně s ním. Biggles utpěl pouhé povrchové zranění, které si vyžádalo týden v nemocnici, zatímco Lurgensovo zranění bylo vážnější. Lurgens se při pobytu v nemocnici pokusil o útěk, avšak potrhal si při tom stehy na ráně, čímž si vytvořil vážné zdravotní komplikace, na které po dvou dalších týdnech zemřel.\n\nPřípad ukradených letadel\n\nBiggles byl pověřen, aby vyřešil záhadu zmizení dvou letadel, z nichž jedno (jednalo se o Westland Lysander) bylo nalezeno zcela zničené na yorkshireském vřesovišti, a druhé (de Havlliand Mosquito) bylo nalezeno na otevřené pastvině neporušeno, avšak bez paliva. Každé letadlo bylo z jiného letiště. Biggles usoudil, že ačkoliv obě letadla byla ukradena ze dvou výcvikových jednotek, pořád se jednalo o vojenské typy a díky tomu se muselo jednat o zkušeného pilota (Biggles byl přesvědčen, že za tím stojí jeden a ten samý člověk), který byl buďto aktivním důstojníkem nebo jen letcem. Obě letecké základny byli blízko sebe, takže pachatel musel bydlet někde v sousedství. Biggles správně uvážil, že pachatel, chtěl letadla ukrást především kvůli benzínu v jejich nádržích, a proto si na ministerstvu letectví vyžádal záznam, jestli si náhodou nejprve nepokusil získat ho legální cestou. Z celkově čtyřech žádostí o letecký benzín byla jedna zamítnuta, a tak se Biggles s Gingerem za touto osobou vydali. Jednalo se o mladého muže jménem Merville Lucas Lutton a ten se jim po jejich představení přiznal, že letadla skutečně ukradl kvůli benzínu, který chtěl použít do svého nového letadla, jenž sám vyrobil. Lutton se chtěl po ukradení letadel zbavit důkazů, a tak navedl Lysandera nad vřesoviště a vyskočil z něho na padáku. U Mosquita ale odhadl zbytek benzínu k doletu na vřesoviště špatně, a po nouzovém přistání na pastvině ho opustil.\n\n\n\n\n\n\n\n\n\n\n"}
{"id": "1527897", "url": "https://cs.wikipedia.org/wiki?curid=1527897", "title": "Kostel svatého Petra a Pavla (Peruc)", "text": "Kostel svatého Petra a Pavla (Peruc)\n\nKostel svatého Petra a Pavla je římskokatolický filiální kostel v Peruci v okrese Louny. Stojí naproti zámku mezi náměstím E. Filly a náměstím Sv. Čecha. Od roku 1964 je chráněn jako kulturní památka.\n\nFarní kostel existoval v Peruci už v 14. století. Koncem první čtvrtiny 18. století byl znovu postaven nákladem 8 871 zlatých podle projektu architekta Pietra Paola Columbaniho. V roce 1824 proběhla obnova kostela.\n\nJednolodní kostel je orientovaný k západu. Má obdélnou loď s oble ukončeným presbytářem. K bočním stěnám přiléhá sakristie na jižní straně a schodiště na straně severní. Oba přístavky mají v prvním patře oratoře. Ke stranám východního průčelí přiléhají kaple a schodišťový přístavek. Boční kaple a sakristie mají nároží zdobená pilastry. Dominantou východního průčelí je hranolová věž s nárožními pilastry a cibulovou střechou. Boční fasády jsou členěné lizénovými rámci s předloženými pilastry a segmentově zakončenými okny.\n\nVe výklencích tříosého východního průčelí jsou umístěny sochy svatého Václava a svatého Jana Nepomuckého. Ve středu průčelí se nachází obdélný portál, nad nímž je okno a zvlněný křídlový štít s rozeklaným nástavcem. Ve výklenku štítu stojí socha Ježíše Krista. Po stranách štítu stojí sochy svatého Petra a svatého Pavla. Nad nimi na nástavci jsou sochy andělů.\n\nVe východní části lodi stojí zděná kruchta podepřená dvěma pilíři a podklenutá valenou klenbou s lunetami. Samotná kruchta je zaklenutá trojicí polí křížové klenby. Loď je třicet metrů dlouhá, sedm metrů široká a zaklenutá třemi poli plackové klenby a pásy, které sbíhají na pilastry na přízedních pilířích. Loď je zakončena stlačeným vítězným obloukem, za kterým je presbytář s valenou klenbou a lunetami. Sakristie má plochý strop, ale oratoře nad sakristií i protějším schodišťovým přístavkem mají plackové klenby a balkóny vyložené do prostoru presbytáře.\n\nHlavní oltář je iluzivní malovaná sloupová architektura. Zdobí jej obrazy svatého Petra a Pavla a Nejsvětější Trojice od Johanna Adama Schöpfa. Hlavní oltář je doplněn dvojicí protějškových oltářů z první třetiny osmnáctého století a další dvojicí rokokových oltářů s bohatou sochařskou výzdobou z poloviny osmnáctého století. Na starších oltářích jsou sochy a obrazy světců. Oba obrazy namaloval roku 1677 premonstrát Gerardi.\n\nKromě dalšího vybavení se v interiéru kostela nachází řada náhrobníků, které patří mimo jiné svobodnému pánovi Janovi z Ledeburu a jeho manželce Beatrix, rozené Beckové ze Steinu, Alexandrovi z Ledeburu a jeho manželce Anně Marii Alžbětě, rozené z Elverfeldtu (z roku 1717), Bedřichovi z Lobkovic (z roku 1594), Ludmile z Donína a faráři Alexandru Zeiczlerovi z roku 1805.\n"}
{"id": "1527899", "url": "https://cs.wikipedia.org/wiki?curid=1527899", "title": "Karel Boublík", "text": "Karel Boublík\n\nKarel Boublík (6. listopadu 1869 Kolinec – 1. května 1925 Lvov) byl český architekt, představitel novobaroka a secese působící ve Lvově.\n\nKarel Vilém Boublík se narodil dne 6. listopadu 1869 v Kolinci u Klatov v rodině Matěje Boublíka, hospodářského písaře na kolíneckém zámku, a jeho manželky Marie Žofie, rozené Honzíkové, dědičky rodného domu č.p. 42. Karel byl po Josefovi (* 10. června 1866) a Janovi (* 13. února 1868), jejich nejmladším synem. \n\nOd září roku 1879 až do listopadu 1883 studoval na C. k. slovanském gymnáziu v Brně (dnes na tř. kpt. Jaroše). Ve školním roce 1884/85 se stal studentem brněnské C. k. německé vyšší státní průmyslové školy, na tehdejším Winterhollerově náměstí. Zde roku 1887 dokončil svá středoškolská studia jako kvalifikovaný technický kreslič. Mezi jeho učitele patřili i dva významní architekti působící v Brně, brazilský rodák Germano Wanderley a německý odborník Alois Prastorfer. V té době žil Karel Boublík u svého strýce Václava Boublíka, vojenského úředníka. Po průměrném výsledku u maturitní zkoušky jeho stopa v Brně mizí.\n\nSvou profesní dráhu zahájil Boublík jako kreslič, později (1894–1895) byl zaměstnán ve lvovské filiálce vídeňské architektonické firmy Fellner a Helmer. V roce 1894 byl pověřen řízením několika staveb realizovaných ve lvovském Stryjském parku v rámci Haličské zemské výstavy, jejímiž architekty byli Franciszek Szkowron a Julian Zachariewicz. Boublík měl mj. na starosti \"Pavilon ženské práce\". V letech 1895–1896 byl vedoucím technické kanceláře významné lvovské stavební a architektonické firmy Ivana Levinského.\n\nOd roku 1897 mohl Boublík po úspěšném složení profesních zkoušek samostatně navrhovat a realizovat stavby budov. Brzy se stal se součástí komunity nejvýznamnějších stavitelů a architektů města Lvova, soustředěných v místním spolku (např. A. Kuhn, bři. Cybulšti, J. Balaban, A. Kamienobrodzki). Jeho nejbližšími spolupracovníky byl umělecký kovář a autor většiny kovaných ozdob a doplňků budov, český mistr Jan Dašek a polský sochař, jehož plastické reliéfy zdobí fasády domů, Bronislav Szoltys.\n\nKarel Boublík zemřel 1. května 1925 ve Lvově, kde byl pochován na zdejším Lyčakovském hřbitově (pole č. 19). Náhrobek se nedochoval.\n\n"}
{"id": "1527900", "url": "https://cs.wikipedia.org/wiki?curid=1527900", "title": "Christian Winther", "text": "Christian Winther\n\nChristian Winther (celým jménem Rasmus Villads Christian Ferdinand Winther, 29. července 1796, Fensmark u Næstvedu – 30. prosince 1876, Paříž) byl dánský pozdně romantický básník.\n\nNarodil se v rodině duchovního. Roku 1824 dokončil studium teologie na Kodaňské univerzitě, ale knězem se nestal. Působil jako domácí učitel, začal psát lyrické básně a roku 1828 vydal svou první básnickou sbírku \"Digte\" (\"Básně\"), jejímiž bezprostředními a prostými verši si získal širokou čtenářskou obec. Dědictví po strýci mu v letech 1830-1831 umožnilo cestovat po Evropě (Německo, Itálie a Švýcarsko).\n\nRoku 1841 odjel do Neustrelitzu, kde jej dánský král Kristián VIII. jmenoval profesorem dánštiny pro korunní princeznu Karolinu Marianu Meklenbursko-Střelickou, manželku jeho syna a pozdějšího krále Frederika VII.\n\nRoku 1848 se oženil s Julií Constancí Werlinovou (rozenou Lütthansovou), se kterou se znal již od roku 1836, když byla ještě provdána. Roku 1851 získal státní důchod. Ke stáří mu hrozila slepota, prožíval manželskou krizi a žil hlavně v Paříži, kde také zemřel. Pochován je v Kodani.\n\nVe svých verších postupně přešel od biedermeierovské idyličnosti k romantické rozpolcenosti. Některá jeho díla obsahujíerotické motivy a byla dokonce označena za nemravná. Jeho básně se vyznačují obdivem k přírodě a k ženám a mnohé z nich zlidověly a staly se z nich písně. Kromě poezie psal také prózu.\n\n"}
{"id": "1527901", "url": "https://cs.wikipedia.org/wiki?curid=1527901", "title": "Montt", "text": "Montt\n\nMontt je jméno katalánského původu a může označovat:\n\n\n\n\n"}
{"id": "1527913", "url": "https://cs.wikipedia.org/wiki?curid=1527913", "title": "Zápas ve volném stylu na Letních olympijských hrách 2004 – seznam účastníků", "text": "Zápas ve volném stylu na Letních olympijských hrách 2004 – seznam účastníků\n\nSeznam účastníků LOH v Athénách v zápasu ve volném stylu vykrystalizoval z olympijské kvalifikace konané v období od září 2003 do konce března 2004 formou kvalifikačních turnajů.\n\n Řecko v první fázi olympijské kvalifikace v přípradě účasti v olympijské váhové kategorii získalo automaticky účastnickou kvótu.\n\npozn:\n\nbez zastoupení\n\nbez zastoupení\n\npozn:\n\nJednotlivé národní olympijské výbory měly k dispozici 4 pozvánky (kvóty) v řecko-římském a volném stylu pro účast na Olympijských hrách v Athénách. Žádost o pozvánku se zasílala Mezinárodnímu olympijskému výboru (MOV) do 31. ledna 2004. O přidělení pozvánek rozhodovala po skončení olympijské kvalifikace Tripartitní komise složená z Mezinárodní zápasnické federace (FILA), Mezinárodního olympijskému výboru (MOV) a Asociace národních olympijských výborů (ACNO), které vyhověli podmínkám udělení pozvánky – podmínkám vyhovují především malé a rozvojové země.\n\nPozvánku resp. kvótu obdržely tyto čtyři země:\n\nTři z výše uvedených zemí nominovali na olympijské hry v Athénách volnostylaře/ku viz níže v tabulce.\n\nTripartitní komise složená z Mezinárodní zápasnické federace (FILA), Mezinárodního olympijskému výboru (MOV) a Asociace národních olympijských výborů (ACNO) držela 12 kvót zemím, které zasáhli do třífázové olympijské kvalifikace, neměli však štěstí na zisk kvalifikační kvóty. Snahou bylo rozdělit kvóty rovnoměrně podle kontinentů.\n\nDivokou kartu resp. kvótu obdrželo těchto 12 zemí:\n\nSedm z výše uvedených zemí nominovalo na olympijské hry v Athénách volnostylaře/ku viz níže v tabulce.\n\nBez výraznějšího výsledku zasáhl do všech tří fází olympijské kvalifikace volnostylař Luděk Burian (-55 kg). Dvě české volnostylařky Michala Křížková (-63 kg) a Kateřina Hálová (-72 kg) zasáhly do všech tří fází kvalifikace. Nejblíže k postoupu byla na 2. světové olympijské kvalifikace v Madridu Kateřina Hálová, kde skončila na konečném 5. místě (postupovaly první tři).\n"}
{"id": "1527915", "url": "https://cs.wikipedia.org/wiki?curid=1527915", "title": "Rue Cloche-Perce", "text": "Rue Cloche-Perce\n\nRue Cloche-Perce je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Rue François-Miron\" a končí na křižovatce s \"Rue du Roi-de-Sicile\". Ulici rozděluje na dvě části \"Rue de Rivoli\".\n\nV roce 1250 byla ulice již obklopena domy. V daňových registrech z let 1300–1313 se uvádí pod názvem \"Rue Renault-le-Fevre\" po některém místním řemeslníkovi. Ulice je citována v \"Le Dit des rues de Paris\". V roce 1660 byla ulice přejmenována na \"Rue de la Grosse-Margot\" (u tlusté Markéty) podle vývěsního štítu kabaretu, který se zde nacházel. V roce 1693 je již zmiňována pod názvem \"Rue de la Cloche-Percée\", tj u zvonku v perské modři podle domovního znamení.\n\nMinisterské rozhodnutí ze dne 3. března 1799 stanovilo šířku ulice na 6 metrů. Tato šířka byla na základě královského nařízení z 12. července 1837 zvýšena na 10 metrů. V roce 1854 při vzniku \"Rue de Rivoli\" byla ulice rozdělena na dvě části.\n\n"}
{"id": "1527917", "url": "https://cs.wikipedia.org/wiki?curid=1527917", "title": "Krakatit (sloučenina)", "text": "Krakatit (sloučenina)\n\nKrakatit je fiktivní výbušnina ze stejnojmenného románu \"Krakatit\" českého spisovatele Karla Čapka.\n\nSložení a struktura krakatitu je nejistá. Z textu vyplývá, že jde o sloučeninu argonu („tetrargon“) a že ve vzorci figurují dva atomy olova. Čtenářova hypotéza, že by mohlo jít o binární sloučeninu PbAr, je vyvrácena později, kdy se uvádí, že jde o „tetrargon jisté olovnaté soli“.\n\nPříprava krakatitu probíhá neupřesněným způsobem, za působení vysokofrekvenční oscilace resp. proudu.\n\nKrakatit je poměrně stálá sloučenina. Při zapálení hoří. Exploduje působením vysokofrekvenčního elektromagnetického záření blíže neurčených parametrů.\n"}
{"id": "1527920", "url": "https://cs.wikipedia.org/wiki?curid=1527920", "title": "Seznam hor a kopců v Afghánistánu", "text": "Seznam hor a kopců v Afghánistánu\n\nSeznam hor a kopců v Afghánistánu zahrnuje pojmenované afghánské vrcholy s nadmořskou výškou nad 6000 m. Celkem jich je v seznamu 43, z toho 3 s výškou nad 7000 m. Nejvyšší horou je Nošak vysoký 7492 m. 42 vrcholů leží na území provincie Badachšán, 1 na území provincie Núristán. Pokud jde o horopisné dělení, 35 vrcholů patří do Hindúkuše a 8 do Pamíru.\n\n\n"}
{"id": "1527927", "url": "https://cs.wikipedia.org/wiki?curid=1527927", "title": "Binární sloučenina", "text": "Binární sloučenina\n\nBinární sloučenina je chemická sloučenina obsahující právě dva chemické prvky. Její složení lze vyjádřit obecným vzorcem \"A\"\"B\".\n\nNejznámějšími příklady mohou být kovalentní binární sloučenina vodíku s kyslíkem voda (HO) nebo binární iontová sloučenina sodíku a chloru chlorid sodný (NaCl).\n\nKonkrétní kombinace prvků ve většině případů ještě jednoznačně nedefinuje chemickou sloučeninu, např. binární sloučeniny uhlíku a vodíku tvoří velkou rozmanitou skupinu uhlovodíků.\n"}
{"id": "1527930", "url": "https://cs.wikipedia.org/wiki?curid=1527930", "title": "Kaple Narození Panny Marie (Borovy)", "text": "Kaple Narození Panny Marie (Borovy)\n\nKaple Narození Panny Marie je hodnotná venkovská klasicistní mešní kaple ve vesnici Borovy v okrese Plzeň-jih. Pro kapli zasvěcenou svátku Narození Panny Marie je charakteristické ojedinělé členění průčelí portikem. Kaple náleží pod římskokatolickou farnost Merklín vikariátu Plzeň-jih v plzeňské diecézi, pravidelné bohoslužby se v ní nekonají. Kaple je od roku 1964 chráněnou kulturní památkou České republiky.\n\nKaple Narození Panny Marie byla vystavěna na jihozápadním okraj vsi, pro rozvoj vesnice se v současnosti nachází přibližně ve středu jejího intravilánu, v nadmořské výšce 364 m. Společně s památnou Borovskou lípou stojí v těsném trojúhelníku, který je vymezen na východě silnicí I/27 z Plzně do Klatov, na jihu korytem Borovského potoka a na severozápadě místní komunikací vedoucí do jihozápadní části vsi. Několik desítek metrů od kaple na západ prochází také Železniční trať Plzeň – Klatovy – Železná Ruda.\n\nPůvodní kapli na dnešním místě nechal roku 1703 vystavět Martin Falout. Podle kroniky písmáka Tomáše Vovese přišel Martin Falout z Bavorska a na své cestě v Borovech těžce onemocněl. Jako nemocný v horečkách slíbil, že pokud se uzdraví, postaví v Borovech kapli. Uzdravil se a svůj slib splnil postavením malé dřevěné kapličky. Stránky obce Borovy však uvádí jinou verzi, podle které byla kaple vystavěna ve stejném roce nákladem vikáře Jana Tiebla a mnoha dalších dárců.\n\nDo dřevěné kaple umístil Martin Falout sochu Panny Marie, která byla údajně vytvořená dle sochy pořízené biskupem Schaffgotschem do kostela svatého Jana Křtitele ve Vřeskovicích. Socha byla doplněna latinským nápisem, který by se do češtiny přeložil takto: „Ty, jenž tudy jdeš, poklekni a Zdrávas Maria řekni.“ Za sochou přezdívanou Panna Maria Borovská začali chodit místní, neboť věřili, že přímluva v nemoci od borovské Madony je jistá. Později se přidali lidé z okolí a brzy ke kapli hojně putovali věřící, zvláště od poloviny 18. století, uváděni jsou i poutníci z Bavorska a zastavovali zde i formani. Vděční prosebníci pořídili Panně Marii s Jezulátkem zlatem vyšívané šaty a korunovali ji korunkou s drahokamy. Z jejich darů byla kaple vystavěna z cihel, v roce 1764 omítnuta zvenku i uvnitř. K této původní kapli byla v roce 1768 na východní straně přistavěna předsíň, v níž se na kapli prvně objevily čtyři sloupy.\n\nChatrná dřevěná kaple však nedokázala zastavit zloděje, který sošku ukradl, sebral její roucho a samotnou sochu zahodil do řeky. Doplavala ke stavidlům mlýnského náhonu, kde ji našel mlynář. Když se pobouření obyvatel Borov uklidnilo, vybrali Borovští mezi sebou peníze a vystavěli novou kapličku. Nového roucha a korunky se dočkala i socha.\n\nSoudobá podoba kaple pochází z roku 1834, kdy byla kaple zcela přestavěna. Nově vysvěcena byla 8. září 1835 vikářem Janem Augustem Bieblem, který v ní sloužil první mši svatou. V roce 1840 (podle historie obce až v roce 1847) získala kaple řádnou mešní licenci, což podpořilo slávu kaple. K ní pak putovala procesí, nejčastěji 8. září, a to z Přeštic, Lukavice, Nezdic, Horšic, Kbela, Předslavi, Klatov, Chudenic, Merklína, Vřeskovic a Dnešic, připojili se i němečtí obyvatelé Černotína a Přestavlk. Procesí k borovské kapli provázel zpěv i hudba, v Borovech byla všechna procesí vítána a později vyprovázena. Kázání k procesím se obvykle odehrálo venku pod lípami.\n\nInteriér byl přemalován v roce 1941 přičiněním děkana Smetany. Díky darům obyvatel Borov se kaple dočkala výrazné opravy v roce 1955. V roce 1960 byla v menším rozsahu poškozena ohněm. Poslední větší oprava zahrnující i osazení nové věžičky proběhla v letech 1999–2000.\n\nV 90. letech 20. století byla obnovena tradice procesí jako součást poutní slavnosti Narození Panny Marie Borovské. Procesí vychází např. od borovského Prokopova mlýna a směřuje ke kapli. Procesí samotného se účastní okolo 150 lidí, nejvíce atraktivní jsou desítky družiček v bílých šatech, mnoho dalších diváků přihlíží či čeká u kaple.\n\nKlasicistní, přesněji empírová kaple je vystavěna na obdélném půdorysu s neodsazeným trojbokým závěrem. Průčelí dominuje otevřený portikus v celé šíří kaple, ve kterém čtyři toskánské sloupy nesou stlačené obloučky, římsu a štít. Průčelí je ukončeno nízkým trojúhelníkovým štítem s nezdobeným tympanonem. Průčelí vlastní kaple prolamuje v její hlavní ose umístěný obdélný hlavní vchod s půlkruhovým nadpražním nástavcem. Hlavní vchod je osazen dvoukřídlými dveřmi s prosklenými poli. Motiv toskánského řádu se opakuje v podobě nárožních polosloupů, které rámují průčelí vlastní kaple. Boční vchod je umístěn v pravé stěně kaple, jeho vzhled včetně světlíku odpovídá hlavnímu vchodu, osazené dveře se však liší. V levé stěně je umístěno obdélné okno s půlkruhovým zakončením, stejnou podobu mají i dvě okna v bočních stěnách presbytáře. Nároží presbytáře jsou zvýrazněna pilastry, zadní stěna má naznačené okno umístěním odpovídající ostatním.\n\nSedlová střecha navazuje na štít hlavního průčelí. Je krytá taškami bobrovkami a na jejích obou stranách jsou umístěny malé vikýře ve tvaru volského oka. V zadní části střechy nad kněžištěm je na hřebenu umístěna šestiboká zvonice s oplechovanou jehlancovou věžičkou. Věžička zvonice vrcholí kovovým latinským křížem, jehož křížení je nahrazeno mariánským monogramem MARIA v kruhu se svatozáří.\n\nPředsíň je dlážděna keramickou dlažbou s hrubým povrchem, nad jejím rovným stropem je umístěna kruchta. Nad lodí je placková klenba. Kněžiště je odděleno půlkruhovým vítězným obloukem na pilastrech. Samotné kněžiště je zakončeno trojbokým závěrem s valenou klenbou se štukovými žebry a trojúhelníkovými výsečemi. Stěny a strop jsou zdobeny malbami, na levé straně ve štukovém zrcadle. V Soupisu památek z roku 1907 je uváděn barokní oltář se sochou Panny Marie a sochami sv. Barbory a sv. Kateřiny po stranách.\n\nSoupis památek z roku 1907 zmiňuje ve věžičce dva zvony:\n"}
{"id": "1527941", "url": "https://cs.wikipedia.org/wiki?curid=1527941", "title": "Kvalita dat", "text": "Kvalita dat\n\nTermín kvalita dat (též jakost dat nebo údajů) se týká stavu kvalitativních nebo kvantitativních aspektů poskytované informace. Data se obecně považují za kvalitní, pokud jsou vhodná k zamýšlené činnosti, rozhodování a plánování. \nKromě toho jsou data považována za vysoce kvalitní, pokud správně zobrazují konstrukt skutečného světa, ke kterému se vztahují. S rostoucím počtem zdrojů dat se navíc zvyšuje význam vnitřní konzistence dat, bez ohledu na vhodnost použití pro jakýkoli konkrétní vnější účel. Názory lidí na kvalitu dat se mohou lišit, dokonce i v případě, že se diskutuje o stejné sadě dat použitých pro stejný účel. V takovém případě se k dohodě o definici a standardech kvality dat používá schválený systém řízení dat (Data Governance). Pro zajištění potřebné jakosti může být vyžadováno čištění dat (anglicky data cleansing) včetně standardizace.\n\nStav úplnosti, shody, konzistence, aktuálnosti, unikátnosti/duplikace, integrity a přesnosti, díky nimž jsou data vhodná pro konkrétní použití.\n\nSoučet znaků a charakteristik dat, které mají vliv na jejich schopnost uspokojit daný účel; míra stupně dokonalosti pro faktory související s daty.\n\nKompletní, na standardech založená, konzistentní, přesná a časově označená data.\n\nPodle ISO 9000:2015 kvalita dat může být definována jako míra, do které soubor charakteristik údajů splňuje požadavky. Příklady charakteristik jsou: úplnost, platnost, přesnost, konzistence, dostupnost a aktuálnost. Požadavky jsou definovány jako potřeba nebo očekávání, které jsou uvedeny, obecně předpokládané nebo povinné. Existují však i další standardy týkající se kvality dat, například ISO 25012 definuje 15 kvalitativních dimenzí dat. ISO 8000 je mezinárodní standard pro kvalitu dat.\n\nŘada dodavatelů software nabízí nástroje pro analýzu a opravu dat nízké kvality in situ, poskytovatelé služeb mohou data čistit na základě smlouvy a poradci radí při úpravách procesů nebo systémů tak, aby se v první řadě vyhnuli problémům s kvalitou dat.\n\nProblém nabyl takové důležitosti, že společnosti ustavují týmy pro správu údajů, jejichž jedinou úlohou ve firmě je zodpovědnost za kvalitu dat.\n\nVětšina nástrojů pro kvalitu dat nabízí řadu nástrojů pro vylepšení dat, která mohou zahrnovat následující funkce:\n\nZajištění kvality údajů (QA) je proces profilování dat za účelem odhalení nesrovnalostí a dalších anomálií v datech a provádění činností patřících do oblasti čištění dat, například odstranění extrémních odchylek, přidání interpolací a podobně.\n\nKontrola kvality dat (QC) je proces řídící využití dat pro určenou aplikaci nebo proces. Tato činnost se provádí před i po procesu zajištění kvality dat, který spočívá ve zjištění nekonzistence a opravě dat. Kontrola kvality používá informace z procesu zajištění kvality k rozhodnutí použít data pro analýzu (viz Analýza dat) nebo v aplikaci nebo obchodním procesu.\n\nObecný příklad: pokud proces Kontrola kvality zjistí, že data obsahují příliš mnoho chyb nebo nesrovnalostí, zabrání tomu, aby byla data použita pro zamýšlený proces, který by mohl způsobit selhání. Konkrétní aplikace: poskytnutí neplatných měření z několika senzorů do funkce automatického pilota v letadle by mohlo způsobit jeho pád.\n\nKvalita dat (DQ) je specifická oblast vyžadovaná pro integritu správy dat tím, že pokrývá mezery v problémech s daty. To je jedna z klíčových funkcí, které napomáhají správě dat monitorováním dat a nalézají výjimky neobjevené současnými operacemi správy dat. \n\nKontroly kvality dat jsou však nadbytečné, pokud obchodní logika pokrývá stejnou funkčnost a splňuje stejný účel jako kvalita dat. Následuje několik oblastí datových toků, které mohou vyžadovat stálé kontroly kvality dat:\n\n"}
{"id": "1527944", "url": "https://cs.wikipedia.org/wiki?curid=1527944", "title": "Diecéze Edessa v Makedonii", "text": "Diecéze Edessa v Makedonii\n\nDiecéze Edessa v Makedonii je titulární diecéze římskokatolické církve.\n\nEdessa v Makedonii v dnešním Řecku, je starobylé biskupské sídlo nacházející se v římské provincii Makedonia I. Byla sufragánnou arcidiecéze Soluň.\n\nJediným známým biskupem je Isidor, který se roku 692 zúčastnil Trullské synody.\n\nDnes je využívána jako titulární biskupské sídlo; v současnosti nemá svého titulárního biskupa.\n\n\n\n"}
{"id": "1527947", "url": "https://cs.wikipedia.org/wiki?curid=1527947", "title": "Diecéze Ecsalus", "text": "Diecéze Ecsalus\n\nDiecéze Ecsalus je titulární diecéze římskokatolické církve.\n\nEcsalus identifikovatelné s městem Iksal v dnešním Izraeli, bylo starobylé biskupské sídlo nacházející se v římské provincii Palestina II. Bylo součástí jeruzalémského patriarchátu a sufragánnou arcidiecéze Scythopolis.\n\nJediným známým biskupem je Partenios, který se roku 536 zúčastnil synody v Jeruzalémě.\n\nDnes je využívána jako titulární biskupské sídlo; dosud nebylo obsazeno.\n\n\n"}
{"id": "1527952", "url": "https://cs.wikipedia.org/wiki?curid=1527952", "title": "Ndaye Mulamba", "text": "Ndaye Mulamba\n\nNdaye Mulamba (4. dubna 1948, Kananga – 26. ledna 2019, Johannesburg) byl konžský fotbalový útočník.\n\nByl členem reprezentace Zairu na Mistrovství světa ve fotbale 1974, nastoupil ve 2 utkáních. Za reprezentaci DR Kongo/Zairu hrál v letech 1967–1976. Na klubové úrovni hrál za Renaissance Kasaï, AS Bantous a AS Vita Club. S AS Vita Club získal 4 mistrovskéh tituly.\n\n"}
{"id": "1527958", "url": "https://cs.wikipedia.org/wiki?curid=1527958", "title": "JU-61", "text": "JU-61\n\nJU-61 je typové označení pro obytné domy, které byly realizovány na území Jugoslávie po roce 1961. Označení má podle společnosti Jugomont, která jej realizovala. Na rozdíl od typických panelových domů v Československu nebo SSSR umožňoval tento systém modifikace dispozic jednotlivých bytů. Jednotlivé panelové domy typu JU-61 byly známé především díky hliníkovému obložení na fasádě, a proto byly místními označovány jako \"limenke\" neboli plechovky.\n\nZákladní podmínky, které pro tvorbu tohoto systému výstavby typizovaných bytových domů byly zohledněny, byla státem stanovená cena bytů, kterou dodavatel nemohl překročit, a dále značný hlad po bydlení, který byl v poválečné Jugoslávii i na přelomu 50. a 60. let 20. století. Domy byly realizovány na základě patentu, za kterým stáli Bogdan Budimirov, Željko Solar a Dragutin Stilinović. První paneláky tohoto typu byly umístěny do sídliště Remetinečki gaj na okraji Záhřebu. Ač měl tento typ domů velmi rychlý nástup, využití systému JU-61 postupně klesalo v polovině 60. let 20. století v souvislosti s liberalizací trhu a příchodem nových standardů a postupů, které byly importovány ze západní Evropy.\n\nVětšina bytů realizovaných tímto způsobem měla plochu 360 x 480 cm. Systém byl uplatňován především v Chorvatsku, řada obytných bloků v Novém Záhřebu vznikla právě za pomoci této technologie. Kromě toho za pomoci systému JU-61 vznikaly nové domy i ve Skopje, Sarajevu, Celji nebo v Čačaku. Uplatněn byl rovněž při výstavbě Bloku 28 na Novém Bělehradě. Jednotlivé domy byly většinou pěti až sedmipatrové.\n"}
{"id": "1527962", "url": "https://cs.wikipedia.org/wiki?curid=1527962", "title": "Zdopravy.cz", "text": "Zdopravy.cz\n\nZdopravy.cz je český zpravodajský web zaměřený na oblast ekonomických, politických i provozních informací o dopravě. Spustil jej v srpnu 2017 ekonomický novinář Jan Sůra, od září 2017 jej společně s ním provozuje ekonomický novinář Jan Šindelář a zpočátku s nimi spolupracoval i IT konzultant Josef Petrák; od října 2017 provozují web prostřednictvím společnosti Avizer Z, s.r.o., v níž je většinovým společníkem Jan Rotta. \n\nProjekt spustil začátkem srpna 2017 Jan Sůra, který se dopravnímu a ekonomickému zpravodajství věnoval od roku 2004 a odešel z deníku MF Dnes a portálu iDnes.cz na jaře 2017 po aféře, kdy se novinář MF Dnes Marek Přibil domlouval s politikem Andrejem Babišem, vlastníkem listu, ohledně zveřejňování textů o politicích. Od září 2017 se k projektu přidal Jan Šindelář, který dříve pracoval v ekonomické redakci ČTK a do srpna 2017 v ekonomickém deníku E15 a na webu E15.cz, a věnoval se rovněž ekonomice a dopravě, a to od roku 2005. Další spolupracovník, Josef Petrák, působil od roku 2007 ve vedení železničního magazínu ŽelPage. \n\nJako provozovatel serveru je uvedena společnost Avizer Z, s.r.o., vzniklá i zapsaná 11. října 2017. Jejími společníky jsou Jan Rotta (60 %), Jan Sůra (20 %, původně 15 %) a Jan Šindelář (20 %, původně 15 %), zhruba první rok byl s 10% podílem společníkem i Josef Petrák. Jednatelem byl do 1. října 2018 pouze Josef Petrák, od 1. října 2018 jsou jednateli Jan Sůra a Jan Šindelář. \n\nJosef Petrák uvedl, že na trhu viditelně chybí souhrnné zpravodajství z oblasti dopravy, po němž je vysoká poptávka. Cílem webu je soustředit na jednom místě ekonomické, politické i provozní informace z oboru dopravy, web má ambici být v této oblasti hlavním portálem. Projekt je zacílen na manažery a zaměstnance z řady dopravních oborů včetně výstavby infrastruktury, cestující veřejnost i příznivce jednotlivých druhů dopravy. Jan Sůra označil za absolutní prioritu nezávislost obsahu. \n\nWeb Mediaguru označil tento projekt vedle webu Peak.cz za další web se specializovaným ekonomickým zpravodajstvím, na kterém se podílejí zkušení novináři.\n\nV anketě Křišťálová Lupa 2019 získal web Zdopravy.cz 8. místo v kategorii Zpravodajství a publicistika. \n\nWeb zveřejňuje zpravodajské články v chronologickém pořadí, pomocí tagů jsou seskupovány do tématických kategorií, v hlavním záhlaví jsou nabídnuta témata železnice, silnice, automobily, letectví, vodní doprava, stavebnictví, infrastruktura, lidé, cestovní ruch. Většina textů je však tagována i dalšími hesly, např. dopravci, rozhovory, zprávy, elektromobilita a mnohé další, úplný seznam 42 rubrik v abecedním pořadí je v dolní části úvodní stránky. Rubriky netvoří žádnou strukturu, „hlavní“ témata uvedená v záhlaví nejsou rozbalovací. Každý článek je zpravidla opatřen jednou velkou titulní fotografií. \n\nČtenáři mohou pod články formou komentářů řazených do vláken diskutovat. Pro diskusi je použit wpDiscuz, plugin WordPressu.\n\nWeb je proložen reklamními bannery. Jako partneři projektu jsou odkazovány Řízení letového provozu České republiky, s. p., C.S.CARGO a.s., Ředitelství silnic a dálnic ČR a CzechToll s.r.o. Některé reklamy mají formu zpravodajských článků, reklamní charakter je u nich někdy vyznačen pouze tím, že kromě jiných tématických kategorií jsou zároveň tagovány také heslem Aktuální komerční sdělení, jindy pouze tím, že místo jména autora článku je je uvedeno slovo „inzerent“ (aniž by bylo jasně označeno, kdo je zadavatelem). Mezi inzerenty se kromě přiznaných partnerů webu objevila například reklamní společnost BigBoard. \n\nÚzce přidruženým sesterským webem se stejným provozovatelem je inzertní portál pracezdopravy.cz, nabízející pracovní příležitosti z dopravních a souvisejících oborů. Dále jsou ze záhlaví webu Zdopravy.cz odkazovány datový web IODA, provozovaný spolkem sběratelů nejen statistických dat o dopravě a ekonomice dopravy, a portál elektronického mýtného systému v ČR, provozovaný Ředitelstvím silnic a dálnic ČR.\n\n"}
{"id": "1527969", "url": "https://cs.wikipedia.org/wiki?curid=1527969", "title": "Balkán (Praha)", "text": "Balkán (Praha)\n\nBalkán je místní název pro území, které se nachází v severovýchodní části Prahy 3. Rozkládá se na hřebeni táhlého vrchu a jeho severním svahu, převážně v katastru obce Vysočany a částečně v katastru obce Žižkov. Oblast mezi Krejcárkem, Novými Vysočany a vrchem Třešňovkou přibližně ohraničují ulice Na Balkáně, Spojovací a Odlehlá. Název \"„Balkán“\" nesou ulice Na Balkáně a Pod Balkánem a zastávka MHD Balkán.\n\nOblast Balkánu patřila k obvodu Praha IX – Vysočany, z něj byla roku 1949 připojena k obvodu Praha 11. Ulice Na Balkáně vznikla roku 1925 při výstavbě kolonie rodinných domů družstva Domov, kterou ze severní strany ohraničovala. Při následné výstavbě východním směrem byla tato ulice prodloužena až k vrchu Třešňovka a ulici Spojovací; na pozemku na její severní straně byla roku 1938 založena zahrádkářská kolonie pod stejným názvem.\n\n\nOd ulice Spojovací vede ulicí Na Balkáně směrem ke Gymnáziu Na Pražačce cyklostezka A25.\n\n\n"}
{"id": "1527975", "url": "https://cs.wikipedia.org/wiki?curid=1527975", "title": "Culture Sainte-Catherine", "text": "Culture Sainte-Catherine\n\nCulture Sainte-Catherine (též Cuture Sainte-Catherine) bylo území v Paříži, které bylo v majetku kláštera Sainte-Catherine-du-Val-des-Écoliers. Oblast se nacházela ve čtvrti Marais. Po roce 1545 zde vznikla zástavba parcelací části panství kláštera.\n\nOblast Couture Sainte-Catherine se nachází mezi \"Rue du Parc-Royal\", \"Rue de Turenne\" a severní částí \"Rue Pavée\", tj. na území 3. a 4. obvodu. Zahrnuje velké množství historických památek, mezi nimi i sedm paláců pocházejících z doby vzniku čtvrtě, některé byly přestavěné v 17. a 18. století: hôtel Carnavalet, hôtel de Savourny, hôtel Lamoignon, hôtel de Donon, hôtel de Marle, hôtel de Châtillon a hôtel d'Albret.\n\nMajetek kláštera Sainte-Catherine, založeného roku 1229 v prostoru \"Place du Marché Sainte-Catherine\", se rozkládal na přibližně devíti hektarech od \"Rue Saint-Antoine\". Na jihu tvořily přibližně hranice \"Rue de Birague\" a \"Rue Malher\", na západě \"Rue Pavée\" a \"Rue Elzévir\", \"Rue du Parc-Royal\" až k \"Rue Saint-Gilles\" na severu a na východě část stávajícího náměstí \"Place des Vosges\".\n\nÚzemí Sainte-Catherine bylo založeno ve 13. století na části panství templářského chrámu, který se ho vzdal ve prospěch nového kláštera, a na pozemcích, které darovali dva pařížští měšťané Nicolas Gibouin a Pierre de Braine. Z těchto pozemků platili mniši roční poplatek klášteru svatého Viktora. Tato oblast byla později na jihozápadě zmenšena výstavbou paláce Chavigny kolem roku 1295, paláce Tournelles ve 14. století a vykopáním kanalizační stoky v roce 1417 v prostoru \"Rue de Turenne\", přes kterou v roce 1482 postavili mniši ze Sainte-Catherine most pro přístup k východní části panství. Tato část o rozloze tří hektarů byla v roce 1615 vyměněna za léno mezi \"Rue Montorgueil\" a \"Rue Française\" kvůli výstavbě \"Place Royale\". Hranice klášterního majetku byly označeny značkami, z nichž několik je stále viditelných ve zdi hasičské zbrojnice č. 7 na \"Rue de Sévigné\" a na paláci Lamoignon na rohu ulic \"Rue Pavée\" a \"Rue des Francs-Bourgeois\".\n\nJižní část panství mezi kostelem a \"Rue Saint-Antoine\" (od \"Rue Malher\" k \"Rue de Turenne\") byla rozparcelována a zastavěna již před 14. stoletím. Severozápadní část zůstala jako zahrady a sady až do poloviny 16. století. Pěstovala se zde pšenice a réva vinná, zelenina a ovocné stromy. V roce 1545 klášter Sainte-Catherine kvůli zhodnocení svého panství rozparceloval pozemky mezi současnými ulicemi \"Rue Parc-Royal\" na severu, \"Rue de Sévigné\" na východě, \"Rue des Francs-Bourgeois\" na jihu a \"Rue Elzévir\" na západ. Území bylo rozděleno na 59 pozemků, z nichž 53 se prodalo už za čtyři měsíce. Kupující měli povinnost vybudovat domy do tří let. Mezi nimi byli členové pařížského parlamentu nebo královské komory. Někteří zakoupili více pozemků, například Jacques des Ligneris, předseda pařížského parlamentu koupil čtyři výměry, na nichž postavil palác Carnavalet. Toulouský arcibiskup Antoine Sanguin kardinál de Meudon získal severně od bývalých městských hradeb osm pozemků k rozšíření svého paláce. Jiní jako řemeslníci či obchodníci zakoupili méně rozsáhlé pozemky. Tento úspěch vedl mnichy v roce 1549 k rozdělení dalších devíti pozemků severně od současné ulice \"Rue de Jarente\" k \"Rue Parc-Royal\". Tato druhá část byla zastavěna pomaleji (výstavba byla dokončena až kolem roku 1631) kvůli existenci stoky, o jejímž zakrytí bylo rozhodnuto v roce 1560. Poslední pozemek koupil v roce 1580 Marc Miron, lékař krále Jindřicha III.\n\nTyto parcelace probíhaly i na dalších panstvích v okolí – u paláce Saint-Pol králem Františkem I. v roce 1543, několik let poté u paláce Barbette a v roce 1603 u panství paláce Tournelles při založení \"Place Royale\". Tyto parcelace znamenaly rozšířebí čtvrti Marais směrem na východ. Po období městského růstu od 13. století, kdy se rozvíjely nové čtvrti Bourg Saint-Martin-des-Champs a Ville-Neuve du Temple následovalo dlouhé období stagnace mezi lety 1348 a 1500 v důsledku morové epidemie a stoleté války. Od poloviny 16. století tak dochází k nové expanzi města. \n"}
{"id": "1527976", "url": "https://cs.wikipedia.org/wiki?curid=1527976", "title": "Bovinní respiratorní syncytiální virus", "text": "Bovinní respiratorní syncytiální virus\n\nBovinní respiratorní syncytiální virus (BRSV – Bovine Respiratory Syncytial Virus) je nejčastější původce respiračního onemocnění skotu (BRD – Bovine Respirátory Disease). \n\nPoprvé byl detekován v Japonsku, Belgii a Švýcarsku v roce 1967. \n\nŘadí se mezi pneumoviry do skupiny Paramyxoviridae. Je to skupina RNA virů. \n\nPříbuzné jsou  mu respiratorní virus humánní (HRSV), ovčí (ORSV) a kozí (CRSV).  \n\nNázev vznikl z typického průběhu nemoci. Vir má cytopatický efekt, napadne buňky epitelu respiračního traktu, dojde k fúzi sousedních buněk, z mnoha buněk se vytvoří jedna velká s více jádry (syncytium).\n\nZa posledních 25 let patří celosvětově mezi nejčastější viry způsobující respirační onemocnění u telat a mladého skotu. Předpokládá se, že až 70% telat přijde do styku s BRSV. Virus napadá v první řadě epitel dýchacího aparátu od nosní sliznice až po řasinkový epitel dolních cest dýchacích. Otevírá bránu bakteriálním infekcím. Dospělý dobytek je rezervoárem viru, u něj probíhá nemoc skrytě. \n\nNeexistuje žádný stát ani region na světě, který by byl ozdraven od všech virových původců BRD. Drtivá většina moderních chovatelů svá stáda očkuje proti BRD jedinou polyvalentní vakcínou. Boj proti BRD splývá v jediné s bojem proti BRSV.\n\nNejčastěji se nakazí telata brzy po porodu. Inkubační doba je 7 dní. První klinické příznaky jsou serózní výtok z nosu, pokašlávání, zrychlené dýchání, teplota 40°C a více. \n\nPokud by nedošlo k bakteriální infekci, zvířata by se spontánně vyléčila do jednoho týdne. Akutní průběh je pro BRSV typický. \n\nV terénních podmínkách dochází k bakteriální infekci (\"Mannheimia haemolytica, Pasteurella multocida, Haemophilus somnus ==\" \"Histophilus somni\", \"Mycoplasma)\". Serózní výtok z nosu se změní na hnisavý, rozvine se akutní zápal plic. Pokud není akutní zápal plic doléčen, následuje úhyn zvířete nebo přechod do chronického stádia. To se projevuje suchým kašlem, povrchovým a zrychleným dýcháním (tele dýchá jen na část plic), komplikacemi spočívajícími v infekci ledvin, kloubů, septikémii (bakterie kolují v krvi).\n\nNení důležité, zda je tele primárně infikováno virem IBR, BRSV, BVD, PI3 nebo adenoviry, následný průběh nemoci je stejný. \n\nZvíře si po prodělané nemoci může odnést následky na celý život (záněty ledvin, kloubů, trvalé postižení plic, zaostávání ve vývoji).\n\nJako stájová infekce se projevují ve všech kontinuálních provozech. \n\nSezónní výskyt je častější v zimních měsících.\n\nJiž od osmdesátých let minulého století se komerčně vyrábějí levné a účinné vakcíny proti BRD. \n\nZajišťují kvalitní imunitu proti čtyřem hlavním virovým původcům (IBR, BRSV, BVD, PI3). Následně se do těchto polyvalentních vakcíny přidaly antigeny na adenoviry a Pasterelózu. Jsou považovány za standardní vakcinaci ve vyspělých státech. Proočkovanost se blíží 100%.\n\nZákladní vakcinační schéma je vakcinace ve 3. a 4.měsíci stáří plus každoroční vakcinace celého stáda. Existují vakcíny, které lze podat intra nasálně (kapky do nosu) první týden po narození telat. Používají se, jen pokud nemají telata dostatek kolostrálních protilátek (tele s prvním napitím mleziva získává i protilátky od matky). \n\nZápaly plic se léčí antibiotiky společně s NSAIDs. Nejefektnější je podávat antibiotika injekčně v jednorázové aplikaci. Jedinou injekční dávkou se zajistí účinná hladina po celou léčbu.\n\nPreventivní podávání antibiotik po přesunu mladého dobytka v mléce. Tato forma je často užívaná, ale málo účinná. Nemocná telata pijí málo či vůbec, akutní pneumonie přechází do chronické formy s trvalým postižením kloubů, ledvin, plic. Pokud se k ní chovatel musí uchýlit, pak má vážný zdravotní problém. Vyřešit ho musí změnou systému chovu. \n\nVzdušný odchov skotu minimalizuje rizika přenosu infekce mezi telaty a zamezuje přenosu infekce od dospělého dobytka. Pokud je dělán správně, pak žádné preventivní podávání antibiotik není zapotřebí.\n\nStáty jako ČR, který ozdravuje od IBR, nemůže používat základní vakcinaci proti BRD. Osvědčené vakcíny proti 4 a více virům používané farmáři po celém světě se v ČR používat nesmí. \n\nExistují vakcíny proti BRSV, které se používat v ČR mohou a měly by.\n\n\n\n"}
{"id": "1527981", "url": "https://cs.wikipedia.org/wiki?curid=1527981", "title": "Sun of Goldfinger", "text": "Sun of Goldfinger\n\nSun of Goldfinger je kolaborativní studiové album amerických hudebníků Davida Torna, Tima Berna a Chese Smithe. Vydala jej 1. března 2019 společnost ECM Records na CD a gramofonové desce (gramofonová deska však obsahovala pouze dvě ze tří skladeb). Všechny tři skladby dosahují délky přes 20 minut. Kromě ústředního tria se na albu podíleli i další hudebníci, například Craig Taborn a smyčcové kvarteto Scorchio Quartet.\n\n\nVe skladbě „Spartan, Before It Hit“ dále hráli:\n\n"}
{"id": "1527983", "url": "https://cs.wikipedia.org/wiki?curid=1527983", "title": "Craig Taborn", "text": "Craig Taborn\n\nCraig Taborn (* 20. února 1970 Minneapolis) je americký klavírista. Hudbě se věnoval od dětství. Ve dvanácti letech dostal od rodičů syntezátor Moog a ve stejné době začal docházet na lekce klavíru. Na střední škole dva roky studoval hudební teorii a kompozici. Své první vlastní album vydal v roce 1994, doprovázeli jej na něm kontrabasista Jaribu Shahid a bubeník Tani Tabbal. Později vydal řadu dalších alb a spolupracoval s desítkami hudebníků, mezi něž patří například Chris Potter, Bill Laswell, Roscoe Mitchell a John Zorn. V roce 2019 hrál na albu \"Sun of Goldfinger\" tria David Torn, Tim Berne a Ches Smith. V červnu 2019 vystupoval v rámci Zornova Bagatelles Marathonu v Praze.\n"}
{"id": "1527984", "url": "https://cs.wikipedia.org/wiki?curid=1527984", "title": "David Torn", "text": "David Torn\n\nDavid Torn (* 26. května 1953 Amityville) je americký kytarista, hudební producent a skladatel. Své první album vydal v roce 1984 pod názvem \"Best Laid Plans\". Vydala jej společnost ECM Records, se kterou spolupracoval i na dalších deskách. V roce 2019 vydal ve spolupráci se saxofonistou Timem Bernem a perkusionistou Chesem Smithem album \"Sun of Goldfinger\". Během své kariéry spolupracoval s mnoha hudebníky napříč žánry; patří mezi ně například David Bowie, Manu Katché a Madonna. Byl členem skupiny Bruford Levin Upper Extremities. Rovněž se věnuje skládání filmové hudby, složil ji například pro snímky \"Světla páteční noci\" (2004), \"Saint John of Las Vegas\" (2009) a \"(Ne)zadaní\" (2013). Jeho syn Elijah B. Torn se rovněž věnuje hudbě.\n\n"}
{"id": "1527986", "url": "https://cs.wikipedia.org/wiki?curid=1527986", "title": "Tim Berne", "text": "Tim Berne\n\nTim Berne (* 16. října 1954 Syracuse) je americký saxofonista. O hraní na hudební nástroj neměl zájem až do doby, kdy chodil na Lewis & Clark College. Značný vliv na něj mělo album \"Dogon A.D.\" (1972) od Julia Hemphilla, se kterým si později i zahrál. Během své kariéry spolupracoval s mnoha hudebníky, mezi něž patří například John Zorn, Jósuke Jamašita, Nels Cline a Michael Formanek. V roce 2019 vydal ve spolupráci s Davidem Tornem a Chesem Smithem album \"Sun of Goldfinger\". Také vydal několik desítek vlastních alb.\n"}
{"id": "1527988", "url": "https://cs.wikipedia.org/wiki?curid=1527988", "title": "Spolek Za krásnou Olomouc", "text": "Spolek Za krásnou Olomouc\n\nKaždé dva roky uděluje Cenu Rudolfa Eitelbergera za zdařilý počin v oblasti architektury, urbanismu a péče o památky v Olomouci a Olomouckém kraji.\n\nOficiální stránky spolku\n"}
{"id": "1527989", "url": "https://cs.wikipedia.org/wiki?curid=1527989", "title": "Stadion Nagai", "text": "Stadion Nagai\n\nStadion Nagai (též Nagai Stadium, Yanmar Stadium Nagai či ) je víceúčelový stadion sloužící zejména pro fotbal a atletiku v Nagai Park v Ósace. Pojme 50 000 diváků. Domácí zápasy zde hraje fotbalový klub Cerezo Ósaka.\n\nStadion byl postaven v roce 1964 při příležitosti olympijských her v Tokiu, kde se pořádaly zápasy ve fotbale. Jeho kapacita byla pro 23 000 diváků. V roce 1996 byl zcela restrukturalizován projektem ve výši 380 milionů USD a stal se nejstarším stadionem použitým pro mistrovství světa ve fotbale 2002, kdy hostil několik zápasů. V roce 2007 byl zrekonstruován pro mistrovství světa v atletice 2007.\n\nKdyž Ósaka podala nabídku pro pořádání olympijských her v roce 2008, měl tento stadion být jejím hlavním centrem her. Pořádání ale bylo uděleno Pekingu.\n"}
{"id": "1527991", "url": "https://cs.wikipedia.org/wiki?curid=1527991", "title": "US Open 2019 – čtyřhra juniorů", "text": "US Open 2019 – čtyřhra juniorů\n\nČtyřhra juiorů US Open 2019 probíhala v první polovině září 2019. Do deblové soutěže newyorského tenisového grandslamu hraného na tvrdém povrchu nastoupilo třicet dva párů. Obhájcem titulu byla bulharsko-britská dvojice Adrian Andrejev a Anton Matusevich, jejíž členové do soutěže nezasáhli.\n\nVítězem juniorské čtyřhry se stal nenasazený pár složený ze 17letého Američana Eliota Spizzirra a jeho 18letého krajana Tylera Zinka, který ve finále zdolal česko-běloruskou dvojici Andrew Paulson a Alexandr Zgirovskij ve dvou setech 7–6 a 6–4. Oba šampioni vybojovali premiérové grandslamové tituly. Každý si do juniorského kombinovaného žebříčku ITF připsal 270 bodů.\n\n"}
{"id": "1527994", "url": "https://cs.wikipedia.org/wiki?curid=1527994", "title": "Margareta Sedlnitzky-Odrowas von Choltic", "text": "Margareta Sedlnitzky-Odrowas von Choltic\n\nMargareta Marie Amalie Sedlnitzky-Odrowas von Choltic, rozená \"von Eichendorff\" (12. ledna 1859 Sedlnice – 2. května 1937 Nisa), byla básnířka a spisovatelka pocházející ze šlechtického rodu Eichendorffů.\n\nMargareta se narodila 12. ledna 1859 na zámku v Sedlnicích jako dcera Rudolfa svobodného pána von Eichendorff a jeho ženy Marie von Thymian. Po svém dědovi Josefu baronu von Eichendorff (1788–1857), romantickém básníkovi a dramatikovi, podědila poetickou duši. Prožila velmi šťastné dětství na zámku svého otce v Sedlnicích. V jejich básnických počátcích jí podporovala domácí učitelka a chůva, „nádherné prostředí kolem Sedlnic samo šeptalo své rýmy…“. Ve třinácti letech sepsala první verše: o stesku po domově, o milovaném rodném kraji, o přírodě nebo přátelích. O rok později napsala román \"Kämpfe und Entsagen\" a následoval další román \"Novellen und Skizzen\", kde popisuje život na vesnici.\n\nDne 18. července 1887 se na zámku v Sedlnicích provdala za Pavla Michaela Františka svobodného pána Sedlnitzkyho-Odrowas von Choltic a stala se zámeckou paní na zámku ve Výškovicích u Bílovce. Z manželství vzešly děti Albrecht (1888–1976), Paula (1889–1971) a Rudolf (1891–1959). Pro stále narůstající dluhy byl ale její manžel donucen Výškovice v roce 1909 prodat a rodina se přestěhovala do Vídně, kde také 14. března 1919 Pavel Sedlnitzky zemřel. Margareta také těžce onemocněla a dlouhou dobu se léčila v různých nemocnicích a sanatoriích. Teprve v roce 1925 podnikla cestu do rodného kraje. Navštívila bývalý zámek svého otce v Sedlnicích a dlouhé hodiny trávila v zámeckém parku. Ubytovala se u svých příbuzných na zámku v Bílovci. Na pozvání německé nadace \"Eichendorff-Stiftung\" odjela do tehdy německé Nisy, kde 2. května 1937 zemřela ve stejném domě jako její dědeček Joseph von Eichendorff.\n"}
{"id": "1527997", "url": "https://cs.wikipedia.org/wiki?curid=1527997", "title": "Posušje", "text": "Posušje\n\nPosušje () je město a sídlo stejnojmenné opčiny v Bosně a Hercegovině v Západohercegovském kantonu. Nachází se asi 3 km od hranic s Chorvatskem, asi 46 km severozápadně od Mostaru. V roce 2013 žilo v samotném Posušje 6 386 obyvatel, v celé opčině pak 20 698 obyvatel.\n\nKromě vlastního města zahrnuje opčina i vesnice Bare, Batin, Broćanac, Čitluk, Gradac, Konjsko, Masna Luka, Osoje, Podbila, Poklečani, Rastovača, Sutina, Tribistovo, Vinjani, Vir, Vrpolje, Vučipolje, Zagorje a Zavelim.\n\nSousedními městy jsou Grude, Jablanica, Široki Brijeg, Tomislavgrad a chorvatské město Imotski.\n"}
{"id": "1527998", "url": "https://cs.wikipedia.org/wiki?curid=1527998", "title": "Rue de Jarente", "text": "Rue de Jarente\n\nRue de Jarente je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Rue de Turenne\" a končí na křižovatce s \"Rue de Sévigné\".\n\nV letech 1773–1774 došlo ke zboření kláštera Sainte-Catherine-Val-des-Écoliers. V uvolněném prostoru byly posléze otevřeny nové ulice, mezi nimi v roce 1784 též \"Rue de Jarente\". Louis-François-Alexandre de Sénas d'Orgeval de Jarente (1746–1810), na jehož počest byla ulice pojmenována, byl biskup koadjutor v diecézi Orléans a převor bývalého kláštera. Po roce 1790 byl ústavním biskupem.\n\n\n"}
{"id": "1528000", "url": "https://cs.wikipedia.org/wiki?curid=1528000", "title": "Nový Záhřeb", "text": "Nový Záhřeb\n\nNový Záhřeb (chorvatsky Novi Zagreb) je rozsáhlé panelové sídliště, které se nachází v chorvatské metropoli Záhřebu, jižně od centra. Od zbytku města jej odděluje řeka Sáva. \n\nPo druhé světová válce procházela Jugoslávie rozsáhlým procesem urbanizace, který znamenal značnou poptávku po bydlení ve větších městech. Záhřeb jako druhé největší město v zemi a hlavní město Chorvatska měl nemalou potřebu výstavby nových bytových domů. Plán na výstavbu rozsáhlého sídliště jižně od řeky Sávy byl poprvé představen v roce 1957. Již o několik let dříve bylo ale rozhodnuto o výstavbě nového výstaviště v obdobné lokalitě. Konkrétní plán na stavbu sídliště byl představen v letech 1959 a 1960, jeho autory byli urbanisté Zenko Kolacio, Mirko Maretić a Josip Uhlik. V roce 1962 byl doplněn ve své východní části projektem pro sídliště Zapruđe. Celkem bylo projektováno pro 250 000 lidí, ve skutečnosti zde žije okolo 120 tisíc obyvatel.\n\nProjekt sídliště předpokládal vznik modernistického města s roštovým systémem hlavních ulic, které navazují na hlavní osy a dopravní tahy chorvatské metropole. Západo-východní osu tvoří třída Avenija Dubrovnik a severo-jižní třída Avenija Većeslava Holjevca, pojmenovaná po primátorovi města, který se zasadil o výstavbu sídliště.. Pro potřeby snížení nákladů byly jednotlivé domy budovány jako panelové, za pomoci systému JU-60 a JU-61, které si nechala patentovat domácí společnost Jugomont. Měly umožnit rychlou a levnou výstavbu, nápadné jsou díky vyměnitelnému hliníkovému obložení fasád. Ve své době bylo sídliště považováno za nejmodernější na území Chorvatska, bylo prezentováno veřejnosti a konaly se sem i zájezdy. Jugoslávský režim jej prezentoval jako cíl, kterého má být v socialistické společnosti dosaženo. \n\nSídliště však nebylo realizováno v celé své navržené podobě (jižní části nikdy nebyly dostavěny); kromě toho zde bylo později uskutečněno sídliště Dugave v jihovýchodní části. Třetí východo-západní osa (dnešní \"Vatikánská ulice\") rovněž nebyla nikdy dokončena. V západní části Nového Záhřebu měla být přeložena železniční trať, což rovněž nebylo realizováno. \n\nI přes neukončenost původního návrhu byly v Novém Záhřebu provedeny revitalizační práce, které měly původní socialistické sídliště určitým způsobem zatraktivnit pro obyvatele a zlepšit občanskou vybavenost. Vznikla rovněž i nová obchodní centra a kulturní objekty, mezi které patří např. Muzeum současného umění. Některé z nich, jako např. univerzitní nemocnice, však nebyly nikdy dokončeny. \n\nDopravně je sídliště napojeno ze severu pomocí třech mostů (Mostu svobody, Jadranský most, Most mládeže) na historické centrum města. Ve směru západně od sídliště vede \"Jadranska avenija\", která sídliště napojuje na dálnici A1, jižně od něj poté směřuje třída \"Avenija Savezne Republike Njemačke\", která jej spojuje s dálnicí A3. \n\nHlavní silniční tahy jsou dvou- až tříproudové třídy, které odpovídají koncepci města z 60. a 70. let 20. století. \n\nSídliště je napojeno na místní tramvajovou síť. Nemá však vlastní železniční nádraží, nejbližší je stanice \"Zagreb-Klara\", která se nachází u obce Sveta Klara.\n\n\n"}
{"id": "1528005", "url": "https://cs.wikipedia.org/wiki?curid=1528005", "title": "Štědrkov", "text": "Štědrkov\n\nŠtědrkov () je zaniklá vesnice, základní sídelní jednotka a katastrální území o výměře 0,85 km² obce Dolní Dvořiště, část Rychnov nad Malší (9 km jižně od Kaplice). V roce 2011 zde stál jeden dům se dvěma obyvateli.\n\nPrvní písemná zmínka o Štědrkově pochází z roku 1379. Osada původně patřila do rožmberského panství. V roce 1485 byla věnována klášteru Vyšší Brod, kterému patřila až do roku 1850.\n\nV roce 1869 byl Štědrkov veden pod názvem Cerekev osada obce Český Rychnov v okrese Kaplice, v letech 1880–1890 pod názvem Cerekev osada obce Rychnov nad Malší v okrese Kaplice, v letech 1900–1910 pod názvem Cerekov osada obce Rychnov nad Malší v okrese Kaplice, v letech 1921–1950 osada obce Rychnov nad Malší v okrese Kaplice. V šedesátých letech 20. století byla většina domů zbourána. V letech 1961–1972 byl Štědrkov část obce Rychnov nad Malší v okrese Český Krumlov, od 1. ledna 1973 se jako část obce neuvádí (součást obce Dolní Dvořiště v okrese Český Krumlov).\n"}
{"id": "1528006", "url": "https://cs.wikipedia.org/wiki?curid=1528006", "title": "Grude", "text": "Grude\n\nGrude () je město a sídlo stejnojmenné opčiny v Bosně a Hercegovině v Západohercegovském kantonu. Nachází se asi 12 km od hranic s Chorvatskem, asi 37 km západně od Mostaru. V roce 2013 žilo v samotném Grude 4 404 obyvatel, v celé opčině pak 17 865 obyvatel.\n\nKromě vlastního města zahrnuje opčina i vesnice Blaževići, Borajna, Donji Mamići, Dragičina, Drinovačko Brdo, Drinovci, Gorica, Jabuka, Puteševica, Ružići, Sovići a Tihaljina.\n\nSousedními městy jsou Ljubuški, Posušje, Široki Brijeg a chorvatské město Imotski.\n"}
{"id": "1528012", "url": "https://cs.wikipedia.org/wiki?curid=1528012", "title": "Ljubuški", "text": "Ljubuški\n\nLjubuški () je město a sídlo stejnojmenné opčiny v Bosně a Hercegovině v Západohercegovském kantonu. Nachází se asi 7 km od hranic s Chorvatskem, asi 32 km jihozápadně od Mostaru. V roce 2013 žilo v samotném Ljubuški 4 387 obyvatel, v celé opčině pak 29 521 obyvatel.\n\nKromě vlastního města zahrnuje opčina i vesnice Bijača, Cerno, Crnopod, Crveni Grm, Dole, Grab, Grabovnik, Gradska, Greda, Grljevići, Hardomilje, Hrašljani, Humac, Kašče, Klobuk, Lipno, Lisice, Miletina, Mostarska Vrata, Orahovlje, Otok, Pregrađe, Proboj, Prolog, Radišići, Stubica, Studenci, Šipovača, Teskera, Vašarovići, Veljaci, Vitina, Vojnići a Zvirići.\n\nSousedními městy jsou Čapljina, Čitluk, Grude a chorvatská města Metković a Vrgorac.\n"}
{"id": "1528013", "url": "https://cs.wikipedia.org/wiki?curid=1528013", "title": "Krokus (hudební skupina)", "text": "Krokus (hudební skupina)\n\nKrokus je švýcarská rocková skupina. Vznikla v roce 1974 a během její existence se v ní vystřídalo více než třicet členů. Své první album skupina vydala v roce 1976 pod názvem \"Krokus\". Do roku 2017 vydala celkem osmnáct studiových alb, několik z nich bylo ve Švýcarsku oceněno zlatou či platinovou deskou. Dvě alba dostala zlatou desku také ve Spojených státech amerických, kde se desky kapely v osmdesátých letech pravidelně umísťovaly v hitparádách. Podle informací z roku 2011 kapela prodala více než 13 milionů svých nahrávek.\n\n"}
{"id": "1528029", "url": "https://cs.wikipedia.org/wiki?curid=1528029", "title": "The Early EPs", "text": "The Early EPs\n\nThe Early EPs je kompilační album anglické skupiny Happy Mondays. Vydáno bylo 25. října 2019, a to jak digitálně, tak i na čtyřech 12\" barevných gramofonových deskách. Všechny nahrávky byly nově remasterovány. Kompilace obsahuje první čtyři extended play kapely z let 1985 až 1987 – \"Forty Five\" (1985; produkce Mike Pickering), \"Freaky Dancin/The Egg\" (1986; produkce Bernard Sumner), \"Tart Tart\" (1987; produkce John Cale) a \"24 Hour Party People\" (1987; produkce David Young). Vydání alba bylo oznámeno počátkem října 2019, kdy byl zároveň zveřejněn nový animovaný videoklip k písni „The Egg“ v režii Petea Fowlera.\n"}
{"id": "1528031", "url": "https://cs.wikipedia.org/wiki?curid=1528031", "title": "Ted Chiang", "text": "Ted Chiang\n\nTed Chiang (narozen v roce 1967) je americký spisovatel science fiction s čínskými kořeny. Jeho čínské jméno je Chiang Feng-nan (姜峯楠). Za svá díla obdržel 4 ceny Nebula, 4 ceny Hugo, cenu Johna W. Campbella za “Nejlepšího nového autora” a 4 ceny Locus.\nJeho povídka “Příběh tvého života” posloužila jako předloha pro film “Příchozí” (2016).\n\nNarodil se ve městečku Port Jefferson ve státě New York. Oba jeho rodiče se narodili v Číně, ale kvůli čínské občanské válce emigrovali na Tchaj-wan, a následně do Spojených států. Odpromoval na Brownově univerzitě v oboru informatika, a v roce 1989 prošel šestitýdenním kurzem pro začínající spisovatele Clarion Writers Workshop. Od července 2002 pracoval jako technický spisovatel v softwarové firmě, a žil ve městě Bellevue poblíž Seattlu.\n\nMomentálně žije ve Washingtonu se svojí partnerkou Marcií Glover.\n\n\n"}
{"id": "1528043", "url": "https://cs.wikipedia.org/wiki?curid=1528043", "title": "Pilgrims", "text": "Pilgrims\n\nPilgrims je česká videohra od studia Amanita Design. Hra vyšla bez předchozího oznámení 6. října 2019. Hra je určena pro osobní počítače a iOS.\n\n\"Pilgrims\" je 2D adventura s ručně kreslenou grafikou. Hráč se potuluje po herním světě, řeší různé problémy a získává nové přátele. Většinu problémů lze řešit více způsoby. Hra zaujme pohádkovou stylizací. Předměty a postavy jsou přitom představovány kartami, které musí hráč přitáhnout na obrazovku, aby je mohl využít.\n\nHráč z počátku začíná s pouze jednou postavou - Tulákem. Postupně se k němu však připojí Babka, Loupežník a Čert. S těmito postavami se hráč potuluje po herním světě a řeší problémy místních postav. Svět je inspirován pohádkami středoevropského a východoevropského folklóru. Lze tak potkat kromě čerta i vodníka, draka, ale i krále a princeznu.\n\nHra byla ve vývoji dva roky. Naprogramoval ji Michal Berlinger. Grafiku a herní design měl na starost Jakub Dvorský. Dále se na vývoji podílel Václav Blín, který vytvořil animace. Hudbu pro \"Pilgrims\" složil Tomáš Dvořák známý jako Floex.\n"}
{"id": "1528045", "url": "https://cs.wikipedia.org/wiki?curid=1528045", "title": "Machundžra", "text": "Machundžra\n\nMachundžra nebo Machundžia ( Махәнџьра, a megrelsky მახუნჯია – Machundžia) je vesnice v Abcházii v okrese Gali. Těsně přiléhá k okresnímu městu Gali, s kterým sousedí na západě. Na západě sousedí také s Šašikvarou, dále na severozápadě a na severu s Galchučem, s Rečchu a s Gumryšem v okrese Tkvarčeli, které od Machudžry oddělují Vodní nádrž Gali a řeka Chob, na východě s Dichazurgou a na jihu s Čuburchindžem.\n\nOficiálním názvem obce je Vesnický okrsek Machundžra \"(rusky Махунджийская сельская администрация, abchazsky Махәнџьра ақыҭа ахадара)\". Za časů Sovětského svazu se okrsek jmenoval Machundžijský selsovět \"(Махунджийский сельсовет)\".\n\nSoučástí Machundžry jsou následující části:\n\n\nMachundžra resp. Machundžia byla v minulosti součástí gruzínského historického regionu Samegrelo, od 17. století Samurzakanu. Po vzniku Sovětského svazu byla vesnice součástí Abchazské ASSR. Téměř celá populace byla gruzínské národnosti. Obec spadala pod okres Gali. V sovětské éře byla obec, jež časem prakticky srostla s rozvíjejícím se okresním městem Gali, reorganizována. V té době zahrnovala celý současný vesnický okrsek Šašikvara, jehož součást Mziuri bylo tehdy alternativní jméno pro Machundžiu. \n\nCchir byl po nastolení sovětské moci součástí Rečcho-Cchirského selsovětu. S blížícím se rozpadem Sovětského svazu byl Rečcho-Cchirský selsovět zrušen a obce Rečchu i Cchir byly přetransformovány v nově vzniklý Rečchinský a Cchirský selsovět.\n\nBěhem války v Abcházii v letech 1992–1993 byla obec ovládána gruzínskými vládními jednotkami. Na konci této války se zdejší obyvatelé z Abcházie uprchli. Dvě třetiny se po skončení bojů vrátily a ocitly pod vládou separatistické Abcházie. V roce 1996 došlo k přejmenování Machundžie na současný název Machundžra. Později byla od Machundžry osamostatněna Šašikvara a okolní vesničky, a byl přičleněn Cchir, přestože tam z Machundžry nevede přes kopce a lesy žádná rozumná cesta.\n\nDle Moskevských dohod z roku 1994 o klidu zbraní а o rozdělení bojujících stran byla Machundžra začleněna do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla v roce 2008 Ruskem uznána nezávislost Abcházie.\n\nDle nejnovějšího sčítání lidu z roku 2011 je počet obyvatel této obce 1020 a jejich složení následovné:\n\n\nPřed válkou v Abcházii žilo v obci 1195 obyvatel, v celém Machundžijském selsovětu 1671 obyvatel.\n\n"}
{"id": "1528047", "url": "https://cs.wikipedia.org/wiki?curid=1528047", "title": "Carter Smith", "text": "Carter Smith\n\nCarter Smith (* 6. září 1971) je americký filmový režisér a módní fotograf. Pochází z Maine a v roce 1989, po dokončení střední školy, se usadil v New Yorku. Krátce studoval na Fashion Institute of Technology, později se však rozhodl rozvíjet kariéru. Fotografoval řadu osobností, mezi něž patří například herečka Jennifer Aniston, hudebník John Cale, herec Joe Manganiello nebo modelka Erin Wasson. Jeho fotografie byly publikovány mimo jiné v časopisech \"Arena Homme +\", \"GQ\", \"Vogue\" a \"W\". Režijní kariéru zahájil v roce 1998 jedenáctiminutovým snímkem \"Me and Max\". Jeho prvním celovečerním filmem je horor \"Ruiny\" (2008). Roku 2014 natočil film \"Jamie Marks Is Dead\" (2014). Otevřeně se hlásí ke své homosexuální orientaci.\n\n"}
{"id": "1528049", "url": "https://cs.wikipedia.org/wiki?curid=1528049", "title": "John Naber", "text": "John Naber\n\nJohn Phillips Naber (* 20. ledna 1956 Evanston) je bývalý americký plavec, člen univerzitního klubu USC Trojans.\n\nNa mistrovství světa v plavání 1973 obsadil třetí místo v závodě na 200 metrů volný způsob. Na Letních olympijských hrách 1976 získal čtyři zlaté medaile, když vyhrál obě znakařské trati, kraulařskou štafetu a polohovou štafetu. V závodě na 200 metrů volným způsobem skončil na druhém místě za Bruce Furnissem. Překonal čtyři světové rekordy v individuálních závodech a dva ve štafetě; na montrealské olympiádě byl prvním, kdo zaplaval 200 m znak v čase pod dvě minuty. Časopis \"Swimming World\" ho zvolil nejlepším světovým plavcem roku 1976, získal také James E. Sullivan Award pro nejlepšího amerického amatérského sportovce roku 1977. V roce 1982 byl uveden do Síně slávy světového plavání.\n\nVystudoval psychologii, pracoval v marketingu pro firmy Speedo a The Walt Disney Company, byl členem organizačního výboru Letních olympijských her 1984 v Los Angeles. Byl komentátorem přenosů pro televizi ESPN. Působí jako motivační řečník a spisovatel.\n\n"}
{"id": "1528065", "url": "https://cs.wikipedia.org/wiki?curid=1528065", "title": "Francesco Bartolozzi", "text": "Francesco Bartolozzi\n\nFrancesco Bartolozzi (25. září 1725 Florencie – 7. března 1815 Lisabon) byl italský rytec. Své nejproduktivnější období strávil v Londýně. Je známý charakteristickou „pastelkovou“ metodou své práce, která napodobovala jemnost kresby křídou.\n\nBartolozzi se narodil ve Florencii v roce 1727. Původně měl následovat povolání svého otce zlatníka, ale projevil takový talent a vkus při vytváření návrhů, že byl svěřen do péče dvěma florentským umělcům (jedním z nich byl Ignazio Hugford a druhým Giovanni Domenico Ferretti), kteří ho učili malovat. Po třech letech učení odešel do Benátek studovat umění rytectví. Velmi obdivoval dílo německého rytce Josepha Wagnera.\n\nJeho první zakázky v Benátkách byly práce ve stylu Marca Ricciho, Francesca Zuccarelliho a dalších. V té době pracoval pro Josepha Wagnera, kterého obdivoval. Poté se na krátkou dobu přestěhoval do Říma, kde dokončil řadu rytin podle fresek v městské části Grottaferrata od Domenichina, zobrazující život svatého Niluse. (Svatý Nilus byl mnich, opat, uctívaný ve východních pravoslavných a římskokatolických církvích a jeho svátek se v byzantském kalendáři slaví 26. září). V roce 1764 se na krátký čas vrátil do Benátek a poté odešel do Londýna.\n\nV Londýně žil téměř čtyřicet let. Vytvořil obrovské množství rytin, včetně rytiny podle obrazu \"Clytie\" Annibale Carracciho a \"Virgin and Child\" (\"Panna s dítětem\") podle Carla Dolciho. Velká část jeho rytin je vytvořena podle malířů Giovanniho Battisty Ciprianiho a Angeliky Kauffmanové. Bartolozzi také přispěl řadou prací do \"Boydell's Shakespeare Gallery\". Kreslil také své vlastní skici červenou křídou. Brzy poté, co přijel do Londýna, byl jmenován královským rytcem s ročním platem 300 liber. V roce 1768 byl zvolen zakládajícím členem Royal Academy a v roce 1802 se stal zakládajícím prezidentem společenství rytců Society of Engravers v Londýně.\n\nJeho žáky byli Michele Benedetti, Ignatius Joseph van den Berghe, Thomas Cheesman, Lambertus Antonius Claessens, Daniel Gardner, Christiaan Josi, Johan Fredrik Martin, Conrad Martin Metz, Luigi Schiavonetti, John Keyse Sherwin, Heinrich Sintzenich, Peltro William Tomkins, Domenico Bernardo Zilotti a Gabriel Scorodomoff.\n\nV roce 1802 Bartolozzi přijal místo ředitele Národní akademie v Lisabonu. Jeho syn Gaetano Stefano Bartolozzi, narozený v roce 1757, byl také rytec a otec anglické herečky a operní zpěvačky Lucie Elizabeth Vestris, rozené Bartolozzi.\n\nFrancesco Bartolozzi zemřel v Lisabonu 7. března 1815 ve svých 89 letech.\n\nTicozzi a Bryan publikovali seznam jeho prací včetně:\n\n\n\n\n\n\n"}
{"id": "1528068", "url": "https://cs.wikipedia.org/wiki?curid=1528068", "title": "Douglas McGrath", "text": "Douglas McGrath\n\nDouglas McGrath (* 12. února 1958 Midland) je americký herec, režisér a scenárista. Hrál například v šesti filmech Woodyho Allena – \"Celebrity\" (1998), \"Sladký ničema\" (1999), \"Darebáčci\" (2000), \"Hollywood v koncích\" (2002), \"Café Society\" (2016) a \"Rifkin's Festival\" (2020), stejně jako v jeho seriálu \"Crisis in Six Scenes\" (2016). Rovněž s ním spolupracoval na scénáři k filmu \"Výstřely na Broadwayi\" (1994), za který byl nominován na Oscara. Sám režíroval filmy \"Emma\" (1996), \"Společník\" (1999), \"Nicholas Nickleby\" (2002), \"Pochybná sláva\" (2006) a \"Nechápu, jak to dokáže\" (2011).\n\n"}
{"id": "1528070", "url": "https://cs.wikipedia.org/wiki?curid=1528070", "title": "Karel Vopička", "text": "Karel Vopička\n\nKarel Josef Vopička (3. listopadu 1857 Dolní Hbity – 3. září 1935 Chicago), v anglických textech Charles J. Vopicka, byl americký průmyslník a diplomat českého původu. Roku 1880 emigroval do USA a stal se úspěšným podnikatelem v Chicagu (nejprve obchodník, notář a bankéř, později spoluzakladatel a prezident pivovaru Atlas Brewing Co.). Angažoval se v českoamerické komunitě a podporoval Demokratickou stranu. V letech 1913–1920 působil jako vyslanec Spojených států pro Rumunsko, Srbsko a Bulharsko se sídlem v Bukurešti; v této roli během první světové války organizoval pomoc zajatcům a uprchlíkům, zastupoval zájmy několika válčících mocností na Balkáně a po vstupu USA do války podporoval úsilí Rumunska, organizoval obranu proti bolševikům a nakonec urovnával spory nástupnických států se sousedy a menšinami. Jeho činnost byla široce oceňována; po skončení války získal státní vyznamenání Rumunska, Jugoslávie a Československa. Byl autorem pamětí, vydaných anglicky (\"Secrets of the Balkans\", 1921), česky (\"Taje Balkánu\", 1927) a později i rumunsky a srbsky.\n\nNarodil se 3. listopadu 1857 v Dolních Hbitech u Příbrami jako jedno ze čtrnácti dětí rolníka-domkáře Josefa Vopičky. Navštěvoval obecnou školu v Příbrami, poté absolvoval s vyznamenáním pražskou obchodní akademii. Studium zčásti financoval zpěvem v benediktinském a křižovnickém klášteře. Po maturitě pracoval nejprve jako účetní měšťanského pivovaru v Berouně a poté u firmy Prokopec v Praze.\n\nV červnu 1880 opustil Prahu a odcestoval z Le Havre lodí \"La France\" do USA, kam dorazil 3. července. Nejprve zamířil do Racine (Wisconsin), ale už následujícího roku se usadil v Chicagu. Společně s Otto Kubínem založil firmu Vopička & Kubín, která prováděla notářské úkony, vymáhala dědictví v Rakousku a Německu, prodávala lístky na transatlantické plavby, poskytovala finanční služby (vklady, úvěry, převody peněz do Evropy) a zprostředkovávala nákupy a prodeje nemovitostí. 16. července 1885 byl naturalizován, čímž se stal americkým občanem.\n\nRoku 1891 založil společně s Ottou Kubínem a Janem Královcem pivovar \"Bohemian Brewing Company\", roku 1896 přejmenovaný na \"Atlas Brewing Company\", a byl jmenován jeho prezidentem (předsedou představenstva) a ředitelem. Čtyři roky také pracoval jako ředitel Kaspar State Bank.\n\nVedle podnikatelských aktivit se zapojil do veřejného života. V letech 1894 až 1897 byl členem Chicago West Park Commission, 1901 až 1907 členem školní rady (Chicago Board of Education), 1902 až 1904 členem zvelebovací komise (Chicago Board of Local Improvements. Roku 1906 zasedal v Chicago Charter Commission a 1912 v obchodní komoře (Chicago Association of Commerce). Angažoval se v české komunitě jako předseda České besedy v Chicagu, místopředseda Česko-americké národní rady a člen Česko-americké tiskové kanceláře.\n\nRoku 1904 kandidoval do Sněmovny reprezentantů v 5. obvodu státu Illinois za Demokratickou stranu. Vyhrál primární volby a byl v tisku vynášen jako jeden z nejlepších kandidátů v historii daného okresu, ale kvůli velké neoblibě Demokratů obecně a naopak charismatu republikánského prezidenta Theodora Roosevelta byl překvapivě poražen jiným chicagským Čechem, poměrně neznámým Antonínem Michálkem (který se tak stal prvním Čechem v americkém Kongresu).\n\nVopička také stále udržoval kontakt s původní vlastí. Například roku 1887 navštívil spolu s p. Královcem Prahu; při té příležitosti věnoval 50 zlatých Akademickému čtenářskému spolku a byl jmenován čestným korespondentem obchodního sdružení Merkur. V roce 1900 se stal zakládajícím členem Tonnerovy nadace (pojmenované po bývalém řediteli Emanuelu Tonnerovi), zřízené na podporu uplatnění absolventů pražské obchodní akademie.\n\n6. září 1913 byl prezidentem Wilsonem navržen na post vyslance Spojených států v Srbsku, Rumunsku a Bulharsku. Byl kontroverzním kandidátem; na jednu stranu byl oceňován jeho elán a podnikatelský úspěch, na druhou stranu se proti němu ostře vymezovali zastánci prohibice, kterým vadilo Vopičkovo spojení s pivovarnictvím. Někteří zesměšňovali argument vyslovovaný na jeho podporu, že „je sice pivovarník, ale alkohol nepije“. Jiným zase vadil jeho evropský původ. 11. září 1913 byla nominace jednomyslně schválena Senátem poté, co se jeho hlavní odpůrce Albert B. Cummins nemohl účastnit hlasování a další dva zastánci prohibice, Wesley Livsey Jones a Porter J. McCumber, se nechali přesvědčit senátorem Lewisem ke změně názoru. Po zveřejnění této zprávy došly do Kongresu tisíce protestních dopisů, ale rozhodnutí už bylo nezvratné. Radost měli naopak např. Irové, protože řady amerických diplomatů rozšířil další katolík. Bylo to poprvé, kdy se americkým vyslancem stal člověk narozený mimo území USA.\n\nVopička se v první polovině října rozloučil s českými přáteli i dalšími významnými osobnostmi v Chicagu a po zastávce ve Washingtonu, kde uspořádal banket pro senátora Lewise a jednoho z kongresmanů, odjel společně s tajemníkem Frankem B. Kendrickem (který byl povoláním reportér z Chicaga) přes New York, Brémy, Prahu a Vídeň do Bukurešti.\n\n1. listopadu 1913 přijel do Prahy na státní nádraží, kde mu místní představitelé připravili velkolepé přivítání. Očekával ho například náměstek pražského starosty Schrötter, profesor Lubor Niederle, vinohradský starosta a bývalý zaměstnavatel Jan Prokopec, členky Amerického klubu dam a několik učitelů, průmyslníků a bankéřů. V následujících dnech se setkal například s pražským starostou Grošem a představiteli Národní rady české (sdružení pro udržování kontaktů se zahraničními Čechy); v projevu zdůraznil zájem amerických Čechů o dění ve staré vlasti a poděkoval prezidentu Wilsonovi za jmenování; shromáždění představitelé pak prezidentovi odeslali pozdravný telegram. Navštívil také rodné Dolní Hbity a zvláště Příbram, kde se mu dostalo velkého uvítání. Hostitelé oceňovali mimo jiné jeho pomoc při organizování sokolské výpravy do Ameriky a rovněž odeslali telegram prezidentu Wilsonovi. Přijal ho i místodržitel Franz Thun und Hohenstein a sešel se se spisovateli, novináři a podnikateli.\n\nNadšené uvítání, kterého se mu v Čechách dostalo, ale mělo také nepříznivé následky. Sudetští Němci mu například vytýkali, že ve svých projevech prosazoval české vlastenectví, ale nezdůrazňoval nutnost loajality k rakouskému státu — což je princip, kterým se řídí američtí Češi i on osobně („jsem Čech, ale také Američan“). Jak se později ukázalo, stěžovala si na jeho pražské vystupování i rakouská vláda. Ministr zahraničí William Jennings Bryan následně vyzval Vopičku, aby přestal s projevy a pokračoval v cestě přímo do Bukurešti. Zveřejnění této záležitosti mělo politické dopady i v USA, kde část novinářů, zejména zastánci prohibice, kritizovala vládu za vysílání nezkušených diplomatů. Kritika se nevyhnula ani českým novinářům, kteří vytýkali ministru Bryanovi, že trvá na tom, aby američtí diplomaté používali název „Prague, Austria“ místo „Prague, Bohemia“; České království nebylo tehdy suverénním státem a vyvoláváním malicherných sporů mohli novináři jen zkomplikovat Vopičkovo postavení.\n\nZ Prahy odjel 11. listopadu přes Vídeň.\n\nVopičkovo působení na vyslaneckém postu souhrnně popisují jeho vlastní paměti, vydané ve 20. letech pod názvem \"Taje Balkánu\". 27. listopadu měl v Bukurešti audienci u krále Karla, později v Srbsku a nakonec v Sofii. V Bulharsku uskutečnil rozhovor do časopisu \"Mir\", kde ocenil úsilí cara Ferdinanda o vzdělání národa; to mu tam získalo velkou přízeň. V tisku se nicméně také objevovaly zprávy o jeho diplomatických přešlapech, zejména o velmi neformálním jednání s rumunskými představiteli v rozporu se společenskými pravidly. Tyto nepravdivé zprávy ale nejspíš šířil Vopičkův tajemník Kendricks, který byl krátce poté (duben 1914) propuštěn a poslán zpět do USA. Samotný Vopička se o této záležitosti ve svých pamětech nezmiňuje.\n\nSarajevský atentát ho zastihl na dostizích v Bukurešti; událost na všechny zapůsobila zdrcujícím dojmem a král se vyjádřil, že to povede k válce. O dva týdny později se měl účastnit královského plesu v Bělehradě, ten ale byl zrušen z důvodu smutku za právě zemřelého ruského vyslance Hartwiga. Když na pohřbu promluvil srbský premiér Nikola Pašić, vyrušoval ho rakouský vyslanec nesouhlasnými poznámkami. Vopička se snažil soukromě přesvědčit srbské představitele, aby se pokusili vyhnout válce s Rakouskem, protože jejich armáda je stále vyčerpaná po poslední válce s Bulharskem. Brzy poté ale Rakousko vydalo ultimátum a první světová válka začala.\n\nBěhem prvních let války se Bukurešť stala nejdůležitějším místem Balkánu, protože Rumunsko bylo neutrální a obklopené válčícími mocnostmi. Americké vyslanectví tam zastupovalo i zájmy Rakousko-Uherska a Německa. Vopička se zapojil do humanitární pomoci. V Bulharsku nuceně pobývalo množství zajatců a uprchlíků a přes americké vyslanectví pro ně přicházela pošta. Vopička také vyjednával spojování rodin a výměnu zajatců. Řešil také stížnosti na špatnou situaci rakousko-uherských zajatců v Niši, tehdejším dočasném hlavním městě Srbska. Jejich situace byla tíživá z důvodu jejich vysokého počtu, ale srbské úřady se podle něj snažily v rámci svých sil. Krátce poté tam ale došlo k epidemii skvrnitého tyfu, které padly za oběť desetitisíce lidí a která vyvolala ostré protesty rakousko-uherské vlády. Vopička na to reagoval vysláním delegace amerického Červeného kříže s potřebným vybavením a tlakem na srbského premiéra Pašiče, aby se postaral o zlepšení. Úsilím zdravotníků se podařilo nákazu zastavit. Epidemie propukla také v Polsku; Vopička vyjednával o zaslání pomoci přes Rumunsko, ale rakouská vláda ji nepovolila, protože by ji rozděloval Červený kříž, nikoliv oni sami. Vopička na tento požadavek nepřistoupil a akce tak byla zmařena.\n\nBulharsko zprvu zachovávalo neutralitu; to se ale začalo měnit roku 1915 v souvislosti s úspěchy ústředních mocností. Hlavním zájmem Bulharska bylo, získat zahraniční půjčku a území dnešní Severní Makedonie, která tehdy patřila Srbsku. Vopička se snažil tyto požadavky zprostředkovat, protože je považoval za přiměřenou cenu pro Anglii, Francii či USA (které by půjčily peníze) i Srbsko (za územní ústupky), aby Bulharsko zůstalo neutrální. Jednání ale nepostupovala dostatečně rychle a Bulharsko vstoupilo do války na straně Německa a Rakouska.\n\nRoku 1916 intervenoval Vopička u rakouské vlády za milost pro Karla Kramáře, odsouzeného k smrti; vyslanec Otakar Černín to ale odmítl, protože měl plnou důvěru k soudcům, kteří ho odsoudili.\n\n27. srpna 1916 rozhodla rumunská korunní rada o vstupu země do války na straně Dohody. Ústřední mocnosti ale byly silnější a Rumunsko začalo brzy prohrávat. Krátce před hrozícím pádem Bukurešti většina policických představitelů i zahraničních vyslanců odjela a Vopička převzal diplomatické zastupování Turecka, Německa a Ruska, později ještě Belgie a Francie. V prosinci 1916 vyjednával o kapitulaci Bukurešti. Po obsazení německými vojsky bylo americké vyslanectví všeobecně vyhledávané cizinci i Rumuny se žádostmi o pomoc, kterým se Vopička se svým týmem dvaceti lidí snažil vyhovovat. Reputace americké ambasády byla velká.\n\nPočátkem ledna 1917 otevřeli Němci násilně budovu ruského vyslanectví, která byla pod americkou ochranou. Vopička proti tomu ostře protestoval a žádal nápravu, ale byl odmítnut. Místo toho dostal 10. ledna spolu s dalšími zástupci neutrálních států ultimátum, aby opustil Bukurešť zvláštním vlakem, vypraveným 13. ledna. Příkaz potvrdilo i německé ministerstvo zahraničí, s tím, že v případě setrvání už by nebyl uznáván jako diplomat. Nezbylo mu než se podřídit a opustit město.\n\nJeho první cesta vedla do Berlína. Zástupce německé vlády von Busch mu sdělil, že vojenská vláda generála Mackensena se jeho odvoláním dopustila omylu a že odvolán není. Omlouval se za nepříjemnosti, sliboval zamítnutí všech stížností, které proti němu Mackensen vznesl a děkoval za veškeré diplomatické služby, poskytnuté Německu v předchozích letech. Vopička ale odpověděl, že tuto záležitost už musí vyřešit americká vláda. Během následujících týdnů poskytl Vopička několik rozhovorů do tisku, setkal se s významnými Němci a počátkem března odjel přes Kodaň, Malmö a Kristianii do USA. Ke kuriózní situaci došlo v Malmö: Poslední večerní vlak odtud už odjel a ranní by přijel do přístavu v Kristianii příliš pozdě. Vopička proto vyjednal vypravení královského salonního vlaku, který byl náhodou v Malmö odstaven.\n\nPo návratu do Ameriky navštívil prezidenta Wilsona. Doporučil mu, aby současně s případným vstupem do války proti Německu byla vyhlášena válka také Rakousko-Uhersku. V následujících měsících uskutečnil asi čtyřicet projevů v řadě amerických měst. Vyzýval v nich ke vstupu do války na straně Dohody, aby se ukončilo utrpení evropských národů, ochránily zájmy USA a osvobodil německý lid od útlaku ze strany vlastních militaristů.\n\nPo třech měsících dostal příkaz, odjet do města Jasy, kde tehdy sídlila rumunská vláda. Odjel se dvěma tajemníky a čtyřiceti členy Červeného kříže. Z důvodu válečných operací museli jet přes Vancouver, Yokohamu, Tokio, Vladivostok, Charbin, Omsk, Moskvu a Petrohrad. V Petrohradě se setkal s T. G. Masarykem; setkání s premiérem Kerenským zmařila jeho zaneprázdněnost z důvodu probíhající Brusilovovy ofenzívy.\n\n16. září 1917 dorazil do Jasů. Organizoval tam pomoc pro 300.000 zajatců a uprchlíků. Měl také proslovy k vojákům, zejména ruským, které přesvědčoval, aby pokračovali v boji, i když bolševická vláda (po Říjnové revoluci) sjednala s Německem příměří. Snažil se také zorganizovat ukrajinskou armádu pro boj s bolševiky, ale nebyly mu na to včas schváleny finanční prostředky.\n\nRumuni si přáli, aby se československé legie přesunuly do Besarábie. Podobné přání měl i Masaryk, který se v té souvislosti setkal s Vopičkou v Jasech, i když vyjádřil i obavu o jejich hmotné zajištění. Přesunu nakonec zabránila stávka ruských železničářů.\n\nPo skončení války nastaly pro Vopičku další náročné úkoly. V listopadu 1918 navštívil Kišiněv kvůli stížnostem místních Židů na špatné zacházení ze strany Rumunů. K hrubému zacházení tam sice nedocházelo, ale přesto byli Židé v celém Rumunsku v podřízeném postavení. Vopička zabránil pogromům v Brăila a Bukurešti tím, že o jejich přípravě informoval rumunské úřady. Zároveň vyjednával s rumunskou vládou o zrovnoprávnění Židů; ta mu oponovala, že Židé jsou vzdělanější a Rumuni se jim nejprve musí kulturně vyrovnat. Vyjednávání ale dosáhlo cíle, v květnu 1919 byli zrovnoprávněni. Vopička zároveň podporoval pozemkovou reformu, která by rozdělila majetek velkostatkářů menším rolníkům, jako odstranění příčin vedoucích k bolševismu. Prosazoval u americké vlády, aby na mírové konferenci předala Rumunům Sedmihradsko, Bukovinu a Banát z důvodu rumunské většiny obyvatel.\n\n28. listopadu 1918 se Vopička vrátil z Jasů do Bukurešti, společně s králem a rumunskou vládou. Mír ale ještě nebyl. Rumunsko bylo v těžké situaci a Vopička žádal americkou vládu o potravinovou pomoc, aby mohlo bojovat s maďarským komunistou Bélou Kunem. Za své zásluhy o Rumunsko i Srbsko byl oceněn státními vyznamenáními těchto států; ihned je ale předal na ministerstvo zahraničí, protože američtí diplomaté nemají právo po dobu funkce přijímat ocenění zahraničních vlád.\n\n1. června 1919 dostal dovolenou a odcestoval přes Prahu do USA. V Praze se setkal s prezidentem Masarykem a poskytl rozhovor, v němž „v americkém stylu — stručně, přesně a jadrně“ blahopřál k dosažení nezávislosti Československa, ocenil sibiřské vojáky a vyzval mimo jiné k zanechání malicherných sporů, soustředění na rozvoj průmyslu a vytvoření profesionální diplomatické služby.\n\nPo návratu do Rumunska pomáhal řešit spory mezi Rumunskem a sousedy, popřípadě vnitřními menšinami, vyplývající z nových státních hranic. Například Rumunsko žádalo celý Banát, ačkoliv v jeho části převažovali Srbové a Jugoslávie si toto území nárokovala. Byl to náročný úkol, protože jakýkoli projev ve prospěch jednoho státu mohl být špatně vykládán v jiných státech. Byl také nucen zamítat žádosti od různých skupin, žádajících podporu. Rovněž zprostředkovával výměnu zajatců mezi Rumunskem a Německem.\n\nDiplomatický post opustil 10. července 1920. Jeho posledním úředním aktem bylo, že přesvědčil rumunskou vládu, aby nevytvářela státní ropný monopol, ale umožnila vstup do odvětví zahraničním firmám. Oficiálně rezignoval 9. prosince téhož roku.\n\nPo návratu do USA se nadále účastnil veřejného a hospodářského života. Například roku 1921 odjel do Velké Británie, aby tam jako zástupce soukromé firmy jednal o těžbě stříbra, zinku a olova v Arizoně. Téhož roku pomohl vyjednat propuštění newyorského divadelního ředitele Gesta, který odjel hledat rodiče do Oděsy a byl zatčen během stanného práva v Kišiněvě.\n\nOpakovaně navštívil Československo, například r. 1921, 1925, 1927 a 1930. V roce 1923 jednal o stavbě velkého hotelu v Praze, financovaného americkým kapitálem. Roku 1929 pomáhal organizovat koncerty Pěveckého sdružení pražských učitelů v několika amerických městech, za což byl oceněn čestným členstvím.\n\nRoku 1931 mu byl prezidentem republiky udělen Řád bílého lva 2. třídy.\n\nZemřel 3. září 1935 v Chicagu. Pohřben byl 7. září na Českém národním hřbitově. (Některé české zdroje uvádějí datum úmrtí v noci ze 4. na 5. září.)\n\nVopička požíval velké úcty zejména v Srbsku, Rumunsku a Československu. V těchto zemích také získal vysoká státní vyznamenání:\n\nByl autorem pamětí, vydaných anglicky (\"Secrets of the Balkans\", 1921), česky (\"Taje Balkánu\", 1927) a později i srbsky a rumunsky.\n\n3. února 1883 se oženil s Viktorií Kubínovou (1862–1952). Měli šest dětí.\n\n"}
{"id": "1528073", "url": "https://cs.wikipedia.org/wiki?curid=1528073", "title": "Monolisk", "text": "Monolisk\n\nMonolisk je videohra od českého studia Trickster Arts z roku 2019.\n\nJedná se o akční RPG. Hráč si vybere jednoho z pěti hrdinů a prochází dungeonem plným nepřátel. Získává zkušenosti, zlepšuje se a sbírá karty. Od jiných her podobného typu se Monolisk odlišuje tím, že lze navrhovat vlastní dungeony a zveřejnit je pro další hráče.\n"}
{"id": "1528074", "url": "https://cs.wikipedia.org/wiki?curid=1528074", "title": "Cumalıkızık", "text": "Cumalıkızık\n\nCumalıkızık je vesnice v Turecku, ležící na úpatí hory Uludağ v provincii Bursa. V roce 2014 byla zapsána na seznam Světového dědictví pro zachovalou původní architekturu. Založili ji ve 13. století Oghuzové, byla spravována vakfem z Bursy. Zachoval se zde původní venkovský styl života včetně tradiční turecké kuchyně.\n\nAreál chráněný UNESCO má rozlohu 8 646 hektarů a ochranná zóna kolem něj zaujímá 191 917 hektarů. Nachází se zde 270 starobylých domů ze dřeva a vepřovic (z toho 180 je stále obýváno), mešita, veřejná lázeň a fontána, ulice jsou dlážděny kamením. Nedaleko vesnice byly roku 1969 objeveny trosky kostela postaveného Byzantinci. Cumalıkızık má etnografické muzeum a každoročně v červnu se zde koná festival malin. Vesnice bývá často využívána filmaři.\n"}
{"id": "1528078", "url": "https://cs.wikipedia.org/wiki?curid=1528078", "title": "Annette Lemieux", "text": "Annette Lemieux\n\nAnnette Lemieux (* 1957 Norfolk) je americká výtvarnice. Vyrůstala v domě nedaleko námořní základny, kde pracoval její otec. Když byl otec odvolán do zámoří, žila s matkou v Connecticutu. Studovala na umělecké škole na Hartfordské univerzitě, kde získala titul BFA. Její díla se nacházejí ve sbírkách Muzea moderního umění, Metropolitního muzea umění, v Muzeu amerického umění Whitneyové či Guggenheimově muzeu v New Yorku. V roce 2012 měla výstavu \"Unfinished Business\" v Carpenterově centru výtvarného umění v Cambridgi. Je držitelkou grantu agentury National Endowment for the Arts. V roce 2009 obdržela čestný doktorát na Montserrat College of Art.\n\n"}
{"id": "1528084", "url": "https://cs.wikipedia.org/wiki?curid=1528084", "title": "Chlorid platiničitý", "text": "Chlorid platiničitý\n\nChlorid platiničitý je chemická sloučenina se vzorcem PtCl, je to červenohnědá pevná látka.\n\nChlorid platiničitý se připravuje nejčastěji zahříváním kyseliny hexachloroplatiničité, která se získává rozpouštěním platiny v lučavce královské:\n\nPo odstranění nadbytku kyseliny krystaluje z roztoku chlorid platiničitý ve formě červených krystalů pentahydrátu PtCl·5HO, který lze dehydratovat zahříváním na teplotu nad 300 °C v proudu suchého chloru. Pentahydrát je stabilní a slouží jako komerční forma PtCl.\n\nPůsobením vodných roztoků hydroxidů vzniká hexahydroxoplatiničitý ion [Pt(OH)]. Zahříváním uvolňuje chlor a vzniká chlorid platnatý:\n\nChlorid platiničitý se skládá z oktaedrických jednotek PtCl, které tvoří polymer. Polovina chloridů je můstkových a propojuje atomy platiny. Rozpouštění PtCl je možné pouze pokud dojde k přerušení můstkových vazeb Pt-Cl. Přídavkem HCl vzniká HPtCl. Známe i adukty typu cis-PtClL, ty se ale nejčastěji připravují oxidací platnatých solí.\n"}
{"id": "1528088", "url": "https://cs.wikipedia.org/wiki?curid=1528088", "title": "Jindřich Novotný", "text": "Jindřich Novotný\n\nJindřich Novotný (12. července 1846 – 14. ledna 1912 Královské Vinohrady, nyní Praha) byl průkopník baptistické duchovní tradice v českých zemích. Studoval ve Švýcarsku a ve Skotsku. Založil první baptistický sbor v Čechách se sídlem v Praze-Vršovicích.\n\nV letech 1892–1912 vydával časopis \"Posel Pokoje\".\n\n\n"}
{"id": "1528091", "url": "https://cs.wikipedia.org/wiki?curid=1528091", "title": "Zápas řecko-římský na Letních olympijských hrách 2004 – seznam účastníků", "text": "Zápas řecko-římský na Letních olympijských hrách 2004 – seznam účastníků\n\nSeznam účastníků LOH v Athénách v zápasu řecko-římském vykrystalizoval z olympijské kvalifikace konané v období od září 2003 do konce března 2004 formou kvalifikačních turnajů.\n\n Řecko v první fázi olympijské kvalifikace v přípradě účasti v olympijské váhové kategorii získalo automaticky účastnickou kvótu.\n\nbez zastoupení\n\npozn:\n\nJednotlivé národní olympijské výbory měly k dispozici 4 pozvánky (kvóty) v řecko-římském a volném stylu pro účast na Olympijských hrách v Athénách. Žádost o pozvánku se zasílala Mezinárodnímu olympijskému výboru (MOV) do 31. ledna 2004. O přidělení pozvánek rozhodovala po skončení olympijské kvalifikace Tripartitní komise složená z Mezinárodní zápasnické federace (FILA), Mezinárodního olympijskému výboru (MOV) a Asociace národních olympijských výborů (ACNO), které vyhověli podmínkám udělení pozvánky – podmínkám vyhovují především malé a rozvojové země.\n\nPozvánku resp. kvótu obdržely tyto čtyři země:\n\nJedna z výše uvedených zemí nominovala na olympijské hry v Athénách klasika viz níže v tabulce.\n\nTripartitní komise složená z Mezinárodní zápasnické federace (FILA), Mezinárodního olympijskému výboru (MOV) a Asociace národních olympijských výborů (ACNO) držela 12 kvót zemím, které zasáhli do třífázové olympijské kvalifikace, neměli však štěstí na zisk kvalifikační kvóty. Snahou bylo rozdělit kvóty rovnoměrně podle kontinentů.\n\nDivokou kartu resp. kvótu obdrželo těchto 12 zemí:\n\n5 z výše uvedených zemí nominovalo na olympijské hry v Athénách klasika viz níže v tabulce.\n\nDo třífazové olympijské kvalifikace zasáhlo celkem 9 českých klasiků. Petr Švehla (-55 kg) patřil v aktuálním olympijském období mezi přední světové zápasníky a postup na olympijské hry do Athén si nenechal ujít hned při první fázi kvalifikace na mistrovství světa v Créteil. Kvalifikace se dále očekávala od Marka Švece (-96 kg) a Davida Vály (-120 kg). Oba se však na mistrovství světa neumístili do 10. místa a museli podstoupit zbývající dvě fáze. Ve druhé fází kvalifikace v Novim Sadu se Marek Švec nedostal ze základní skupiny přes Litevce Mindaugase Ežerskise a David Vála nepostoupil ze základní skupiny přes Turka Yektu Yılmaz Güla. Ve třetí fázi v uzbeckém Taškentu Marek Švec prohrál ve čtvrtfinále se Sergejem Lištvanem a na olympijské hry se nekvalifikoval. David Vála postoupil ze čtyřčlenné základní skupiny přímo do semifinále a konečným třetím místem vybojoval účast na olympijských hrách.\n\nBez výraznějšího výsledku do olympijské kvalifikace zasáhli klasici: Jan Hocko (-60 kg), Ondřej Ulip (-60 kg), Ondřej Jaroš (-66 kg), Michal Bláha (-66 kg), Petr Bielesz (-74 kg), Filip Soukup (-84 kg).\n"}
{"id": "1528093", "url": "https://cs.wikipedia.org/wiki?curid=1528093", "title": "Pastviště u Okounova", "text": "Pastviště u Okounova\n\nPastviště u Okounova je přírodní památka na jihovýchodním okraji Okounova v okrese Chomutov. Důvodem vyhlášení chráněného území je zachování a zlepšení přírodních stanovišť s výskytem vzácných druhů rostlin a podpora bezobratlých živočichů. Mezi chráněné druhy rostlin na lokalitě patří koniklec luční český nebo smil písečný.\n\nHolý kopec (též Kraví hora nebo ) na okraji vesnice Okounov sloužil jako obecní pastviště. Pastva na něm skončila v polovině dvacátého století, v důsledku čehož původně zcela odlesněný vrch zarostl listnatými stromy a křovinami. V roce 2010 se začalo s pravidelným kosením pozemku na jižním svahu o rozloze do jednoho hektaru a na vybraných místech byly vykáceny křoviny i stromy.\n\nChráněné území vyhlásil krajský úřad Ústeckého kraje dne 5. listopadu 2015. Přírodní památka je v Ústředním seznamu ochrany přírody evidována pod číslem 6183. Nachází se na území rozsáhlé evropsky významné lokality Doupovské hory a stejnojmenné ptačí oblasti. Zároveň je v územním systému ekologické stability součástí lokálního biocentra LBC 5 – Javor a Holý vrch.\n\nChráněné území měří 0,0596 hektaru a nachází se v nadmořské výšce 395–440 metrů na pravém břehu řeky Ohře na severním okraji Doupovských hor. Holý kopec má podobu úzkého hřbetu protaženého ve směru jihovýchod–severozápad. Nachází se v oblasti krušnohorského krystalinika a je tvořen vulkanickým analcimitem. Hornina ve vrcholových pasážích kopce vystupuje na povrch v podobě drobných skalek, na kterých jsou patrné náznaky sloupcové odlučnosti. V geomorfologickém členění Česka leží lokalita v Doupovských horách, konkrétně v okrsku Jehličenská hornatina. Jediným půdním typem na lokalitě je kambizem eutrofní. V rámci Quittovy klasifikace podnebí se chráněné území nachází v mírně teplé oblasti MT7, pro kterou jsou typické průměrné teploty −2 až −3 °C v lednu a 16–17 °C v červenci. Roční úhrn srážek dosahuje 650–750 milimetrů.\n\nNa území přírodní památky se nachází biotopy polopřirozených suchých trávníků a facií křovin na vápnitých podložích a extenzivně sečených luk nížin a podhůří (mezofilní ovsíkové louky), na kterých se vyskytují vzácné druhy rostlin jako je koniklec luční český smil písečný třešeň křovitá a vzácných živočichů, ke kterým patří například motýl pabourovec pampeliškový Na desetině rozlohy chráněného území roste skalní vegetace s kostřavou sivou a polovinu zarůstají vysoké mezofilní a xerofilní křoviny.\n\nNa lokalitě se nachází porost, podle Červeného seznamu, silně ohrožené třešně křovité v rozsahu asi 25 m². Z ohrožených druhů rostlin zde roste černohlávek velkokvětý černýš rolní mák časný , silenka ušnice Kromě nich se vyskytují pozornost vyžadující druhy jako hrušeň polnička jestřábník chocholičnatý mateřídouška časná pravá pcháč bezlodyžný prvosenka jarní rozrazil Dilleniův rozrazil ožankovitý skalník celokrajný a trýzel škardolistý Na západním svahu vzácně roste smil písečný a na jihozápadní straně několik desítek trsů bělozářky liliovité \n\nVzácné druhy hmyzu zastupuje pabourovec pampeliškový, který vyhledává osluněné travnaté úhory s pestrými bylinnými společenstvy. Kromě něj se na Holém kopci vyskytuje otakárek fenyklový a přástevník kostivalový \n\n"}
{"id": "1528097", "url": "https://cs.wikipedia.org/wiki?curid=1528097", "title": "Digital Garbage", "text": "Digital Garbage\n\nDigital Garbage je desáté studiové album americké rockové skupiny Mudhoney. Vydalo jej v září 2018 vydavatelství Sub Pop a jeho producentem byl Johnny Sangster. Umístilo se ve třech hitparádách časopisu \"Billboard\" – mezi nezávislými alby dosáhlo 31. příčky, mezi vinylovými deskami 24. a v Top Heatseekers se dostalo až na šestnáctou. Časopis \"Mojo\" desku zařadil mezi 75 nejlepších alb roku 2018.\n\nAutory všech skladeb jsou členové skupiny Mudhoney.\n\n"}
{"id": "1528113", "url": "https://cs.wikipedia.org/wiki?curid=1528113", "title": "Zmije pouštní", "text": "Zmije pouštní\n\nZmije pouštní (\"Bitis caudalis\") je jedovatý druh zmije vyskytující se v aridních oblastech jihozápadní Afriky. Jedná se o poměrně běžného hada, který není člověku příliš nebezpečný. IUCN status tohoto hada nevyhodnocuje. \n\nZmije se vyskytuje ve vyprahlých oblastech jihozápadní Afriky. Žije na území jižní Angoly, Namibie, Jihoafrické republiky, Zimbabwe, Botswany a jižní Zambie. V Jižní Africe se vyskytuje v provincii Kapsko v polopouštní oblasti Karru a na sever od něj. \n\nZbarvení tohoto druhu zmije bývá velmi variabilní a mění se s typem a barvou terénu, kde konkrétní populace žije. Břišní část těla má krémovou barvu a postrádá vzorování, jež se nachází na bocích a hřbetu. Od jiných hadů ji lze dobře rozlišit díky dvěma rohovitým výstupkům nad každým okem. \n\nDosahuje v průměru velikosti od 25 do 40 cm, vzácněji okolo 50 cm. Největším známým jedincem byla samice, která byla chována v zajetí v Namibii, kde dorostla do délky 60 cm. Největší exemplář odchycený v přírodě měl 52,3 cm. Hmotnost se pohybuje od 8 gramů (malí samečci) do cca 160 gramů (velké samice).\n\nKousnutí je považováno za vzácné a nejsou k dispozici žádné epidemiologické údaje. K dispozici je jen velmi málo informací o toxicitě a množství produkovaného jedu. Výzkum zjistil, že LD50 se pohybuje mezi 0.15-0.22 mg/kg, podle jiných zdrojů 1,2 mg/kg. Odhaduje se, že asi 300 mg tohoto jedu by bylo zapotřebí k zabití dospělého člověka. Novější zdroje uvádějí, že tento jed je jeden z nejslabších z rodu \"Bitis\", ačkoliv testy se prováděly pouze na myších, které by mohly mít jinou reakci než lidé. Starší zdroje naopak hovoří o silné toxicitě. U lidí se po kousnutí objeví otok, silná bolest, nevolnost, zvracení a šok. Kolem postiženého místa se mohou tvořit puchýře a nekrotické vředy nevelkého rozsahu. Celkově je nebezpečnost tohoto druhu považována za průměrnou. Není k dispozici žádné specifické antisérum, k léčbě se tedy používají polyvalentní (širokospektré) protijedy (SAIMR Polyvalent Antivenom, SAIMR Snakebite Kit, Polyvalent Snake Antivenom). \n\nAktivní bývá především za soumraku a v podvečer. Dokáže se zahrabat do písku, přičemž nad povrch kouká jen vrchní část hlavy s očima. Hlavním zdrojem potravy této zmije jsou malí ještěři (ještěrky, gekoni, scinkové), doplňkovou kořist představují další menší obratlovci, například drobní savci, ptáci a žáby. Loví výpadem ze zálohy, oběť k sobě někdy naláká svým ocasem, kterým napodobuje pohyb červa. Pokud je vyrušena či se cítí ohrožena, hlasitě syčí, stáčí se do písmene C, zplošťuje své tělo a nebojí se zaútočit. Útok může být tak prudký, že se při něm celá zmije vymrští a doslova skočí. Schopnost skákat mají jen někteří hadi. Jedná se o živorodý druh, samice rodí 4 až 27 mláďat obvykle koncem léta. Ta jsou dlouhá 10 až 15 cm.\n"}
{"id": "1528121", "url": "https://cs.wikipedia.org/wiki?curid=1528121", "title": "Deliberace", "text": "Deliberace\n\nDeliberace je proces při kterém dochází k promyšlenému rozvážení všech možností, obvykle před hlasováním. Deliberace zdůrazňuje použití logiky a rozumu na rozdíl od boje o moc, kreativity nebo dialogu. Skupinová rozhodnutí se obvykle přijímají po deliberativním jednání prostřednictvím hlasování nebo konsensu zúčastněných stran.\n\nTermín delibarace je převzat z anglického deliberation, což znamená rokování. V teorii přímé demokracie je tímto výrazem míněno speciálně rokování občanů o určité otázce a to dle přesně stanovených pravidel.\n\nExistují 3 hlavní typy typy deliberace: 1. Občanské poroty v anglosaských zemích, zejména v USA; ty pocházejí z tradice městských shromáždění v oblasti Nové Anglie. 2. \"Plánovací buňky\" (Planungszellen), volně Plánovací komise. 3. Vědecký deliberativní průzkum veřejného mínění (Scientific Deliberative Polling). Ukázkou byl projekt organizovaný v době vlády prezidenta Billa Clintona z podnětu Hillary Clintonové na téma všeobecného nemocenského pojištění. Všechny tyto tři typy deliberace fungují na stejném základu: Náhodný výběr účastníků, rovnováha pohlaví, přesně stanovený rámec, informace od odborníků, funkce pouze poradní, organizace pouze ad hoc a jednorázová.\n\nV právním prostředí je s výhodami používána deliberace porotou, protože jí jsou dány konkrétní možnosti, jako je vina či nevinou, spolu s informacemi a argumenty k vyhodnocení. V „deliberativní demokracii“ je cílem, aby jak volení funkcionáři, tak i široká veřejnost použili jako základ svého hlasování spíše odborné projednání než mocenský boj.\n\nV zemích, které využívají při rozhodování v trestních věcech porotu se deliberativní přístup používá jak při stanovení rozsudku tak i pro stanovení vhodného trestu. V občanských sporech je na rozhodnutí poroty, zda souhlasit s žalobcem nebo žalovaným a stanovit stranám sporu závazné kroky k vyřešení sporu.\n\nPorota obvykle musí před vydáním rozsudku dospět k jednomyslnému rozhodnutí; existují však výjimky. Pokud není dosaženo jednomyslného rozhodnutí a porota má pocit, že to není možné, prohlásí se za „zablokovanou porotu“, vyhlásí se neúspěšný výsledek a soudní řízení se musí opakovat.\n\nJedním z nejznámějších dramatických vyobrazení tohoto procesu v praxi je film \"Dvanáct rozhněvaných mužů\".\n\nV politické filosofii existuje celá řada názorů na to, jak využít deliberaci v rámci konkrétních vládních režimů. Deliberace je v současné politické filozofii označována na jedné straně jako klíčová součást a na druhé straně jako smrtící mechanismus demokratických systémů. Pozice deliberace je tedy velmi sporná a různými tábory v rámci současné politické filozofie je různě definována. Ve svém nejobecnějším (a tedy nejednoznačném) smyslu se deliberace popisuje jako proces interakce mezi různými subjekty/subjektivitami diktovaný určitým souborem norem, pravidel nebo pevných hranic.\n\nPočátky filosofického zájmu o deliberaci lze vysledovat až po Aristotelovo pojetí \"fronésis\", chápané jako „opatrnost“ nebo „praktická moudrost“ a jeho vyškolení jednotlivci, kteří se deliberativně snaží rozeznat pozitivní nebo negativní důsledky potenciálních akcí.\n"}
{"id": "1528123", "url": "https://cs.wikipedia.org/wiki?curid=1528123", "title": "Erin Wasson", "text": "Erin Wasson\n\nErin Wasson (* 20. ledna 1982 Irving) je americká modelka. Pracovala například s fotografy Peterem Lindberghem, Ellen von Unwerth, Patrickem Demarchelierem a Nan Goldin. Její fotografie se objevily na obálkách řady časopisů, včetně \"Elle\", \"Esquire\" a \"Vogue\". Na přehlídkách zastupovala například návrháře Karla Lagerfelda, Tommyho Hilfigera, Driese van Notena a Alexandera Wanga. V roce 2008 pracovala na multimediální kampani pro značku Justina Timberlaka William Rast. V rámci kampaně vznikla například série filmů v režii Jonase Åkerlunda. V letech 2005 a 2011 se objevila v kalendáři Pirelli. Hrála ve dvou celovečerních filmech, \"Odnikud někam\" (2010) a \"\" (2012). Také vystupovala ve videoklipu k písni „Madness“ kapely Muse. V roce 2018 navrhla čtyřdílnou kolekci pro obuvní společnost Lucchese.\n\n"}
{"id": "1528128", "url": "https://cs.wikipedia.org/wiki?curid=1528128", "title": "Arcidiecéze Oregon City", "text": "Arcidiecéze Oregon City\n\nArcidiecéze Oregon City je titulární metropolitní arcidiecéze římskokatolické církve.\n\nDne 1. prosince 1843 byl brevem \"Pastorale officium\" papeže Řehoře XVI. založen z části území arcidiecéze Baltimore a arcidiecéze Québec apoštolský vikariát Oregon.\n\nDne 24. července 1846 byl vikariát povýšen na diecézi Oregon City a z části jejího území byly založeny diecéze Vancouver Island a diecéze Walla Walla.\n\nDne 29. července 1850 byla diecéze povýšena na metropolitní arcidiecézi.\n\nDne 3. března 1868 byl z části jejího území vytvořen apoštolský vikariát Idaho a Montana.\n\nRoku 1894 získala část území z diecéze Vancouver Island.\n\nDne 19. června 1903 byla z části jejího území vytvořena diecéze Baker City.\n\nDne 26. září 1928 byla arcidiecéze bulou \"Ecclesiarum omnium\" papeže Pia XI. zrušena a z jejího území byla vytvořena arcidiecéze Portland v Oregonu.\n\nRoku 1996 byla obnovena jako titulární metropolitní arcidiecéze.\n\n\n\n"}
{"id": "1528136", "url": "https://cs.wikipedia.org/wiki?curid=1528136", "title": "Bienále", "text": "Bienále\n\nBienále je událost, která se koná každý druhý rok. Nejčastěji se používá v uměleckém světě pro výstavy současného umění. Velmi populární je například přehlídka Biennale di Venezia konaná od roku 1895. Mezi další události patří například Pařížské biennale, Pražské bienále, divadelní festival Mateřinka, Bienále ilustrací Bratislava, Whitney Biennial či Mezinárodní bienále grafického designu. Pojmem \"trienále\" se označuje událost konaná jednou za tři a \"kvadrienále\" za čtyři roky. Například výstava documenta se koná každých pět let, zatímco Skulptur Projekte Münster každých deset.\n\n"}
{"id": "1528144", "url": "https://cs.wikipedia.org/wiki?curid=1528144", "title": "Berne", "text": "Berne\n\nBerne může znamenat:\n\n\n"}
{"id": "1528145", "url": "https://cs.wikipedia.org/wiki?curid=1528145", "title": "Violet Cycle", "text": "Violet Cycle\n\nViolet Cycle je počítačová hra z roku 2018. Stojí za ní brněnský vývojář Marek Budík. Vyšla 2. února 2018. Původně hra vyšla v Early Access 13. prosince 2017.\n\n\"Violet Cycle\" je Hack and Slash akční RPG s Rogue-like prvky. Hráč se ujímá bojovníka Unit 3, který se musí probojovat na vrchol lodi zamořené Entropií, kde je jádro lodě. Každý průchod hrou je jedinečný, protože úrovně jsou procedurálně generované.<ref name=\"REVIEW / Violet Cycle (PC)\"></ref>\n"}
{"id": "1528147", "url": "https://cs.wikipedia.org/wiki?curid=1528147", "title": "Daegu Stadium", "text": "Daegu Stadium\n\nDaegu Stadium či ) je víceúčelový stadion sloužící zejména pro fotbal a atletiku v Tegu (Jižní Korea). Pojme 66 422 diváků. Domácí zápasy zde hrál fotbalový klub Daegu FC. Byl postaven pro Mistrovství světa ve fotbale 2002.\n\nStavba započala 29. července 1997 a byla otevřena 28. června 2001. Střešní konstrukce stadionu se skládá ze dvou ocelových oblouků, z nichž každý má rozpětí 273 metrů, který překlenuje hlavní a pultové stojany. Celková hmotnost střechy je 4 350 tun a střešní krytina je z PTFE - membrány vyztužené skelným vláknem. Téměř 75% střechy zakrývá sedadla diváků.\n\nJako první událost se zde odehrával Konfederační pohár FIFA v roce 2001. Byl to jeden z 20 stadionů, kde se pořádaly zápasy mistrovství světa ve fotbale v roce 2002. O rok později byl hlavním dějištěm Letní univerziády 2003. V roce 2011 se zde konalo Mistrovství světa v atletice 2011.\n"}
{"id": "1528148", "url": "https://cs.wikipedia.org/wiki?curid=1528148", "title": "Vilémovský viadukt", "text": "Vilémovský viadukt\n\nVilémovský viadukt protíná údolí Vilémovského potoka v obci Vilémov (místní část Dolina) v okrese Děčín v Ústeckém kraji na železniční trati Rumburk–Sebnitz v km 21,502.\n\nV roce 1904 byla zprovozněna část železniční trati Mikulášovice–Dolní Poustevny společnosti České severní dráhy (Böhmische Nordbahn). Součástí trati byl železniční most, který překlenul Vilémovské údolí s Vilémovským potokem. Most byl postaven v období 1903–1904 pražskou stavební firmou Franz Schön & Söhne. Viadukt byl v osmdesátých letech 20. století zesílen a v roce 2009 byl celkově rekonstruován.\n\nKolem mostu vede modrá turistická stezka z Mikulášovic dolního nádraží přes Vilémov do Horní Poustevny.\n\nJednokolejový most má celkovou délku 217,3 metrů. Krajní část mostu tvoří kamenné opěry s malými oblouky. Pět polí po 38 metrech a celkové délce 190 metrů tvoří nýtovaná přímopásová příhradová mostová ocelová konstrukce s horní mostovkou. Ocelová konstrukce je položena na čtyřech kamenných sloupech o výšce 12 až 38 metrů. Traťový svršek je ve výšce až 34 metrů. Dva sloupy spočívají na pevném podloží, dva na podloží tvořeném sedimenty. Pro nejvyšší sloup byl založen základ do hloubky sedmi metrů, průřez sloupu u základny je 15×15 metrů. Ke stavbě sloupů byla použita místní žula.\n\n"}
{"id": "1528151", "url": "https://cs.wikipedia.org/wiki?curid=1528151", "title": "Rhona Hoffman Gallery", "text": "Rhona Hoffman Gallery\n\nRhona Hoffman Gallery je galerie v Chicagu. Specializuje se na mezinárodní současné umění napříč médii. Otevřena byla v roce 1976 pod názvem \"Young Hoffman Gallery\" a spolu s Rhonou Hoffmanovou ji tehdy vedl Donald Young. Young se v roce 1983 oddělil. V průběhu let zde svá díla vystavovali například Cindy Shermanová, Richard Tuttle, Jenny Holzerová a Leon Golub. Galerie byla několikrát v rámci Chicaga přestěhována. Napříkladz oblasti West Loop byla nucena se přestěhovat kvůli stoupajícím cenám nájemného.\n\n"}
{"id": "1528160", "url": "https://cs.wikipedia.org/wiki?curid=1528160", "title": "North American FJ-1 Fury", "text": "North American FJ-1 Fury\n\nNorth American FJ-1 Fury byl americký jednomotorový jednomístný stíhací letoun vyvinutý pro americké námořnictvo jako NA-135. FJ-1 byl přechodný proudový letoun, který měl podobné ocasní plochy, křídlo a překryt kabiny jako pístový letoun P-51D Mustang. Konstrukce se šípovým křídlem se stala základem pro prototyp XP-86 - původně navržený s velmi podobným přímým křídlem jako FJ-1. F-86 Sabre byl nakonec vlivný letoun, který posloužil jako základ pro palubní letoun North American FJ-2/-3 Fury. Letoun FJ-1 nějakého výraznějšího úspěchu nedosáhl. \n\nNa konci roku 1944 a začátkem roku 1945 americké námořnictvo objednalo čtyři proudové bojové letouny: Vought XF6U-1 Pirate, McDonnell XFD-1 Phantom, McDonnell XF2D-1 Banshee a North American XFJ-1 Fury. Doufalo se, že tyto stíhačky budou k dispozici včas pro invazi do Japonska, která se měla uskutečnit v květnu 1946.\n\nPrvní ze tří objednaných prototypů XFJ-1 byl dokončen v lednu 1946. Motor pro tento stroj byl ale připraven až v červnu, a proto pozemní zkoušky začaly až koncem července. Letadlo nakonec vzlétlo 11. září 1946 a pilotoval ho Wallace Lien. Druhé z těchto letadel se dostalo do vzduchu v říjnu 1946 a třetí v únoru 1947. Po ukončení testování byly všechny tři stroje v září 1947 předány námořnictvu.\n\nMezitím americké námořnictvo objednalo v květnu 1945 sériovou výrobu stovky těchto stíhaček, které dostaly název FJ-1. Nakonec ale sjelo z výrobních linek v Inglewoodu pouze třicet z nich. První sériově vyrobené letadlo FJ-1 získalo americké námořnictvo 5. října 1947 a dodávky pokračovaly do 30. dubna 1948.\n\nJedinou letkou amerického námořnictva, která získala FJ-1, byla VF-5A dislokována na North Islandu nedaleko San Diega. Začala se formovat 15. listopadu 1947 a nakonec se skládala ze 24 strojů tohoto typu. Úkolem VF-5A, spolu s letkou VF-17, která létala se stroji Phantom FH-1, bylo, aby prokázaly vhodnost proudových letadel pro námořní operace. Obě jednotky proto spustily program, v jehož rámci simulovaly přistání na palubě letadlové lodi, jejíž silueta byla namalovaná na dráze na North Islandu. První skutečné přistání na palubě lodi USS Boxer uskutečnil 16. března 1948 Pete Aurand. Aurandovi se následně z USS Boxer vzlétnout bez pomoci katapultů podařilo, ale slabý výkon motoru se ukázal být příliš velkým rizikem. Asistence katapultu tak byla považována za povinnou pro operace FJ-1 z palub letadlových lodi. \n\nDalším nedostatkem FJ-1 byl podvozek letadla, který pro operace z letadlové lodi nebyl příliš vhodný. V srpnu 1948 pilot jedné FJ-1 přistával na palubě USS Princeton a během poměrně tvrdého přistání se zlomilo celé levé křídlo a letadlo přepadlo přes palubu. O necelý rok později, v květnu 1949, se začalo s postupným vyřazováním FJ-1, přičemž je nahradil Panter F9F-3. Letadla FJ-1 byla následně přesunuta k rezervním jednotkám, kde sloužily do července 1953.\n\nFJ-1 Fury byl dolnoplošník s přímým křídlem. Rozpětí bylo 11,63 m a přesto, že šlo o palubní letadlo, nedalo se složit. Pohon zajišťoval proudový motor Allison J35-A-2 s axiálním kompresorem o tahu 17,8 kN. Letadlo dosahovalo maximální rychlosti 880 km/h. Na konce křídel mohly být připevněny kapkovité palivové nádrže, které prodloužily dolet na 2407 km. Výzbroj se skládala ze šesti kulometů M2 Browning ráže 12,7 mm.\n\n\n\n\n\n"}
{"id": "1528161", "url": "https://cs.wikipedia.org/wiki?curid=1528161", "title": "Jan Nepomuk Schwarzenberg", "text": "Jan Nepomuk Schwarzenberg\n\nJan Nepomuk Schwarzenberg (* 13. prosince 1967 Vídeň), celým jménem s plným titulem \"Jan Nepomuk Ondřej Jindřich Josef Karel Ferdinand Jan Evangelista Tři Králové Achaz Michael Maria dědičný princ ze Schwarzenbergu, védoda krumlovský, hrabě ze Sulzu a lankrabě klettgavský\" (německy: \"Johann Nepomucenus Andreas Heinrich Joseph Karl Ferdinand Johannes Evangelist die Heiligen Drei Könige Achaz Michael Maria Erbprinz zu Schwarzenberg, Herzog von Krummau, Graf von Sulz, Landgraf im Kledage\") je český šlechtic z rodu Schwarzenbergů, lesník, velkostatkář a majitel zámku Orlík.\n\nJan Nepomuk se narodil roku 1967 ve Vídni jako prvorozený syn českého politika a knížete Karla VII. ze Schwarzenbergu a jeho manželky Theresy, rozené hraběnky z Hardeggu na Kladsku a v Machlandu. Pochází z mladší větve rodu Schwarzenbergů, tzv. sekundogenitury, ovšem v osobě jeho otce došlo ke spojení obou rodových větví. Po smrti svého otce se stane 13. knížetem ze Schwarzenbergu, 18. vévodou krumlovským, hrabětem ze Sulzu a okněžněným lankrabětem klettgavským.\n\nV roce 2007 převzal od svého otce správu rodového majetku, tedy lesního a rybničního hospodářství, zámku Orlík, Schwarzenberg a dalších rodových sídel.\n\nJan Nepomuk se 20. března 2010 v Neubergu an der Mürz oženil s Dianou Orgovanyi-Hanstein. Od roku 2017 je podruhé ženatý s italskou šlechtičnou Francescou Riario Sforza.\n"}
{"id": "1528162", "url": "https://cs.wikipedia.org/wiki?curid=1528162", "title": "André Obey", "text": "André Obey\n\nAndré Obey (8. května 1892 Douai – 11. dubna 1975 Montsoreau) byl francouzský divadelní autor, esejista a spisovatel. \n\nZačínal jako romanopisec a napsal autobiografický román o svém dospívání \"Le Joueur de triangle\". Po setkání s Jacquesem Copeauem se zcela věnoval dramatickým dílům. Jeho hru \"Le Viol de Lucrèce\" si vybral Ronald Duncan pro libreto opery Benjamina Brittena, \"Zneuctění Lukrécie\". V roce 1945 se stal dočasným generálním správcem Comédie-Française. V roce 1946 byl jmenován plnoprávným správcem a v roce 1947 po roční službě rezignoval. \n\nVe věku dvaceti let získal na konzervatoři v Lille první cenu soutěže ve hře na klavír. Přes tento úspěch sledoval jiný profesní cíl: Studoval práva a promoval jako právník, získal diplom v lingvistice a literární vědě. V první světové válce bojoval jako voják a utrpěl vážné zranění hlavy. V nemocnici v Limoges napsal svůj první román – \"Soldat\". Ten ale nebyl nikdy publikován.\n\nPo válce se přestěhoval do Paříže, kde si vydělával na živobytí jako novinář a kronikář. Psal povídky pro literární časopisy, hudební a divadelní recenze a pracoval pro různé deníky. Kromě toho vytvořil čtyři romány a další práce. Ve své eseji \"L'Orge du Stade\" informoval asi dvaceti články o finále letních olympijských her 1924 v Paříži. Za román \"Le Joueur de Triangle\" dostal v roce vydání své knihy (1928) literární cenu Prix Renaudot.\n\nSouběžně s prací jako spisovatel, novinář a kronikář hledal kontakt ke scénografií a připojil se v roce 1921 k divadelnímu souboru \"Canard Sauvage\". Soubor se skládal z mladých herců a autorů, kteří pracovali v Nouveau Théâtre v Paříži a chtěli vystupovat vedle svých vlastních děl i s díly moderních francouzských autorů. Ve spolupráci s dramatikem Denisem Amielem vytvořil svá první dvě dramata: \"La souriante Madame Beudet\", (v roce 1923 bylo zfilmováno) a \"La Carcasse\". Kurt Tucholsky ve svém článku \"The General in the Comédie\" – publikovaném 4. května 1926 v německém týdeníku \"Die Weltbühne\" – popsal skandál, který kus \"La Carcasse\" spustil. Následovaly jeho dvě první vlastní básnická díla: \"Les Amis de la dernière Heure\" (1923) a \"Trio\" (1924). Z jeho čtyř děl byla uváděna pouze dvě a to jen příležitostně. K tomu ve svém \"Program de Loire\" údajně prohlásil, že využil času se souborem \"Canard Sauvage\", aby se přiblížil ke tvorbě pro divadlo, a považoval to za svou stáž.\n\nBěhem této doby se setkal s velkým reformátorem francouzského divadla Jacquem Copeau, zakladatelem slavného divadla \"Théâtre du Vieux Colombier\". Kromě své myšlenky na reformu divadla sledoval Jacques Copeau plán vyškolit herce nového rázu, pro který otevřel divadelní školu \"Ecole du Vieux-Colombier\". V roce 1925 Jacques Copeau své divadlo \"Théâtre du Vieux Colombier\" uzavřel a přestěhoval se do Burgundska. Jeho žáci jej následovali, připojili se k jeho společnocti \"Compagnie des Copeau\" a se svým mistrem pořádali divadelní turné. Pět let po svém prvním setkání s Jacquem Copeau se s ním André Obey znovu setkal na představení divadelního souboru \"Compagnie des Copeau\" v roce 1929. Byl představením tak nadšen, že do tohoto souboru vstoupil. Krátce nato však Jacques Copeau požádal o místo v \"Comédie Française,\" což způsobilo, že se soubor rozpadl.\n\nV roce 1930 byla Michelem Saint-Denisem, synovcem a pravou rukou Jacquese Codeau, založena nová společnost: \"Compagnie des Quinze\". Do ní vstoupila většina členů starého souboru, včetně Andrého Obeye. Stal se tak oficiálním autorem souboru a sledoval stejné umělecké ideály jako jeho herci. Svá divadelní díla vytvářel v úzké spolupráci s herci. K programu \"Compagnie des Quinze\" přispěl šesti hrami, které měly celosvětový úspěch: \"Noé\" (1930), \"Le Viol de Lucrèce\" (1930), \"Bataille de la Marne\" (1931), \"Venus et Adonis\" (1932), \"Loire\" (1933)) a \"Don Juan\" (1933).\n\n17. ledna 1931, vystoupil soubor \"Compagnie des Quinze\" ve znovu otevřeném divadle \"Théâtre du Vieux-Colombier\" se hrou \"Noé\", ve které André Obey nově interpretoval biblický příběh Noemovy archy. Dílo bylo přeloženo do dvanácti jazyků a hráli je slavní herci na známých divadelních pódiích nejen ve Francii, ale v celé Evropě a dokonce i v USAPlodná spolupráce se souborem představovala rozhodující zlom v kariéře André Obeyeho. Jako dramatik našel průlom na jeviště. Po třech letech intenzivní a úspěšné spolupráce se \"Compagnie des Quinze\" v roce 1933 rozpadla. Členy souboru \"Compagnie des Quinze\" byli Marguerite Cavadaski, Suzanne Bing, Marie Hélène Dasté, Marie Madeleine Gauthier, Auguste Bovério, Jean Dasté, Aman Maistre a Jean Villard. Vedení souboru držel Michel Saint-Denis, zatímco André Obey pracoval jako autor.\n\nPo rozpuštění \"Compagnie des Quinze\" se André Obey věnoval výhradně psaní her. Přepracoval řadu klasických textů i moderních amerických originálů. Čas mezi válkami byl těžký. Politické okolnosti a finanční krize po první světové válce byly všudypřítomné a také chybělo punlikum. Jeho práce byly vydávány pouze v omezených vydáních, jeho úpravy klasických textů a ani moderní americké předlohy nebyly všechny uvedeny. Zůstával však v kontaktu se svým velkým učitelem Jacquesem Copeauem, který udržoval vztahy s řadou vlivných lidí ve scénografické tvorbě své doby. K nim patřili divadelníci, spisovatelé, význační intelektuálové a redaktoři. Příležitostně uváděl divadelní díla André Obeyeho v \"Comédie Française\", jako například \"Intruction au Cid\": Prostřednictvím typu hry ukazoval divákům pochybnosti o úspěchu své tvorby.\n\nVypukla druhá světová válka. Tuto událost zpracoval André Obey v letech 1939 až 1943 ve svém dramatu \"La Nuit des Temps\", kterým tematizoval boj dobra proti zlu. Mezitím v roce 1941 napsal \"800 Mètres\", dílo, založené na jedné z jeho sportovních reportáží z eseje \"L'Orge du Stade\", kterou napsal o finále olympijských her 1924 v Paříži. Společně s revidovanou verzí díla \"Aeschylus\" \"'Suppliantes\" od Jacquese Copeaua a s hudbou švýcarského skladatele Arthura Honeggera bylo \"800 Mètres\" uvedeno v rámci představení pod širým nebem ve \"Stade Roland Garros\". Dirigoval Charles Münch. V roce 1943 napsal hru \"Maria\", která však byla mezi kritiky kontroverzní. V té době také zastával veřejné funkce. Byl ředitelem literárních a dramatických pořadů ve francouzském rozhlase; převzal funkci ředitele na ministerstvu školství. V roce 1945 také zastával funkci administrativního ředitele na \"Comédie Française\". Jeho účast ve veřejných funkcích vzbudila také nepřátelství. Jako autor tak měl dvouletou tvůrčí přestávku, která trvala do roku 1947. Kvůli zdravotním problémům na funkci ředitele \"Comédie Française\" rezignoval. Přesto mu rok 1947 nabídl vzestup. Byl jmenován rytířem čestné legie.\n\nPo válce začal znovu psát a do sedmdesátých let 20. století vytvořil celkem devět scénických děl. Jeho práce byly přeloženy do mnoha jazyků, mezi jinými i Thorntonem Wilderem do angličtiny. Za dílo \"Les trois Coups de Minuit\", na kterém André Obey pracoval tři roky (1953–1956) a které se zabývá každoroční vánoční hrou anglických vesničanů v pozdním středověku, získal cenu \"Prix Pelman\". Pařížský institut Pelman mu udělil tuto cenu za veškerou jeho dramatickou práci. Cílem Pelmanismu bylo využívat mentální trénink pro samoléčbu problémů, jako byly deprese nebo fóbie, cíleným nasměrováním myšlenek.\n\nVe své poslední hře \"Trois Soldats Morts\" z let 1974/1975 se věnoval svému hlavnímu dramaturgickému tématu, smrti. Dílo obsahuje rozhovory tří veteránů. Pro představení tohoto díla plánoval André Obey čtení textu s herečkou Marie-Hélène Dasté, nejstarší dcerou Jacquese Copeaua a členkou tehdejší \"Compagnie des Quinze\".(1) Čtení se mělo konat 12. dubna 1975. André Obey však zemřel ve svém venkovském domě o den dříve. Zanechal 27 her, čtyři romány, dva sborníky a jedno nedokončené dílo: \"Perséphone\".\n\n\n\n\n\n\n\n\n\n\n"}
{"id": "1528166", "url": "https://cs.wikipedia.org/wiki?curid=1528166", "title": "Jan Tillinger ze Strádáně", "text": "Jan Tillinger ze Strádáně\n\nJan Tillingár ze Strádáně († 1651) byl úředník, správce kláštera v Plasích a měšťan v první polovině 17. století.\n\nPoprvé je úředník plaského kláštera Jan Tillingár ze Strádáně připomenut k roku 1603. V roce 1610 koupili Jan Tillingár s manželkou Kateřinou za 70 kop grošů chalupu v Mladoticích a roku 1614 za 310 kop grošů selský dvůr tamtéž. Jistě tu nehospodařili osobně, ale prostřednictvím námezdních sil. \"Jan Tylingar (Dilinger) ze Stradoně a v Mlatcích\" (tj. v Mladoticích) v době stavovského povstání vykonal 1. října 1619 přísahu na konfederaci odbojných stavů, ale vyhradil si vše, co by bylo proti katolickému náboženství. Proto byl po porážce stavů na Bílé hoře konfiskační komisí 22. listopadu 1622 zproštěn viny. Možná mu také pomohla skutečnost, že zachránil plaského opata Jiřího Vašmucia a uschovával u sebe všechny kostelní ornáty a klášterní klenoty. Opat byl původně setníkem u dělostřelby a aktivně pomáhal bránit katolickou Plzeň před protestantskými vojsky pod vedením hraběte Petra Arnošta z Mansfeldu. Po dobytí Plzně 21. listopadu 1618 byl zajat, uvězněn a odsouzen k smrti. Klášter jej ale vykoupil za pomoci peněz, které mu půjčil právě Jan Tillingár. Šlo o deset tisíc kop grošů. Vysvobozený opat jmenoval svého zachránce správcem plaského klášterního panství. Tillingár musel tedy náležet mezi zámožnější obyvatele.\n\nV roce 1620 se Jan Tillingár i jménem svých bratrů Pavla, Zikmunda a Tobiáše soudil s matkou Annou a otčímem Řehořem Schmidtem, bečvářem, o dům v Žatci pozůstalý po jejich otci. Pavel zemřel v Žatci roku 1630, Zikmund se přiženil do Rakovníka ke Kateřině, dceři Martina Fetra.\n\nJako hejtman plaského kláštera Tilingár užíval přízně svého dlužníka, opata Vašmucia, který mu v roce 1628 postoupil dva pusté selské statky v Mladoticích. Pozemky k nim náležející Tillingár spojil s pozemky, které už v této vsi dříve vlastnil, a vytvořil tak jeden dvůr, k němuž náleželo 84 strychů polí a kde choval 34 kusů dobytka a 200 ovcí. K tomu získal osvobození od robot a úroků, které ze selských pozemků plynuly. Téhož roku postoupil opat svému věřiteli také vrchnostenský dvůr zvaný Zámek nebo Starý zámek v nedalekých Kralovicích se svobodným šenkem piva (Kočka 1930, 63, 185). Tím patrně došlo k vyrovnání dluhu, neboť o něm již dále nejsou zmínky.\n\nJan Tillingár ze Strádáně zemřel roku 1651 někdy před 3. dubnem, kdy byl již po smrti, jeho manželka Kateřina pak roku 1653. Pohřbeni byli zřejmě v Žebnici, kam byly Mladotice přifařeny. Po smrti Jana a Kateřiny Tillingárových připadl nový dvůr v Mladoticích opět klášteru, který k němu připojil pozemky od dalších pustých gruntů a tak zde vznikl vrchnostenský dvůr.\n\nJejich syn Jan se v roce 1661 připomíná jako převor plaského kláštera a farář v kostele Nanebevzetí Panny Marie v Pláni. Dalším z jejich synů mohl být Kryštof \"Tillyngr\", který hospodařil v Mladoticích (patrně na starém rodovém dvoře) a je připomínán pouze jednou k roku 1672 jako účastník křtu v Kralovicích. Vedle toho se připomíná snad jeho manželka či sestra Anna Tillingárka, která byla v roce 1657 v Kralovicích při křtu dítěte rodičů ze sousední vsi Řemešína. Mezi kmotry ji nacházíme také roku 1664 přímo v Kralovicích společně s její kuchařkou Dorotou, kdy je též uvedeno, že je z Mladotic. Ve stejné úloze se pak \"Anozka z Mlac\" připomíná rovněž v roce 1666.\n"}
{"id": "1528173", "url": "https://cs.wikipedia.org/wiki?curid=1528173", "title": "Dominik Vodička", "text": "Dominik Vodička\n\nDominik Vodička (* 3. září 1996 Hořovice) je český tanečník, choreograf a trenér, sólista Pražského komorního baletu. \n\nVystudoval konzervatoř Taneční centrum Praha, kterou úspěšně zakončil v roce 2017. Během studií působil ve školních souborech TCP Baby Balet Praha a Balet Praha Junior a představil se v choreografiích Attily Egerháziho, Samuela Delvauxe, Kevina Durwaela a dalších.\n\nJe čtyřnásobným vicemistrem České republiky v latinskoamerických a standardních tancích. V letech 2011 a 2016 se účastnil Mistrovství světa v latinskoamerických tancích. Od roku 2003 je členem Českého svazu tanečního sportu a od roku 2013 je členem Národního týmu a centra mládeže sportovního tance.\n\nV červenci 2017 se stal řádným členem Pražského komorního baletu. V roce 2019 vyhrál Cenu Thálie (v kategorii Tanec a pohybové divadlo – muži) za roli Muže v inscenaci Petra Zusky \"Kytice\".\n\nNa podzim roku 2019 vyhrál ve dvojici s herečkou Veronikou Khek Kubařovou soutěž StarDance 10. \n"}
{"id": "1528176", "url": "https://cs.wikipedia.org/wiki?curid=1528176", "title": "Seznam skladeb Gioacchina Rossiniho", "text": "Seznam skladeb Gioacchina Rossiniho\n\nToto je seznam děl italského skladatele Gioacchina Rossiniho (1792–1868). \n\n\n\n\n\n\n\nPéchés de vieillesse (Hříchy stáří), sbírka 150 vokálních, komorních a sólových klavírních skladeb z let 1857 až 1868\n\n\n\n"}
{"id": "1528182", "url": "https://cs.wikipedia.org/wiki?curid=1528182", "title": "Příchovický betlém", "text": "Příchovický betlém\n\nPříchovický betlém je dřevěný ručně vyřezávaný betlém v Příchovicích v okrese Plzeň-jih, jehož autorkou je řezbářka a malířka Jiřina Andrlíková. První figurka byla vyřezána v roce 1989, v roce 2011 bylo v betlémě už padesát figurek a v lednu 2019 přes 150. Betlém je vystavován od začátku Adventu až do Tří králů na zahradě autorky v Příchovicích. Betlém obsahuje ručně vyřezávané figurky z lipového a olšového dřeva. Součástí je selský dvůr, chalupa a stodola a peklo s Luciferem. Za jeho zhlédnutím přijíždějí lidé z celého kraje.\n"}
{"id": "1528184", "url": "https://cs.wikipedia.org/wiki?curid=1528184", "title": "Budova RTV (Sarajevo)", "text": "Budova RTV (Sarajevo)\n\nBudova RTV (bosensky Zgrada RTV) se nachází na západním okraji metropole Bosny a Hercegoviny, Sarajevu. Brutalistická stavba byla zbudována pro potřeby RTV Sarajevo (jugoslávská televize a rozhlas, vysílající na území Bosny a Hercegoviny. Monumentální stavba se nachází na třídě \"Bulevar Meše Selimovića\". Mezi místními je stavba známá jako \"Šedý dům\" (bosensky \"Sivi dom\").\n\nKomplex vznikal postupně po částech v 70. a 80. letech 20. století. Stavební práce byly načasovány tak, aby bylo možné sídlo nové televize dokončit do zahájení olympijských her v roce 1984. Stavba z pera architektů Milana Kušana a Branka Buliće byla umístěna v lokalitě, kde měla vyrůst nová zástavba propojující centrum Sarajeva s nedalekými lázni Ilidža. \n\nBěhem války v Bosně a Hercegovině se stala budova cílem Vojsk Republiky srbské. Často byla ostřelována. Dne 28. června 1995, v závěrečné části války, byl na budovu svržena bomba.\n\nObjekt byl rozdělen do tří částí, správní budovy, energeticko-servisní budovy a programové části, která sloužila pro samotné televizní vysílání. Nachází se zde také koncertní sál, který však nebyl nikdy rozsáhleji využíván. V současné době je v provozu pět studií, vysílá zde televize Federace Bosny a Hercegoviny a Televize Sarajevo.\n"}
{"id": "1528186", "url": "https://cs.wikipedia.org/wiki?curid=1528186", "title": "Presidential Cruises", "text": "Presidential Cruises\n\nPresidential Cruises je lodní společnost v oblasti ochrany životního prostředí na Vltavě v centru Prahy. Jako první v Praze postavila lodní park výhradně na elektricky poháněných dřevěných člunech využívajících ekologicky šetrné technologie, čímž omezila hluk a exhalace v oblasti Čertovky a bezprostředním okolí ostrova Kampa. Respektuje tak místní rezidenty a prostředí pražské památkové rezervace.\n\nSpolečnost spolupracuje s pražským hotelem Four Seasons. Časopis \"Forbes\" zařadil plavbu s Presidential Cruises mezi 6 mimořádných cestovatelských zážitků ve světě.\n\nLodě z flotily Presidential cruises nesou jména československých prezidentů a prvních dam. \n\n"}
{"id": "1528187", "url": "https://cs.wikipedia.org/wiki?curid=1528187", "title": "Smíšená úzkostně depresivní porucha", "text": "Smíšená úzkostně depresivní porucha\n\nSmíšená úzkostně depresivní porucha ( \"Mixed anxiety depressiv disorder\", MADD) je definována jako psychická porucha, u níž jsou přítomny příznaky úzkosti a deprese, ale žádný typ příznaků není vyjádřen do takové míry, aby opravňoval ke stanovení samostatné diagnózy kterékoli z obou poruch.\n\nPři diagnostice úzkostně depresivní poruchy je třeba diferencovat další poruchy, u nichž jsou přítomny depresivní a úzkostné symptomy. Jedná se zpravidla o odlišení depresivní poruchy s úzkostnými příznaky a úzkostné poruchy s dysforickými stavy. Úzkostné stavy, které doprovázejí toto onemocnění, nejsou po duševní i psychické stránce natolik intenzivní, aby splňovaly kritéria klasické úzkostné poruchy. Bývají však chroničtějšího, táhlého a těžce definovatelného charakteru.\n\nStavy zármutku, beznaděje a sebeobviňování sužují pacienty poměrně často, symptomaticky je ale nelze zařadit pod depresivní poruchu. Postižení jsou většinou schopni vykonávat své profesní a rodinné povinnosti. Jsou však trvale vyčerpaní, trpí ahedonií (neschopnost prožívat radost) a sníženým sebevědomím.\n\nČastými přidruženými symptomy jsou spánkové poruchy, psychosomatické obtíže, poruchy imunity, snížení obranyschopnosti organismu, vyšší míra iritability a plačtivost. Lidé trpící smíšenou-úzkostně depresivní poruchou jsou ohroženi vznikem závislosti na alkoholu a benzodiazepinech dvakrát více, než je tomu například u panické poruchy.\n\nSmíšená úzkostně depresivní porucha zůstávala dlouhou dobou stran zájmu výzkumných studií. Předpokládá se, že až 50% pacientů trpících smíšenou úzkostně-depresivní poruchou nebylo nikdy pro tuto obtíž řádně ošetřeno. Smíšená úzkostně-depresivní porucha bývá často mylně interpretována jako povahový rys. V minulosti byla ze strany praktických lékařů podceňována, docházelo k nevhodné medikaci benzodiazepiny. Psychosomatické obtíže bývají dosud léčeny neadekvátně, většinou podáváním analgetik.\n\nPodle výsledků různých studií trpí smíšenou úzkostně depresivní poruchou 5% až 9% populace. Tato porucha výrazně poškozuje kvalitu života postižených. Neléčená úzkostně-depresivní porucha bývá chronického charakteru.\n\nMetodou první volby je kognitivně behaviorální terapie. KBT je vhodné doplňovat relaxační a dechovou terapií. V rámci farmakoterapie jsou jednoznačně upřednostňována antidepresiva ze skupiny SSRI, tricyklická antidepresiva jsou relativně málo účinná. Zcela nevhodné je dlouhodobé užívání anxiolytik obsahující benzodiazepiny.\n\n\n"}
{"id": "1528188", "url": "https://cs.wikipedia.org/wiki?curid=1528188", "title": "Henrik Kristoffersen", "text": "Henrik Kristoffersen\n\nHenrik Kristoffersen (* 2. července 1994 Lørenskog) je norský reprezentant v alpském lyžování, zaměřený na točivé disciplíny. Závodí za tým Rælingen Skiklubb a používá lyže značky Rossignol.\n\nV roce 2009 vyhrál Trofeo Topolino a na Evropském olympijském festivalu mládeže v roce 2011 získal zlaté medaile ve slalomu i obřím slalomu. Již v sedmnácti letech získal svůj první titul mistra Norska ve slalomu. Šestkrát vyhrál mistrovství světa juniorů v alpském lyžování: 2012 obří slalom, 2013 kombinaci a v letech 2014 a 2015 slalom i obří slalom.\n\nNa seniorském mistrovství světa byl v roce 2013 dvacátý v obřím slalomu, 2015 čtvrtý ve slalomu a třináctý v obřím slalomu, v roce 2017 čtvrtý ve slalomu i obřím slalomu a v roce 2019 získal titul světového šampióna v obřím slalomu a ve slalomu obsadil osmé místo. \n\nNa Zimních olympijských hrách 2014 skončil ve slalomu na třetím místě a stal se tak historicky nejmladším olympijským medailistou v alpském lyžování mužů. V obřím slalomu obsadil na olympiádě v Soči desáté místo. Na Zimních olympijských hrách 2018 získal stříbrnou medaili v obřím slalomu. Ve slalomu po prvním kole vedl, ale závod nedokončil. \n\nVe Světovém poháru v alpském lyžování vyhrál patnáct závodů ve slalomu a tři v obřím slalomu. V celkovém pořadí SP byl druhý v letech 2016 a 2018 a třetí v letech 2017 a 2019. V roce 2016 získal malý křišťálový glóbus pro nejlepšího slalomáře, v tomto roce také jako první lyžař v historii vyhrál všechny čtyři nejdůležitější slalomové závody sezóny (Adelboden, Wengen, Kitzbühel a Schladming). \n\n"}
{"id": "1528189", "url": "https://cs.wikipedia.org/wiki?curid=1528189", "title": "Zápalka", "text": "Zápalka\n\n"}
{"id": "1528193", "url": "https://cs.wikipedia.org/wiki?curid=1528193", "title": "Seznam oper Gioacchina Rossiniho", "text": "Seznam oper Gioacchina Rossiniho\n\nToto je seznam oper italského skladatele Gioacchina Rossiniho (1792–1868). Viz seznam skladeb Gioacchina Rossiniho, kde jsou uvedeny jeho další díla. \n\n"}
{"id": "1528195", "url": "https://cs.wikipedia.org/wiki?curid=1528195", "title": "Limbo (hra)", "text": "Limbo (hra)\n\nLimbo je plošinovka s hádankami vyvinutá nezávislým studiem Playdead. Hra byla vydána v červenci 2010 na Xbox Live Arcade a od té doby portována na řadu dalších platforem, včetně PlayStation 3 a Microsoft Windows. Hráč ovládá bezejmenného chlapce na jeho cestě za ztracenou sestrou skrz nebezpečné prostředí a různorodé pasti. Vývojáři postavili hádanky hry tak, že hráč většinou několikrát selže, než najde správné řešení. Playdead označil tento styl hry jako „pokus a smrt“ a vývojáři použili krvavé scény chlapcovy smrti, aby dali jasně najevo, kudy cesta nevede.\n\nHra je celá v odstínech černé a bílé a využívá hru světla a stínu a využívá jen minimální zvuky okolí, aby navodila děsivou atmosféru. Novináři chválili hru za temnou atmosféru připomínající film noir. Na základě estetiky dávají recenzenti Limbo jako příklad videohry jako umění. Limbo obdrželo mnoho pozitivních recenzí, ale jeho minimální příběh polarizoval kritiky. Někteří kritici shledali, že práce s otevřeným koncem má hlubší význam, který koresponduje s mechanikami hry, zatímco jiní absenci příběhu a otevřený konec označovali za vadu. Častým bodem kritiky ze strany recenzentů bylo také to, že vysoká cena hry není v souladu s její krátkou délkou a odrazovali od koupě titulu, pro jiné má ale hra ideální délku. Titul byl třetí nejprodávanější hrou na službě Xbox Live Arcade v roce 2010 a vydělal přibližně 7,5 milionu dolarů. Titul získal několik ocenění a byl vyhlášen jako jedna z nejlepších her pro rok 2010 několika médii.\n\nDalší titul studia Playdead, hra \"Inside\", byla vydána v roce 2016 a obsahovala mnoho stejných principů jako \"Limbo\".\n\nHráč ovládá chlapce a jako ve většině 2D plošinovek, chlapec může běžet zleva do prava, skákat, lézt na žebřících a provazech a pohybovat s předměty. \"Limbo\" je vyvedeno v temné, šedé grafice s minimem zvuků, které dotváří ponurou atmosféru. Temné zpracování jen podtrhují smrtelná překvapení, jakými jsou například pasti na medvědy rozmístěné v lese nebo zabijácká monstra nečekaně vystupující ze stínu. K nebezpečným patří i světélkující červi, kteří útočí na chlapcovu hlavu a nutí ho běžet jen jedním směrem dokud je nezabije.\n\nDruhou polovinou hry jsou mechanické a fyzikální hádanky a pasti, které využívají např. elektromagnety nebo gravitaci. Mnoho z pastí není vidět, dokud na ně nešlápnete a často chlapce napoprvé zabijí. Hráč může zkusit další pokus o průchod od posledního checkpointu a pokusů může mít kolik chce. Některé pasti může i obejít a jejich funkčnost využít v pozdější části hry. Protože hráč pravděpodobně několikrát umře, než dokáže zdolat překážky, označují tvůrci \"Limbo\" hru jako „pokus a smrt“. V některých úmrtích je vidět jak je chlapec roztrhán nebo rozsekán a proto hra obsahuje možnost zapnout si filtr obsahu aby tato úmrtí nebyla vidět. Herní achievementy obsahují hledání easter eggů a dokončení hry s méně jak 5 zabitími.\n\nHlavní hrdina hry \"Limbo\" je bezejmenný hoch, který se probudí uprostřed lesa na „pokraji pekla“ (název hry pochází z latinského \"limbus\", znamenající „okraj“), kde narazí na gigantického pavouka, který se ho snaží zabít. Potom co použije past na to aby usekl pavoukovi nohy ustoupí dále do lesa a chlapec může pokračovat. Bohužel o kousek dále je lapen do pavučiny a zamotán do kokonu. Může se ale osvobodit ze zajetí a výskokem se dostat dál. Na cestě za svojí ztracenou sestrou narazí jen na pár lidí, kteří na něj buď zaútočí, utečou a nebo jsou už mrtví. Nakonec během cesty narazí i na děvče, o kterém se domnívá, že by mohla být jeho sestra, ale není mu umožněno se k ní dostat. Z lesa se pak chlapec dostane do města. Po splnění poslední hádanky proskočí chlapec tabulí skla a ocitne se zpět v lese. Poté, co se probere a zotaví ze šoku, urazí jen krátkou vzdálenost, než narazí na dívku, která vstává a v tento moment hra absurdně končí.\n\n"}
{"id": "1528198", "url": "https://cs.wikipedia.org/wiki?curid=1528198", "title": "Římskokatolická farnost Hořičky", "text": "Římskokatolická farnost Hořičky\n\nŘímskokatolická farnost Hořičky je územním společenstvím římských katolíků v rámci náchodského vikariátu královéhradecké diecéze.\n\nHořičky jsou pod jménem \"Hořička\" poprvé písemně doloženy v roce 1357, a to již jako ves s venkovskou farností (plebánií). Původní kostel byl dřevěný. Místní duchovní správa zanikla v roce 1623 v důsledku třicetileté války. V následném období byla ves přifařena k Náchodu a od roku 1653 zde duchovní správu obstarávali jezuité z Žirče. Samostatná farnost v Hořičkách byla obnovena až v roce 1709. Původní dřevěný kostelík byl nahrazen zděnou barokní novostavbou, dokončenou v roce 1715.\n\nFarnost má sídelního duchovního správce, který je zároveň \"ex currendo\" administrátorem farnosti Chvalkovice v náchodském vikariátu a farností Hajnice a Vlčkovice v Podkrkonoší v sousedním trutnovském vikariátu. \n\n"}
{"id": "1528202", "url": "https://cs.wikipedia.org/wiki?curid=1528202", "title": "PlantUML", "text": "PlantUML\n\nPlantUML je označení doménově specifického jazyka a patřičného překladače, které slouží k vytváření diagramů typu UML na základě zdrojového kódu ukládaného jako prostý text. Nástroj je napsaný v Javě a tedy poměrně přenositelný, mj. spustitelný na Linuxu a Microsoft Windows. Pro samotné vykreslování grafů využívá Graphviz. Je uvolněný pod licencí GNU GPL a tedy se jedná o svobodný software.\n\nNásledující zdrojový kód vytvoří třídový diagram zobrazený na sousedícím obrázku:\n\n\n"}
{"id": "1528203", "url": "https://cs.wikipedia.org/wiki?curid=1528203", "title": "Macauská univerzita", "text": "Macauská univerzita\n\nMacauská univerzita (, ) je univerzita v Macau v Čínské lidové republice. Fakticky se její kampus o rozloze 109 hektarů ovšem nalézá ve východní části ostrova Cheng-čchin, který je součástí provincie Kuang-tung v Pevninské Číně a Macao má dané území od této provincie pronajaté.\n\nUniverzita byla založena v roce 1981. K roku 2011 měla přes 8000 studentů a byla tak největší univerzitou v Macau.\n"}
{"id": "1528207", "url": "https://cs.wikipedia.org/wiki?curid=1528207", "title": "Josef Holub (spisovatel)", "text": "Josef Holub (spisovatel)\n\nJosef Holub (7. září 1926 Nýrsko, Československo – 4. července 2010 Grab, Německo) byl německý autor českého původu, který psal převážně knihy pro děti a mládež. \n\nJosef Holub se narodil v Nýrsku, kde prožil své dětství. Vystudoval učitelský ústav v Prachaticích. \n\nBěhem druhé světové války byl odvelen na východní frontu, později převelen na budování atlantického valu. Během spojenecké invaze byl zajat, ale ze zajetí se mu podařilo uprchnout a dostal se zpátky do Nýrska. Po válce se jeho domovem stalo Švábsko, kde si doplnil vzdělání v oblasti hospodářské správy. \n\nV životě absolvoval mnoho zaměstnání, či spíše způsobů obživy, jak sám často zmiňoval. Byl i šmelinářem, uměleckým řemeslníkem, cihlářem, listonošem, přednostou jednoho úřadu a vrchním poštovním radou.\n\nJosef Holub byl ženatý, se svojí manželkou Elisabeth měli tři děti: Georga, Martinu a Thomase.\n\nV poslední etapě života se věnoval archivářství a literární tvorbě. Zemřel v německém Grabu 4. července 2010. \n\nRomány Josefa Holuba byly vydány v USA, Nizozemí, Itálii, Japonsku a mnoha dalších zemích. Holub získal ocenění v USA, Švýcarsku. \n\nPamětní deska spisovatele Josefa Holuba byla odhalena v sobotu 8. září 2012 poblíž Lesního divadla v Nýrsku a je umístěna na kameni, který byl symbolicky vzat z pomezí mezi Pocinovicemi a Nýrskem. O její vznik se zasadilo Muzeum Královského hvozdu ve spolupráci s Městskou knihovnou Nýrsko.\n\n\nJosef Holub byl úspěšným autorem knih pro mládež, dostal se dokonce do školních osnov v některých státech Ameriky nebo v Japonsku. Ve svých knihách vycházel ze svých zážitků z mládí, které prožil v Nýrsku.\n\nHolubovo literární dílo obsahuje pět románů. Většina se odehrává v okolí Nýrska v českoněmeckém pohraničí a je laděno autobiograficky. Nejznámější tvorbou je trilogie Červený Nepomuk, Zavšivené časy a Pašeráci. Děj, jehož nosníkem je přátelství, se odehrává v době předmnichovské, mnichovské a po ní. Stylově jde o symbolický realismus s prvky dobrodružné literatury.  \n\nHolub psal německy, do češtiny je zatím přeložena pouze kniha \"Červený Nepomuk, 1998 (Der rote Nepomuk).\"\n\n\n\n\n__INDEXOVAT__"}
{"id": "1528212", "url": "https://cs.wikipedia.org/wiki?curid=1528212", "title": "Şehsuvar Hanımefendi", "text": "Şehsuvar Hanımefendi\n\nŞehsuvar Hanımefendi (2. května 1881 Istanbul – cca 1945 Paříž) byla první manželka Abdulmecida II., posledního islámského chálífy z Osmanské dynastie. \n\nNarodila se 2. května [1881 v Istanbulu. Pocházela z čerkeského rodu Ubykhů. Její rodné jméno není známo. Ve velmi nízkém věku ji její otec, pracující ve dvoře sultána, daroval do harému. Byla přejmenována na \"Şehsuvar\" a získala zde patřičné vzdělání, naučila se hrát na klavír a malovat, poté byla zařazena mezi konkubíny Şehzade Abdulmecida (později sultána Abdulmecida II.). Měla medové oči a dlouhé zlatavé blond vlasy. Během pobytu v harému dospěla a když jí bylo 15 let, byla vybrána jako budoucí manželka Abdulmecida. Svatba se uskutečnila 22. prosince 1896 v paláci Ortaköy v Istanbulu. Jejich jediný společný potomek, Şehzade Ömer Faruk, se narodil v únoru roku 1898. V březnu 1924 doprovázela manžela do exilu, spolu s ostatními členy rodiny a služebníky. Nejdříve se usadili ve Švýcarsku a poté ve Francii, konkrétně v Paříži. \n"}
{"id": "1528227", "url": "https://cs.wikipedia.org/wiki?curid=1528227", "title": "Niklas Kaul", "text": "Niklas Kaul\n\nNiklas Kaul (* 11. února 1998 v Mohuči) je německý atlet, specializující se na atletické víceboje. \n\nKaul uzačínal jako házenkář a z tohoto sportu si odnesl také skvělé oštěpařské schopnosti (oštěp je jeho nejsilnější disciplínou, s osobním rekordem 79,05 metru). Jeho největší úspěch přišel v roce 2019, kdy se stal mistrem světa v desetiboji v katarském Dauhá, kde nasbíral celkem 8691 bodů a vytvořil si tak osobní rekord. Již v letech 2016 a 2017 se stal desetibojařským mistrem světa a Evropy (resp.) v kategoriích do 20 let a je také držitelem světového rekordu v desetiboji v této věkové kategorii. V roce 2019 se také stal mistrem světa v desetiboji v kategorii do 23 let výkonem 8572 bodů.\n\n\n"}
{"id": "1528229", "url": "https://cs.wikipedia.org/wiki?curid=1528229", "title": "Nervión", "text": "Nervión\n\nNervión ( \"Nerbioi\") je řeka v severním Španělsku. Je dlouhá 75,6 km, její povodí má rozlohu 1900 km² a průměrný průtok dosahuje 9,6 m³/s. Název řeky je podle místní legendy odvozován od římského císaře Nervy. \n\nŘeka pramení v Kantaberském pohoří v nadmořské výšce okolo 850 m, vytváří 222 m vysoký vodopád Salto del Nervión a protéká soutěskou Cañón de Délica. Významnými přítoky jsou Cadagua, Galindo a Gobelas. Nervión protéká městy Urduña, Amurrio, Basauri a Bilbao. Spolu s řekou Ibaizábal pak Nervión vytváří rozsáhlý estuár, který se vlévá do Biskajského zálivu. Na břehu estuáru se nachází přístav Getxo. Mořský příliv je znatelný ještě patnáct kilometrů proti proudu řeky.\n\nNervión je páteří největšího baskického města Bilbaa, které tradičně rozděluje na průmyslovou část na levém břehu a rezidenční část na pravém břehu. Přes řeku vede v Bilbau deset mostů, nejmodernější je Zubizuri („bílý most“) v podobě obráceného člunu, který navrhl Santiago Calatrava a byl otevřen roku 1997. Estuár překlenuje Biskajský most z roku 1893, který je nejstarším gondolovým mostem na světě.\n\nVe druhé polovině dvacátého století řeka trpěla vysokou mírou průmyslového znečištění, ale díky revitalizačním projektům se kvalita vody zlepšila a žije v ní mořčák evropský, mořan zlatý a humr evropský.\n"}
{"id": "1528230", "url": "https://cs.wikipedia.org/wiki?curid=1528230", "title": "Komplex Haseki Sultan", "text": "Komplex Haseki Sultan\n\nKomplex Haseki Sultan (zvaný také jako mešita Hürrem Sultan) je osmanská mešita ze 16. století vybudovaná v Istanbulu. Mešita byla první stavbou, která byla navržena hlavním říšským architektem Mimarem Sinanem. \n\nKomplex mešity byl vystavěn na přání Haseki Hürrem Sultan, manželky osmanského sultána Sulejmana I. Oficiálně se za sultána provdala okolo roku 1534 a pravděpodobně projekt financovala ze svého věna. Budova byla navržena architektem Mimarem Sinanem. Byl to jeho první velký projekt a pravděpodobně některé prvky byly navrženy jeho předchůdcem. \n\nKomplex zahrnuje mešitu vhodnou k páteční modlitbě, polévkovou kuchyni (\"imaret\"), madrasu, základní školu (\"mektep\") a nemocnici (\"darüssifa\"). Obrovský komplex se budoval postupně na obou stranách úzké ulice. Mešita byla dohotovena v letech 1538-39 (podle muslimského kalendáře roku 945), madrasa v letech 1539-40 (muslimský kalendář 946) a polévková kuchyně v letech 1540-41 (947). Nemocnice pak byla dokončena až v letech 1550-51. \n\nSamotná mešita je vybudována střídavě z kamene a cihel a má jednostranný minaret. Portico má pět oblouků s pěti malými kopulemi, podepřené šesti tenkými mramorovými sloupy. Hlavní modlitební místnost byla původně vystavěna v samostatném dómu. V letech 1612-13, během vlády sultána Ahmeda I., byla mešita zvětšena, aby ji mohlo navštěvovat více modlících se muslimů. Byla přidána druhá kupole a modlitební sál byl tak dvakrát větší. Malované dekorace dómu nejsou původní. Na rozdíl od madrasy a kuchyně nejsou v mešitě využity dlaždice. \n\nNemocnice má osmiúhelníkový dvůr a je jedinou budovou v komplexu konstrukcí zvané ashlar. Vyřezávaný kamenný nápis nad vchodem z ulice je turecký chronogram udávající datum stavby. Madrasa ve tvaru písmene U má své vlastní nádvoří se šestnácti celami a přednáškovým sálem. Polévková kuchyně se nachází také na nádvoří. Prostory k vaření na severní straně jsou opatřeny čtyřmi oktagonálními komíny. \n\nV letech 2010-12 byl celý komplex opravován. \n"}
{"id": "1528242", "url": "https://cs.wikipedia.org/wiki?curid=1528242", "title": "Jaromír Korotvička", "text": "Jaromír Korotvička\n\nJaromír Korotvička (* 14. září 1960) je bývalý český hokejový útočník. \n\nV československé lize hrál za TJ Zetor Brno. Odehrál 4 ligové sezóny, nastoupil ve 124 ligových utkáních, dal 28 ligových gólů a měl 11 asistencí. V nižších soutěžích hrál během povinné vojenské služby za VTJ Litoměřice a dále za TJ Lokomotiva Ingstav Brno a HC Přerov. V zahraničí působil v italském týmu Zoldo USG. \n"}
{"id": "1528246", "url": "https://cs.wikipedia.org/wiki?curid=1528246", "title": "Klokočovská hornatina", "text": "Klokočovská hornatina\n\nKlokočovská hornatina je geomorfologický podcelek nacházející se v jižních partiích Moravskoslezských Beskyd, na hranicích se Slovenskem, v katastrálním území obce Bílá. Plochá hornatina se rozkládá na ploše o výměře 34 kilometrů čtverečních a střední výškou 707 metru. Střední sklon hornatiny má hodnotu 10°19'. V minulosti se toto území označovalo za součást okrsku Zadní hory v podcelku Lysohorská hornatina. \n\nNa severu ji Černá Ostravice odděluje od Lysohorské hornatiny, jižní a východní hranici tvoří státní stanice se Slovenskem (kde pokračuje pohoří Turzovská vrchovina) a na severozápadě ji Bílá Ostravice odděluje od Radhošťské hornatiny. Nejvyšší vrcholy se nacházejí většinou na státní hranici. Nejvyšším vrcholem je Beskyd (900 m n. m.), který leží přímo na statní hranici. Dalšími významnými vrcholy jsou Bobek (871 m n. m.) a Konečná (865 m n. m.).\n"}
{"id": "1528248", "url": "https://cs.wikipedia.org/wiki?curid=1528248", "title": "Glasriket", "text": "Glasriket\n\nGlasriket (\"Říše skla\") je region ve Švédsku. Zahrnuje oblast Smålandu okolo města Nybro, kde se již od sedmnáctého století vyrábí křišťálové sklo. V zachovaných historických sklářských hutích se předvádí ruční foukání skla a návštěva Glasriketu patří k nejvyhledávanějším turistickým atrakcím na jihovýchodě Švédska. Nejstarší místní sklárnou je Kosta Boda založená roku 1742. V Pukebergu se nachází mezinárodní sklářská škola. Z tohoto kraje pochází umělecký soubor Cirkus i Glasriket, jehož představení jsou inspirována prací sklářů.\n\n\n"}
{"id": "1528251", "url": "https://cs.wikipedia.org/wiki?curid=1528251", "title": "Potravní chování rodu Tyrannosaurus", "text": "Potravní chování rodu Tyrannosaurus\n\nTyrannosaurus rex byl obřím dravým dinosaurem (teropodem z čeledi Tyrannosauridae), žijícím na konci křídového období před 68 až 66 miliony let. Obýval území dnešního západu Severní Ameriky a patřil nejspíš k dominantním, navíc poměrně hojným predátorům. Interpretace jeho ekologické role a potravních návyků jsou ale stále předmětem vědeckých dohadů. Není například jisté, zda byl \"T. rex\" pouze aktivním predátorem, mrchožroutem, obojím, nebo zda dokonce nebyl kanibalem. Tato situace se navíc mohla výrazně měnit s věkem tyranosaurů.\n\nPro aktivní lov u tyranosaurů svědčí početné zkameněliny býložravých dinosaurů (například ceratopsid \"Triceratops\" a hadrosaurid \"Edmontosaurus\") se stopami po zhojených zraněních od tyranosauřích zubů. Vzhledem k tomu, že se zranění u napadených jedinců hojila, je jisté, že dinosauři byli v době útoku živí a nešlo tedy o pojídání zdechlin. Tyranosauři se také na svoji velikost dokázali pohybovat poměrně rychle a zřejmě tedy mohli ulovit většinu velkých býložravých dinosaurů ve svém okolí.\n\nPro pojídání zdechlin u tyranosaurů svědčí jejich velmi dobrý čich (kterým zřejmě dokázali odhalit čerstvou zdechlinu na kilometry daleko) i jejich extrémně silný čelistní stisk (který jim zřejmě pomáhal jak při lovu, tak i při drcení kostí a dalších tkání při mechanickém zpracování a pojídání těl objevených zdechlin). Paleontolog Jack Horner se domnívá, že tyranosauři byli přednostními mrchožrouty a nelovili vůbec, nebo jen velmi vzácně. Tento názor však byl již do značné míry vyvrácen fosilními důkazy.\n\nStopy po zraněních na kostech tyranosaurů dokazují, že tito teropodi byli vzájemně velmi agresivní a často spolu soupěřili o kořist, teritorium či o přístup k samicím. Vzájemné souboje byly na základě závažnosti zranění (identifikovaných na fosilních kostech) velmi surové a nezřídka vedly k těžkým zraněním nebo dokonce smrti jednoho ze soupeřů. Objevují se také doklady o příležitostném kanibalismu tyranosaurů, kteří zřejmě v některých situacích (nedostatek potravy, živelná pohroma apod.) pojídali i těla jedinců stejného druhu.\n\n\n\n"}
{"id": "1528256", "url": "https://cs.wikipedia.org/wiki?curid=1528256", "title": "Katedrála svaté Anastázie (Zadar)", "text": "Katedrála svaté Anastázie (Zadar)\n\nKatedrála svaté Anastázie v Zadaru (chorvatsky \"katedrala svete Stošije u Zadru\"), či jen zadarská katedrála (chorvatsky \"Zadarska katedrala\") je románsko-gotická katedrála ze 12.–14. století. Nachází se v historickém jádru Zadaru. Je hlavním chrámem římskokatolické arcidiecéze v chorvatském Zadaru a zároveň největším kostelem v Dalmatském regionu. \n\nKatedrála tvoří jeden architektonický celek, společně s kostelem sv. Donáta (s nímž má společnou zvonici), arcibiskupského paláce v místě někdejšího zadarského římského fóra. Katedrála se nachází na náměstí svaté Anastázie (\"Trg sv. Stošije\") a boční strana lemuje Širokou ulici, Arcibiskupský palác a kostel sv. Donáta stojí na náměstí Jana Pavla II. (\"Poljana pape Ivana Pavla II.\")\n\nSoučasná katedrála pochází z 12. století, kdy novější románská stavba nahradila raněkřesťanskou trojlodní baziliku ze 4.–5. století, původně zasvěcenou sv. Petrovi. V době úřadování zadarského biskupa Donáta III. se patronkou chrámu stala sv. Anastázie ze Sirmia, jejíž relikvie Donát získal od císaře Nikefora a umístil je do sarkofágu, který je v katedrále dodnes. \n\nV roce 1177 katedrálu navštívil papež Alexandr III. a 9. června 2003 na jedné ze svých posledních zahraničních návštěv i papež Jan Pavel II.\n\nNejvýraznějším prvkem celé stavby je poněkud neobvyklé průčelí ze 13. století, jehož vstupní portál zdobí dvě rozety. Je zde patrný toskánský vliv podobně jako u dalšího zadarského kostela svatého Chrysogona. První část stavby je vyzdobená typicky románskými motivy, zatímco gotický tympanon pochází roku 1324. \n\nV interiéru zaujme především šíře hlavní chrámové lodi. Chórové lavice jsou bohatě zdobené ve stylu plaménkové gotiky typické pro počátek 15. století. Významné jsou také lucernová věž a první křesťanská mozaika v sakristii.\n"}
{"id": "1528258", "url": "https://cs.wikipedia.org/wiki?curid=1528258", "title": "Zadní hory", "text": "Zadní hory\n\nZadní hory ( \"Zadné hory\") je geomorfologický okrsek Lysohorské hornatiny nacházející se v jihovýchodních partiích Moravskoslezských Beskyd u hranic se Slovenskem a částečně zasahující i na jeho území. Zadní hory jsou hornatina až vrchovina, budovaná z flyšových hornin, charakterizovaná souvislou hřbetnicí s nadmořskými výškami kolem 1000 m n. m. ležící na hranici. Hojně se tu vyskytují sesuvy.\n\nNa severu sousedí s okrskem Ropická rozsocha, na severovýchodě se prudce svažuje do Jablunkovské brázdy, na jihovýchodě sousedí s Jablunkovským mezihořím, na jihu sousedí česká i slovenská část s Turzovskou vrchovinou, na jihozápadě ji Černá Ostravice odděluje od podcelku Klokočovská hornatina, na západě řeka Ostravice od Radhošťské hornatiny a na severozápadě navazuje okrsek Lysohorská rozsocha. Nejvyšším vrcholem je Velký Polom (1067 m n. m.), který leží přímo na statní hranici. Dalšími významnými vrcholy jsou Malý Polom (1060 m n. m.), Kozí hřbet (985 m n. m.), Sulov (942 m n. m.) a Skalka (931 m n. m.).\n\nZadní hory jsou jediný okrsek Moravskoslezských Beskyd, který zasahuje i na území Slovenska, podle slovenského geomorfologického členění tvoří samostatný podcelek.\n"}
{"id": "1528260", "url": "https://cs.wikipedia.org/wiki?curid=1528260", "title": "Carlos Squeo", "text": "Carlos Squeo\n\nCarlos Squeo (4. dubna 1948 – 8. září 2019) byl argentinský fotbalista, obránce a záložník.\n\nHrál za argentinské kluby Racing Club, CA Vélez Sarsfield, CA Boca Juniors, Loma Negra de Olavarría, Instituto Atlético Central Córdoba, Belgrano Córdoba, Sportivo Dock Sud a Alumni de Villa María. V zahraničí působil v mexickém klubu Club Deportivo Oro. V Poháru osvoboditelů nastoupil v 1 utkání.\n\nZa reprezentaci Argentiny nastoupil v letech 1973–1974 v 9 utkáních, byl členem argentinské reprezentace na Mistrovství světa ve fotbale 1974, kde nastoupil ve utkáních proti Holandsku a Brazílii. \n\n"}
{"id": "1528263", "url": "https://cs.wikipedia.org/wiki?curid=1528263", "title": "Farahnaz Pahlaví", "text": "Farahnaz Pahlaví\n\nFarahnaz Pahlaví (* 12. března 1963 Teherán) je nejstarší dcerou Muhammada Rezy Pahlaví a jeho třetí manželky Farah Diby. \n\nNarodila se jako princezna \"Yasmin Farahnaz Pahlavi\". Do roku 1979, kdy proběhla Íránská islámská revoluce, užívala titul princezny. Nyní žije anonymní a striktně soukromý život v New Yorku. \n"}
{"id": "1528271", "url": "https://cs.wikipedia.org/wiki?curid=1528271", "title": "Amínátú Hajdar", "text": "Amínátú Hajdar\n\nAmínátú Hajdar ( arabsky ; * 24. července 1966) je lidskoprávní aktivistka a stoupenkyně nezávislosti Západní Sahary. V letech 1987 až 1991 byla vězněna a v letech 2005 až 2006 byla souzena v souvislosti s obhajováním nezávislosti Západní Sahary. V roce 2009 držela na Lanzarote Airport protestní hladovku, protože jí nebyl umožněn vstup do marocké části Západní Sahary. Za svou práci získala několik lidskoprávních ocenění.\n"}
{"id": "1528280", "url": "https://cs.wikipedia.org/wiki?curid=1528280", "title": "Starověká písma", "text": "Starověká písma\n\nTento článek pojednává o písmech, která vznikla během období starověku nebo byla využívána civilizacemi, které ve starověku existovaly. \n\nVšeobecně se předpokládá, že písmo vzniká z obrázků, které si lidé namalovali (vyryli, poznačili apod.). Tyto obrázky (řekněme rané piktogramy) se postupně zjednodušovali a proměňovali, až mnohokrát nepřipomínají původní obrázek. \nZpravidla se uvádí, že na základě podobnosti ve znění určité části slova se začal odpovídající znak používat jako označení této části i ve slovech dalších, která sice měla absolutně rozdílný význam, ale jejich určitá část zněla stejně. To mělo za následek fakt, že slova se prodlužovala (již nestačil pouze jeden znak na slovo), současně však ubývalo znaků (Příkladem je vznik vznik Elamského, Akkadského, Asyrského,… a dalších písem z písma Sumerského, které bylo původně logografické). Tento proces vede ke vzniku sylabických písem a po pokračování tohoto procesu ku vzniku písem alfabetických. Je však třeba upozornit na možnost mísení těchto typů, alespoň do určité míry.\n\nMezi používané materiály patřily hliněné tabulky, kamenné či řídce kovové tabulky a stély, kosti, papyrus a pergamen. Do současné doby se dochoval a byl zdokumentován jen zlomek ze starověkých písemností, protože některé z použitých materiálů podléhají zkáze a šance na jejich zachování není velká.\n\nHliněné tabulky se používaly velmi hojně zejména v Mezopotámii a Přední Asii. Příčinou byl nedostatek kamene či dřeva. Díky značné trvanlivosti se jich mnoho dochovalo do dnešní doby. Pro písaře byly rovněž výhodné díky tomu, že nebyla nutná příliš velká síla pro psaní v porovnání s kamenem, nebo kostmi.\n\nJeden z nejtrvanlivějších způsobů zapsání informace je její vytesání do kamene. Takřka po celém světě nalézáme doklady o používání tohoto typu materiálu. Například i z Mezopotámie máme nálezy z chrámů, či paláců, které měly stěny pokryté nástěnnými reliéfy, často popsanými písmem. Takové nálezy je možné vidět například v Britském muzeu, nebo v Berlínském muzeu Pergamon. \n\nDalší z velmi trvanlivých materiálů. Problémem však je relativně malá plocha kosti a tudíž nepříliš mnoho prostoru pro zapsání informací. Na druhou stranu šlo o relativně snadno dostupný materiál, který se pro výrobu nástrojů, či jiné zužitkování používal již od pravěku. \n\nPsací materiál vyráběný z rostliny Šáchoru papírodárného. Známý především ze starověkého Egypta. Přestože je jako takový poměrně křehký a choulostivý, dochovalo se na něm v Egyptě mnoho písemných pramenů. Zejména díky suchému klimatu a stálému prostředí v hrobkách a dalších stavbách, jež představují významná naleziště.\n\n\n\n\n\n\n\n"}
{"id": "1528288", "url": "https://cs.wikipedia.org/wiki?curid=1528288", "title": "Guillaume Dustan", "text": "Guillaume Dustan\n\nGuillaume Dustan, vlastním jménem William Baranès, (29. listopadu 1965 – 3. října 2005) byl francouzský spisovatel.\n\nNarodil se v Paříži, studoval na Vysoké škole administrativy ve Štrasburku a před zahájením spisovatelské kariéry působil u soudu. Úspěch mu přinesl hned první román \"Dans ma chambre\" (1996). V roce 2004 ztvárnil roli zaměstnance hotelu ve filmu \"Process\" režiséra C. S. Leigha. On sám také natočil v letech 2000 až 2004 několik krátkých filmů, přičemž sedmnáct z nich bylo zveřejněno roku 2019. Zemřel na předávkování drogami ve svém pařížském bytě. Pochován byl na hřbitově Montparnasse. Byl gay.\n\n\n"}
{"id": "1528290", "url": "https://cs.wikipedia.org/wiki?curid=1528290", "title": "Noor Pahlaví", "text": "Noor Pahlaví\n\nNoor Pahlaví (* 3. dubna 1992 Washington, D.C.) je americká socioložka, modelka a realitní podnikatelka. Je nejstarší dcerou Reza Pahlaví, korunního prince Íránu a Yasmine Etemad-Amini. Narodila se v exilu poté, co její rodina opustila Írán po íránské islámské revoluci. Stala se tak úplně prvním členem dynastie, který se narodil mimo území Íránu. \n\nNarodila se v roce 1992 ve Washingtonu D. C. korunnímu princi Rezovi Pahlavi a jeho manželce Yasmine. Byla prvním členem dynastie, který se narodil mimo Írán. Její otec je posledním dědicem íránského trůnu a v současnosti je i hlavou dynastie. Její prarodiče Muhammad Rezá Pahlaví a Farah Pahlaví byli posledním císařem a císařovnou Íránu. Má dvě mladší sestry, princeznu Imam a Farah. Navštěvovala školu Bullis v Potomac v Marylandu, kde odmaturovala v roce 2010. V roce 2014 dokončila studium na univerzitě v Georgetownu. Je bakalářkou umění a psychologie. \n"}
{"id": "1528291", "url": "https://cs.wikipedia.org/wiki?curid=1528291", "title": "Andreas Reischek", "text": "Andreas Reischek\n\nAndreas Reischek (15. září 1845, Linec – 3. dubna 1902, Linec) byl rakouský cestovatel českého původu, etnograf a ornitolog, známý zvláště svými cestami na Nový Zéland. \n\nNarodil se v Linci jako Andreas Tanzer, jeho otec, úředník finanční správy Ondřej Rejšek (9. ledna 1799 Záluží čp. 1 – ???) byl synem policejního strážníka a vysloužilého vojáka Matěje Rejška († 1815) ze Sušice a s Andreasovou matkou Barborou Tanzerovou (* 1817 v Mirovicích v Čechách) se oženil teprve 5. února 1850 v Linci. \n\nAndreas Reischek byl vychováván vdovou Puchruckerovou po vrchním zahradníkovi na zámku Weinberg u Lince. Přírodovědné sbírky na zámku vzbudily jeho zájem o zoologii. Kolem roku 1853 se vrátil do Lince, avšak neměl peníze na studium a vyučil se pekařem. \n\nV roce 1866 sloužil v armádě během Třetí italské války za nezávislost.\n\nV letech 1870–75 doprovázel na cestách mladšího syna barona Floriana Passeti von Friedenburg a získal tak jako samouk další znalosti v oblasti zoologie a botaniky. \n\nPo svém odchodu do Vídně v roce 1875 zde pracoval jako preparátor. V roce 1875 se oženil s Adélou Havlicek (1852–1908). Dva roky po návratu z Nového Zélandu se jim narodil syn Andreas. (1892–1965, rakouský novinář). \n\nV letech 1877–89 pobýval na Novém Zélandu a věnoval se studiu života a kultury Maorů a shromažďování přírodovědné a etnografické sbírky.\n\nV roce 1892 přijal zaměstnání v muzeu v Linci. Zde také zemřel v roce 1902 a byl pochován na místním hřbitově sv. Barbory. \n\nReischek se seznámil pracovně s dr. Ferdinandem von Hochstetterem, který byl intendantem v Přírodovědeckém muzeu ve Vídni a ten jej doporučil v roce 1876 dr. Juliu von Haast z Canterbury Museum na Novém Zélandě na funkci preparátora. Dostal smlouvu na dva roky. \n\nV roce 1877 přicestoval na Nový Zéland do Christchurch. Na Novém Zélandě však nakonec strávil dvanáct let. Uskutečnil zde celkem devět vědeckých výprav po ostrovech. \n\nNaučil se jazyk Maorů a přátelil se s maorskými náčelníky. Při jedné z výprav byl sám jmenován náčelníkem a pojmenován “\"Ihaka Reiheke, Te Kiwi, Rangatira te Auturia\"”. \n\nV roce 1889 se vrátil do Rakouska a přivezl sbírku přes 14 000 ks různých exponátů, včetně 3 016 ks ptáků, mezi nimi okolo 700 exponátů vymírajích ptáků, vč. ptáka Huia. Ve sbírce byly dále lebky savců, ryby, plazy a místní rostliny. Jeho sbírka zahrnovala také přes 400 ks maorských předmětů (zbraně, zemědělské a domácí nástroje, osobní ozdoby, aj.) a dále 37 lebek Maorů a dvě celá těla mumifikovaných Maorů. \n\nVýsledky jeho práce a sbírky jsou uloženy v muzeích ve Vídni a na Novém Zélandě (Christchurch, Aucklandu a Wanganui).\n\n\n\n\n\n"}
{"id": "1528292", "url": "https://cs.wikipedia.org/wiki?curid=1528292", "title": "Leila Pahlaví", "text": "Leila Pahlaví\n\nLeila Pahlaví (27. března 1970 Teherán – 10. června 2001 Londýn) byla íránská princezna a nejmladší dcera Muhammada Rezy Pahlaví a jeho třetí manželky Farah Pahlaví. \n\nBylo jí pouhých 9 let, když její rodina musela odejít z Íránu po Íránské islámské revoluci v roce 1979. Po smrti jejího otce v Egyptě v roce 1980 se její rodina usadila ve Spojených státech amerických. \n\nOdmaturovala na \"Rye Country Day School\" v roce 1988 a následně nastoupila na univerzitu v Massachusetts, poté na Brownově univerzitě, kterou dokončila v roce 1992. \n\nVětšinu svého času trávila cestováním mezi svým domovem v Greenwichi v Connecticutu a Paříží, kde žila její matka. Od dob, kdy se stala modelkou designéra Valentina, trpěla anorexií, nízkým sebevědomím a chronickým únavovým syndromem. \n\nV neděli 10. června 2001 v pokoji v hotelu Leonard v Londýně byla svým lékařem nalezena mrtvá. Po pitvě bylo zjištěno, že v sobě měla pětinásobnou smrtící dávku Seconalu, léku proti nespavosti, spolu s velkým množstvím kokainu. Nalezena byla na lůžku, její tělo bylo vyhublé po několika letech anorexie, bulimie a potravinové nesnášenlivosti. Léky údajně ukradla svému lékaři ze stolu během běžné kontroly. Na léku byla silně závislá a vzala si raději 40 pilulí místo doporučených dvou. \n\nDne 17. června 2001 byla v Paříži pohřbena nedaleko hrobu své babičky \"Farideh Ghotbi Diby\". Pohřbu se účastnila její matka, bývalá íránská císařovna Farah Pahlaví, ostatní členové bývalé vládnoucí íránské rodiny a francouzské šlechtické rodiny. \n\nDne 4. ledna 2011 byl její bratr Ali-Reza Pahlaví nalezen mrtev ve svém domě v Bostonu, kde spáchal sebevraždu. \n"}
{"id": "1528293", "url": "https://cs.wikipedia.org/wiki?curid=1528293", "title": "Bess Cutler Gallery", "text": "Bess Cutler Gallery\n\nBess Cutler Gallery byla galerie v SoHo v New Yorku zaměřená na současné umění, kterou v roce 1983 založila umělkyně Bess Cutler. V osmdesátých letech se nacházela na adrese 164 Mercer Street. Později byla přestěhována do větších prostor, stále však zůstávala v SoHo. Později se nacházela na adrese 379 W Broadway. V roce 1991 galerie otevřela pobočku v Santa Monice. Svá díla v galeriích Bess Cutlerové vystavovali například Elaine Sturtevant, Ariane Lopez-Huici, Gene Colan, Joseph Amar, Todd Schorr a Clive Barker. Kurátor Christian Leigh zde v roce 1988 uspořádal výstavu \"Walk Out to Winter\".\n"}
{"id": "1528296", "url": "https://cs.wikipedia.org/wiki?curid=1528296", "title": "Campeonato Nacional 1967", "text": "Campeonato Nacional 1967\n\nCampeonato Nacional 1967 byla jedna ze dvou nejvyšších argentinských fotbalových soutěží v roce 1967. \n\nVítězem se stal a do Poháru osvoboditelů 1968 se kvalifikoval tým CA Independiente, do Poháru osvoboditelů si zajistil postup i druhý tým Estudiantes de La Plata.\n\nLigy se zúčastnilo celkem 16 celků, soutěž se hrála jednokolově od 8. září do 17. prosince 1967. Nejlepším střelcem soutěže se s 11 góly stal Luis Artime z Independiente.\n\n"}
{"id": "1528306", "url": "https://cs.wikipedia.org/wiki?curid=1528306", "title": "Valerij", "text": "Valerij\n\nValerij (také Valeriy, Valerii, Valéry nebo Valér) je mužské křestní jméno. Svátek má 18. dubna. Ženská podoba tohoto jména je Valérie.\n\nJméno je odvozeno od latinského jména Valerius, které má stejný základ jako Valentýn a to lat. \"valens\" („silný“). Valerij tedy znamená „silný“ nebo také „něco platný“.\n\nVal, Valda, Vali, Valík\n\n (angličtina),\n\n"}
{"id": "1528308", "url": "https://cs.wikipedia.org/wiki?curid=1528308", "title": "Pískomil křečkovitý", "text": "Pískomil křečkovitý\n\nPískomil křečkovitý (\"Pachyuromys duprasi\"), také nazývaný kyjochvost, je hlodavec patřící do podčeledi Gerbillinae. Je to jediný člen rodu Pachyuromys. Tito hlodavci jsou nejposlušnějším druhem rodiny pískomilů. Mají nadýchanou a měkkou srst. Pískomilové křečkovití jsou na trhu s domácími mazlíčky velmi noví a nejsou příliš známí domácí mazlíčci. \n\nPískomil křečkovitý je středně velký pískomil. Délka jeho těla je asi 10 cm (4 ”), s délkou ocasu asi 5 cm (2 ”). Tento pískomil má hustý, měkký, nadýchaný kožíšek. Chlupy na zádech a na hlavě jsou žluté barvy, s tmavě šedým podkladem a malou černou špičkou. Břicho je jasně bílé. Pískomil křečkovitý váží asi 40 gramů. Jeho tělo je kulaté a trochu zploštělé. Nemají jasný krk, na tváři jsou nejvýraznější velké černé oči. Uši tohoto druhu jsou nízko umístěné, což jim dává hlavu podobnou té liščí. Nohy jsou poměrně krátké oproti ostatním pískomilům. Vypadají podobně jako křečci, ale na rozdíl od křečků mají špičatý čenich a tlustý, téměř lysý, ocas ve tvaru kyje, od kterého pochází jejich starší název Kyjochvost. Pískomil křečkovitý ukládá tuk v ocasu, a to stejným způsobem, Jakým ukládá velbloud tuk ve svém hrbu. Zdravý pískomil křečkovitý by proto měl mít pěkně zaoblený ocas. Jejich charakteristický ocas je zároveň jejich hlavním odlišovacím znakem od ostatních druhů pískomilů. \n\nV zajetí dosahuje pískomil křečkovitý věku 2–5 let. V přírodě se tohoto věku většinou nedožívá. \n\nFrancouzský zoolog Fernand Lataste pískomila křečkovitého objevil v roce 1880 v Laghouatu v Alžírsku. Jako první popsal zvíře podrobně v Le Naturaliste. \n\nPískomilové křečkovití se původně vyskytují na severu Sahary (severozápadní Egypt, Libye, Tunisko a Alžírsko). Tam žijí ve skalnatých pouštích s řídkou vegetací. V divočině žije pískomil křečkovitý v jednoduchých norách asi 1 metr hluboko v tvrdé písčité půdě. Mohou také zabírat nory jiných druhů. \n\nPískomilové křečkovití jsou, jak naznačuje jejich špičatý čenich, ve volné přírodě většinou hmyzožraví, ale potravu často doplňují o rostliny. V zajetí se krmí běžnou základní směsí pro hlodavce, která se používá k krmení pískomilů mongolských nebo křečků. Těmto pískomilům nejvíce chutnají mouční červi, cvrčci, můry a další hmyz. Kromě toho jim lze také dávat nějakou zeleninu a ovoce jako je mrkev, květák či jablka. Vzhledem k tomu, že pískomilové křečkovití se vyskytují v suchých oblastech a nejsou zvyklí na potraviny s vysokým obsahem vlhkosti, mohou po jídle, které obsahuje příliš mnoho ovoce a zeleniny, dostat průjem. Větve a větvičky jsou bohaté na vitamíny a jsou velmi vhodné jako doplňek ke krmivu, zejména v zimě. Je to velmi důležité pro zuby těchto pískomilů, které dorůstají po celý život. Seno je také velmi důležitou součástí potravy, protože obsahuje velké množství vlákniny. \n\nNejlepší ubikací je bezpochyby terárium či akvárium. Terárium by mělo mít rozměry nejméně 100 cm x 50 cm (39 ”x 19 ”) pro 1–2 pískomily. Pískomilové křečkovití rádi hrabou, takže je důležité jim poskytnout silnou vrstvu podestýlky. Lze použít hobliny, ale ne hobliny z borovice nebo červeného cedru; mnoho hlodavců na ně může reagovat alergicky a můžou se vyskytnout dýchací potíže. Hobliny z osiky jsou považovány za nejlepší. Je rovněž nutné poskytnout pískomilům možnost pískové lázně, která jim umožňuje udržovat jejich srst v čistotě. Pískomilové křečkovití si staví hnízdo, ve kterém budou přespávat; to může být pod zemí v jejich nory, na povrchu podestýlky nebo domečku. Pískomilové křečkovití jsou stejně jako ostatní druhy pískomilů pracovitá zvířata a proto potřebují nějakou práci, tu jim můžete zajistit například kolotočem pro hlodavce. Chov v párech může být obtížný, často se proto chovají samostatně nebo ve dvojicích stejného pohlaví. \n\nPískomilové křečkovití jsou společenská zvířata, která často žijí v koloniích, avšak můžeme je nalézt i osamoceně. Divocí pískomilové jsou aktivní hlavně za soumraku, v zajetí jsou často aktivní ve dne. Tento druh pískomila je aktivní po poměrně krátká období mezi delšími obdobími spánku, který je u nich velmi tvrdý. Někdy se dostávají do stavu podobného hibernaci, ale skutečně nehibernují. Pískomilové křečkovití jsou velmi klidní a téměř nikdy nekoušou. Zdá se, že jim chybí zvědavost pískomila mongolského, a chovají se spíše jako křeček syrský než jako pískomil. Tráví spoustu času péči o srst, čímž se také podobají spíše křečkům než pískomilům. Velmi rádi se koupou v jemném písku, podobně jako činčily. Také si užívají běhání na kolotočích pro hlodavce. \n\nKdyž bojují, hlasitě kvičí a koušou protivníkovi do ocasu. Pářící rituál pískomilů křečkovitých může být také zaměňován s bojem. \n\nSamci mají, stejně jako většina ostatních hlodavců, pachové žlázy na břiše, které slouží k označování hranic teritoria. Jejich pach není pro lidi rozeznatelný a jejich klec není na rozdíl od křečků nebo myší vůbec cítit. \n\nPískomilové křečkovití dosahují pohlavní dospělosti ve dvou měsících a v zajetí se rozmnožují po celý rok. Období březosti je 19 dní. Průměrná velikost vrhu je 3 až 6 a mláďata jsou odstavena ve 3–4 týdnech. \n\nChov v zajetí může být těžký, protože samice mohou být velmi agresivní, když jsou těhotné nebo když kojí mláďata. Zaútočí na jakéhokoliv jiného pískomila, a proto je potřeba aby byly ihned po porodu přemístěny do jiného terária. Šance na otěhotnění samice jsou mnohem nížší než u pískomilů mongolských. Osvědčenou metodou pro chov pískomilů křečkovitých je umístění samce a samice do poměrně malého prostoru, v němž není nic jiného než nějaký materiál podestýlky. Žádné hnízdo, nic na hraní, žádné jídlo. Tímto způsobem zvířata opravdu nemohou bojovat. Nemohou se stát teritoriálními kvůli malému prostoru a protože neexistují žádné body, které by bylo možné použít jako vymezení. U této metody je třeba udržet samce a samici spolu jeden týden a pak je oddělit a dát je do pěkného velkého terária se všemi druhy vybavení, s největší pravděpodobností je samice již těhotná. \n\nPářící rituál pískomila křečkovitého je dosti neobvyklý. Samci i samice stojí na zadních nohách a zápasí a pískají. Nikdy se opravdu nepokoušou i když to vypadá docela nebezpečně. \n\nRozdíl mezi samcem a samicí pískomila křečkovitého je stejný jako u ostatních malých hlodavců. Tímto rozdílem je vzdálenost mezi močovým a análním otvorem. Vzdálenost mezi těmito otvory u samců je mnohem větší než u samic. Dospělí samci mají na konci ocasu velký výrůstek – šourek. Jejich varlata jsou tedy jasně viditelná. U samic to úplně chybí. U dvoutýdenních mláďat lze rozeznat pohlaví díky lysým místům na břiše samic, která se tvoří okolo bradavek. \n\nZdá se, že v Japonsku a na dalších místech se objevila buď šedá (g) nebo činčila (cch) mutace. Takový pískomil pak má šedivější barvu. Ale ne každý si je jistý, že se jedná o barevné mutace. Je také možné, že tito šediví pískomilové křečkovití jsou z egyptského poddruhu \"Pachyuromys duprasi natronensis\". Juvenilní srst těchto gerbilů je velmi šedá, ale s věkem bledne do mnohem světlejší pískové barvy. Některé hybridy egyptského a alžírského poddruhu mají také tuto šedou srst, i když se s věkem zesvětluje, ale je stále šedivá. V tuto chvíli není známo nic jiného. \n\nPískomilové křečkovití jsou na trhu s domácími mazlíčky velmi noví, takže na mnoha místech nejsou k dispozici. V některých zemích nejsou dostupní; v jiných jsou vzácní (Německo, Francie, Dánsko a Velká Británie) a v některých zemích, jako je Nizozemsko, jsou zcela běžní. Občas je lze najít v obchodě s domácími mazlíčky, ale většina je nemá. \n\nZdravý pískomil křečkovitý má světlé oči, je živý a má jemnou, hebkou srst. Jsou vždy suší a čistí. Nemocní pískomilové jsou letargičtí a mají zanedbanou srst. Prevence nemocí je obvykle účinnější než léčba, zejména u pískomilů křečkovitých; vyléčení je obvykle obtížné. Jsou tak malí, že ani veterináři vždy nevědí, jak se zvířetem musí zacházet. Nachlazení může být fatální, i když největšími hrozbami pro pískomila křečkovitého jsou průvan a vlhkost. Hypertermie, nesprávná strava a stres mohou vést ke zdravotním problémům. O nemocech pískomilů křečkovitých není mnoho známo, protože tento malý hlodavec nebyl chován jako domácí mazlíček dostatečně dlouho a často. Ale malí hlodavci mají obecně stejná onemocnění. Problémem, který se u pískomilů křečkovitých vyskytuje poměrně často, jsou kousance na ocasu, protože bojující pískomilové se snaží kousnout protivníka do ocasu. \n\n\n"}
{"id": "1528309", "url": "https://cs.wikipedia.org/wiki?curid=1528309", "title": "Základní zákon: Izrael – národní stát židovského lidu", "text": "Základní zákon: Izrael – národní stát židovského lidu\n\nZákladní zákon: Izrael – národní stát židovského lidu (hebrejsky je základním zákonem Izraele, který výslovně označuje Izrael za národní stát židovského lidu, ve kterém židovský lid vykonává své právo na sebeurčení a výkon práva na sebeurčení v Izraeli je tímto zákonem vyhrazen právě židovskému lidu. Zákon rovněž definuje státní symboly státu Izrael. \n\nZákon Izrael – národní stát židovského lidu byl přijat v roce 2018 většinou 62 hlasů pro zákon oproti 55 hlasům proti němu. Zákon má převážně deklaratorní povahu, přesto se však po svém přijetí stal terčem vnitrostátní i mezinárodní kritiky, mimo jiné i ze strany amerických židovských organisací.\n\nV lednu 2019 Nejvyšší soud Státu Izrael oznámil, že posoudí ústavnost zákona, a to v senátu složeném z jedenácti soudců. Nejvyšší soud posoudí, zda je Základní zákon: Izrael – národní stát židovského lidu jako celek, nebo zčásti v rozporu se , který byl přijat v roce 1992. Taková situace, kdy bude Nejvyšší soud Izraele posuzovat soulad jednoho základního zákona s jiným základním zákonem, nastane vůbec poprvé v dějinách země.\nNíže uvedené jsou vybrané pasáže zákona Izrael – národní stát židovského lidu:\n\n"}
{"id": "1528322", "url": "https://cs.wikipedia.org/wiki?curid=1528322", "title": "Rudolf Günther", "text": "Rudolf Günther\n\nRudolf Günther (8. ledna 1880 Schötmar, dnes Bad Salzuflen - 7. prosince 1941 Gadderbaum, okres Bethel, dnes Bielefeld) byl německý architekt. Během svého života byl jedním z nejvyhledávanějších architektů ve svém rodném městě Bad Salzuflen a výrazným způsobem spoluutvářel panorama města. Mnohé z jeho budov jsou nyní památkově chráněny.\n\nRudolf Günther byl synem Johanna Heinricha Günthera (1844-1914), stavitele železniční stanice v Schötmaru, a jeho manželky Dorothey Friederike Mathilde roz. Hackemack (1851-1897). Po absolvování základní školy a vyšší soukromé chlapecké školy se v továrně svého otce vyuřil tesařem. Na přelomu století navštěvoval stavební školu Baugewerkschule Höxter, tu ale nedokončil. Od roku 1905 do roku 1907 pracoval pro bielefeldského architekta Bernharda Kramera, poté se jako host účastnil přednášek na technice v Karlsruhe. V roce 1909 se Günther vrátil do Salzuflenu a otevřel si tam architektonickou kancelář. V roce 1913 se oženil s Gertrud Denecke (1884-1959) z Burgdorfu a měl s ní dvě děti. Günther byl také aktivní v komunální politice. Během druhé světové války se snížil počet jeho zakázek a přidaly se také zdravotní problémy. 7. prosince 1941 podlehl v nemocnici v Bethel rakovině. Jeho hrob se nachází na hřbitově na ulici Herforder Straße v Salzuflenu.\n\nBěhem svého tvůrčího období mezi lety 1909 a 1941 vytvořil Günther více než 60 budov, z nichž mnohé stále stojí, a dnes je více než tucet z nich historickými památkami. Většinou se jedná o obytné domy a penziony, které Günther obvykle navrhoval jako dvojdomy. Architektonické styly, které reprezentoval, sahaly od secese přes tzv. Bäderarchitektur (lázeňskou architekturu) až po styl Neues Bauen (modernu). V desátých a třicátých letech 20. století byl Rudolf Günther v Bad Salzuflenu renomovaným architektem a úspěšně se účastnil různých soutěží. Jeho dům Haus Bender, postavený v roce 1912, je dnes jednou z nejdůležitějších budov lázeňské architektury počátku 20. století ve Vestfálsku.\n"}
{"id": "1528328", "url": "https://cs.wikipedia.org/wiki?curid=1528328", "title": "Kostel svatého Chrysogona (Zadar)", "text": "Kostel svatého Chrysogona (Zadar)\n\nKostel svatého Chrysogona v Zadaru (chorvatsky \"crkva svetog Krševana\") je římskokatolický kostel postavený v románském slohu ve 12. století. Nachází se na náměstíčku papeže Alexandra III. (\"Poljana pape Alexandra III.\") v chorvatském Zadaru. Na náměstíčku před vstupem do kostela se nachází socha chorvatského renesančního básníka Petra Zoraniće.\n\nRománský kostel byl vysvěcen roku 1175 prvním zadarským arcibiskupem Lampridiem. \n\nByl postaven v místech římského tržiště, kde nahradil starší kostel sv. Antonína Poustevníka. Původně klášterní kostel je jedinou dochovanou stavbou kdysi poměrně velkého středověkého opatství benediktinů. \n\nV roce 1387 byly v kostele tajně uloženy ostatky zavražděné chorvatské královny Alžběty Bosenské, vdovy po chorvatsko-uherském králi Ludvíkovi I. Královniny ostatky zde spočívaly tři roky a poté byly přeneseny do baziliky Nanebevzetí Panny Marie v Stoličném Bělehradu. \n\nV roce 1485 byla zahájena výstavba zvonice, avšak po jejím přerušení roku 1546 věž nebyla již nikdy dokončena.\n\n"}
{"id": "1528340", "url": "https://cs.wikipedia.org/wiki?curid=1528340", "title": "Šašikvara", "text": "Šašikvara\n\nŠašikvara ( Шьашьикәара, a megrelsky შაშიკვარა – Šašikvara) je vesnice v Abcházii v okrese Gali. Těsně přiléhá k okresnímu městu Gali, s kterým sousedí severním směrem. Na západě sousedí také s Riapem, na severu kromě s Galem i s Šašalatem v okrese Očamčyra, které odděluje řeka Chob, na východě s Machundžrou a s Čuburchindžem a na jihu se Sidou.\n\nOficiálním názvem obce je Vesnický okrsek Šašikvara \"(rusky Шашикуарская сельская администрация, abchazsky Шьашьикәара ақыҭа ахадара)\". Za časů Sovětského svazu byl okrsek součástí Machundžijského selsovětu \"(Махунджийский сельсовет)\".\n\nSoučástí Šašikvary jsou následující části:\n\n\nŠašikvara byla v minulosti součástí gruzínského historického regionu Samegrelo, od 17. století Samurzakanu. Po vzniku Sovětského svazu byla vesnice součástí Abchazské ASSR. Téměř celá populace byla gruzínské národnosti. Obec spadala pod okres Gali. V sovětské éře byla obec, jež časem prakticky srostla s rozvíjejícím se okresním městem Gali, součástí Machundžry. \n\nBěhem války v Abcházii v letech 1992–1993 byla obec ovládána gruzínskými vládními jednotkami. Na konci této války zdejší obyvatelé uprchli z Abcházie. Tři pětiny se po skončení bojů vrátily a ocitly pod vládou separatistické Abcházie. Později byla Šašikvara s M?ziuri a Patrachucou od Machundžry osamostatněna.\n\nDle Moskevských dohod z roku 1994 o klidu zbraní а o rozdělení bojujících stran byla Šašikvara začleněna do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla v roce 2008 Ruskem uznána nezávislost Abcházie.\n\nDle nejnovějšího sčítání lidu z roku 2011 je počet obyvatel této obce 1447 a jejich složení následovné:\n\n\nPřed válkou v Abcházii žilo v obci 715 obyvatel, v příslušných vsích Machundžijského selsovětu celkem 2511 obyvatel.\n\n"}
{"id": "1528342", "url": "https://cs.wikipedia.org/wiki?curid=1528342", "title": "Claydee", "text": "Claydee\n\nKlejdi Llupa (* 7. června 1985 Athény), známý jako Claydee Lupa a Bang La Decks, je albánsko-řecký hudebník, producent a skladatel. Je jedním z nejvíce nadějných mladých umělců, který ovlivňuje v posledních letech řeckou hudbu a několikrát se umístil se svými písněmi i mezinárodně. Jeho hit \"Mamacita Buena\" se stal jeho první španělskou popovou písní, která na YouTube zaznamenala 27 milionů zhlédnutí do roka od vydání. Pohybuje se v žánrech dance-pop, RnB a electro house.\n\nClaydee se narodil v Albánii. Do Athén se s rodinou odstěhoval v době, kdy mu byly 4 roky. Po dokončení střední školy odešel studovat audio inženýrství na SAE (Mezinárodní technologická kolej), kde úspěšně zakončil svá studia v roce 2006 a rok poté se dostal na univerzitu v Middlesex. V roce 2008 začal pracovat pro řeckou verzi MTV. \n\nBěhem spolupráce s MTV získal spoustu zkušeností, které později využil v kombinaci se svým hudebním nadáním. Zanedlouho se stal producentem a skladatelem pod jménem \"Beetkraft.\" Vydal píseň \"The End\", kterou vydala společnost Sony a ihned se stala hitem britských klubových žebříčků. Od této chvíle psal a vydával písně pod svým vlastním jménem. V roce 2011 se pak hitem roku podle MADTv stala píseň \"Last Summer\" od Nikose Ganose, kterou Claydee vydal. Píseň byla vydána společností Heaven Music a dostala se do 35 zemí. \n\nJako umělec vydal vlastní píseň \"Call Me\", která se na MADTv stala nejlepším tanečním klipem roku 2011. Jeho druhá nahrávka \"Deep Inside\" se dostala mezi nejposlouchanější hity v zimě 2011. Nicméně jeho největší úspěch se dostavil v létě 2012 s mezinárodním hitem \"Mamacita Buena\", která se stala první řeckou nejvíce sledovanou řeckou písní roku. Mezinárodní úspěch mu poté přineslo nominaci na nejlepšího řeckého umělce na MTV Europe Music Awards. Hned na to Claydee vydává hit \"Sexy Papi\", který opět prorazil do předních příček v Řecku, Polsku a Srbsku. Coca-Cola mu poté nabídla v létě 2013 nabídla spolupráci na turné. To mu přineslo další mezinárodní úspěch a vystupoval v Řecku, Kypru, Albánii, Srbsku, Polsku, Rumunsku, Rusku, Kanadě, USA, Švédsku a Itálii. \n\nPo pár letech působení v Řecku přijal jméno \"Nikodimos\". Mimo jiné je také profesionálním tanečníkem latinských tanců. Má jednoho syna. \n"}
{"id": "1528354", "url": "https://cs.wikipedia.org/wiki?curid=1528354", "title": "Yasmine Pahlaví", "text": "Yasmine Pahlaví\n\nYasmine Pahlaví (* 26. července 1968) je íránská právnička a manželka Rézy Pahlaví, posledního korunního prince dynastie Pahlaví. \n\nYasmine Etemad-Amini se narodila v Teheránu roku 1968. Navštěvovala soukromou teheránskou školu do doby, než její rodina v 70. letech musela opustit Írán kvůli íránské islámské revoluci. Usadili se v San Franciscu, kde navštěvovala univerzitu Notre Dame. \n\nNa univerzitě George Washingtona dokončila své bakalářské studium a získala doktorát z práv. \n\nPracovala 10 let v dětském právním centru ve Washingtonu D. C., kde pomáhala s právy mladistvým. Je také spoluzakladatelkou nadace pro íránské děti. Od roku 1991 tak pomáhá prostřednictvím nadace dětem íránského původu, které se setkávají se šikanou v důsledku jejich původu, rasy, náboženství nebo politiky. V roce 2014 se vzdala vedení této organizace a dnes už je jen její pomocnicí. V listopadu 2018 oznámila, že bojuje s rakovinou prsu. \n\nYasmine se provdala za Rezu Pahlaví v červnu 1986 a společně mají 3 dcery:\n\n\nRodina žije v exilu v USA. Princezny Noor a Iman navštěvují místní univerzity a princezna Farah je na základní škole. \n\nYasmine Pahlaví se aktivně účastní a podporuje snahu o demokratický převrat v Íránu. Veřejně vystupuje na prodemokratických shromáždění. \n"}
{"id": "1528355", "url": "https://cs.wikipedia.org/wiki?curid=1528355", "title": "Komar a Melamid", "text": "Komar a Melamid\n\nKomar a Melamid je dvojice amerických umělců narozených v Moskvě, kterou tvoří Vitalij Komar (* 11. září 1943) a Alexandr Melamid (* 14. července 1945). V letech 1958 až 1960 spolu chodili na Moskevskou uměleckou školu a později na Stroganovův institut umění a designu, který absolvovali v roce 1967. Nedlouho poté začali pracovat společně. První společnou výstavu měli v Moskvě v roce 1967, první zahraniční v roce 1976 v New Yorku. Sovětské úřady jim tehdy odepřely možnost se ji zúčastnit. V té době se již snažili emigrovat. V roce 1977 dostali povolení odcestovat do Izraele, odkud následujícího roku odešli do New Yorku. V roce 1988 se stali americkými občany.\n\n"}
{"id": "1528361", "url": "https://cs.wikipedia.org/wiki?curid=1528361", "title": "HAL Krishak", "text": "HAL Krishak\n\nHAL HAOP-27 Krishak byl vojenský pozorovací letoun vyráběný v Indii v 60. letech 20. století společností Hindustan Aeronautics jako zvětšená čtyřmístná verze lehkého civilního víceúčelového typu HAL Pushpak.\n\nByly postaveny dva prototypy, z nichž první byl zalétán v listopadu 1959 a druhý v listopadu 1960. Zájem civilních zákazníků se nepodařilo získat, proto byl projekt odložen až do doby, kdy Indická armáda vypsala požadavky na stroj, který by nahradil její dosavadní pozorovací letouny Auster AOP.6 a AOP.9. Původní konstrukce Krishaku byla mírně upravena, aby vyhověla novým specifikacím, a typ byl v roce 1965 zařazen do vojenské služby. Již v polovině 70. let však byl nahrazen vrtulníky HAL Cheetah.\n\n\n\nÚdaje dle\n\n\n\n"}
{"id": "1528378", "url": "https://cs.wikipedia.org/wiki?curid=1528378", "title": "Ken Roht", "text": "Ken Roht\n\nKen Roht je americký režisér, scenárista, choreograf a herec. Narodil se v Santa Monice. Od mladého věku se chtěl věnovat opeře. Jako režisér a choreograf pracoval například pro Newyorskou operu, La Jolla Playhouse či Lookingglass Theatre Company. Úspěch měl například s nastudováním opery \"Dobrý voják Švejk\" od Roberta Kurky. Natočil také několik filmů, například \"Perfect Cowboy\", ve kterém zároveň ztvárnil hlavní roli countryového zpěváka, gaye ve středním věku. Několikrát byl nominován na cenu Ovation Awards. Roku 2012 vystupoval v performanci \"I Was Jack Goldstein\" v režii C. S. Leigha (nikoliv v jeho stejnojmenném filmu). Působil v losangeleské společnosti \"Evidence Room\".\n\n"}
{"id": "1528385", "url": "https://cs.wikipedia.org/wiki?curid=1528385", "title": "Ďábel z Jersey", "text": "Ďábel z Jersey\n\nĎábel z Jersey () je legendární bytost (kryptid) amerického folklóru, která údajně obývá region Pine Barrens na pomezí jižní části amerického státu New Jersey a východu Pensylvánie.\n\nĎábel z Jersey je svědky popisován různě, většinou jako okřídlený tvor s koňskou, kozí nebo psí hlavou, kopyty (někdy okovanými) a dlouhým ocasem, vysoký 90–180 cm.\n\nNejstarší publikovanou dochovanou zmínkou o ďáblovi pochází z článku pro \"Atlantic Monthly\" z května roku 1859. Nejrozšířenější legendou o původu tohoto stvoření je příběh o zoufalé ženě, která kvůli početnosti své rodiny pronesla na adresu očekávaného třináctého dítěte „ať je to raději ďas!“ To se vyplnilo – podle některých převyprávění se jí narodilo dítě deformované, podle jiných zdravé, které se proměnilo v ďábla až po nějaké době. Jedna z verzí legendy datuje ďáblův příchod na svět do roku 1735 a uvádí že tvor sežral svou rodinu a začal terorizovat okolí, než byl o několik let později vyhnán kněžím na sto let. Identita matky bývá uváděna různě, jako \"Mrs. Leeds\" nebo \"Mrs. Shrouds\", jejím bydlištěm bývá městečko \"Leeds Point\" v regionu Pine Barrens proto se původně toto stvoření nazývalo \"Leeds Devil\". Podle jiné verze byla matkou mládá dívka z Leeds Pointu, která se zamilovala během americké války za nezávislost do britského vojáka a narození ďábla bylo výsledkem prokletí za tuto zradu. Legendu v roce 1905 zpopularizoval článek v \"Trenton Times\", ve kterém byl ďábel vzhledem přirovnáván k opici spíše než ke koni.\n\nPrvní doložená hlášení o údajném pozorování pochází až z přelomu 19. a 20. století. Jedním z dřívějších příběhů o setkání s ďáblem z Jersey, které uvádí McCloy byla zkušenost komodora Stephena Decatura (1779–1820), kdy při cvičné palbě z kanónu měl Decatur zahlédnout podivné létající stvoření a když na něj vypálil, koule proletěla skrz a ďábel nehnutě pokračoval v letu. Ďábla údajně zahlédl při lovu také bývalý španělský král Josef Bonaparte, který pobýval v New Jersey v exilu v letech 1816–1839. V druhé polovině 19. století je hlášeno několik dalších pozorování a incidentů, v roce 1899 měl „okřídlený had“ po několik nocí poletovat a rušit obyvatele svým řevem ve Spring Valley, dnes součástí newyorské metropolitní oblasti.\n\nNejvýznamnějším obdobím v mýtu ďábla z Jersey je 16–23. leden 1909, kdy je zaznamenán jeho výskyt ve více než třiceti sídlech napříč údolím řeky Delaware. Během tohoto týdne byl údajně viděn až v Kanadě nebo Kalifornii. Nejvíce pozorování bylo zaznamenáno ve čtvrtek 21. ledna, kdy mělo stvoření zaútočit na tramvaj ve městě Camden, řidiči tramvají ve městěch Trenton a New Brunswick se proto vyzbrojili. Chovatelé drůbeže hlásili v tomto období vysoké ztráty – kuřata měla buď mizet, nebo byla nalezana mrtvá bez známek smrtelných ran a kolem kurníků byly nacházeny pouze stopy podkov. Poté, co hlášení o ďáblovi utichla, vypsala \"Philadelphia Zoo\" odměnu deset tisíc dolarů tomu, kdo by stvoření dopadl a předal. Podle Regala byl zodpovědný za rozšíření mýtu Charles A. Bradenburgh, majitel filadelfského muzea kuriozit \"Ninth and Arch Street Dime Museum\", který viděl v zájmu veřejnosti o monstrum finanční příležitost a začal šířit zprávy, kterých se ujala média. Během roku 1909 se poprvé objevil dnes vžitý název \"Jersey Devil\".\n\n\n"}
{"id": "1528392", "url": "https://cs.wikipedia.org/wiki?curid=1528392", "title": "Kostel Narození Panny Marie (Malá Chuchle)", "text": "Kostel Narození Panny Marie (Malá Chuchle)\n\nKostel Narození Panny Marie v Malé Chuchli (též \"Jména Panny Marie\" v Praze–Malé Chuchli) je postaven na troskách bývalého kostela raně gotického či ještě románského původu. Takto vzniklý pozdně barokní kostel byl v roce 1774 vysvěcen. \n\nDo roku 1948 byl objekt nazýván \"kostel Jména Panny Marie\". Původně byl spravován zbraslavským děkanským úřadem. Od roku 1974 je kostel Narození Panny Marie filiálním kostelem římsko-katolické farnosti u kostela svatého Filipa a Jakuba (Praha 5 – Hlubočepy). Během údržby a rekonstrukce všech kostelů ve farnosti (v letech 1992 až 1995) byly během června 1994 a prosince 1995 provedeny rekonstrukční práce i na tomto objektu, které si vyžádaly náklady 3 milióny Kč. Během těchto oprav byla snaha odstranit havarijní stav kostela i jeho vnitřního vybavení (následky neodborné rekonstrukce ze 70. let 20. století, vlhkost, zatékání srážkové vody) a práce zahrnovaly i restaurování varhan a nástěnných obrazů. \n\nPodle některých zpráv pocházejí první zmínky o kostelu již z roku 1132. Podle pramenů z pozdější doby zde v roce 1264 stával farní kostel. O jeho výzdobě se nedochovaly žádné historické zmínky, jeho stavební podoba byla ale tradiční, sestávající z pravoúhlých půdorysných tvarů. Tento kostel postoupil v roce 1298 pražský biskup Řehoř Zajíc z Valdeka do správy Zbraslavskému klášteru. Tento klášter získal na základě darovací listiny Václava II. z roku 1304 obě chuchelské vsi (Malou i Velkou). Během husitských válek (1419–1434) byl Zbraslavský klášter roku 1420 vypálen. Po husitských válkách (1419–1434) v kostele sloužili kněží podobojí. Zbraslavský klášter sice získal v roce 1455 kostel zpět do své působnosti, ale duchovní správa zde již nebyla obnovena. Základy kostela zasahovaly až do míst, kde se nacházela spodní voda. Nedostatečná izolace základů kostela umožňovala její vzlínání zdivem, což způsobovalo neodstranitelnou vlhkost kostelních stěn. I přes několikeré opravy kostela nakonec jeho nosná konstrukce vlivem vlhka zchátrala natolik, že se celý kostel zřítil. \n\nZe sutin starého (původně románského) kostela a z dalšího materiálu byl vybudován násep do patřičné výše tak, aby nový pozdně barokní kostel Jména Panny Marie, postavený na tomto náspu v roce 1774 (v době rozkvětu okolo se nacházejících lázní ), již nebyl v dosahu podzemních vod a netrpěl vlhkostí. Vnitřní vybavení a zařízení původního kostela bylo postupem času odvezeno a v roce 1774 nebylo dostupné, takže bylo pro nový kostel pořízeno zcela nové vnitřní kostelní vybavení v rokokovém slohu (z velké části z finančních darů lázeňských hostů). Nový kostel byl vysvěcen dne 7. září 1774 opatem cisterciáckého kláštera ve Zbraslavi Celestinem Stoyem.\n\nKostel má obdélníkovou (podélnou) loď a mírně odsazený čtvercový presbytář. Jeho půdorys v podstatě dosti přesně kopíruje půdorysné dispozice původního románského kostela. Členěná fasáda je zdobena kasulovými okny (okna ve tvaru kněžského ornátu, latinsky \"casula\"). Na východním a západním průčelí se nacházejí volutové barokní štíty. Absence kostelní věže je vyvážena existencí na střeše umístěné lucernové kovové věžičky, jež je kryta cibulovitou bání. Ve věžičce se nachází dvojice zvonů. Větší zvon pochází z roku 1708, je zasvěcen svatému Bernardovi a nese latinský nápis: „Haec campana in honorem B. V. M. et s. Bernardi fusa Wolfgango abbate Aulae Regiae anno 1708“. Druhý zvon menších rozměrů (hruběji zpracovaný) je zasvěcen svaté Barboře a je označen: „J. G. K. (= Kühner) 1775“. Vchod do kostela vede z jižní strany a je rámován dvěma špaletovými okny, která jsou analogická s okny umístěnými na severní stěně kostela. Interiér kostel je vybaven pozdně barokním či rokokovým zařízením, které je v současnoti (2019) doplněno také novodobým nábytkem. Štukem zdobený hlavní oltář je pozdně barokní (rokokový) a je ozdoben obrazem „Narození Panny Marie“ z roku 1774. Na stranách hlavního oltáře se nacházejí vchody (vstupy za oltář) ozdobené pozlacenými sochami andělů datovaných do téhož roku. Vlevo od hlavního oltáře (na evangelijní straně) byla původně barokní kazatelna, která se dodnes nedochovala. Vpravo od hlavního oltáře (na epištolní straně) ve výklenku je umístěna socha zbičovaného Spasitele. Vybavení interiéru doplňují kostelní varhany, které jsou sice z roku 1850, ale jejich zpracování se snaží „býti ve shodě se slohem kostela.“\n\nV roce 2019 je kostelík Narození Panny Marie svěřen římskokatolickou církví do užívání malé křesťanské obci, řeckojazyčné pravoslavné farnosti v Praze působící v chrámu Narození Přesvaté Bohorodice Panny Marie, Praha 5 – Malá Chuchle), kterou tvoří převážně řecky mluvící věřící. Tato farnost spadá pod Pravoslavnou církev v českých zemích a na Slovensku, konkrétně pod Pražskou eparchii. S povolením úřadu památkové péče nyní probíhá rekonstrukce vnitřních prostor kostelíka a opravy jeho vnějších fasád. \n\n\n"}
{"id": "1528397", "url": "https://cs.wikipedia.org/wiki?curid=1528397", "title": "Risco Caído", "text": "Risco Caído\n\nRisco Caído je název archeologického naleziště prehispánské kultrury na ostrově Gran Canaria. Nachází se na území obce Artenera. Od roku 2017 je španělským „Bien de Interés Cultural“ (volný český překlad Památka kulturního významu), od roku 2019 je i památkou světového kulturního dědictví UNESCO - společně s okolní krajinou tvořenou útesy, roklemi a sopečnými útvary o souhrnné ploše okolo 180 km². Památka UNESCO se plně jmenuje „Kulturní krajiny Risco Caído a posvátné hory na Gran Canaria“ a zasahuje do obcí Artenara, Tejeda, Gáldar a Agaete. Je to již čtvrtá lokalita UNESCO na Kanárských ostrovech.\n\nNaleziště se nachází na levém srázu strže Hondo ve výšce 100 m nade jejím dnem, ve kterém jsou vykutány jeskynní prostory. Lokalita se rozprotírá v hornatém vnitrozemí ostrova, v blízkosti se nachází řada další archeologických nalezišť, jako např. Roque Bentayga, Cueva de los Candiles a Mesa de Acusa. Jeskyně jsou vyhloubeny do vulkanické horniny. Bývaly obývány minimálně po dobu 600 let. Dochovala se zde řada pozůstatků po troglodytech - příbytky, sýpky, cisterny na vodu atd. Jejich stáří je důkazem přítomnosti izolované předšpanělské kultury na ostrově, jejíž původ byl u severoafrických Berberů. Zachovaly se i prostory, které pravděpodobně sloužily k různým obřadům. Předpokládá se, že tyto chrámy jsou spojeny s možným kultem hvězd a Matky Země.\n\nZápis na seznam UNESCO byl kritizován kvůli nedostatečnému vědeckému průzkumu a studiu, které by potvrdily astronomickou funkci, což byla hlavní motivace zápisu.\n\n"}
{"id": "1528417", "url": "https://cs.wikipedia.org/wiki?curid=1528417", "title": "Stanislav Balík (1978)", "text": "Stanislav Balík (1978)\n\nStanislav Balík (* 20. února 1978 Bludov) je český politolog, historik a skaut. Ve svém oboru se specializuje především na moderní českou politiku, komunální politiku, církevní dějiny a studium nedemokratických režimů. Od roku 2002 působí na Fakultě sociálních studií Masarykovy univerzity, kde byl v dubnu roku 2019 zvolen děkanem. Je ženatý, má dvě dcery.\n\nV roce 2001 absolvoval studium historie na Filozofické fakultě a politologie na Fakultě sociálních studií Masarykovy univerzity. Na Fakultě sociálních studií následně v roce 2004 úspěšně ukončil doktorské studium politologie a v roce 2008 se habilitoval s prací \"Česká komunální politika v obcích s rozšířenou působností. Koalice, voličské vzorce a politické strany na místní úrovni v letech 1994–2006.\" V roce 2018 byl jmenován profesorem politologie. \n\nV roce 2001 a 2002 pracoval jako odborný asistent na Katedře společenských věd Fakulty velitelské a štábní Vojenské akademie v Brně (dnes Univerzita obrany). V letech 2001–2003 také působil jako odborný pracovník v Centru pro studium demokracie a kultury. Zde také v letech 2003–2013 působil jako výkonný ředitel a od roku 2014 do roku 2019 jako předseda dozorčí rady. Od roku 2014 je editorem časopisu Kontexty. V letech 2008–2013 byl členem Vědecké rady Ústavu pro studium totalitních režimů.\n\nV letech 2002–2004 byl asistentem na Katedře politologie Fakulty sociálních studií Masarykovy univerzity a v roce 2005 se stal odborným asistentem. Po získání docentury v roce 2008 se stal vedoucím Katedry politologie. V této funkci setrval až do nástupu do funkce děkana Fakulty sociálních studií Masarykovy univerzity v září roku 2019. V letech 2015–2019 byl předsedou Akademického senátu Masarykovy univerzity. Za svou pedagogickou práci získal v roce 2017 \"Cenu rektora Masarykovy univerzity pro vynikající pedagogy v oblasti společenských a humanitních věd\".\n\nOd roku 2002 je členem Zastupitelstva obce Bludov, kde předsedá Komisi školské, kulturní, mládeže a sportu. Je také předsedou redakční rady měsíčníku Bludovan. Od roku 2015 je předsedou správní rady Nadace Karla Staršího ze Žerotína.\n\nOd roku 1990 se věnuje skautingu (přezdívka Ježek). V letech 1995–2001 byl vůdcem 2. oddílu Bludovit, v letech 1998–2013 vůdcem bludovského skautského střediska Františka Pecháčka a od roku 2013 je zástupcem vůdce střediska. Od roku 2000 je vůdcem Jesenické lesní školy (JeLŠ) a jejích lesních kurzů, jedné ze stabilních a významných součástí skautského vzdělávacího systému.\n\n\n\n\n"}
{"id": "1528425", "url": "https://cs.wikipedia.org/wiki?curid=1528425", "title": "Arnold Bennett", "text": "Arnold Bennett\n\nEnoch Arnold Bennett (27. května 1867 Hanley – 27. března 1931 Londýn) byl anglický romanopisec a dramatik.\n\nZpočátku pracoval stejně jako jeho otec jako právník, později se stal novinářem a profesionálním spisovatelem. Část života strávil v Paříži a jeho manželkou byla francouzská herečka Marguerite Soulié. Za první světové války pracoval pro britské ministerstvo informací, také psal literární kritiky do listu London Evening Standard. Napsal scénář k filmu E. A. Duponta \"Piccadilly\". Knižně vyšly také jeho deníky.\n\nBennettovy realistické příběhy ze života britských středních vrstev získaly za jeho života značný čtenářský úspěch. Jeho tvorba je spojena s rodným regionem Staffordshire, proslulým keramickým průmyslem (ve svých románech ho nazýval „Pětiměstí“). V roce 1923 získal za román \"Londýnský antikvář\" cenu James Tait Black Memorial Prize.\n\nVe Stoke-on-Trent byl v roce 2017 odhalen jeho pomník.\n\n"}
{"id": "1528429", "url": "https://cs.wikipedia.org/wiki?curid=1528429", "title": "Josef Mejtský", "text": "Josef Mejtský\n\nJosef Mejtský (22. ledna 1856 Praha – 30. ledna 1905 Praha) byl český vydavatel, spisovatel, geneaolog a padělatel. \n\nNarodil se v rodině Václava Mejtskýho, pražského policejního komisaře a jeho manželky Karoliny, rozené Mejzlíkové. Nechvalně proslul případy padělání historických listin v šlechtických záležitostech. (Viz např. falešný šlechtický rodopis Nebeských z Vojkovic.) Za své genealogické podvody byl v roce 1903 odsouzen na tři roky těžkého žaláře. V pankrácké věznici roku 1905 zemřel.\n\nJosef Mejtský byl ženat s Marií Gabrielou, rozenou Jelínkovou (1857–1904), se kterou měl pět dětí. Manželka zemřela dříve, než Josef Mejtský, dětem bylo v té době mezi 22 a 15 lety.\n\n"}
{"id": "1528430", "url": "https://cs.wikipedia.org/wiki?curid=1528430", "title": "Carlo Porta", "text": "Carlo Porta\n\nCarlo Antonio Melchiore Filippo Porta (15. června 1775, Milán – 5. ledna 1821, tamtéž) byl nejvýznamnější italský romantický nářeční básník píšící v milánském dialektu vycházejícím z lombardštiny.\n\nPocházel z úřednické rodiny, studoval v semináři v Monze a pak v Miláně. Protože byl jeho otec byl velkým příznivcem habsburské monarchie, donutilo ho roku 1798 ho francouzské tažení do Itálie přerušit studium a přestěhovat se k bratrovi do Benátek, které připadly Rakouskému císařství, a pracoval zde jako úředník finanční správy. Roku 1799 se ale vrátil do Milána a následně zde pracoval jako úředník. Roku 1806 se oženil s Vincenzou Prevostiovou, zámožnou vdovou po bývalém ministrovi Cisalpinské republiky, a měl s ní dva syny a dvě dcery. \n\nStudium v semináři mu zajistilo kvalitní vzdělání, ale zároveň v něm vyvolalo sklon k antiklerikalismu a silné sociální cítění. První verše začal psát v roce 1790, ale jen málo z nich vyšlo před rokem 1810. Ve svém vrcholném období psal veršované novely s realistickými lidovými typy a ostré satiry na šlechtu a klér. S mimořádnou pozorovatelskou vlohou a biedermeierskou poetikou v nich líčí život aristokracie a jejího služebnictva, drobného kněžstva i prostého lidu a kritizuje pověry a náboženské pokrytectví. Pro jeho dílo si ho vážili a k jeho přátelům patřili mnozí jeho současnicí (například Ugo Foscolo, Alessandro Manzoni, Tommaso Grossi nebo Stendhal).\nZemřel při záchvatu dny a byl pochován na milánském hřbitově San Gregorio. Hrob byl při likvidaci hřitova ztracen, ale jeho náhrobní deska je zachována v kryptě kostela.\n\n\n"}
{"id": "1528431", "url": "https://cs.wikipedia.org/wiki?curid=1528431", "title": "Tomáš Petreček", "text": "Tomáš Petreček\n\nTomáš Petreček (* 27. listopadu 1979 Opava) je český horolezec a extrémní sportovec. Pracuje u Hasičského záchranného sboru v Opavě. Je členem českého reprezentačního týmu Black Hill – Salomon/OpavaNet v extrémních závodech Adventure race. Několikrát za sebou opanoval anketu o sportovce Opavska. Mezi jeho oblíbené aktivity patří horské kolo, silniční kolo, terénní běh, kajak a horolezectví. V roce 2012 se s Pavlem Štrynclem stal vítězem běžeckého závodu Beskydská sedmička.\nJeho motto je: \"Limity existují pouze v lidské mysli.\"\n\nO osmitisícové vrcholy se pokouší od roku 2012. Do té doby podnikl mnoho letních i zimních výstupů v Tatrách a Alpách.\n\n\n\n"}
{"id": "1528432", "url": "https://cs.wikipedia.org/wiki?curid=1528432", "title": "Římskokatolická farnost Chvalkovice", "text": "Římskokatolická farnost Chvalkovice\n\nŘímskokatolická farnost Chvalkovice je územním společenstvím římských katolíků v rámci náchodského vikariátu královéhradecké diecéze.\n\nPůvodní kostel ve Chvalkovicích byl gotický a byl v letech 1690–1694 barokně přestavěn. Na původní gotický kostelík upomíná gotický klenební svorník z původní stavby, druhotně zasazený v 19. století do kostelní zdi. Svorník nese vročení 1304. Dalším dokladem starobylosti kostela je zazděný gotický hrotitý portál v jižní zdi lódi. Kostel je vybaven jednotným mobiliářem z doby kolem roku 1700, ve dvojici bočních oltářů jsou vsazeny novější obrazy J. V. Hellicha z 19. století. Obec se za druhé světové války dostala na samu hranici Protektorátu Čechy a Morava, což vedlo k tomu, že nový farní hřbitov se dostal již za protektorátní hranici a v letech 1939–1945 se proto dočasně opět pohřbívalo na starém hřbitově u kostela, kterýžto hřbitov se předtím nepoužíval již od roku 1899.\n\nFarnost přestala být v závěru 20. století obsazována sídelním duchovním správcem. \n\nChvalkovická farnost je ex currendo spravována z Hořiček.\n\n"}
{"id": "1528435", "url": "https://cs.wikipedia.org/wiki?curid=1528435", "title": "Estadio Olímpico de la Cartuja", "text": "Estadio Olímpico de la Cartuja\n\nEstadio Olímpico de la Cartuja (též Estadio Olímpico de Sevilla) je víceúčelový stadion sloužící zejména pro fotbal a atletiku v Seville. Pojme 60 000 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků.\n\nStadion byl postaven jako součást nabídky Sevilly na letní olympijské hry v roce 2004. Navrhli ho architekti Antonio Cruz Villalón a Antonio Ortiz García z firmy Cruz y Ortiz Arquitectos a výstavba tohoto stadionu stála 120 milionů €. Stadion byl slavnostně otevřen 5. května 1999 králem Juanem Carlosem I. a královnou Sofií Řeckou při přátelském mezinárodním fotbalovém utkání mezi Španělskem a Chorvatskem. V srpnu téhož roku se zde konalo Mistrovství světa v atletice. V roce 2003 se zde odehrávalo finále Poháru UEFA 2002/03. Take se zde konali události v tenisu, a to Davis Cup 2004 a Davis Cup 2011. Když Sevilla podala nabídku pro pořádání olympijských her v roce 2008, měl stadion být i jejím hlavním centrem her. Pořádání ale bylo uděleno Pekingu.\n\nPrvní koncert zde měl mexický zpěvák Luis Miguel. Z dalších známých umělců zde vystupovali U2, Madonna, Depeche Mode, Bruce Springsteen, AC/DC a další.\n"}
{"id": "1528444", "url": "https://cs.wikipedia.org/wiki?curid=1528444", "title": "David Francis Barry", "text": "David Francis Barry\n\nDavid Francis Barry (6. března 1854 – 6. března 1934) byl fotograf amerického Západu 19. století. \n\nNarodil se v Honeoye Falls v New Yorku jako syn irských přistěhovalců obuvníka Edmunda Barryho a Bridgett rozené Brophy. V roce 1861 se jeho rodina přestěhovala na západ od Otsega, ve Wisconsinu a následující rok do nedalekého Columbusu. Tady David Barry začal pomáhat putovnímu fotografovi Orlandu Scottu Goffovi, který v tomto městě udržoval malou galerii.\n\nV roce 1871 se Orlando Scott Goff přestěhoval do Yanktonu, kde v Dakota Territory otevřel první fotografické studio v této osadě a o dva roky později se přestěhoval do Bismarcku. Brzy nato Goff vzal svého bývalého mladého pomocníka Davida k sobě do péče jako učně, aby mu pomáhal v jeho nové galerii Bismarck. Postupem jejich dlouhého přátelství jej začal Goff vybízet, aby se Barry stal jeho obchodním partnerem. V letech 1878 až 1883 cestoval Barry s využitím přenosného fotografického studia přes pláně do Fort Buford a Fort Yates v Dakotas a Fort Assiniboine v Montaně, přičemž během svých cest fotografoval. Poté, co převzal Goffovy obchodní zájmy, založil své vlastní studio ve Fort Yates a později v Bismarcku. Barry si vytvořil dobré jméno fotografováním lidí kmene Lakotů, jako byli například Sedící býk, Rain-in-the-Face (Déšť ve tváři), náčelník Žluč, John Grass a další. Lidé kmene Lakotů mu říkali “Little Shadow Catcher” („Malý chytač stínů“). V polovině osmdesátých let prodal Goff svou fotografickou firmu partnerovi Davidu Francisovi Barrymu a sám se odstěhoval do Montany.\n\nBarry se vrátil v roce 1890 do města Superior ve Wisconsinu, kde provozoval úspěšnou galerii až do své smrti v roce 1934.\n\nBarry se oženil v Chicagu 27. března 1884 s Margaret “Patty” Young z Quincy v Illinois, ale manželství zůstalo bezdětné. Patty zemřela 20. srpna 1932. O rok později utrpěl Barry vážné zranění nohy, když vystupoval z pouličního vozu v Duluthu v Minnesotě. Ze zranění se už nikdy úplně nezotavil. Zemřel na své 80. narozeniny ve svém domě ve Wisconsinu 6. března 1934.\n"}
{"id": "1528445", "url": "https://cs.wikipedia.org/wiki?curid=1528445", "title": "John Campbell, 9. vévoda z Argyllu", "text": "John Campbell, 9. vévoda z Argyllu\n\nJohn Campbell, 9. vévoda z Argyllu (\"John George Edward Henry Douglas Campbell, 9th Duke of Argyll, 9th Marquess of Kintyre and of Lorne, 9th Earl of Campbell and Cowall, 6th Baron Hamilton of Hameldun, 5th Baron Sundridge\") (6. srpna 1845, Londýn, Anglie – 2. května 1914, Osborne House, Anglie) byl britský státník. Byl potomkem významného skotského rodu a oženil se s princeznou Luisou (1848–1939), dcerou královny Viktorie. V mládí byl poslancem Dolní sněmovny, od roku 1900 s titulem vévody zasedal ve Sněmovně lordů. V letech 1878–1883 byl generálním guvernérem Kanady, zastával také řadu dalších čestných funkcí, byl rytířem Podvazkového řádu a uplatnil se jako spisovatel. \n\nNarodil se v Londýně jako nejstarší syn Georga Campbella, 8. vévody z Argyllu, a jeho manželky Elizabeth Leveson-Gower (1823–1878) z rodu vévodů ze Sutherlandu. Prakticky od narození užíval jako otcův dědic titul \"markýze z Lorne\". Studoval v Etonu a Cambridge, po studiích procestoval severní a střední Ameriku. V letech 1868–1878 byl poslancem Dolní sněmovny, kde patřil k liberálům, na půdě parlamentu ale nijak aktivně nevystupoval. Získal hodnost podplukovníka v dobrovolnických sborech, ale nebyl ani aktivním vojákem. V letech 1868–1871 byl tajemníkem ministra pro Indii (ministrem byl tehdy jeho otec), v roce 1875 se stal členem Tajné rady. Pohyboval se také u dvora, protože jeho matka byla v letech 1868–1870 nejvyšší hofmistryní (\"Mistress of the Robes\") královny Viktorie. V roce 1871 se oženil s princeznou Luisou (1848–1939), čtvrtou dcerou královny Viktorie. Při sňatku vláda odsouhlasila věno ze státních financí ve výši 30 000 liber. \n\nV listopadu 1878 byl jmenován generálním guvernérem v Kanadě bez větších předchozích zkušenosti ve vysoké politice. Jmenování do funkce kanadského generálního guvernéra bylo v Kanadě přijato s překvapením a napjatým očekáváním. Kanada byla sice korunní kolonií, ale de facto již tehdy směřovala k republikánskému pojetí své politiky. Do takového prostředí měl nyní přijít coby zástupce britské vlády přední skotský šlechtic, jehož manželkou navíc byla dcera královny Viktorie. Markýz z Lorne byl svým věkem v době nástupu do funkce (bylo mu 33 let) nejmladším kanadským generálním guvernérem v historii. V průběhu jeho funkčního období zažila Kanada ekonomický vzestup, vzrůst nacionalismu a optimismu, markýz z Lorne navíc přispěl rozvoji Kanady především v oblasti věd, umění a školství. Jeho funkční období skončilo po pěti letech na podzim 1883 a v úřadu jej následoval Henry Charles Petty-Fitzmaurice, markýz Lansdowne. \n\nPo návratu z Kanady zastával již jen čestné funkce. Krátce byl prezidentem Královské zeměpisné společnosti (1884–1885), v letech 1892–1914 pak guvernérem Windsoru. V letech 1895–1900 byl znovu členem Dolní sněmovny, tentokrát již za stranu liberálních unionistů. V roce 1900 po otci zdědil titul vévody a vstoupil do Sněmovny lordů, zároveň převzal úřad lorda místodržitele v Argyllu. Veřejného života se zúčastnil již jen sporadicky, s manželkou pobýval v Kensingtonském paláci. Zemřel v královské rezidenci Osborne House na ostrově Wight na zápal plic. Manželství s princeznou Luisou zůstalo bez potomstva, titul vévody zdědil synovec Niall Campbell, 10. vévoda z Argyllu (1872–1949).\n\nBěhem své kariéry získal Bodlákový řád (1871), Řád sv. Michala a sv. Jiří (1878), Viktoriin řád (1901) a nakonec i Podvazkový řád (1911), mimo Británii získal německý Řád černé orlice. Obdržel čestné doktoráty na univerzitách v Glasgow (1907) a Cambridge (1902). \n\n\n"}
{"id": "1528446", "url": "https://cs.wikipedia.org/wiki?curid=1528446", "title": "John Young, 1. baron Lisgar", "text": "John Young, 1. baron Lisgar\n\nJohn Young, 1. baron Lisgar (\"John Young, 1st Baron Lisgar, 2nd Baronet Young of Bailieborough\") (31. srpna 1807, Bombaj, Indie – 6. října 1876, Bailieborough Castle, Irsko) byl britský státník. Narodil se v Indii, ale pocházel z Irska. Byl dlouholetým členem Dolní sněmovny, zastával nižší úřady ve vládě, později působil v koloniích a nakonec byl generálním guvernérem v Kanadě (1869–1872).\n\nPocházel ze statkářské rodiny z Irska. Narodil se v Bombaji, kde byl jeho otec Sir William Young úředníkem Východoindické společnosti. John měl čtyři mladší bratry, kteří působili ve vojenských a státních službách v Bombaji. Studoval v Etonu a Oxfordu, od mládí byl přítelem pozdějšího čtyřnásobného premiéra Williama Gladstona, i když později zastávali rozdílná politická stanoviska. V letech 1831–1855 byl poslancem Dolní sněmovny za Konzervativní stranu. V letech 1841–1844 zastával v rámci ministerstva financí funkci lorda pokladu, v letech 1844–1846 byl státním tajemníkem na ministerstvu financí (\"Secretary to the Treasury\"), věnoval se také obchodním aktivitám ve Východoindické společnosti. Od roku 1852 byl členem anglické a irské Tajné rady, v letech 1853–1855 byl ve vládě státním sekretářem pro Irsko. Poté působil v koloniích, v letech 1855–1859 byl vysokým komisařem na Jónských ostrovech. Po krátkém pobytu v Anglii byl guvernérem v australské Nový Jižní Wales (1860–1867). V roce 1868 byl jmenován generálním guvernérem v Kanadě, fakticky úřad převzal v únoru 1869. Během jeho funkčního období došlo k hraničnímu sporu s USA, který řešil mezinárodní soud v Evropě, byl také prvním kanadským guvernérem, který USA navštívil. Proslul jako prozíravý politik a prostředník. Z tohoto postu odešel v roce 1872. Mezitím byl povýšen na barona s členstvím ve Sněmovně lordů (1870). Zbytek života strávil v ústraní na svých statcích v Irsku, v letech 1871–1876 byl lordem-místodržitelem v hrabství Cavan. Za zásluhy získal Řád sv. Michala a sv. Jiří (1855) a Řád lázně (1859).\n\nJeho sídlem byl zámek \"Bailieborough Castle\" v Irsku, který koupil jeho otec v roce 1814. John Young zde trvale pobýval až po návratu z Kanady, kdy nechal zámek přestavět v novogotickém stylu. Jeho manželství s Adelaide Danton (1821–1895) zůstalo bez potomstva, na vzdálenější příbuzenstvo přešel jen titul baroneta. Současným představitelem rodu je Sir John Young, 6. baronet (* 1947). \n\n\n"}
{"id": "1528447", "url": "https://cs.wikipedia.org/wiki?curid=1528447", "title": "Vodárenská věž (Dobřany)", "text": "Vodárenská věž (Dobřany)\n\nVodárenská věž se nachází v areálu psychiatrické nemocnice v Dobřanech v okrese Plzeň-jih.\n\nV letech 1876–1880 byla v Dobřanech postaven areál Zemského ústavu pro choromyslné podle projektu architekta Josefa Benischka (1841–1896). Pro zásobování nemocničního areálu vodou byla postavena vodárna, která čerpala vodu ze čtyř studní v blízkosti řeky Radbuzy do dvou vodárenských věží. Původní koncepce nemocnice počítala s 600 až 800 pacienty, ale už na přelomu 19. a 20. století přesáhla kapacitu 1400 pacientů. Tato situace si vyžádala rozšíření o nové pavilóny a také výstavbu nové vodárny. Projekt výstavby byl vypracován technickým oddělením Zemského výboru. V září 1906 výstavbu vodovodu zahájila Škodova strojírna, výstavbu věžového vodojemu bylo svěřeno pražské firmě Technická kancelář Karel Herzán.\n\nVodárenská věž je válcová věžová stavba z monolitického betonu postavená na kónickém osmibokém kamenném soklu. Na válcovém dříku jsou železobetonové konzoly (systém Hennebique), na nichž je usazena válcová nádrž o objemu 250 m³. Celá vodárenská věž je 25 metrů vysoká. V kamenném soklu je na jižní straně vstup, na severní straně je okno v kamenném ostění. Sokl je ukončen římsou, na níž jsou zdobné prvky ve tvaru písmene J. Na dříku po obvodu jsou symetricky prolomena ve dvou řadách čtyři okna. V první řadě jsou dvě okna (na severní a jižní straně) zazděná, všechny mají ostění ukončené trojúhelníkovým tympanonem. Horní řada čtyř oken má ukončení ostění jednoduchou nadokenní římsou. Horní část dříku je ukončena římsou a 32 konzolami na nichž je usazen válcový plášť nádrže s osmi pravidelně rozmístěnými okny v lizénových rámech. Plechová střecha je kuželová s širokou lucernou a věžičkou. V lucerně jsou pravidelně rozmístěna čtyři kulatá okna. Na střešní římse jsou vyvedeny chrliče v podobě dračí hlavy.\n\n"}
{"id": "1528449", "url": "https://cs.wikipedia.org/wiki?curid=1528449", "title": "Hlubocké obory", "text": "Hlubocké obory\n\nHlubocké obory patří do soustavy NATURA 2000 jako evropsky významná lokalita a jako ptačí oblast.\n\nEvropsky významná lokalita (EVL) Hlubocké obory CZ0314126 byla vyhlášena nařízením vlády č. 318/2013 Sb. Téměř celé území EVL je pro veřejnost nepřístupné.\n\nJe zde výskyt evropsky významných druhů:\n\n\n\n\nPtačí oblast Hlubocké obory byla vyhlášena nařízením vlády č. 609/2004 Sb\n\nPředmětem ochrany ptačí oblasti jsou populace:\n\n\na jejich biotopy.\n\n"}
{"id": "1528459", "url": "https://cs.wikipedia.org/wiki?curid=1528459", "title": "Petite messe solennelle", "text": "Petite messe solennelle\n\nPetite messe solennelle (Malá slavnostní mše) Gioachino Rossiniho byla napsána v roce 1863 pravděpodobně na žádost hraběte Alexise Pilleta-Wille pro jeho manželku Louise, které je věnována. Sám skladatel, který zanechal skládání oper před více než 30 lety, ji popsal jako „poslední z mých \"Péchés de vieillesse\"“ (hříchy stáří).\n\nRozsáhlé dílo je \"missa solemnis\" (slavnostní mše), ale Rossini ji označil, ne bez ironie, jako \"petite\" (málá). Původně napsal partituru pro dvanáct zpěváků, z toho čtyři sólisty, dva klavíry a harmonium. Mše byla poprvé uvedena 14. března 1864 v novém domově manželů v Paříži. Rossini později uvedl orchestrální verzi, včetně přidané věty, uspořádání hymnu “\" jako sopránové árie. Tato verze mše nebyla během jeho života provedena, protože nemohl získat povolení k jejímu provedení v kostele, jelikož v ní vystupují ženy-zpěvačky. Takto byla poprvé provedena tři měsíce po jeho smrti, v pařížském divadle Salle Ventadour společností Théâtre-Italien dne 24. února 1869.\n\nZatímco uvádění mše začalo už ten rok, tak první kritická edice se objevila až v roce 1980, následována dalším vydáním v roce 1992, při dvěstěletém výročí narození skladatele.\n\n\"Obecné zdroje\"\n\n\"Knihy\"\n\n\"Časopisy\"\n\n\"Noviny\"\n\n\"Online zdroje\"\n\n"}
{"id": "1528462", "url": "https://cs.wikipedia.org/wiki?curid=1528462", "title": "Othello (Rossini)", "text": "Othello (Rossini)\n\nOthello aneb Maur benátský, zkráceně Othello (italsky \"Otello ossia Il Moro di Venezia\") je opera o třech jednáních Gioacchina Rossiniho na italské libreto Francesca Maria Berio di Salsa. Práce je založena na francouzské adaptaci příběhu( \"Othello, ou le More de Venise\" autora Jean-François Ducise z roku 1792), nikoli na Shakespearově hře \"Othello\", protože ani Rossini, ani jeho libretista neznal anglické drama. Premiéra se konala 4. prosince 1816 v Neapoli v divadle Teatro del Fondo.\n\nOpera se výrazně liší od Shakespearovy verze nejen tím, že se odehrává v Benátkách a ne na Kypru, ale také tím, že celý dramatický konflikt se vyvíjí jinak. Role Jaga je do jisté míry omezena a je mnohem méně ďábelská než v originále nebo ve Verdiho \"Othellovi\" z roku 1887. V kontrastu s tím je role Rodriga, podružného významu u Shakespeara a Verdiho, velmi výrazná v Rossiniho verzi a je jí přiřazena nejtěžší a nejskvělejší hudba. Role Othella, Jaga a Rodriga jsou určeny pro tenorový hlas. \n\nRossiniho \"Othello\" je důležitým milníkem ve vývoji opery jako hudebního dramatu. Poskytl Giuseppe Verdimu měřítko pro jeho vlastní Shakespearovu adaptaci. CD nahrávka společnosti Opery Rara z roku 1999 zahrnuje alternativní šťastný konec, běžnou praxi v dramatu a opeře v období 19. století. \n\n"}
{"id": "1528464", "url": "https://cs.wikipedia.org/wiki?curid=1528464", "title": "Martin Říha (kynolog)", "text": "Martin Říha (kynolog)\n\nMartin Říha (* 24. dubna 1981 Havlíčkův Brod) je český kynolog a autor odborných publikací a článků z oboru kynologie, přispěvatel časopisu \"Pes, přítel člověka\". Je odborníkem v oblasti obecné kynologie, historie a původu plemen psů. Chovatel plemene stafordširský bulteriér (Brenneke).\n\n"}
{"id": "1528471", "url": "https://cs.wikipedia.org/wiki?curid=1528471", "title": "Seznam českých hráčů v NHL v sezóně 2019/2020", "text": "Seznam českých hráčů v NHL v sezóně 2019/2020\n\nToto je seznam hráčů Česka, kteří se objevili v NHL v sezóně 2019/2020.\n\n\n\n"}
{"id": "1528473", "url": "https://cs.wikipedia.org/wiki?curid=1528473", "title": "Seznam slovenských hráčů v NHL v sezóně 2019/2020", "text": "Seznam slovenských hráčů v NHL v sezóně 2019/2020\n\nToto je seznam hráčů Slovenska, kteří se objevili v NHL v sezóně 2019/2020.\n\n\n"}
{"id": "1528475", "url": "https://cs.wikipedia.org/wiki?curid=1528475", "title": "Petr Kučírek", "text": "Petr Kučírek\n\nPetr Kučírek (* 22. července 1963 Brno) je bývalý český hokejový útočník. \n\nV československé lize hrál za TJ Zetor Brno. Odehrál 3 ligové sezóny, nastoupil ve 107 ligových utkáních, dal 22 ligových gólů a měl 16 asistencí. V nižších soutěžích hrál během povinné vojenské služby za Duklu Jihlava „B“ a dále za TJ Lokomotiva Ingstav Brno a HC Přerov. V zahraničí působil v rakouské nižší soutěži v týmu EC SV Spittal. \n"}
{"id": "1528480", "url": "https://cs.wikipedia.org/wiki?curid=1528480", "title": "Orlando Scott Goff", "text": "Orlando Scott Goff\n\nOrlando Scott Goff (10. září 1843 Middletown – 17. října 1916 Boise) byl fotograf amerického Západu během 19. století \n\nOrlando Scott Goff se narodil v Middletownu v Connecticutu 10. září 1843 jako nejmladší z pěti dětí obuvníka Alfreda Goffa a Adaline, rozené Giddings. Během dospívání se Goff učil řemeslu výroby vozů, ale po vypuknutí americké občanské války se v říjnu 1861 ve věku 18 let zapsal k 10. spojeneckému pěchotnímu pluku armády Unie. Sloužil v Carolině, Floridě a Virginii. Dne 13. října 1864 byl Goff zraněn v bitvě o Darbytown Road poblíž Richmondu ve Virginii. Strávil pak 2 měsíce ve vojenské nemocnici ve Fort Monroe ve Virginii a po svém propuštění byl povýšen na 1. seržanta a později na 2. poručíka. Dne 2. srpna 1865 byl Goff propuštěn ze služby.\n\nNejdříve se vrátil do svého rodného Connecticutu, ale o půl roku později se přestěhoval do Lyons v New Yorku, kde zůstal další dva a půl roku. Tam se vyučil v oboru fotografie. V roce 1868 se odstěhoval do Portage, ve Wisconsinu, kde provozoval fotografický obchod a také provozovat malou galerii v blízkém Columbusu. Tady vzal do učení svého budoucího obchodního partnera Davida Francise Barryho. V roce 1871 se přestěhoval do Yanktonu v Dakotě a v roce 1873 do Bismarcku, kde založil fotografické studio a galerii. V roce 1875 přijal místo fotografa ve Fort Abraham Lincoln, zatímco zde sloužil pplk. George Armstrong Custer a také několik jednotek 7. jízdního pluku. Goff nafotografoval poslední fotografie Custera, jeho důstojníků a mužů před jejich střetem v bitvě u Little Bighornu proti armádě Siouxů, Šajenů a Arapahů, které sjednotil Sedící býk. Goff se vrátil do Bismarcku do svého studia. V roce 1877 pořídil první fotografii náčelníka Josepha z Nez Perce a 31. července 1881 Sedícího Býka z Hunkpapa kmene Lakotů. Často se vydával na cesty mimo své studio, pořizoval snímky napříč krajem a mezi domorodými Američany a Indiány. \n\nV polovině osmdesátých let prodal Goff vlastní firmu svému příteli a partnerovi Davidu Francisovi Barrymu a sám se přestěhoval do Montany. V letech 1907/1908 sloužil jednu sezónu v Montanské legislativě a brzy poté se přestěhoval do Idaho, aby mohl žít se svou dcerou Bessie. Orlando Scott Goff zemřel v Boise 17. října 1916. \n\nGoff se oženil v roce 1875 s Annie Eatonovou, která pocházela z New Yorku. Pár měl jedno dítě, dceru, Bessie, která se narodila v Bismarcku 22. září 1878. \n"}
{"id": "1528482", "url": "https://cs.wikipedia.org/wiki?curid=1528482", "title": "Siegmar Wätzlich", "text": "Siegmar Wätzlich\n\nSiegmar Wätzlich (16. listopadu 1947, Rammenau – 18. dubna 2019) byl východoněmecký fotbalista, obránce, reprezentant Východního Německa (NDR). \n\nHrál za Dynamo Drážďany. V letech 1971, 1973 a 1976 získal s Dynamem mistrovský titul. V Poháru mistrů evropských zemí nastoupil ve 4 utkáních a dal 1 gól a v Poháru UEFA nastoupil ve 19 utkáních. Za reprezentaci Východního Německa (NDR) nastoupil ve 24 utkáních. Na Mistrovství světa ve fotbale 1974 nastoupil ve 4 utkáních včetně utkání proti západnímu Německu. V roce 1976 byl členem bronzového týmu na LOH 1972 v Mnichově, nastoupil ve 4 utkáních. \n\n"}
{"id": "1528485", "url": "https://cs.wikipedia.org/wiki?curid=1528485", "title": "Seznam českých hráčů v KHL v sezóně 2019/2020", "text": "Seznam českých hráčů v KHL v sezóně 2019/2020\n\nToto je seznam hráčů Česka v sezóně 2019/2020 KHL.\n\n"}
{"id": "1528487", "url": "https://cs.wikipedia.org/wiki?curid=1528487", "title": "Hamid Rezá Pahlaví", "text": "Hamid Rezá Pahlaví\n\nHamid Rezá Pahlaví (4. července 1932 Teherán – 12. července 1992 Teherán) byl íránský princ. Byl jedenáctým a posledním potomkem Rezá Pahlavího a nevlastním bratrem Muhammada Rezá Pahlavího, posledního íránského šáha před íránskou islámskou revolucí.\n\nHamid Rezá Pahlaví se narodil 4. července 1932 v Teheránu. Byl nejmladším synem Rezá Šáh Pahlavího a jeho čtvrté manželky Esmat Dowlatshahi. Jeho rodiče se vzali v roce 1923. Jeho matka byla členkou dynastie Kadžárovců. Od obou svých rodičů měl čtyři sourozence – Abdul Rezá Pahlaví, Ahmad Rezá Pahlaví, Mahmoud Rezá Pahlaví a Fatimeh Pahlaví. S rodinou žil v paláci Marble v Teheránu. \n\nStudoval v USA a v Teheránu. V září roku 1947, během studií střední školy ve Washingtonu D. C., zameškal vyučování a odjel vlakem do Hollywoodu za svým bratrem Mahmoudem, který zde studoval na UCLA. Své přerušení studia argumentoval tím, že na jeho střední školu nechodí žádné dívky a také že se mu stýská po domově. Podobně se zachoval i o tři měsíce dříve, když odešel ze své školy na Rhode Island a odletěl do Paříže. \n\nHamid se za svůj život oženil třikrát a měl čtyři děti. Poprvé se oženil v Teheránu v březnu 1951 s \"Minou Dowlatshahi\". S ní měl jednu dceru, \"Niloufar Pahlaví\". V roce 1959 se oženil s \"Homa Khamnei\", se kterou měl 2 syny – \"Behzada Pahlavího\" a \"Nazaka Pahlavího\". V roce 1974 se oženil s Houri Khamnei, se kterou měl syna Jafara Pahlavíví. \n\nJeden z jeho synů, Behzad, žil ve Spojeném království, ale poté jej císař Muhammad Rezá povolal do Teheránu, aby zde nastoupil na vojenský výcvik. \n\nZa svůj skandální způsob života byl Hamid, korunní princ Íránu, vyhoštěn z císařského dvora. \n\nPo íránské islámské revoluci, při které byl císař Muhammad Rezá Pahlaví sesazen, zůstal v Íránu a změnil si jméno na \"Islami\". Nicméně v roce 1986 byl zatčen jako tulák. Za prodej drog mu byl vyměřen desetiletý trest za mřížemi. V interview v roce 1989 uvedl, že se stále snaží být v kontaktu se svou rodinou. Také uvedl, že se k němu ve věznici nechovají zle a že vše mohlo být mnohem horší. Mimo jiné se v cele o něj starali úředníci, které již znal, jelikož za starého režimu sloužili jeho rodině. V červenci 1992, kdy si ještě stále odpykával trest, zemřel na infarkt. \n"}
{"id": "1528491", "url": "https://cs.wikipedia.org/wiki?curid=1528491", "title": "Gabriel Kocmál", "text": "Gabriel Kocmál\n\nGabriel Kocmál (29. května 1921 Dolné Orešany – 22. prosince 2012 Jemnice) byl slovenský a později český zemědělec a voják. \n\nGabriel Kocmál se narodil v roce 1921 v trnavském okrese na Slovensku. Absolvoval měšťanskou školu a dvouletou hospodářskou školu a posléze pracoval v rodinném hospodářství a následně v říjnu 1942 nastoupil na základní vojenskou službu k 1. pěšímu pluku v Trnavě, po ukončení výcviku a poddůstojnické školy by umístěn s 2. divizí na východní frontu, kde pak ke konci října roku 1943 dezertoval do zajetí sovětské armády. V lednu roku 1944 se pak v zajateckém táboře v Umani přihlásil do československé armády a byl přesunut do Jefremova. Absolvoval výsadkářský výcvik a nastoupil na pozici velitele čety v Proskurově a vydal se s jednotkou do dukelského průsmyku. Při bojích v Dukle byl zraněn a léčen v Brzozowě, po uzdravení byl umístěn do štábní roty 1. československého armádního sboru. \n\nPo skončení druhé světové války působil nadále v armádě, pracoval jako velitel v Bratislavě a Malackách. Z armády odešel v roce 1951 a nastoupil jako vedoucí drůbežárny v Novém Hobzí, kde působil až do důchodu. Do důchodu odešel v roce 1979 a přestěhoval se do Jemnice.\n\nObdržel medaili Za vítězství nad Německem, medaili Za odvahu, medaili Za chrabrost, medaili Za účast v zahraničním vojsku v SSSR, medaili Slovenského národního povstání a řád Velké vlastenecké války II. stupně. Jeho jméno je uvedeno na památníku obětem v Dolných Orešanech na Slovensku.\n"}
{"id": "1528494", "url": "https://cs.wikipedia.org/wiki?curid=1528494", "title": "Vincent Aka", "text": "Vincent Aka\n\nVincent Aka Akasse (* 25. října 1975) je bývalý akanský zápasník–volnostylař z Pobřeží slonoviny, který od roku 2003 reprezentoval Francii.\n\nSportovnímu zápasení se věnoval od 18 let v Abidžanu. Specializoval se na volný styl. V rámcí grantu MOV byl jako talentovaný sportovec vybrán k přípravě na olympijské hry v Sydney v roce 2000 ve Francii. Ve Francii se nakonec usadil a v roce 2003 obdržel francouzské občanství. Připravoval se v Clermont-Ferrandu pod vedením Rodolpha Kreutzera. Startoval na třech olympijských hrách v roce 2000, 2004 a 2008 bez vyhraného zápasu. Sportovní kariéru ukončil v roce 2009. Věnuje se funkcionářské práci. \n\n"}
{"id": "1528500", "url": "https://cs.wikipedia.org/wiki?curid=1528500", "title": "Timothy Cheruiyot", "text": "Timothy Cheruiyot\n\nTimothy Cheruiyot (* 20. listopadu 1995) je keňský běžec na střední vzdálenost. Získal stříbrnou medaili na mistrovství světa 2017 na 1500 metrů a také vyhrál diamantovou ligu 1500 metrů při třech příležitostech: v roce 2017 , 2018 a 2019 . Získal zlatou medaili na 1500 metrů na mistrovství světa v atletice 2019 v katarském Dauhá.\n"}
{"id": "1528504", "url": "https://cs.wikipedia.org/wiki?curid=1528504", "title": "Mihrişah Sultan (dcera Izzedina)", "text": "Mihrişah Sultan (dcera Izzedina)\n\nMihrişah Sultan (1. června 1916 Istanbul – 25. ledna 1987 Istanbul) byla osmanská princezna. Byla dcerou následníka trůnu, Şehzade Yusuf Izzeddin, a jeho manželky \"Leman Hanimefendi\". Byla také vnučkou sultána Abdulazize. Později se stala druhou manželkou \"Şehzade Ömer Faruka\", syna poslední osmanského chálífy muslimského světa Abdulmecida II. \n\nMihrişah se narodila v červnu 1916 v paláci Beşiktaş. Její otec byl korunní princ a dědic osmanského trůnu, Şehzade Yusuf Izzeddin. Její matka Leman poté byla z rodiny vysoce postavených beyů. Byla čtvrtým dítětem a druhou dcerou svého otce, a třetím dítětem své matky. Měla dva starší sourozence, o sedm let staršího bratra Şehzade Mehmed Nizameddi a o deset let starší sestru Şükriye Sultan. \n\nOd roku 1924 po rozpadu Osmanské říše žila Mihrişah spolu s rodinou v exilu, konkrétně v Alexandrii v Egyptě. \n\nŞehzade Ömer Faruk o svou sestřenici Mihrişah jevil velký zájem. Bylo veřejně známo, že v manželství se svou první ženou Sabihou Sultan, dcerou sultána Mehmeda VI., není šťastný. \n\nV roce 1944 stála na straně Faruka, když soud vybíral novou hlavu dynastie. Vybrán byl princ Ahmed IV. Nihad. Zatímco Sabiha Sultan, Farukova první manželka, podpořila rozhodnutí rady a schválila její volbu, všechny Farukovy dcery stály na její straně. Faruk nařkl Sabihu, že jeho dcery poštvává proti němu. Nicméně důvodem proč nebyl zvolen hlavou rodiny bylo, že udržoval mimomanželský poměr s Mihrişah.\n\nMihrişah a Faruk byli oddáni podle práv šária 31. července 1948. V předmanželské smlouvě žádala o zahrnutí práva na rozvod z její strany. Jejich manželství dlouho netrvalo a Mihrişah se s Farukem rozvedla. \n\nPoté, co se Mihrişah s Ömerem, provdala se za Şevket Arslanoğlu. V roce 1952 se vrátila zpět do Istanbulu, jelikož bylo vyhoštění pro osmanské princezny zrušeno. Svá poslední léta života strávila se sestřenicí Gevheri Sultan, dcerou jejího strýce \"Şehzade Mehmed Seyfeddin\", v malém apartmánu na náměstí Taksim. \n\nMihrişah Sultan zemřela v lednu 1987 a byla pohřbena v mauzoleu jejího pradědy, sultána Mahmuda II. v Istanbulu. \n"}
{"id": "1528513", "url": "https://cs.wikipedia.org/wiki?curid=1528513", "title": "Pantyrannosauria", "text": "Pantyrannosauria\n\nPantyrannosauria (\"všichni tyranosauři\") je klad teropodních dinosaurů ze skupiny (nadčeledi) Tyrannosauroidea. Podle definice do něj spadá většina zástupců této skupiny, s výjimkou jejích vývojově nejprimitivnějších zástupců (zejména čeledi Proceratosauridae). Definice zní, že se jedná o nejmladšího společného předka druhů \"Tyrannosaurus rex\" a \"Dilong paradoxus\" a všechny jejich potomky. Zástupci kladu jsou tedy vývojově bližší těmto druhům než například druhu \"Proceratosaurus bradleyi\" nebo \"Kileskus aristotocus\". Nejvyspělejší skupinou je čeleď Tyrannosauridae, jejíž zástupci obvykle představovali vrcholové predátory ve svých pozdně křídových ekosystémech. Podskupinou pantyranosaurů je klad Eutyrannosauria, zahrnující vlastní (\"pravé\") tyranosauridy a jejich nejbližší příbuzné. Tento klad byl stanoven ve stejné práci jako klad Pantyrannosauria. Formálně jej zavedli v roce 2018 paleontologové Rafael Delcourt a Orlando Nelson Grillo.\n\nPantyranosauři byli velkou a druhově rozmanitou skupinou tyranosauroidů, tedy menších, středně velkých až obřích dravých dinosaurů, žijících v období svrchní jury až svrchní křídy (asi před 155 až 66 miliony let). Nejslavnějším zástupcem je nepochybně severoamerický druh \"Tyrannosaurus rex\" (který byl zřejmě největším známým dravým dinosaurem vůbec), patří sem ale i mnohé další druhy, jako byl čínský \"Yutyrannus huali\", mongolský \"Alioramus remotus\" nebo třeba evropský \"Eotyrannus lengi\". Tito dinosauři obývali především severní kontinenty Laurasie, několik jejich potenciálně platných druhů je však známo i z jižní polokoule. Dva nálezy pocházejí z Austrálie (například druh \"Timimus hermani\") a jeden z Brazílie (\"Santanaraptor placidus\").\n\nTento kladogram vychází z práce Delcourt a Grillo, 2018. Pod číslem \"1\" jsou označeni zástupci čeledi tyranosauridů, tedy vývojově nejvyspělejší skupiny pantyranosaurů.\n\n\n"}
{"id": "1528514", "url": "https://cs.wikipedia.org/wiki?curid=1528514", "title": "Wormský sněm (1521)", "text": "Wormský sněm (1521)\n\nWormský sněm, či říšský sněm ve Wormsu v roce 1521 ( \"Reichstag zu Worms\"), bylo zasedání říšského sněmu Svaté říše římské svolané císařem Karlem V., které se konalo v květnu roku 1521. \n\nSněm se konal v Heylshofských zahradách v tehdejším svobodném říšském městě Wormsu. Říšské sněmy byla formální poradní shromáždění zástupců ze všech zemí Svaté říše římské. \n\nJednání probíhala od 28. ledna do 25. května 1521 za předsednictví císaře Karla V. Wormský sněm je významný především vznikem \"Wormského ediktu\" (\"Wormser Edikt\"), který se týkal učení Martina Luthera a dopadů protestantské reformace.\n\nŘíšské sněmy se ve Wormsu konaly také v letech 829, 926, 1076, 1122, 1495 a 1545, avšak \"Wormský sněm\" v roce 1521 byl nejvýznamnější z nich.\n"}
{"id": "1528522", "url": "https://cs.wikipedia.org/wiki?curid=1528522", "title": "Gevheri Sultan", "text": "Gevheri Sultan\n\nGevheri Sultan (30. listopadu 1904 Istanbul – 10. prosince 1980 Istanbul) byla osmanská princezna, hudební umělkyně a skladatelka. \n\nGevheri Sultan se narodila v listopadu 1904 v paláci Çamlıca. Její otec byl \"Şehzade Mehmed Seyfeddin\" a matka \"Nervaliter Hanımefendi\". Byla třetím dítětem a jedinou dcerou svého otce a druhým dítětem své matky. Měla dvojče, bratra \"Şehzade Ahmed Tevhid\" a o rok staršího bratra \"Şehzade Mehmed Şevket\". Byla vnučkou osmanského sultána Abdulazize. \n\nPo rozpadu Osmanské říše v roce 1924 se Gevheri spolu s rodinou usadila v Nice ve Francii, kde její otec v roce 1927 zemřel. Od té doby se rodina neustále stěhovala, zatímco Gevheri zůstávala pořád v Nice. Nastěhovala se do domu svého strýce, bývalého sultána Abdulmecida. \n\nPo pár letech života s rodinou svého strýce byla zasnoubena se synem indického vyslance, avšak krátce před svatbou bylo zjištěno, že udržuje poměr s někým jiným a svatba byla zrušena. Její strýc byl velmi naštvaný a poslal ji žít s její matkou, která v té době neměla kde bydlet. \n\nV roce 1930 se provdala za egyptského prince Ahmeda a přestěhovala se do Káhiry. V roce 1948 ale ovdověla. \n\nGevheri se naučila hrát na několik nástrojů od svého otce. Ovládala hru na lyru, tanbur (nástroj podobný kytaře) a lavtu (antická loutna). Vytvořila několik vokálních a instrumentálních nahrávek. Nepokračovala ve studiu turecké hudby až do doby, kdy dostala povolení k návratu do své země. Později se tu díky hře na tanbur stála známou. Její tvorba pak zazněla v tureckých rádiích a televizi. \n\nV roce 1952 dostala povolení k návratu do Turecka, jelikož byl exil pro ženské potomky dynastie zrušen. Svá poslední léta života strávila se svou sestřenicí Mihrişah Sultan, dcerou korunního prince Şehzade Yusuf Izzeddina. Žily společně v malém apartmánu na náměstí Taksim v Istanbulu. Zemřela v prosinci 1980 a byla pohřbena v mauzoleu své pradědy, sultána Mahmuda II. \n"}
{"id": "1528523", "url": "https://cs.wikipedia.org/wiki?curid=1528523", "title": "Ljudmila Saveljevová", "text": "Ljudmila Saveljevová\n\nLjudmila Michajlovna Saveljevová (Людмила Михайловна Савельева, * 24. ledna 1942 Leningrad) je ruská herečka a baletka.\n\nAbsolvovala Akademii ruského baletu a stala se členkou baletního souboru Kirovova divadla. V roce 1964 debutovala ve filmu menší rolí v baletním snímku \"Spící krasavice\". Sergej Bondarčuk ji obsadil do role Nataši Rostovové ve filmové adaptaci románu \"Vojna a mír\", která získala Oscara za nejlepší cizojazyčný film. Od roku 1967 působí v moskevském Státním divadle filmových herců. \n\nZískala cenu čtenářů časopisu Sovětskij ekran pro nejlepší herečku roku 1966, zvláštní ocenění na Mezinárodním filmovém festivalu v Moskvě, cenu za nejlepší ženský herecký výkon na Filmovém festivalu ve Varně, Řád Rudého praporu práce a titul národní umělkyně RSFSR. \n\nJejím manželem je herec Alexandr Zbrujev.\n\n\n"}
{"id": "1528528", "url": "https://cs.wikipedia.org/wiki?curid=1528528", "title": "Šamil Kudijamagomedov", "text": "Šamil Kudijamagomedov\n\nŠamil Kudijamagomedovič Kudijamagomedov (* 9, května 1993) je ruský zápasník–volnostylař avarské národnosti, který od roku 2018 reprezentuje Itálii.\n\nJe rodákem z dagestánské horské obce Kujada v Gunibském okrese avšak jako větsina dagestánských horalů žil převážnou část roku na kutaně poblíž Kizljaru. Zápasení se věnuje od útlého dětství po vzoru svého otce a strýců. Ve 14 letech odešel na střední sportovní školu do Machačkaly, kde se připravoval pod vedením Tagira Šachbanova a později Anvara Magomedgadžijeva. V ruské volnostylařské reprezentaci se prosazoval od roku 2013 ve váze do 86 kg. V roce 2016 prohrál nominaci na olympijské hry v Riu s Abdulrašidem Sadulajevem. \n\nV roce 2017 italský zápasnický svaz najal pro svojí zápasnickou hvězdu Franka Chamize dagestánského trenéra Gajdara Gajdarova (bratr Murada Gajdarova). V rámci italsko-dagestánské spolupráce ho Gajdarov doporučil jako oživení italské reprezentace. S italským zápasnickým svazem podepsal pětiletou smlouvu a od roku 2018 reprezentuje Itálii. Je členem univerzitního týmu CUS Torino avšak nadále žije a připravuje se v Machačkale.\n\n"}
{"id": "1528536", "url": "https://cs.wikipedia.org/wiki?curid=1528536", "title": "Romana Mazalová", "text": "Romana Mazalová\n\nRomana Mazalová (* 12. července 1987 Vyškov) je česká psycholožka se specializací na psychologii reklamy a marketingu.\n\nJe spoluautorkou dokumentu \"Šmejdi\". Film byl oceněn Českým lvem a změnil českou legislativu. Je autorkou preventivního programu pro seniory Nedáme se, který interaktivní formou učí seniory říkat NE. Tento program byl oceněn Ministerstvem vnitra v Evropské ceně prevence kriminality a v březnu roku 2019 byl v Bruselu Evropskou sítí prevence kriminality (EUCPN) zařazen jako příklad dobré praxe boje s kriminalitou. Je držitelkou medaile rektora Univerzity Palackého za mimořádnou reprezentaci Univerzity Palackého v České republice a zahraničí. \n\nVyučuje na Univerzitě Palackého v Olomouci a působí v České republice jako marketingová poradkyně a PR koordinátorka.\n\nRomana Mazalová dlouhodobě spolupracuje se spotřebitelskou poradnou dTest (partner dokumentu Šmejdi). Dále s Krajským ředitelstvím policie Královéhradeckého kraje a Policejním prezidiem (odboru Prevence kriminality). Za Českou republiku se účastní setkání Evropské sítě prevence kriminality (EUCPN) v otázkách týkajících se prevence kriminality páchané na občanech Evropské unie. \n\nJe absolventkou jednooborového studia psychologie na Katedře psychologie Univerzity Palackého v Olomouci. V roce 2011 s červeným diplomem absolvovala magisterské studium. O rok později (v roce 2012) úspěšně obhájila rigorózní práci a získala titul PhDr. V roce 2017 obhájila na Katedře psychologie v Olomouci disertační práci, pod vedením školitele profesora Panajotise Cakirpaloglu, s názvem \"\"Efektivita vzdělávání seniorů ve vztahu ke klamavým prodejním praktikám\"\" (angl. \"\"The Effectivity of Educating the Elderly in Relation to Fraud Sales Practices\"\"). \n\nNa Katedře psychologie FF UP vyučuje předměty Prezentační dovednosti, Psychologický interakční výcvik a Psychologie trhu a reklamy. \n\n"}
{"id": "1528542", "url": "https://cs.wikipedia.org/wiki?curid=1528542", "title": "Hlavní říšský komisař", "text": "Hlavní říšský komisař\n\nHlavní císařský komisař nebo též hlavní říšský komisař (německy \"Prinzipalkommissar\") bylo označení pro funkci oficiálně pověřeného zástupce císaře Svaté říše římské při zasedáních Říšského sněmu a dalších shromážděních od 16. do konce 18. století.\n\nSpolečně s vývojem říšského sněmu od nepravidelně svolávaného shromáždění vysokých hodnostářů a úředníků Svaté říše římské s králem, resp. císařem až po trvalý kongres vyslanců, Stálý říšský sněm, byla \"osobní\" účast na říšských shromážděních umožněna jen několika vybraným knížatům. Proto se zastupování stavu, resp. jeho hlasu jiným stavem nebo jinou pověřenou osobou, postupně v průběhu raného novověku stalo z výjimky pravidlem.\n\nZatímco zástupci menších říšských knížat mohli veskrze pocházet z řad nižší šlchty, či dokonce měšťanstva, byli zastupováním císaře obvykle pověřováni jen vysocí říšští hodnostáři, jako např. arcibiskup salcburský, který nepatřil k radě kurfiřtů. \n\nHlavní komisař jako zástupce císaře mj. předsedal společnému zasedání celého Říšského sněmu (tzv. Říšská svorská rada) a zpravidla jej doplňoval jeden nebo dva tzv. \"spolukomisař\" (\"Konkommissar\"). Hlavní komisař jménem panovníka předával císařské propozice direktoriu Říšského sněmu, které je předneslo a zveřejnilo.\n\n"}
{"id": "1528556", "url": "https://cs.wikipedia.org/wiki?curid=1528556", "title": "Maicel Uibo", "text": "Maicel Uibo\n\nMaicel Uibo (* 27. prosince 1992 ve městě Põlva) je estonský atlet, specializující se na atletické víceboje. \n\nUibo studoval na Univerzitě v Georgii a v rámci studia pak zvítězil v letech 2014 a 2015 na americkém vysokoškolském šampionátu \"NCAA\" v desetiboji. První velkou mezinárodní medaili získal na halovém šampionátu v Birminghamu v roce 2018, kde obsadil výkonem 6265 bodů třetí místo. Jeho dosud největším úspěchem je ale stříbrná medaile z MS v atletice v katarském Dauhá, kde v roce 2019 osobním rekordem v hodnotě 8604 bodů obsadil druhou příčku za Němcem Niklasem Kaulem.\n\nV roce 2017 se Uibo oženil se svou dlouholetou přítelkyní, úspěšnou bahamskou běžkyní na 400 metrů, Shaunae Millerovou (nyní Miller-Uibovou).\n\n\n"}
{"id": "1528559", "url": "https://cs.wikipedia.org/wiki?curid=1528559", "title": "Wairarapa", "text": "Wairarapa\n\nWairarapa je geografická oblast na Novém Zélandu. Nachází se v jihovýchodní části Severního ostrova a patří k administrativním regionům Wellington a Manawatu-Wanganui. Měří asi 130 km ze severu na jih a 65 km z východu na západ. Západní hranici tvoří pohoří Tararua Range a Remutaka Range, na východě se nachází pobřeží Tichého oceánu s četnými prázdninovými letovisky, táhnoucí se od mysu Palliser až k mysu Turnagain. Největším městem Wairarapy je Masterton. Kraj je pojmenován podle jezera Wairarapa („třpytící se voda“). Nejdůležitější řekou je Ruamahanga.\n\nPůvodními obyvateli byli Maorové kmenů Rangitane a Ngāti Kahungunu, evropští přistěhovalci se zde usazovali od čtyřicátých let 19. století. Oblast je poměrně řídce zalidněná, bez velkých průmyslových aglomerací. Ekonomika je postavena na chovu ovcí a hovězího dobytka, rybolovu, těžbě dřeva a pěstování olivovníků a vinné révy. K turistickým atrakcím patří vinařské městečko Martinborough a chráněné území Pūkaha National Wildlife Centre, kde žijí ohrožené původní druhy ptactva jako slípka takahe, kakariki rudočelý, nestor kaka a kivi hnědý. S hlavním městem Wellingtonem oblast spojuje železniční trať Wairarapa Line.\n\nV lednu 1855 tento region zasáhlo nejhorší zemětřesení v historii Nového Zélandu, které mělo magnitudo 8,2 a vyžádalo si sedm až devět lidských obětí. \n\n"}
{"id": "1528568", "url": "https://cs.wikipedia.org/wiki?curid=1528568", "title": "Dana Spálenská", "text": "Dana Spálenská\n\nDana Spálenská, rozená Dana Beldová, (* 10. února 1950, Jablonec nad Nisou) je bývalá československá sáňkařka.. \n\nNa X. ZOH v Grenoble 1968 skončila v závodě jednotlivců na 6. místě a na XII. ZOH v Innsbrucku 1976 skončila v závodě jednotlivců na 10. místě. Na Mistrovství světa v jízda na saních v roce 1975 ve švédském Hammarstrandu získala bronzovou medaili za 3. místo. V roce 1968 se stala juniorskou mistrní Evropy.\n\n"}
{"id": "1528569", "url": "https://cs.wikipedia.org/wiki?curid=1528569", "title": "Román-řeka", "text": "Román-řeka\n\nRomán-řeka (francouzsky \"Roman-fleuve\") je rozsáhlé (zpravidla vícesvazkové) románové dílo. V chronologickém sledu (toku) široce větvených románových příběhů a epizod zachycuje osudy jedince, skupiny nebo rodiny v menších i větších časových úsecích. Tento žánr uplatnil ve své tvorbě například Romain Rolland, který také tento termín porvé použil v roce 1908 k charakterizaci svého cyklu románů \"Jan Kryštof\". Ve francouzské literatuře jsou klasickými příklady Balzacova \"Lidská komedie\" a Zolův román \"Rougon-Macquartové\".\n"}
{"id": "1528572", "url": "https://cs.wikipedia.org/wiki?curid=1528572", "title": "Waikato", "text": "Waikato\n\nWaikato může znamenat:\n\n"}
{"id": "1528573", "url": "https://cs.wikipedia.org/wiki?curid=1528573", "title": "Gesnes-en-Argonne", "text": "Gesnes-en-Argonne\n\nGesnes-en-Argonne je francouzská obec v departementu Meuse v regionu Grand Est. Žije zde obyvatel.\n\nObec leží u hranic departementu Meuse s departementem Ardensko. \n\n"}
{"id": "1528574", "url": "https://cs.wikipedia.org/wiki?curid=1528574", "title": "Ferrodraco", "text": "Ferrodraco\n\nFerrodraco („železný drak“) byl rod poměrně velkého pterodaktyloidního ptakoještěra z čeledi Ornithocheiridae, který žil v období rané svrchní křídy (geologický věk cenoman až turon, asi před 96 miliony let) na území dnešní Austrálie (Queensland, souvrství Winton).\n\nRozpětí křídel tohoto ptakoještěra činilo asi 4 metry a na hlavě měl výrazný hřebínek. Lebka se zubatými čelistmi je dlouhá zhruba 60 centimetrů.\n\nHolotyp s označením \"AODF 876\" byl objeven náhodně farmářem Bobem Elliotem v roce 2017. Formálně popsán byl pak v roce 2019. Typovým a jediným známým druhem je \"F. lentoni\".\n\nTento ptakoještěr byl pravděpodobně posledním a nejdéle přežívajícím zástupcem skupiny Anhangueria, jejíž zástupci byli rozšířeni o desítky milionů let dříve (ve spodní křídě).\n\n\n"}
{"id": "1528575", "url": "https://cs.wikipedia.org/wiki?curid=1528575", "title": "Apostasia", "text": "Apostasia\n\nApostasia je rod pozemních orchidejí, rozšířený v počtu 8 druhů v tropické a subtropické Asii a Austrálii. Jsou to přímé byliny s řasnatými listy a téměř pravidelnými, bílými nebo žlutými květy. Náleží do nejbazálnější větve čeledi \"Orchidaceae\" (podčeleď \"Apostasioideae\") a více než orchidej připomínají nějaký drobný druh dračince. Ve sbírkách orchidejí se dosud nepěstují.\n\nZástupci rodu \"Apostasia\" jsou pozemní, vzpřímené, lysé byliny se šupinatými podzemními oddenky, dorůstající výšky až 1 metr. Některé druhy mají na kořenech hlízy. Stonek je jednoduchý nebo řidčeji větvený, olistěný, poměrně tenký, polodřevnatý. Na bázi bývají adventivní (vzdušné) kořeny. Stonek někdy ztrácí kontakt se zemí a rostlina spočívá pouze na chůdovitých kořenech.\nListy nahloučené nebo rovnoměrně rozložené po lodyze, spirálně uspořádané, řasnaté, na bázi většinou zúžené v řapík, se špičatým až nitkovitě vybíhajícím vrcholem.\nKvěty jsou vzpřímené, nepřetočené, téměř pravidelné, přisedlé, uspořádané v mnohokvětých, vrcholových nebo téměř vrcholových, většinou větvených, hroznovitých květenstvích.\nKališní i korunní lístky jsou člunkovité, navzájem podobné, bílé až žluté, poněkud dužnaté. Jeden z korunních lístků (pysk) může být o něco větší než ostatní. Sloupek je přímý nebo prohnutý a nese 2 fertilní tyčinky, mezi nimiž je buď sterilní tyčinka (staminodium), nebo jen hrbolek. Nitky jsou krátké, přirostlé ke čnělce. Pyl netvoří brylky. Semeník obsahuje 3 komůrky. Čnělka je válcovitá, zakončená hlavatou až trojlaločnou bliznou. Plodem je úzce válcovitá, podélně mělce žebernatá, tenkostěnná tobolka obsahující mnoho drobných černých semen.\n\nRod zahrnuje 8 druhů a je rozšířen v Asii od východního Himálaje a Srí Lanky přes jižní Čínu po Japonsko a přes Indočínu a jihovýchodní Asii po Novou Guineu a severovýchodní Austrálii. Největší areál mají druhy \"Apostasia nuda\", \"A. odorata\" a \"A. wallichii\". Rostliny rostou na vlhkých stanovištích v podrostu primárních nížinných až podhorských tropických a subtropických lesů.\n\nKvěty jsou opylovány hmyzem. Prašníky mají okrouhlé póry, z nichž je pyl vytřásán rychlými vibracemi hrudi opylovače (tzv. buzz pollination). Na kořenech se tvoří hlízky, které bývají infikované saprofytickými\nhoubami z čeledí \"Botryobasidiaceae\" a \"Ceratobasidiaceae\" a pravděpodobně souvisí s mykorhizní výživou.\n\nRod \"Apostasia\" je v rámci čeledi \"Orchidaceae\" řazen do podčeledi \"Apostasioideae\". Je to nejbazálnější větev celé čeledi, obsahující pouze 2 rody: \"Apostasia\" a \"Neuwiedia\". Vzhledem k morfologii odlišné od jiných orchidejí byly často v minulosti řazeny do samostatné čeledi \"Apostasiaceae\". V roce 2012 byl z čínského Jün-nanu popsán nový druh, \"Apostasia malipoensis\".\n\nZástupce rodu \"Apostasia\" se dosud nepodařilo přenést do kultury a nejsou proto zastoupeny ve sbírkách orchidejí.\n\n"}
{"id": "1528578", "url": "https://cs.wikipedia.org/wiki?curid=1528578", "title": "Dodești", "text": "Dodești\n\nDodești je rumunská obec v župě Vaslui. Žije zde obyvatel. Skládá se ze dvou částí.\n\n"}
{"id": "1528585", "url": "https://cs.wikipedia.org/wiki?curid=1528585", "title": "Dauren Kuruglijev", "text": "Dauren Kuruglijev\n\nDauren Chalidovič Kuruglijev (* 12. července 1992) je ruský zápasník–volnostylař lezginské národnosti.\n\nJe rodákem z dagestánské horské obce Cnal v Chivském okrese avšak jako větsina dagestánských horalů žil převážnou část roku na kutaně poblíž Derbentu. Zápasení se věnuje od útlého dětství po vzoru svého otce a strýců. Jeho strýc Magomed je trojnásobným olympijským účastníkem s reprezentací Kazachstánu. Jméno Dauren dostal po osobním trenérovi svého strýce Daurenu Atamkulovovi. Sportovnímu zápasu se věnoval od 10 let v Derbentu pod vedením Ramise Abdulkadyrova. Připravuje se v Machačkale pod vedením Rašida Zirarova. V rámci soutěží Ruské federace zastupuje vedle Moskvy i ruskou autonomní republiku Čuvašsko, kde studoval na univerzitě. V ruské mužské reprezentaci se prosazuje od roku 2017 ve váze do 86 kg.\n\n"}
{"id": "1528587", "url": "https://cs.wikipedia.org/wiki?curid=1528587", "title": "Idrísové", "text": "Idrísové\n\nIdrísové (arabsky: الأدارسة‎; al-'Adārisah') byli arabská muslimská dynastie, vládnoucí Maroku v letech 788 až 974. Jméno dynastie odvodili od svého zakladatele Idríse I., pravnuka Hasam ibn Aliho. Idrísové jsou považováni za zakladatele prvního marockého státu.\n\nIdrísové byli popisování jako sunnitští muslimové, zatímco akademikové je považuje ši'ítské muslimy. Byli oponenty Abbásovců, kteří v té době měli v rukou chálífát.\n\nZakladatel dynastie, Idris ibn Abdallah (788-791) byl potomkem Alího, bratrance islámského proroka Mohammeda a manžela prorokovy dcery Fátimy. Po bitvě u Fakhkhu nedaleko Mekky, kde se utkali Abbásovci proti potomkům proroka Mohammeda, Idrís utekl do Maghrebu. Nejdříve odešel do Tangeru tehdy nejdůležitějšího města Maroka a v roce 788 se usadil ve Volubilis.\n\nMocní arabští Berbeři z Volubilis mu nabídli azyl a jmenovali jej imámem (náboženským vůdcem). Kmen Awraba podporoval Kusailu v letech v 70. a 80. letech 7. století, kdy bojoval proti Umajjovcům. V druhé polovině 8. století se usadili v severním Maroku, kde jejich vůdce Išhak vládl v římském městě Volubilis. V této době byli již členové kmene muslimové, ale žili v oblasti, kde převládalo křesťanství, judaismus, sekta Cháridža nebo pohané. Kmen Awraba tak vnímal přijetí imáma jako způsob, jak posílit svou politickou moc. Idrís I., který byl velmi aktivní v politické organizaci kmene, se stal hlavní autoritou a snažil se vytlačit křesťanské a židovské kmeny z tohoto území. V roce 789 založil na jihu města Volubilis osadu nazvanou \"Medinat Fas.\" V roce 791 byl Idrís otráven a zabit špehem Abbásovců. Zemřel bez mužských potomků, avšak zanedlouho po jeho smrti porodila jeho manželka \"Lalla Kanza Uqba al-Awrabi\" jediného syna a následníka, Idríse II. Chlapce vychovával Idrísův přítel Rašíd a převzal na sebe dočasně vládu. V roce 801 byl ale Rašíd také zabit Abbásovci. O rok později, ve svých jedenácti letech, se Idrís II. prohlásil imámem.\n\nI když Idrís II. rozšířil své území na většinu severní části Maroka, byl stále závislý na podpoře kmene Awraba. Moc kmene pak postupně oslabil tím, že jmenoval vezírem a kádím muže ze svých vlastních řad. Ztratil tím podporu kmene a stal se nezávislým vládcem. Vůdce kmene Išhak pak odpověděl tím, že uzavřel alianci s tuniským kmenem Aglabíjovců. Idrís poté nechal Išhaka v roce 809 zabít a ve městě Fes založil osadu pod názvem \"Al-'Aliya\". Z města pak udělal hlavní obchodní centrum Berberů. Zde pak uvítal dvě arabské migrace - první v roce 808 z Cordóby a druhou v roce 824 z aglabíjovského Tuniska. Arabům tak nabídl lepší město než bylo Maghreb. Když v roce 828 zemřel, stát už sahal od západu Alžírska až po jih Maroka a stal se hlavním arabským státem.\n\nPo smrti Idríse II. se království rozdělilo mezi jeho syna a nástupce Mohammeda (828–836) a jeho 7 bratrů, čímž se v Maroku a Alžírsku vytvořilo osm hrabství. Mohamed vládl městu Fes a ze všech bratrů měl největší moc. Během této doby se stala arabská a islámská kultura vyhlášenou a marocká města těžila hlavně díky obchodu, kterému dominovali muslimští (převážně berberští) obchodníci.\n\nNicméně arabská a islámská kultura se uplatňovala pouze ve městech, přičemž převážná většina marocké populace hovořila berberskými jazyky. Islámské doktríny zde byly silně uplatňovány. Idrísové byli hlavními vládci měst a ztráceli kontrolu nad populací země. Vládnoucí dynastie byla silně ovlivně Berbery a vyrovnala se marockému kmenu Zenata. Již v 70. letech 9. století byli Idrísové označováni za Berbery. Během 11. století berberizace zvítězila až do takové míry, že se Idrísovci začlenili mezi běžné berberské obyvatele státu. V 11. století vznikla mezi Berbery dynastie Hammúdovců, která postupně ovládla marocká města a jižní Španělsko.\n\nV roce 868 mezi berberskými kmeny Madyuna, Ghayata a Miknasa, vznikla poblíž města Fes armáda proti Idrísům. Společně zabili Ali ibn Omara a okupovali nadále město. Jeho bratr Yahya znovu převzal město do rukou Idrísů v roce 880 a prohlásil se za nového vládce. Idrísové poté několikrát na kmeny útočili, ale nikdy se jim nepodařilo získat ztracená území zpět.\n\n\nFátímovský chalífát (vláda tomuto útvaru)\n\n\n"}
{"id": "1528589", "url": "https://cs.wikipedia.org/wiki?curid=1528589", "title": "Royal Society of Edinburgh", "text": "Royal Society of Edinburgh\n\nRoyal Society of Edinburgh ( Edinburská královská společnost) je skotská národní učená společnost neboli akademie pro podporu věd a umění. Jde o registrovanou charitativní a veřejně prospěšnou organizaci, která funguje na zcela nezávislém základě v rámci celého Skotska. Byla založena v roce 1783. V roce 2017 měla přes 1660 členů.\n\nSpolečnost pokrývá širší paletu oborů než Královská společnost v Londýně, a to včetně literatury a historie. Jejími členy jsou lidé z nejrůznějších oborů – vědy a techniky, umění, humanitních a sociálních věd, lékařství, podnikání a veřejných služeb.\n\nPočátkem 18. století existovala v Edinburghu celá řada intelektuálských klubů a společností (viz Skotské osvícenství). Mnohé z nich se věnovaly umění, vědě a medicíně. Nejprestižnější z nich byla Společnost pro zdokonalení lékařských znalostí (Society for the Improvement of Medical Knowledge), obecně známá jako Edinburská lékařská společnost (Medical Society of Edinburgh). Jejím spoluzakladatelem byl v roce 1731 matematik Colin Maclaurin. \nMaclaurinovi se nelíbila příliš specializovaná povaha lékařské společnosti, a proto se z ní v roce 1737 vydělila nová, všestrannější Edinburská společnost pro zdokonalení umění, věd a především přírodovědeckých znalostí (Edinburgh Society for Improving Arts and Sciences and particularly Natural Knowledge). Z Edinburské lékařské společnosti se pak stala Královská lékařská společnost (Royal Medical Society).\n\nPoněkud těžkopádné jméno společnosti bylo následujícího roku změněno na Edinburskou filozofickou společnost (Edinburgh Philosophical Society). S pomocí profesorů Edinburské univerzity, jako byli Joseph Black, William Cullen a John Walker, se tato společnost v roce 1783 přeměnila na Edinburskou královskou společnost (Royal Society of Edinburgh) a roku 1788 vydala první svazek svého nového časopisu \"Pojednání Edinburské královské společnosti\" (Transactions of the Royal Society of Edinburgh).\nJak se blížil konec století, přijali mladší členové královské společnosti, jako byl například geolog James Hall, Lavoisierovo nové názvosloví a rozdělili se podle praktických a teoretických cílů společnosti. Tak byla založena paralelní Werneriánská společnost, celým jménem Werneriánská přírodopisná společnost (Wernerian Natural History Society), která působila v letech 1808–1858 a zaměřovala se více na přírodopis a vědecký výzkum, jenž by mohl být využit k vylepšení slabé skotské zemědělské a průmyslové základny. Pod vedením profesora Roberta Jamesona založili Werneriáni napřed \"Paměti Werneriánské přírodopisné společnosti\" (Memoirs of the Wernerian Natural History Society, 1808–1821) a poté, v roce 1822, \"Edinburský filozofický časopis\" (Edinburgh Philosophical Journal), čímž rozšířili stávající záběr \"Pojednání Edinburské královské společnosti\". V prvních čtyřech desetiletích 19. století tak členové Edinburské královské společnosti publikovali vynikající články ve dvou různých časopisech. V 50. letech 19. století se členové společnosti opětovně sjednotili v jediném časopisu. \nV 19. století bylo členy společnosti mnoho vědců, jejichž myšlenky položily základy moderních věd. Od 20. století společnost funguje nejen jako centrum pro výborné skotské vědce, ale i pro umění a humanitní aktivity. Existuje dodnes a podporuje originální výzkum ve Skotsku.\n\nV únoru 2014 bylo oznámeno, že se první ženou-prezidentkou Edinburské královské společnosti stala Jocelyn Bellová Burnellová.\n"}
{"id": "1528599", "url": "https://cs.wikipedia.org/wiki?curid=1528599", "title": "V Rohožníku", "text": "V Rohožníku\n\nRybník V Rohožníku, také Dubečský rybník nebo jen krátce Rohožník, je rybník na jižním okraji obce Dubeč. Má obdélníkovitý tvar a po levé straně ho obtéká Říčanský potok přitékající od západu.\n\nJiž před třicetiletou válkou bylo v lokalitě mezi Dubčí, Uhříněvsí a Měcholupy téměř padesát různě velkých rybníků, propojených navzájem kanály, a centrem této soustavy byly rybníky \"Veský\" a \"V Rohožníku\" mezi Dubečkem a Dubčí. Ještě na mapách z 18. století je tu v povodí Říčanského potoka zakreslená velká rybniční pánev. Zejména ve druhé polovině 19. století ale musely rybníky ustoupit zemědělské výrobě a kromě Podleského rybníka byly rybníky v okolí Dubče vysušeny. Tehdejší rybník V Rohožníku zanikl pravděpodobně kolem roku 1860 a na místě jeho původního dna vznikly louky. V korytě Říčanského potoka je nedaleko za nynějším rybníkem patrný pozůstatek dřívější hráze a pozůstatkem hráze Veského rybníku je val oddělující dnešní rybník V Rohožníku od luk západně nad ním.\n\nO obnově rybníka V rohožníku se začalo uvažovat až ve druhé polovině 20. století. Práce začaly v roce 1955, v roce 1957 už došlo k jeho napuštění.\n\nV roce 2013 byl rybník převeden do majetku hlavního města Prahy a na jaře 2014 byla zahájena jeho revitalizace. Opravila se dělící hráz mezi rybníkem a Říčanským potokem, hlavní hráz byla zpevněna kamennou dlažbou. Dále byla vybudována nová regulační zařízení a bezpečnostní přeliv. Došlo také k úpravě nejbližšího okolí rybníka a cest po hrázích a k prořezání zeleně.\n\nRybník je využíván Českým rybářským svazem jako rybářský sportovní revír (rybolov je povolen z prostoru hlavní hráze a z části pravého břehu).\n\n"}
{"id": "1528613", "url": "https://cs.wikipedia.org/wiki?curid=1528613", "title": "Changabang", "text": "Changabang\n\nChangabang je hora vysoká 6 864 m n. m. v pohoří Himálaj v Indii ve státě Uttarákhand. Je součástí skupiny vrcholů, které tvoří severovýchodní část Nandá Déví. Je to zvláště strmý a skalnatý vrchol a všechny cesty na něj jsou obtížnými výstupy. Bylo to místo mnoha významných horolezeckých výstupů. Nemá vysokou topografickou prominenci, je mírně nižší než jeho blízký soused Kalanka na východě a nižší než mnoho dalších vrcholů v bezprostřední blízkosti, ale jeho strmý skalní profil z něj učinil atraktivnější cíl, než by naznačovala jeho výška.\n\nNa vrchol Changabang byl proveden prvovýstup 4. června 1974 expedicí vedenou pplk. Balwantem Sandhu a Chrisem Boningtonem jihovýchodní stěnou. Jedná se o nejlehčí cestu na vrchol, která jako jedna z mála vede převážně po sněhu a ledu na rozdíl od strmých skal na jiných výstupových cestách.\n\nMezi další pozoruhodné výstupy patří některé z nejtěžších výstupů, které byly v Himalájích provedeny.\n\n\nDne 12. října 2006 dva mexičtí horolezci, Andrés Delgado a Alfonso de la Parra, vylezli na Changabang novou cestou. Při sestupu se setkali s bouří a 15. října naposledy navázali kontakt přes satelitní telefon. Navzdory drsným povětrnostním podmínkám byla provedena záchranná akce, avšak dne 8. listopadu 2006 bylo pátrání kvůli trvalému špatnému počasí ukončeno.\n"}
{"id": "1528620", "url": "https://cs.wikipedia.org/wiki?curid=1528620", "title": "Hydrofluoralkeny", "text": "Hydrofluoralkeny\n\nHydrofluoralkeny jsou skupina alkenů, které mají v molekulách jeden nebo více atomů fluoru. Používají se jako chladiva. Na rozdíl od fluorovaných alkanů a od chlorfluorovaných uhlovodíků nepoškozují ozonovou vrstvu a mají nízký potenciál globálního oteplování a tak jsou k životnímu prostředí šetrnější. Mnoho z nich je chemicky stabilních, netoxických a nehořlavých či jen slabě až mírně hořlavých. Často mají takové teploty tání a varu, že mohou být jako chladiva používány za pokojové teploty. Také mohou být využity jako hnací plyny například při výrobě izolačních materiálů, v potravinářství a na výrobu stavebních hmot.\n\nHydrofluoralkeny patří mezi chladiva „čtvrté generace“, jelikož mají přibližně tisíckrát menší potenciál globálního oteplování než fluorované alkany.\n\nK používaným hydrofluoralkenům patří:\n\n"}
{"id": "1528626", "url": "https://cs.wikipedia.org/wiki?curid=1528626", "title": "Pavlína Kourková", "text": "Pavlína Kourková\n\nPavlína Kourková (* 1980 Jihlava) je česká malířka, ilustrátorka a zahradní architektka\n\nVystudovala zahradní a krajinnou architekturu na Fakultě agrobiologie, potravinových a přírodních zdrojů na ČZU v Praze a v Holandsku na Wageningen University, dále pak biologii a zdravý životní styl na Pedagogické fakultě UK v Praze. Po ukončení studia pracovala jako zahradní architektka nejprve dva roky v Anglii, v Canterbury a Oxfordu, a po svém návratu také v Čechách. Od roku 2011 se věnuje výtvarné činnosti, zejména botanickému umění. Je členkou Americké asociace botanických umělců (ASBA) a Společnosti botanických umělců Anglie a Walesu (SBA). V roce 2018 byla pozvána Ruskou společností botanických umělců (SABA) na mezinárodní výstavu botanického umění v Moskvě, kde vedla také masterclass. V roce 2019 byla její práce vybrána pro panelovou prezentaci na téma \"\"Beyond Accuracy: Creating Art\"\" na konferenci botanického umění ASBA konané v Pittsburghu, Pensylvánii. Na mezinárodní výstavě botanického umění konané v roce 2019 v Soulu, v Jižní Koreji, získala její práce ocenění Honorable Mention.\n\n"}
{"id": "1528629", "url": "https://cs.wikipedia.org/wiki?curid=1528629", "title": "Riap", "text": "Riap\n\nRiap nebo Repo-Eceri ( Риаҧ, a megrelsky რეფო-ეწერი – Repo-Eceri) je vesnice v Abcházii v okrese Gali. Leží přibližně 7 km západně od okresního města Gali. Na západě sousedí také s Primorskem, na severozápadě a severu s Ačgvarou a s Šašalatem v okrese Očamčyra, které odděluje řeka Chob, na východě s Šašikvarou, na jihovýchodě se Sidou a na jihu s Horním a Dolním Bargjapem.\n\nOficiálním názvem obce je Vesnický okrsek Riap \"(rusky Ряпская сельская администрация, abchazsky Риаҧ ақыҭа ахадара)\". Za časů Sovětského svazu se okrsek jmenoval Repo-Ecerský selsovět \"(Репо-Эцерский сельсовет)\".\n\nSoučástí Riapu jsou následující části:\n\n\nRiap resp. Repo-Eceri byl v minulosti součástí gruzínského historického regionu Samegrelo, od 17. století Samurzakanu. Po vzniku Sovětského svazu byla vesnice součástí Abchazské ASSR a spadala pod okres Gali. Téměř celá populace byla gruzínské národnosti. \n\nBěhem války v Abcházii v letech 1992–1993 byla obec ovládána gruzínskými vládními jednotkami. Na konci této války zdejší obyvatelé uprchli z Abcházie. Polovina se po skončení bojů vrátila a ocitla se pod vládou separatistické Abcházie. Došlo k přejmenování obce z gruzínského Repo-Eceri na Riap.\n\nDle Moskevských dohod z roku 1994 o klidu zbraní а o rozdělení bojujících stran byl Riap začleněn do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla v roce 2008 Ruskem uznána nezávislost Abcházie.\n\nDle nejnovějšího sčítání lidu z roku 2011 je počet obyvatel této obce 971 a jejich složení následovné:\n\n\nPřed válkou v Abcházii žilo v obci 684 obyvatel, v celém Repo-Ecerského selsovětu 1870 obyvatel.\n\n"}
{"id": "1528630", "url": "https://cs.wikipedia.org/wiki?curid=1528630", "title": "Cappadonna", "text": "Cappadonna\n\nCappadonna, vlastním jménem Darryl Hill (* 18. září 1969), je americký rapper, který působí ve skupině Wu-Tang Clan. Vystupoval na albech \"Wu-Tang Forever\" (1997), \"The W\" (2000), \"8 Diagrams\" (2007), \"A Better Tomorrow\" (2014) a \"Once Upon a Time in Shaolin\" (2015). Spolu s Ghostface Killahem, dalším členem Wu-Tang Clanu, působí v kolektivu Theodore Unit. Své první sólové album vydal v roce 1998 pod názvem \"The Pillage\". V roce 2013 přispěl na album \"Nothing Was the Same\" zpěváka Drakea.\n\n"}
{"id": "1528634", "url": "https://cs.wikipedia.org/wiki?curid=1528634", "title": "Jiří Zelenka (bubeník)", "text": "Jiří Zelenka (bubeník)\n\nJiří Zelenka (* 10. února 1963 Milevsko) je jeden z nejuznávanějších bubeníků v Česku. Je dlouholetým členem kapely Etc... zpěváka Vladimíra Mišíka, se kterou nahrál alba \"Nůž na hrdle\" (1999), \"Umlkly stroje\" (2004) a \"Ztracený podzim\" (2010). S členy Etc... rovněž doprovázel Vladimíra Mertu na albu \"Ponorná řeka\" (2011). Je dvorním bubeníkem kapely Bratři Ebenové, frotman kapely Marek Eben. Spolupracuje se spousty známýmí hudebníky, jako třeba Luboš Andršt , Kamil Střihavka, Michal Pavlíček, Vladimír Guma Kulhánek a kapely Žlutý pes, Flamengo, Big Heads, Blue Effect a místo dostal např. v kapele Olympic. Je firemním hráčem firmy \"Mapex\".\n\nJiří Zelenka se narodil v roce 1963, v Milevsku. S rodinou žil nějakou dobu v Oseku, poblíž Milevska. Do první třídy nastoupil v Milevsku roku 1970. Chodil do 1.ZŠ T.G.Masaryka. Od malička byl veden k hudbě. S otcem chodil hrát na svatby a vždy ho to fascinovalo. Proto nastoupil do Základní hudební školy v Milevsku, na hru na akordeon. Byl také součástí Milevského pěveckého sboru, pod vedením Anděly Maršálkové. Roku 1978 nastoupil na milevské gymnázium, kde společně s kamarády, založil svojí první kapelu jménem Vega. Tam si odbyl své bubenické začátky. Potom přešel k místní kapele Fantom, kde působil 6 let. Hru na bicí studoval u Miloše Veselého. V roce 1986 ho kontaktuje kytarista Pavel Skála, jestli by nešel na záskok k tehdy populární kapele Marsyas. Tím se odstartovala jeho profesionální kariéra. V letech 1986–1988 je Jiří Zelenka členem Posádkové hudby Praha. Na vojně začína zkoušet s kapelou Žlutý pes. Po ukončení služby tam nastupuje jako stálý člen. V kapele je po dobu dvaceti let. Kapely se o jeho talentu a profesionalitě začínají pomalu dozvídat a Jiří Zelenka začíná být nejžádanějším bubeníkem. Přijímá kapely jako jsou Bigheads, BSP, Etc..., Krausberry, Flamengo, Blues Session, a další... Byl žádán i do známé kapely Olympic, ale kvůli pracovní zátěži tuto nabídku nemohl přijmout. Avšak dodnes jsou s Petrem Jandou dobří přátelé. Účinkoval také ve známém televizním pořadu „Na kloboučku“. Také se podílel na muzikálu „Jesus Chrtist Superstar“. Dnes je Jiří Zelenka stále žádaným a legendárním bubeníkem. Hraje s kapelami Etc..., Bratři Ebenové, Afterglow, Kybabu a dalšími, se kterými pořádá spousty koncertů po celém Česku.\n\n"}
{"id": "1528635", "url": "https://cs.wikipedia.org/wiki?curid=1528635", "title": "Oxalanhydrid", "text": "Oxalanhydrid\n\nOxalanhydrid, též anhydrid kyseliny šťavelové, je hypotetická sloučenina se vzorcem CO, kterou lze považovat za anhydrid odvozený od kyseliny šťavelové nebo za dvojnásobný keton vzniklý z ethylenoxidu.\n\nK roku 2009 nebyla tato sloučenina pozorována; roku 1998 byla ovšem oznámena příprava dioxantetraketonu, na který lze nahlížet jako na cyklický dimer oxalanhydridu.\n\nPředpokládá se, že jde o reaktivní meziprodukt při tepelném rozkladu některých šťavelanů a také při některých chemiluminiscenčních reakcích oxalylchloridu.\n"}
{"id": "1528637", "url": "https://cs.wikipedia.org/wiki?curid=1528637", "title": "Lee Harris (bubeník)", "text": "Lee Harris (bubeník)\n\nLee David Harris (* 20. července 1962) je anglický bubeník a hudebník.\n\nHarris chodil na střední školu s Paulem Webbem a stali se dobrými přáteli. Hráli v reggae skupině Escalator předtím, než byli přijati do skupiny Talk Talk v roce 1981. Harris hrál na bubny ve skupině Talk Talk do roku 1991. Na začátku 90. let, Harris spolu s Webbem vytvořili O.Rang. Hrál na bicí na albu zpěvačky Beth Gibbons \"Out of Season\" (2002), Midnight Choir 's \"Waiting for the Bricks to Fall\" (2003) a Bark \"Psychosis\" \"Codename: Dustsucker\" (2004). Byl také součástí projektu Magnetic North Iana Tregoninga.\n"}
{"id": "1528645", "url": "https://cs.wikipedia.org/wiki?curid=1528645", "title": "Claire Denis", "text": "Claire Denis\n\nClaire Denis (* 21. dubna 1946 Paříž) je francouzská filmová režisérka. Narodila se v Paříži, ale vyrůstala v koloniální Africe – v Burkina Fasu, Kamerunu, Francouzském Somálsku a Senegalu. Studovala na filmové škole IDHEC. První celovečerní film natočila v roce 1988. Roku 2018 uvedla svůj první anglickojazyčný film \"High Life\".\n\n\n"}
{"id": "1528649", "url": "https://cs.wikipedia.org/wiki?curid=1528649", "title": "Nechce se mi spát", "text": "Nechce se mi spát\n\nNechce se mi spát (ve francouzském originále \"J'ai pas sommeil\") je francouzský film z roku 1994, který natočila režisérka Claire Denis podle scénáře, který napsala spolu s Jean-Polem Fargeauem. Sleduje litevskou dívku Daigu (Jekatěrina Golubeva), která odejde do Paříže. Zde díky své pratetě začne pracovat jako služka v hotelu, zatímco se snaží sehnat práci herečky. Dále film sleduje Thea (Alex Descas), který se chce se svým malým synem odstěhovat na Martinik, s čímž nesouhlasí jeho manželka (Béatrice Dalle). Další postavou je Theův bratr Camille (Richard Courcet), který žije v hotelu, kde pracuje Daiga. V té době ve městě řádí vrah starých žen. Daiga začne Camilla sledovat a zjistí, že on je vrahem.\n\n"}
{"id": "1528653", "url": "https://cs.wikipedia.org/wiki?curid=1528653", "title": "Stan Stearns", "text": "Stan Stearns\n\nStanley Frank „Stan“ Stearns (11. května 1935 – 2. března 2012) byl americký fotograf, který zachytil ikonický obraz tříletého Johna F. Kennedyho juniora, jak salutuje u rakve svého otce, amerického prezidenta Johna F. Kennedyho, během jeho pohřbu.\n\nStearns se narodil 11. května 1935 v Annapolis ve státě Maryland. Čtyři roky strávil v letectvu Spojených států jako fotograf pro armádní list \"Stars and Stripes\", než se v roce 1958 připojil k United Press International. Stanley Stearns dokumentoval konec Eisenhowerovy administrativy, Kennedyho pohřeb a prezidentské období Lyndona Johnsona a Richarda Nixona. Jeho snímek pozdravu Johna-Johna je jednou z nejvíce publikovaných fotografií na světě a byl hlavním adeptem na Pulitzerovu cenu za fotografii v roce 1964, ale cenu získala fotografie Jacka Rubyho, který střílí na Kennedyho vraha, Lee Harveyho Oswalda. V roce 1969 byl Stearns zvolen prezidentem Svazu fotografů zpravodajských služeb Bílého domu a byl hostitelem večeře pro prezidenta Nixona a viceprezidenta Agnewa.\n\nPoté, co na konci roku 1970 opustil UPI, se vrátil do svého rodného města v Annapolis a otevřel fotografické studio v centru. Portrétoval mnoho známých osobností a politiků i významných místních obyvatel až do svých posledních dnů. Jeho stávající klienty a archivy nyní spravuje jeho přítel a annapolský kolega fotograf David Anderson.\n"}
{"id": "1528655", "url": "https://cs.wikipedia.org/wiki?curid=1528655", "title": "Deportivo Toluca FC", "text": "Deportivo Toluca FC\n\nDeportivo Toluca Fútbol Club S.A. de C.V., zkráceně Deportivo Toluca, je mexický fotbalový klub sídlící ve městě Toluca de Lerdo. Hraje na stadionu Estadio Nemesio Díez. Tým byl 10× mistrem Mexika a má červené dresy.\n\nKlub byl založen roku 1917.\n\nRoku 1950 tým začal hrát 2. ligu. Roku 1953 postoupil do 1. ligy.\n\nV letech 1967 a 1968 vyhrál klub svoje první 2 tituly, pod trenérem Ignaciem Trellesem. Roku 1968 navíc vyhrál Pohár mistrů CONCACAF. V roce 1975 vyhrál tým ligu potřetí, ale byl kritizován za svoji ultradefenzivní hru.\n\nV letech 1998 až 2010 získal tým dalších 7 mistrovských titulů. Roku 2003 vyhrál podruhé Pohár mistrů CONCACAF.\n\n\n\n\n\n"}
{"id": "1528660", "url": "https://cs.wikipedia.org/wiki?curid=1528660", "title": "Jaromír Doležal", "text": "Jaromír Doležal\n\nJaromír Doležal (17. srpna 1883 Hostákov – 19. října 1965 Praha) byl český (moravský) literární historik, překladatel a diplomat.\n\nNarodil se v rodině Cyrila Doležala (1852–1943), učitele na národní škole v Hostákově, a jeho manželky Kateřiny, rozené Všetečkové (1857–1940). Matka byla též učitelka, Jaromír Doležal měl bratra a tři sestry.\n\nGymnázium absolvoval v Třebíči a v Pelhřimově, kde maturoval v roce 1903. V Praze začal studovat klasickou filologii, ale pražská studia přerušil, protože v roce 1904 odešel do Vídně. Zde pracoval jako knihovník a úředník a současně pokračoval ve studiu, když na vídeňské univerzitě studoval slavistiku. Zapojil se do vídeňského kulturního života, kde mezi jeho známé patřili Josef Svatopluk Machar, Helena Malířová a Ivan Olbracht.\n\nV roce 1919 byl na vídeňské univerzitě promován doktorem filozofie. Po vzniku Československa pracoval v diplomatických službách nového státu, když se stal nejprve ve Vídni legačním tajemníkem a následně konzulem ve Vídni (1919–1929), Splitu (1923–1924) a Poznani (1929–1935). V letech 1929–1931 a 1935–1939 pracoval na pražském ministerstvu zahraničních věcí. Po zániku Československa odešel na vlastní žádost do důchodu.\n\nPo 15. březnu 1939 se věnoval aktivně literatuře, psal povídky s náměty z loveckého života a fejetony pro rozhlas o životě zvířat. Byl pohřben v Náměšti nad Oslavou.\n\nByl členem Moravského kola spisovatelů. Též fotografoval, jeho fotografie zveřejňoval tisk.\n\nNámětem příspěvků Jaromíra Doležala v tisku byla především příroda. Publikoval pod řadou pseudonymů a šifer jako Cyrill Pavlíček, ing. Roman Pistorius aj.\n\n\n\n"}
{"id": "1528667", "url": "https://cs.wikipedia.org/wiki?curid=1528667", "title": "Lachtan galapážský", "text": "Lachtan galapážský\n\nLachtan galapážský (\"Arctocephalus galapagoensis\") je druh mořského savce z čeledi lachtanovitých. Je endemitem Ekvádoru – Galapágy a ostrov Isla de la Plata. V důsledku oteplování oceánu se v roce 2010 objevila kolonie lachtanů galapážských také u peruánského pobřeží.\n\nJe nejmenším druhem lachtana: samci dosahují délky okolo 150 cm a váhy okolo 64 kg, samice bývají dlouhé okolo 120 cm a váží asi 28 kg. Srst má šedohnědé zbarvení.\n\nObdobí rozmnožování trvá od května do ledna. Dominantní samec má harém čítající okolo dvaceti samic. Březost trvá 216 dní. Mláďata mají porodní váhu tří až čtyři kilogramy, pohlavně dospívají v pátém roce. Lachtani se dožívají asi dvaceti let.\n\nZe všech lachtanů tráví největší podíl času na souši, na moře se vydává jen do vzdálenosti do 15 km od pobřeží. Živí se převážně rybami a měkkýši, za nimiž se potápí do hloubky až 150 metrů. Kvůli ubývání sardinek se lachtani zaměřili na nové druhy, především tuňáky.\n\nLachtan galapážský patří mezi ohrožené taxony, jeho populace se odhahuje na patnáct tisíc kusů. Byl často loven pro svoji kožešinu, ekvádorská vláda vydala v roce 1934 zákaz lovu a v roce 1959 došlo k vyhlášení národního parku. V osmdesátých letech zdecimoval populaci lachtanů klimatický jev El Niño, jemuž podlehlo množství mláďat.\n\n"}
{"id": "1528669", "url": "https://cs.wikipedia.org/wiki?curid=1528669", "title": "Kuo Ťien-mej", "text": "Kuo Ťien-mej\n\nKuo Ťien-mej (; * říjen 1961) je čínská právnička, lidskoprávní aktivistka a ředitelka nestátní neziskové organizace pro právní pomoc ženám. V roce 2005 byla mezi 1000 nominovaných žen na Nobelovu cenu za mír. V roce 2010 získala Cenu Simone De Beauvoir, v roce 2011 International Women of Courage Award a v roce 2019 Cenu za správný život.\n\nKuo se narodila do rolnické rodiny v chudé oblasti okresu Chua (na severu provincie Che-nan). Na základě své zkušenosti s chudobou, zaostalostí a porušováním práv žen se rozhodla věnovat svůj život zlepšení práv čínských žen.\n\nKdyž jí bylo 18, začala studovat práva na Pekingské univerzitě. Toto studium dokončila v roce 1983. Poté pracovala pro ministerstvo spravedlnosti, Čínskou federaci žen a Čínské sdružení právníků. V současné době je výkonnou ředitelkou Ústavu pro výzkum ženských práv na Právnické fakultě Pekingské univerzity.\n\nV roce 1995 se Kuo zúčastnila čtvrté Mezinárodní konference právniček a Konferenci o ženách Organizace spojených národů v Pekingu.\n\nV roce 2001 se Kuo podílela na změně čínského zákona o manželství. Je autorkou osmi knih a editorkou tří svazků populárních právnických antologií \"Právo v každenním životě\" a \"Průvodce případy právní pomoci pro ženy\".\n"}
{"id": "1528686", "url": "https://cs.wikipedia.org/wiki?curid=1528686", "title": "Morava v období temného století", "text": "Morava v období temného století\n\nTemné století je pro Moravu označené jako období od roku 907 do dobytí Moravy přemyslovskými knížaty. Z tohoto období se o Moravě dochovalo jen velice málo písemných zmínek.\n\nPoslední písemnou zmínkou o Moravě je zmínka z roku 906 o tom, že moravské vojsko porazilo Maďary. 4. července 907 se odehrála bitva u Brezalauspurku (Prešpurk - Bratislava). Podle názoru některých historiků se na základě písemných zpráv Velká Morava úplně nerozpadla, jenom se odtrhlo i Nitranské knížectví a zůstalo suverénní Moravské knížectví pod vládou Mojmírovců až do dobytí Moravy Břetislavem I.. První písemnou zmínkou po roce 907 je výpověď zajatých Maďarů z roku 942, kdy vypovídají o své zemi, která na severu sousedí s Moravou. Další zmínkou je zpráva o Moravanech z roku 947 od Al Masúdího. Dále je roku 976 zmíněn moravský biskup jako účastník sněmu v Mohuči, což znamená, že se na Moravě zachovala i církevní organizace. Po něm byl biskupem Vracen, který byl zmíněn v Kosmově kronice.\n\nV roce 1003 obsadily vojenské posádky Boleslava Chrabrého Moravu jako spojenci. V roce 1017 Moravané pod vedením Poláků porazili Bavory. Následně v roce 1029 Morava ztratila pro Poláky význam a polská vojska odtáhla. Díky tomu Moravu v roce 1030 dobyl kníže Břetislav a stal se údělným knížetem, což je považování za konec temného století na Moravě.\n"}
{"id": "1528687", "url": "https://cs.wikipedia.org/wiki?curid=1528687", "title": "Jan Hilbert Vávra", "text": "Jan Hilbert Vávra\n\nJan Hilbert Vávra, křtěný \"Jan Josef Jaromír\", uváděn též jako Hilbert Vávra (9. dubna 1888 Praha – 8. ledna 1950 Praha), byl český operní pěvec, hudební pedagog, malíř a sochař.\n\nNarodil se v Praze v rodině herce Národního divadla Jana Vávry. Rod Vávrů byl starobylý, jeho děd Jan Vávra byl mlynářem a z jeho šesti synů byli tři úspěšní umělci spjatí z Národním divadlem. Jan Hilbert měl mladšího bratra Miloše, který vystudoval medicínu, ale celý svůj život \"ochotničil\". Jeho strýčkové Antonín a Václav Vávrové byli členové Národního divadla. Umělecké tradici se začal věnovat i on. Zpěvu ho zprvu učil jeho strýc Antonín Vávra a později v letech 1906–1907 se školil u italského barytonisty a pedagoga Mattia Battistiniho. Následně se studiu věnoval také v Berlíně (1913–1914) a mezi roky 1914 až 1915 pokračoval ve studiu u barytonisty Dinha Gillyho v Paříži. Mezi tím se roku 1913 v Praze oženil s Boženou Fuchsovou. \n\nKromě herectví se věnoval rovněž malbě a sochařině. V těchto oborech mu byli učitelé Jaroslav Šetelík (malba), Hanuše Folkmann a Jaroslav Brůha (v sochařství). Vávra tvořil hlavně portréty a busty hudebních osobností.\n\nV roce 1911 se stal sólistou opery opavského německého divadla, kde absolvoval svůj divadelní debut. V následujícím roce hostoval v Národním divadle v roli Evžena Obětina a v červnu téhož roku vystoupil v opeře Nikolaje Rimského-Korsakova „Sněguročka“ v roli Mizgira, tehdy již jako člen Národního divadla. V Národním divadle setrval s přestávkami v letech 1914, 1916, a 1919 až do roku 1930. Později zde však ještě několikrát hostoval. V letech 1932–1933 byl ředitelem divadla Uranie a byl také dlouholetým pedagogem, neboť v letech 1939–1950 vyučoval zpěv na pražské konzervatoři.\n\nJan Hilbert Vávra hostoval i na jiných operních a operetních scénách: v Národním divadle Brno (1911–1916, konec 20. let), ve Východočeském divadle (1919, 1927), v Divadle na Vinohradech (1919, 1931), v Národním divadle moravskoslezském v Ostravě (1925), v divadle Uranie (1929), ve Velké operetě (1930) a v Malé operetě (1931). Zajímal se jako všestranný umělec i o loutkové divadlo, v roce 1917 např. realizoval a inscenoval maňáskové představení opery „Čarostřelec“. Objevil se jednou rovněž ve filmu v malé roli zpěváka v hospodě \"„U kanónu“\" v Lamačově a Burianově slavné komedii. „C. a k. polní maršálek“ (1930).\n\nJan Hilbert Vávra zemřel 8. ledna 1950 v Praze a pohřben byl v rodinné hrobce na Vinohradkém hřbitově s bustou svého otce, kterou sám vytvořil.\n\nVe Vávrově uměleckém životě bylo období, kdy se věnoval převážně svým malířským a sochařským aktivitám. Objektem jeho zájmu byli vynikající umělci z řad členů Národního divadla a další významné osobnosti tehdejšího veřejného života.\n\n\n\n\n\n"}
{"id": "1528688", "url": "https://cs.wikipedia.org/wiki?curid=1528688", "title": "Václav Vávra (herec)", "text": "Václav Vávra (herec)\n\nVáclava Vávra, křtěný \"Václav Vincenc\" (26. srpna 1854 Praha – 21. března 1922 Brno), byl český herec.\n\nNarodil se v Praze v zámožné pražské rodině mlynáře Jana Vávry a jeho ženy Kateřiny Babánkové. Žil v početné rodině, měl pět bratrů, Antonína (1847–1932) pěvce ND, Františka (1848–?) a Karla (1852–1897), kteří pokračovali v rodinné tradici mlynářské, Otakara (1853–?) a Jana (1861–1932) herce ND. Podobně jako jeho bratři tíhl k divadelnímu umění. Jeho divadelní dráha byla však krátká a tvořila v jeho životě jen epizodu. Od podzimu roku 1880 působil v pražském Prozatímním divadle a v letech 1881–1884 hrál v Národním divadle, kde však vystupoval jen v menších rolích. V letech 1882–1883 hostoval v Plzni a následně byl angažován v divadle v Brně (1885–1886). V květnu roku 1884 se oženil s Karolínou Kasíkovou. V roce 1886 měl být členem a zároveň financovat \"\"Vojanův soubor\"\" v Plzni, ale pomoc odřekl a z projektu sešlo. Jeho poslední angažmá bylo opět v divadle v Brně (1888–1889). Zemřel v Brně 21. března 1922.\n\n\n\n"}
{"id": "1528694", "url": "https://cs.wikipedia.org/wiki?curid=1528694", "title": "Antonín Vávra (pěvec)", "text": "Antonín Vávra (pěvec)\n\nAntonín Vávra (7. ledna 1847 Praha – 8. června 1932 Dobřichovice) byl český operní pěvec, tenorista.\n\nNarodil se v Praze do vzdělané mlynářské rodiny Jana Vávry a jeho ženy Kateřiny Babánkové. Vyrůstal společně s pěti bratry, Františkem (1848–?) a Karlem (1852–1897), kteří byli mlynáři, Václavem (1854–1922) hercem Národního divadla, Otakarem (1853–?) a nejmladším Janem (1861–1932), rovněž hercem Národního divadla. Antonín zprvu studoval reálku, kde byl žákem Josefa Wenziga, a následně se školil ve zpěvu u ředitelů pražských kůrů V. E. Horáka a J. Ulma, kteří mu přiblížili chrámovou hudbu. Od roku 1866 studoval u Jana Ludvíka Lukese a roku 1872 se zdokonaloval ve zpěvu u F. Lampertiho v Miláně. V roce 1886 poprvé účinkoval v opeře v ochotnickém Divadle u sv. Mikuláše na Starém Městě v Praze.\n\nNa konci února roku 1869 třikrát vystoupil jako host v městském divadle v Plzni v souboru Pavla Švandy ze Semčic a v dubnu téhož roku účinkoval na pražském Žofíně v ochotnickém představení, které ve prospěch dostavby pražského chrámu sv. Víta na Žofíně nastudoval a dirigoval Bedřich Smetana. Vzápětí od Smetany obdržel nabídku na angažmá v Prozatímním divadle, kterou však Vávra nepřijal a odešel do Opavy, kde získal angažmá v německém divadle a setrval zde v letech 1869–1871. Byl zde však velmi málo využit a hledal pohostinské uplatnění ve Vídni a v Klagenfurtu.\n\nDo souboru Prozatímního divadla stále pod Smetanovým vedením nastoupil v dubnu roku 1871. Roku 1874 se novým ředitelem stal Jan Nepomuk Maýr, který Vávru s dalšími čtyřmi herci a zpěváky propustil. Po sociálním otřesu, který v souboru způsobila sebevražda propuštěného tenoristy J. Součka, jej však Maýr v dubnu 1875 znovu přijal. V prosinci roku 1875 hostoval Václav Vávra několikrát v německém divadle v Teplicích a krátce se zdokonaloval ve zpěvu v Itálii. Téhož roku v červnu se oženil s Annou Weitemoebrovou. V roce 1879 se manželům narodil syn Karel, pozdější architekt. Na přelomu let 1878 a 1879 byl delší dobu nemocen a další přerušení jeho činnosti bylo způsobeno jeho špatným psychickým stavem po úmrtí manželky v září 1882.\n\nZ Prozatímního divadla přešel roku 1881 do Národního divadla, kde setrval do konce června roku 1888, kdy požádal o penzionování před operací hlasivek. Po ní byl od října 1888 angažován na jednu sezonu v Rotterdamu a v prosinci 1889 se na několik představení do Národního divadla vrátil. Po další, téměř desetileté přestávce Vávra v Národním divadle znovu hostoval, naposledy 4. února 1898. V roce 1908 se znovu (patrně potřetí) oženil s Annou Sekerovou. Po ukončení kariéry byl aktivní v Klubu penzistů sólistů ND (založen r. 1915) jako člen jeho prvního výboru.\n\nZemřel roku 1932 v Dobřichovicích a pohřben byl na Vyšehradě.\n\nVávrovým nejvlastnějším oborem byla italská a francouzská opera, vytvořil však postavy z celého dobového repertoáru. Vystoupil v řadě premiér českých děl a v českých premiérách cizojazyčných oper. Výjimečně se zasloužil o dílo Smetanovo, zpíval tenorové role ve všech jeho operách a spolu se sopranistkou M. Sittovou vytvořil ve své generaci model pro smetanovské typy.\n\n\n\n"}
{"id": "1528695", "url": "https://cs.wikipedia.org/wiki?curid=1528695", "title": "Monte Prado", "text": "Monte Prado\n\nMonte Prado je hora v italských Severních Apeninách. Nadmořská výška vrcholu je 2054 metrů a Monte Prado je tak nejvyšším vrcholem regionu Toskánsko. Vrcholem prochází hranice Provincie Reggio Emilia a Provincie Lucca. Nejbližším sídlem je Sillano Giuncugnano. V okolí se nachází Národní park Appennino Tosco-Emiliano.\n\nHora nemá strmé svahy a její vrchol, který je snadno dostupný, nabízí návštěvníkům daleké výhledy. Sníh zde leží od listopadu do dubna. Monte Prado je díky rozmanitosti vegetačních pásem označována za „botanický ráj“. Zdejší flóru (kohoutek alpský, starček kraňský) popsal Théodore Caruel. \n"}
{"id": "1528696", "url": "https://cs.wikipedia.org/wiki?curid=1528696", "title": "King’N’Doom", "text": "King’N’Doom\n\nKing’N’Doom feat. Cheikh Lô je unikátní autorský projekt Pavla Šmída a Martina Píra a jejich nahrávacího studia a labelu Rustical Records. Hudební inspiraci čerpá z živého dialogu mezi africkými a českými muzikanty.\n\nVše začalo setkáním se senegalským hudebníkem Cheikhem Lô v rámci Czech Music Crossroads a Colours of Ostrava 2018. Nahrávka Jah’rabi, která vznikla spontánně na místě v karavanu \"Sono expeditions\" Milana Cimfeho se stala prvním impulzem k natočení celé desky, na které se následně podílelo nespočet zahraničních i českých hudebníků.\n\nBarevná vinylová deska v kombinaci s CD a čtyřjazyčným bookletem byla vyrobena v GZ Media v Loděnici u Berouna. Vydána byla 1. srpna 2019. Dostupná je také digitálně na většině online platforem.\n\nNahrávka vznikla ve spolupráci se studii Sono Records v Praze. \n\n\n\n"}
{"id": "1528700", "url": "https://cs.wikipedia.org/wiki?curid=1528700", "title": "Artur Najfonov", "text": "Artur Najfonov\n\nArtur Najfonov (Najfonty) (* 10. května 1997) je ruský zápasník–volnostylař osetské národnosti.\n\nZápasení se věnoval od 8 let v rodném Beslanu. Připravoval se pod vedením trenérů Arčegova a Dudajeva. Ve 14 letech byl přijat na střední sportovní školu do dalekého Nižněvartovsku.. V ruské mužské reprezentaci se pohybuje od roku 2017 ve váze do 86 kg. V roce 2019 vybojoval třetím místem na mistrovství světa v Nur-Sultanu účastnickou kvótu na olympijské hry v Tokiu v roce 2020.\n\n"}
{"id": "1528711", "url": "https://cs.wikipedia.org/wiki?curid=1528711", "title": "Správa identit", "text": "Správa identit\n\nSpráva identit (IdM) má za úkol řídit informace o uživatelích v počítačích (online identita). Spravuje jejich autentizaci, role a hierarchie s cílem zvýšit zabezpečení a produktivitu a zároveň snížit náklady, prostoje a opakující se úkoly. V širším smyslu může IdM řídit i autorizaci a oprávnění uživatelů v rámci politik a technologií k zajištění toho, aby správní lidé v podniku měli odpovídající přístup k technologickým zdrojům (Autentizace uživatele a řízení přístupu). Systémy IdM spadají pod zastřešující oblast IT bezpečnosti a správy dat. Systémy správy identit nejen identifikují a autentizují uživatele IT zdrojů, ale také hardware a aplikace, k nimž mají zaměstnanci přístup. IdM se zabývá otázkami jako jak uživatelé získávají identitu a členství ve skupině (role), ochranou identity a technologiemi, které podporují tuto ochranu, řízením životního cyklu apod.\n\nVývoj správy identit úzce sleduje vývoj informatiky a internetových technologií. V prostředí statických webových stránek a statických portálů na počátku 90. let minulého století zkoumaly korporace dodávku informačního webového obsahu, jako jsou bílé stránky zaměstnanců. Novější funkce správy identit zasahují do následujících oblastí:\n\nSpráva identit také řeší odvěký problém \"N + 1\", kde každá nová aplikace hrozí vznikem nových datových úložišť uživatelů. Součástí procesu identitního řízení je i schopnost centrálně spravovat spojování a oddělování jednotlivých identit a konsolidovat rozšiřování identitních úložišť.\n\nTermín Systém správy identit odkazuje na informační systém nebo na sadu technologií, které lze použít pro správu identit v podnikové síti nebo ve WAN sítích a na internetu. Jako synonyma se používají termíny Systém správy přístupu, Systém správy identit a přístupu, Systém správy oprávnění, Systém správy uživatelů apod.\n\nMezi technologie, služby a podmínky týkající se správy identit patří Microsoft Active Directory, adresáře X.500, LDAP/OpenLDAP, NetIQ eDirectory, virtuální adresáře, poskytovatelé IdM služeb, poskytovatelé identit, webové služby, správci hesel, jednotné přihlášení (SSO, Shibboleth), bezpečnostní tokeny, služby bezpečnostních tokenů (STS), pracovní postupy, protokoly jako Central Authentication Service, Extensible Provisioning Protocol, Network Information Service (NIS), MojeID/OpenID , WS-Security, WS-Trust, SAML, OAuth, RBAC, XML Enabled Directory, Yadis.\n\nPoskytování nebo také provisioning uživatelů se týká vytváření, údržby nebo deaktivace uživatelských účtů a jejich atributů, které existují v systémech, adresářích nebo aplikacích, a to v reakci na automatizované nebo interaktivní obchodní procesy. Provisioning je tedy činnost providera, poskytovatele uživatelských účtů. Interně se předávání autentizace uživatelů může redukovat na jednotné přihlášení (SSO).\n\nSoftware poskytující data uživatelů může však zasahovat různé procesy: šíření změny, samoobslužné pracovní postupy (workflow), konsolidovaná správa uživatelů, delegovaná správa uživatelů a federovaná kontrola změn. Objekty uživatelů mohou představovat zaměstnance, smluvní strany, dodavatele, partnery, zákazníky a podobné příjemce služby. Služba může zahrnovat i elektronickou poštu, zahrnutí do veřejného adresáře uživatelů, přístup k databázi, přístup k síti nebo serveru atd. Poskytování uživatelů je zvláště užitečné v organizacích, kde mohou být uživatelé zastoupeni více objekty na více systémech a ve více instancích.\n\n"}
{"id": "1528713", "url": "https://cs.wikipedia.org/wiki?curid=1528713", "title": "Dimethylethanolamin", "text": "Dimethylethanolamin\n\nDimethylethanolamin (zkráceně DMAE nebo DMEA) je organická sloučenina se vzorcem (CH)NCHCHOH. Používá se v kosmetice a vyrábí se ethoxylací dimethylaminu.\n\nDimethylethanolamin se používá jako prekurzor dalších látek, například 2-dimethylaminoethylchloridu. Jeho ester s kyselinou akrylovou se používá jako vločkovací činidlo.\n\nPodobné sloučeniny se využívají při čištění plynů, například odstraňování sulfanu z kyselých plynných směsí.\n\nHydrogenvinan dimethylethanolaminu se prodává jako doplněk stravy. Jedná se o bílý prášek obsahující 37 % DMEA.\n\n"}
{"id": "1528715", "url": "https://cs.wikipedia.org/wiki?curid=1528715", "title": "Absorpční chlazení", "text": "Absorpční chlazení\n\nAbsorpční chlazení je kontinuálně pracující chladicí zařízení bez pohyblivých částí. Využívá následující zákony:\n\n\nSystém je naplněn čpavkem jako chladivem, vodou jako sorbční látkou a vodíkem. Využíván je u chladniček. Výhodou tohoto chlazení že nevydává žádný hluk.\n\nKe svému chodu potřebuje tepelnou energii, aby ohřála varník a okruh se mohl uvést v činnost.\n\nDíky svému tichému chodu se absorpční chladničky využívají do hotelových pokojů pro komfort hostů.\n\n\n\n\nVe varníku se zahříváním uvolňují páry čpavku. Ve vysušovači se odstraňuje z pár voda. V kondenzátoru vytlačí páry vodíku a ochlazování okolním prostředím kondenzují. kapalný čpavek samospádem stélka do výparníku. Zde se střetá s vodíke, stoupajícím z absorbéru. Přichází k uplatnění Daltonového zákona (parciální tlaky) a difůze. Vrstvička čpavkových pár nad kapalinu se mísí s plynným vodíkem a dochází k difůzi. Čpavkové páry ve směsi mají svůj parciální tlak nižší, než tlak celkový. Při obnovování vrstvičky dochází k vypařování a vypařující se teplo je odebíráno výparníkem z vychlazovaného prostoru – zařízení chladí. \n\nSměr pár čpavku a vodíku je těžší než čistý vodík a stéká samovolně přes plynový výměník do sběrače (zásobník bohaté čpavkové vody)\n\nZásobník je součástí kapalinového zásobníku a spolu s termosifónem tvoří spojité nádoby. Termosifon spolu s varníkem je vyhřívaný. Termosifon dopravuje bohatou čpavkovou vodu do zásobníku do varníku.\n\nVhodná čpavková voda je těžší a klesá na dno varníku. Varník spolu se vstupem do absorbéru tvoří též spojité nádoby. Chudá čpavková voda stéká absorbérem kde se střetá se směsí čpavku a vodíku. Dochází k absorpcí čpavku a vody.\n\nV horní části z absorbéru vystupuje čistý vodík, který stoupá do výparníku\n\nK zhospodárnění jsou v aparatuře ještě tepelné výměníky. Vyhřívání varníku může být \"elektrické\" nebo \"plynové\".\nAbsorpční okruh se uvádí do chodu buď elektrickou energií nebo plynem jako je: propan butan. \n\nUniverzální varník, vysušování, kondenzátor, deskový výparník, zásobník bohaté čpavkové vody, absorbér, trubka bohaté čpavkové vody, termosifon, výstup chudé čpavkové vody z varníku, přívod vodíku z absorbéru do výparníku, plynový výměník, kapalinový výměník, zásobník vodíku, vstup kapalného čpavku do výparníku, výstup směsi pár čpavku a vodíku z výparníku.\n"}
{"id": "1528726", "url": "https://cs.wikipedia.org/wiki?curid=1528726", "title": "Lípa (Křivoklátská vrchovina)", "text": "Lípa (Křivoklátská vrchovina)\n\nLípa \"(504 m n. m.)\" je zalesněný vrch ve Zbirožské vrchovině na severním Rokycansku. Nachází se v CHKO Křivoklátsko v katastrálním území Ostrovec-Lhotka, asi 2,5 km východně od Podmokel. Od západu působí vrchol na pozadí Křivoklátské vrchoviny jako nevelký homolovitý vrchol, který však na východě prudce klesá do údolí Zbirožského potoka. V této východní části se nachází i PR Lípa. Vrchol je dostupný po lesní cestě od západního okraje lesa, která zde odbočuje od zelené turistické trasy z Podmokel k Jankovskému mlýnu, a vede až přibližně 100 metrů pod vrchol. Dále je třeba stoupat volným terénem až k značenému vrcholu. Na jižní straně kopce se díky skalním výchozům otevírá pohled do údolí Zbirožského potoka a dále až k vrcholu Radeč.\n"}
{"id": "1528728", "url": "https://cs.wikipedia.org/wiki?curid=1528728", "title": "Vladislav Valijev", "text": "Vladislav Valijev\n\nVladislav Valijev (Vality) (* 25. dubna 1993) je ruský zápasník–volnostylař osetské národnosti.\n\nZápasení se věnoval od 9 let v rodném Chumalagu nedaleko Beslanu pod vedením trenérů Stanislava Bestajeva a Anatolije Chugajeva. Vrcholově se připravuje střídavě ve Vladikavkazu a Moskvě pod vedením Chetaga Gozjumova. V ruské volnostylařské reprezentaci se prosazuje od roku 2017 ve váze do 86 kg.\n\n"}
{"id": "1528732", "url": "https://cs.wikipedia.org/wiki?curid=1528732", "title": "Diecéze Acrassus", "text": "Diecéze Acrassus\n\nDiecéze Acrassus je titulární diecéze římskokatolické církve.\n\nAcrassus v údolí Caico v dnešním Turecku, bylo starobylé biskupské sídlo nacházející se v římské provincii Lýdie. Byla sufragánnou arcidiecéze Sardy.\n\nDiecéze je zapsána v Notitiae Episcopatuum konstantinopolského patriarchátu z 12. století.\n\nPrvním známým biskupem je Patricus, který se roku 451 zúčastnil Chalkedonského koncilu.\n\nNěkteří autoři jako Lequien, Darrouzès či Lamberz připisují tomu tu sídlí ještě dva biskupy jménem Constantinus.\n\nDnes je využívána jako titulární biskupské sídlo: v současnosti nemá svého titulárního biskupa.\n\n\n\n"}
{"id": "1528733", "url": "https://cs.wikipedia.org/wiki?curid=1528733", "title": "Marion Carpenter", "text": "Marion Carpenter\n\nMarion A. Carpenter (6. března 1920 Saint Paul – 29. října 2002 Saint Paul) byla americká novinářská fotografka a jedna z prvních fotografek, která pracovala pro Washington, DC a Bílý dům a mohla cestovat s americkým prezidentem Harrym Trumanem. Jako žena fotografka prolomila stereotyp genderové role. V roce 1951 se Carpenter vrátila do St. Paul v Minnesotě, kde pracovala jako zdravotní sestra, aby se postarala o svojí matku matku a syna. Zatímco se věnovala fotografii, v době své smrti ve věku 82 let byla v národní paměti málo známá. Po její smrti byla Carpenter uznána jako průkopnice.\n\nMarion Carpenter se narodila v St. Paul v Minnesotě jako dcera Lilliany B. Marion z Minnesoty a Harryho Carpentera z Avery County v Severní Karolíně. Její otec Harry Carpenter se přistěhoval ze Severní Karolíny, aby v Minnesotě pracoval jako dělník a kde se zároveň potkal s Lillianou. Vzali se a usadili se v St. Paul. Rodina ze strany jejího otce – Carpenterů – pocházela od Matthiase Carpentera (německý imigrant původně jménem Zimmermann) ze Severní Karolíny. Narodil se asi v letech 1750–1755 a zemřel v roce 1835 v Ashe County v Severní Karolíně (nyní součást Watauga County). \n\nJako dívka studovala Marion Carpenter na místních školách a nejdříve plánovala být zdravotní sestrou. Jako sestra pracovala v letech 1942 až 1944. Kromě studia a práce se stala členkou fotografického spolku St. Paul Camera Club, kde se naučila základům fotografie. Zajímala se především o zpravodajskou fotografii.\n\nV roce 1944 se Carpenter přestěhovala do Washingtonu DC, kde začala pracovat pro \"Washington Times-Herald\". Poté se přidala k syndikátu International News Photo (INP) jako fotografka se zvláštními úkoly. Kromě své práce v INP dělala také nezávislé portréty senátorů a zástupců. S přezdívkou „atletická brunetka“ sama byla někdy předmětem fotografií. Její práce se syndikátem INP byla jedním z faktorů při získávání vysoce ceněné práce v Bílém domě v roce 1945 jejímž prostřednictvím brzy vytvořila profesionální a srdečný vztah s americkým prezidentem Harrym S. Trumanem. Ve Washingtonu se stala známou „jako fotografka talentu a temperamentu“. Stala se první ženskou členkou Asociace fotografů Bílého domu. Byla jedinou novinářskou fotografkou, která mohla denně cestovat s prezidentem Trumanem.\n\nVe washingtonských kruzích byla neformálně nazývána „the Camera Girl“ a „the Photographer Girl“. Odolávala tomu, že byla „blahosklonná vůči klubu starých mužů“ a zachovala si svého ducha. V roce 1946 řekla reportérovi: „Musíte být schopni se ujmout,“ poté, co získala cenu za fotografii Trumana hrající na klavír pro Lauren Bacallovou. V té době, ani díky členství Carpenterové v Asociaci fotografů Bílého domu, nebyla ženám povolena účast na výroční večeři s prezidentem. Tato politika se nezměnila až do roku 1962.\n\nPublikovala své fotografie také v časopisu \"Life\", který byl velmi populární od 40. do 60. let dvacátého století. Například v čísle, které vyšlo 23. května 1949, měla Carpenter devět z dvanácti snímků v článku o kalifornském senátorovi E. Georgi Luckeyovi.\n\nNěkteří spekulovali, že Marion mohla mít milostný poměr během jejího pobytu ve Washingtonu. Když byla tato záležitost odhalena, přišla o práci v Bílém domě.\n\nPozději se provdala za úspěšného námořního důstojníka a přestěhovala se s ním na západní pobřeží. Poté, co byla hospitalizována kvůli fyzickému zneužívání, rozhodla se manželství ukončit a rozvedla se s ním.\n\nCarpenter se vrátila do Washingtonu a začala opět sbírat kousek po kousku svou fotografickou kariéru. V roce 1949 se setkala s rozhlasovým hlasatelem Johnem Andersonem. Téhož roku se vzali a Carpenter fotografovala jejich běžecký výlet. Přesunuli se do Denveru v Coloradu, kde porodila své jediné dítě, kterého pojmenovali Mjohn R. Anderson. Avšak i toto manželství mělo problémy. Koncem roku 1951, když bylo Carpenter 31 let, skončilo i její druhé manželství a kariéra novinářské fotografky.\n\nPozdější život Carpenterové není dobře znám. Vrátila se z Denveru do St. Paul a pracovala jako zdravotní sestra. Během padesátých let, se vrátila do St. Paul Camera Clubu a později otevřela firmu se specializací na svatební fotografii. Podporovala svou matku až do její smrti v 70. letech. Také závodila s holuby a vystavovala německé ovčáky.\n\nSvého syna Mjohna vedla velmi zodpovědně. V roce 1968 absolvoval Harding High School. Po odchodu z domova se zřejmě chtěl postavit na vlastní nohy. Odešel na západ a Carpenter ho od té doby už nikdy neviděla. Stala se uzavřenou osobou v soukromí, která jen zřídka hovořila o svém minulém životě.\n\nV roce 1997 město City of St. Paul rozhodlo o demolici jejího domu na ulici 1032 Conway Street na východní straně města. Carpenter koupila malý dům na 1058 Margaret Street za své zbývající finanční prostředky a bydlela v malém sociálním bytě.\n\nCarpenter zemřela na přirozené příčiny; oficiální příčinou její smrti byl emfyzém. Zemřela doma, téměř na pokraji zoufalství a v samotě, kromě svého rotvajlera. Někteří z jejích nejbližších přátel si vzpomněli, že má syna a snažili se ho najít.\n\nJejí cenné fotografické vybavení, včetně více než tuctu jejích fotoaparátů, vybavení tmavé komory, difuzory a světla, její fotografie a několika dalších věcí, prodal při prodeji nemovitostí v březnu 2003 její syn Mjohn, který na naléhání přátel publikoval veřejně zprávu o smrti své matky. Z několika starších fotoaparátů se staly historické předměty, které tvoří fyzické dědictví. Její popel byl spolu s popelem její matky rozptýlen na farmě mezi Villardem a Glenwoodem v Minnesotě, kde trávila léta jako dítě. Udělal to její syn Mjohn, který také mnoho jejích fotografií daroval Trumanově knihovně.\n\nThe St. Paul Camera Club založil na její počest každoroční soutěž „Marion Carpenter Award“ za nejlepší monochromatický novinářský snímek, známý také jako „Annual Monochrome Photojournalism Print Award.“\n\n\n"}
{"id": "1528737", "url": "https://cs.wikipedia.org/wiki?curid=1528737", "title": "Psychiatrická nemocnice v Dobřanech", "text": "Psychiatrická nemocnice v Dobřanech\n\nPsychiatrická nemocnice v Dobřanech se byla postavena v letech 1876–1880 na jižním okraji stejnojmenného města v okrese Plzeň-jih. \n\nNutnost vyřešit potřebu zvýšení psychiatrických lůžek v západních Čechách vedlo Český zemský sněm 15. října 1874 k usnesení zřídit nový ústav pro duševně choré a to pro 500 až 600 pacientů. Rozhodnutí umístění ústavu padlo na pozemky na okraji Dobřan, asi deset kilometrů jihozápadně od Plzně. Byla sestavena odborná komise vedená MUDr. Ludwigem Tedescem. Mezi lékařskými odborníky byl např. MUDr. Ludwig Schlager, ředitel ústavu pro duševně choré ve Vídni, MUDr. Anton von Jaksch z Wartenhorstu, c.k. vládní rada a univerzitní profesor v Praze, mezi technickými odborníky Georg Löw, generální ředitel severní dráhy císaře Ferdinanda. Komise vyhlásila architektonickou soutěž. Své návrhy předložili pouze čtyři z oslovených devíti pražských a tří vídeňských architektů. První cena nebyla vyplacena. Druhou cenu ve výši 2 500 zlatých získal pražský architekt a železniční stavitel Josef Benischek (1841–1896), který byl pověřen vypracováním plánů a vedením stavby. V roce 1878 na Světové výstavě v Paříži byla vystavena perspektivní kresba areálu. Výstavba areálu Zemského ústavu pro choromyslné proběhla v letech 1876–1883. První pacienti byli převezeni z pražského ústavu do provizoria 13. dubna 1880. Vedení ústavu převzal Arnold Pick. V roce 1880 byla vysvěcena kaple. Oficiální otevření proběhlo 5. března 1881. Od roku 1884 do roku 1909 byl ředitelem MUDr. Jan Hraše (1853–1935). Původní počet pacientů byl do konce 19. století byl překročen, v ústavu pobývalo přes 1 400 pacientů. To si vyžádalo další výstavbu nových pavilónů a dalších technických zařízení. Už v roce1901 byla rozšířena ústavní plynárna. Nové plány na rozšíření ústavu vypracovalo technické oddělení Zemského výboru. V září 1906 byla Škodovým strojírnám zadána výstavba vodárny, potrubí dodala a položila firma Antonína Tringlera z Prahy a výstavbu nového vodojemu provedla firma Karla Herzána. V roce 1914 byla postavena pekárna. V období první světové války byl zde také vojenský lazaret. V letech 1929–1930 byla postavena nová ústřední kotelna.\n\nPočátkem října 1938 bylo město obsazeno německým vojskem a začleněno do říšských Sudet pod novým názvem Wiesengrund. V roce 1941 bylo v sanatoriu, největší institucí v Sudetech, více jak 2700 pacientů, kteří byli zahrnuti do Akce T4 (tzv. Eutanazie dětí a dospívajících). Pacienti byli transportováni z léčebného zařízení v Kosmonosech přes Dobřany/ Wiesengrund dále do Saska (Pirna-Sonnenstein) a Horních Rakous (Hartheim), kde byli usmrcováni. V Dobřanech v období od 3. května 1939 do 2. května 1945 zemřelo na 5 700 osob.\n\nBritské letectvo v noci ze dne 16. na 17. dubna 1943 bombardovalo Dobřany a okolí. Letečtí navigátoři se spletli v pozici a zaměnili Dobřany s plzeňskými Škodovými závody. Na město včetně léčebny bylo svrženo na 600 tun bomb. Bombardována byla právě jihovýchodní část města, kde se nacházela psychiatrická léčebna, protože rozmístění domů v areálu připomínal obdobu tovární budov. Zahynulo zde 100 pacientů ústavu, 60 německých vojáků a 25 civilistů. Bylo zničeno na 550 domů, bez zásahu zůstalo pouze 200 domů. V ústavu byla zničena především administrativní budova a oddělení pro ženy.\n\nPo ukončení druhé světové války byla psychiatrická léčebna pod vedení ředitele MUDr. Quido Knappa obnovována, byly prováděny hlavně stavební úpravy zničených budov. Bylo zde zaměstnáno sedm lékařů, 233 zdravotních sester a 75 tzv. zřízenců. Počet nemocných dosahoval až 2000. Počet pacientů postupně klesal, v roce 2011 bylo v ústavu 1225 pacientů.\n\nDětské oddělení otevřené v roce 1958 se zabývalo pouze dětmi předškolního věku. Až po roce 2000 na moderním dětském oddělení se věnují i dětem mladšího a staršího školního věku a dorostu. V roce 2018 přibyl nový léčebný pavilon s kapacitou pro 60 pacientů.\n\nAreál Zemského ústavu pro choromyslné byl postaven v letech 1876–1883 a rozkládá se na ploše 43 ha. Postaven byl jako soběstačný urbanistický celek, který zahrnoval soubor pavilónových budov, kapli, budovu kuchyně, prádelny a lázní, ústřední kotelny a vodárny s věžovým vodojemem ve tvaru zvonice, která byla umístěna mezi areálem a řekou Radbuzou. Naproti vodárny byla ústavní plynárna. Rozšíření o další pavilony probíhalo po roce 1901. V roce 1906 byl postaven nový betonový věžový vodojem 25 metrů vysoký, rozvod vody a vyhloubeny další čtyři studny. V roce 1914 byla postavena pekárna a v letech 1929–1930 byla postavena nová ústřední kotelna s komínem 72 metrů vysokým (byl zbourán v roce 2011).\n\n\n"}
{"id": "1528750", "url": "https://cs.wikipedia.org/wiki?curid=1528750", "title": "Expanzní ventil", "text": "Expanzní ventil\n\nExpanzní ventil v chladicí technice se užívá do velkého chlazení. Oproti expanzní kapiláře nebo trysce expanzní ventil si reguluje nástřik do výparníku. Krom elektronického a elektromagnetického expanzní ventil pracují expanzní ventily jen v jednom směru proudění chladiva. Při reverzaci musí být odbočné rameno se zpětnou klapkou.\n\nAutomaticky expanzní ventil je jednoduchý expanzní ventil. Pracuje v závislosti atmosférického tlaky s regulačním šroubem působícím na membránu. Z druhé strany na membránu působí sací tlak ze začátku výparníku. Okruh s tímto expanzním ventilem musí ovládat termostat z konce výparníku a když námraza dosáhne konce výparníku termostat musí vypnout aby nástřik nepokračoval, dále také výparník.\n\nTermostatický expanzní ventil s vnitřním vyrovnání tlaku má navíc tikavku která se umisťuje na konec výparníku. tlak tikavky ovládaný teplotou potrubí za koncem výparníku. Tento tlak působí z vrchu na membránu z druhé strany působí sací tlak ze začátku výparníku. Membrána nese jehlu a prohýbáním membrány se sedlo jehly otevírá, přivírá, zavírá. Nastavuje si přesný množství chladiva které se vypaří ve výparníku. Tento expanzní ventil se používá u zařízení s malým hydraulickým odporem.\n\nTermostatický expanzní ventil s vnějším vyrovnáním tlaku je konstrukčně podobný předchozímu ventilu. Zmíněná se nachází v tlaku který působí zespoda na membránu je snímán z konce výparníku. Využívá se u výparníku s větším hydraulickým odporem.\n\nElektromagnetický expanzní ventil funguje odlišně oproti předchozím expanzním ventilům. Tento expanzní ventil je je ovládán elektrickým proudem a má dvě polohy otevřený/zavřený, ventil v chladicím okruhu pulzuje a mohou tak vznikat tlakové rázy.\n\nElektronický expanzní ventil funguje odlišně oproti elektromagnetkému ventilu ale princip má podobný jako termostatické expanzní ventily. tento expanzní ventil je ovládán servomotorkem který krokuje a buď pootevírá nebo přizavírá jehličkou která reguluje nástřik do výparníku. Na konci výparníku má teplotní čidlo a ovládání je elektronikou. Výhodou toho ventilu je softwarové nastavení chladicího zařízení které se v dnešní době poměrně dost používá.\n"}
{"id": "1528752", "url": "https://cs.wikipedia.org/wiki?curid=1528752", "title": "Sběrač kapalného chladiva", "text": "Sběrač kapalného chladiva\n\nSběrač kapalného chladiva je tlaková láhev umístěná pevně do chladicího okruhu. Má vstup a výstup. Na výstupu se nachází rohový ventil, aby při servisu chladicího zařízení vešla celá náplň chladiva. Při chodu chladicího zařízení má sběrač význam jakožto rezervoár kapalného chladiva.\n\nSběrač kapalného chladiva v chladicím okruhu se nalézá za kondenzátorem, kde začíná být chladivo kapalné a za sběračem se nachází filtrdehydrátor a poté expanzní prvek.\n\nSběrač kapalného chladiva najdeme pouze u okruhu s expanzním ventilem. Tudíž velké chlazení např: chladicí box, mrazicí box, klimatizace.\n"}
{"id": "1528757", "url": "https://cs.wikipedia.org/wiki?curid=1528757", "title": "Vladimír Kozák", "text": "Vladimír Kozák\n\nVladimír Kozák (19. dubna 1897 Bystřice pod Hostýnem – 3. ledna 1979 Curitiba) byl český cestovatel, fotograf, filmař a etnolog, který většinu svého života prožil v Brazílii a zasvětil ho poznávání kultury tamějších indiánů.\n\nPocházel z chudé rodiny z Bystřice pod Hostýnem, jeho otec byl zámečníkem. Za první světové války byl u letectva, poté vystudoval Vyšší strojnickou školu v Brně. V roce 1924 odjel do Brazílie, kde žil jeho dědeček. Jeho původním cílem byly Spojené státy, ale nakonec v Brazílii zůstal. Získal zde místo jako elektroinženýr, pracoval v městské elektrárně v Curitibě ve státě Paraná. Brzy začal podnikat výpravy do pralesa, za poznáním brazilské přírody i původního obyvatelstva. Od počátku se věnoval dokumentární fotografii, natočil také mnoho dokumentárních filmů. Později působil na etnografické fakultě Univerzity v Paraná, řadu let zde vedl katedru dokumentárního filmu. Do své vlasti se vrátil na krátko pouze jednou, v roce 1935. Do Brazílie za ním po třech letech přijela jeho sestra Karla, která se stala jeho spolupracovnicí a účastnila se jeho dalších výprav. Za indiány do pralesa jezdil Kozák do svých téměř osmdesáti let, shromáždil také mnoho etnografického materiálu, kromě fotografií a filmů pořizoval i magnetofonové nahrávky indiánských vyprávění. Měl také umělecký talent – indiány maloval a modeloval jejich hlavy. V posledních letech svého života se věnoval filmování motýlů a promítání svých filmů. Zemřel ve věku 81 let ve svém domě v Curitibě a je pochován spolu se svou setrou, která zemřela již v roce 1960, na hřbitově Água Verde.\n\nKozák má nesporné zásluhy na zdokumentování života brazilských indiánů různých kmenů, z nichž některé již téměř vyhynuly. Za svých cest pořídil desetitisíce fotografií a stovky filmů, zůstalo po něm i více než tisíc obrazů – většina jeho pozůstalosti je v majetku Muzea Paranaense v Curitibě. Jeho film o životě indiánů již zaniklého kmene Héta (též Xéta či Šetá), kteří ještě v 50. letech 20. století žili jako v době kamenné, byl v roce 1958 vyznamenán zlatou medailí brazilské antropologické společnosti. Unikátní jsou jeho fotografie a popis výroby kamenné sekery – byl pravděpodobně posledním bělochem, kterému se tuto činnost podařilo vidět. Časopis \"Natural History\" otiskl jeho studii o pohřebních rituálech kmene Bororo Jeho odborná práce \"Héta: Fish in a Dry Pond\" byla publikována v prestižním vědeckém časopise \"Anthropological Papers\" v roce 1979 krátce po jeho smrti.\n\nSvé bohaté etnografické sbírky Kozák zčásti rozprodal - kromě Muzea Paranaense se nalézají také v muzeích v New Yorku, kanadském Calgary a ve Francii.\n\nPřestože získal brazilské občanství, na svou vlast Kozák nikdy nezapomněl. Dopisoval si s přáteli z mládí, sledoval zdejší politické události, svůj deník si psal česky. Své sbírky chtěl původně přenechat československému státu, ale nesetkal se s velkou vstřícností našich tehdejších představitelů. Přesto chtěl, aby po něm nějaká památka v původní vlasti zůstala. Když se rozhodl objednat u malíře Zdeňka Buriana, kterého velmi obdivoval, obraz své milované sestry mezi indiány, věnoval ho svému rodnému městu. Stanovil si jako podmínku, že obraz bude umístěn na nějakém veřejném místě. Na obraz nakonec malíř namaloval nejen Karlu, ale i samotného Kozáka. Obraz byl odevzdán městu v roce 1976 a visí v bystřické radnici.\n\nV Československu byl Vladimír Kozák prakticky neznám. Poprvé se o něm zmínil v cestopisu \"Do Brazílie za Indiány\" etnolog Čestmír Loukotka, který se s ním v Curitibě setkal v roce 1957 a podnikl s ním i menší výpravu do pralesa (ve svém vyprávění ho oceňuje jako člověka a obdivuje jeho rozsáhlé sbírky). Na Kozákově \"znovuobjevení\" má hlavní zásluhu etnolog Mnislav Zelený zvaný Atapana, který se s jeho jménem setkal v brazilském muzeu při své cestě po Brazílii v roce 1989; podrobnější informace získal od Kozákova přítele dr. Trevisana. V roce 1997 pak Atapanův žák Pavel Vaculík podnikl cestu do Curitiby a kromě materiálů o Kozákově životě odtud přivezl i kopie jeho filmů. U příležitosti 100. výročí narození byla v Bystřici pod Hostýnem odhalena Kozákova pamětní deska. \n\nV roce 1999 byl vydán výběr Kozákovy korespondence s přítelem Františkem Faulhammerem \"Dopisy z Brazílie.\" Kozákův životní příběh vypráví také dokumentární film České televize \"Muž z obrazu\" z cyklu \"České stopy\" z roku 2016.\n\n\n"}
{"id": "1528761", "url": "https://cs.wikipedia.org/wiki?curid=1528761", "title": "Jiří Paška", "text": "Jiří Paška\n\nJiří Paška (* 3. srpna 1964 Olomouc) je bývalý český hokejový obránce. \n\nV československé a české lize hrál za TJ Zetor Brno, Dukla Trenčín a HC Olomouc. Odehrál 8 ligových sezón, nastoupil ve 374 ligových utkáních, dal 25 ligových gólů a měl 57 asistencí. V nižších soutěžích hrál i za HC Prostějov. S reprezentací do let 20 získal bronzové medaile na Mistrovství světa juniorů v ledním hokeji 1984. Za reprezentaci Československa nastoupil 14. dubna 1985 v utkání proti Kanadě v Praze.\n"}
